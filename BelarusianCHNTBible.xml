<?xml version="1.0" encoding="UTF-8"?>
<bible translation="Belarusian Bible (CHNT) 1999" status="Public Domain: Пераклад кс. Уладзіслава Чарняўскага" link="https://casasloviec.co.uk/engine/print.php-newsid=758.htm">
	<testament name="New">
		<book number="40">
			<chapter number="1">
				<verse number="1">Кніга радаводу Езуса Хрыста, сына Давіда, сына Абрагама.</verse>
				<verse number="2">Абрагам быў бацькам Ізаака, а Ізаак быў бацькам Якуба, а Якуб быў бацькам Юды і братоў ягоных.</verse>
				<verse number="3">А Юда быў бацькам Фарэса і Зары з Тамары, а Фарэс быў бацькам Эсрома, а Эсром быў бацькам Арама.</verse>
				<verse number="4">А Арам быў бацькам Амінадаба, а Амінадаб быў бацькам Наасона, а Наасон быў бацькам Сальмона.</verse>
				<verse number="5">А Сальмон быў бацькам Баоза з Рагабы, а Баоз быў бацькам Абэда з Руты, а Абэд быў бацькам Есэя,</verse>
				<verse number="6">а Есэй быў бацькам Давіда караля, а Давід кароль быў бацькам Салямона з тае, што была Урыява.</verse>
				<verse number="7">А Салямон быў бацькам Рабаама, а Рабаам быў бацькам Абіі, а Абія, быў бацькам Асы.</verse>
				<verse number="8">А Аса быў бацькам Язафата, а Язафат быў бацькам Ярама, а Ярам быў бацькам Озіі.</verse>
				<verse number="9">А Озія быў бацькам Ёатама, а Ёатам быў бацькам Ахаза, а Ахаз быў бацькам Эзэхіі.</verse>
				<verse number="10">А Эзэхія быў бацькам Манасэса, а Манасэс быў бацькам Амона, а Амон быў бацькам Ёзіі.</verse>
				<verse number="11">А Ёзія быў бацькам Ехоніі і братоў яго ў час перасяленьня ў Бабілён.</verse>
				<verse number="12">А па перасяленьні ў Бабілён Ехонія быў бацькам Салятыеля, а Салятыель быў бацькам Зарабабэля.</verse>
				<verse number="13">А Зарабабэль быў бацькам Абіюда, а Абіюд быў бацькам Эліяхіма, а Эліяхім быў бацькам Азора.</verse>
				<verse number="14">А Азор быў бацькам Садока, а Садок быў бацькам Ахіма, а Ахім быў бацькам Эліюда.</verse>
				<verse number="15">А Эліюд быў бацькам Элеазара, а Элеазар быў бацькам Матана, а Матан быў бацькам Якуба.</verse>
				<verse number="16">А Якуб быў бацькам Язэпа, мужа Марыі, з каторай нарадзіўся Езус, называны Хрыстос.</verse>
				<verse number="17">Дык ад Абрагама да Давіда ўсіх пакаленьняў было чатырнаццаць; і ад Давіда да перасяленьня ў Бабілён - чатырнаццаць пакаленьняў; і ад перасяленьня ў</verse>
				<verse number="18">З нараджэньнем Езуса Хрыста было так: Калі маці Яго Марыя была заручана з Язэпам, перш чым пачалі жыці разам, выявілася, што яна цяжарная за справай Духа Сьвятога.</verse>
				<verse number="19">Язэп жа, яе муж, будучы справядлівым і ня хочучы яе зьняславіць, надумаўся тайком яе пакінуць.</verse>
				<verse number="20">А калі пра гэта думаў, вось жа анёл Госпадаў паказаўся яму ў-ва сьне і сказаў: "Язэпе, сыне Давідаў, ня бойся прыняць Марыю, сужонку тваю, бо што ў ёй пачалося, пачалося з Духа Сьвятога.</verse>
				<verse number="21">Вось жа народзіць сына, і дасі Яму імя Езус, бо Ён збавіць народ свой ад грахоў ягоных".</verse>
				<verse number="22">А ўсё гэта сталася, каб збылося тое, што сказана было Госпадам праз прарока, які сказаў:</verse>
				<verse number="23">"Вось жа Дзева пачне і народзіць сына, і назавуць імя Яго Эмануэль", што значыць Бог з намі.</verse>
				<verse number="24">Затым Язэп, падняўшыся зо сну, зрабіў так, як яму загадаў анёл Госпадаў, і прыняў сваю сужонку.</verse>
				<verse number="25">І не пазнаў яе, аж пакуль яна нарадзіла Сына, і даў імя Яму Езус.</verse>
			</chapter>
			<chapter number="2">
				<verse number="1">Калі затым нарадзіўся Езус у Бэтлееме Юдэйскім, у дні караля Герода, вось прыбылі магі з Усходу ў Ерузалім</verse>
				<verse number="2">і пыталіся: "Дзе той кароль Юдэйскі, што нарадзіўся? Бо мы бачылі зорку ягоную на Усходзе дый прыбылі пакланіцца яму".</verse>
				<verse number="3">Пачуўшы гэтае, кароль Герод устрывожыўся, і увесь Ерузалім з ім.</verse>
				<verse number="4">Ды сабраўшы ўсіх першасьвятароў і кніжнікаў народа, даведваўся ад іх, дзе меў Хрыстос нарадзіцца.</verse>
				<verse number="5">А яны яму сказалі: "У Бэтлееме Юдэйскім, бо так напісана прарокам:</verse>
				<verse number="6">"І ты, Бэтлеем, зямля Юдзіна, ніякім чынам ня меншая між княстваў Юдзіных, бо з цябе зьявіцца Правадыр, які будзе валодаць Маім народам Ізраэлем".</verse>
				<verse number="7">Тады Герод тайком паклікаў магаў і дакладна выведаў час зоркі, якая ім паказалася.</verse>
				<verse number="8">Ды, адпраўляючы іх у Бэтлеем, сказаў: "Ідзіце і даведайцеся дакладна пра Дзіцятка; і калі знойдзеце, паведаміце мне, каб і я прыйшоў пакланіцца Яму.</verse>
				<verse number="9">Яны, выслухаўшы караля, адправіліся ў дарогу. І вось зорка, якую - яны бачылі на Усходзе, папераджала іх, аж спынілася над месцам, дзе было Дзіця.</verse>
				<verse number="10">Убачыўшы зорку, яны вельмі ўсьцешыліся.</verse>
				<verse number="11">І, увайшоўшы ў дом, знайшлі Дзіцятка з Марыяй, Маткай Яго, і, упаўшы, пакланіліся Яму. Затым, адкрыўшы скарбы свае, ахвяравалі Яму дары: золата, кадзіла і міру.</verse>
				<verse number="12">І, атрымаўшы ў сьне наказ, каб не вяртацца да Герода, іншай дарогай вярнуліся ў свой край. Уцёкі ў Эгіпет</verse>
				<verse number="13">Калі яны адыйшлі, анёл Госпадаў аб'явіўся Язэпу ў-ва сьне і сказаў: "Устань, вазьмі Дзіця і Матку Ягоную ды ідзі ў Эгіпет, ды і заставайся там, пакуль не скажу табе. Бо Герод будзе шукаць Дзіцяці, каб Яго забіць".</verse>
				<verse number="14">Дык Язэп, устаўшы, узяў ноччу Дзіця і Маці Яго і ўцёк у Эгіпет.</verse>
				<verse number="15">І заставаўся там да сьмерці Герода, каб споўнілася сказанае Госпадам праз прарока, які казаў: "З Эгіпту пазваў Я Сына Майго". Зьбіццё немаўлят</verse>
				<verse number="16">Тады Герод, бачучы, што магі яго падманулі, раззлаваўся моцна і паслаў пазабіваць усіх дзяцей, што былі ў Бэтлееме і ў яго ваколіцах ад двух гадоў і ніжэй, паводле часу, пра які пытаўся ў магаў.</verse>
				<verse number="17">Тады споўнілася, што было прадказана прарокам Ярэміям, каторы казаў:</verse>
				<verse number="18">"Чуецца голас у Раме, плач і стогн вялікі: Рахель плача па сынах сваіх і ня можа супакоіцца, бо іх няма". Вяртаньне ў Назарэт</verse>
				<verse number="19">Калі Герод памёр, вось паказаўся анёл Госпадаў Язэпу ў-ва сьне ў Эгіпце</verse>
				<verse number="20">і сказаў: "Устань, вазьмі Дзіця і Маці Ягоную ды варочайся ў зямлю Ізраэля, бо памерлі тыя, што цікавалі на Яго жыцьцё".</verse>
				<verse number="21">Дык ён, сабраўшыся, ўзяў Дзіця і Маці Ягоную і вярнуўся ў зямлю Ізраэля.</verse>
				<verse number="22">Пачуўшы, што ў Юдэі каралюе Археляос па Геродзе, бацьку сваім, баяўся туды ісьці, і папярэджаны ў-ва сьне, пайшоў у ваколіцы Галілеі.</verse>
				<verse number="23">Затым, прыбыўшы, абжыўся ў горадзе, званым Назарэт, каб збылося, што сказана прарокамі: "Назарэем будзе звацца".</verse>
			</chapter>
			<chapter number="3">
				<verse number="1">У тыя дні паявіўся Ян Хрысьціцель, прапаведуючы ў пустыні Юдэйскай</verse>
				<verse number="2">і кажучы: "Навяртайцеся, бо наблізілася Каралеўства Нябеснае".</verse>
				<verse number="3">А ён быў тым, пра каго прадказваў прарок Ісая, кажучы: "Голас гамонячага ў пустыні: "Прыгатуйце дарогу Госпаду, прастуйце сьцежкі Яму!"</verse>
				<verse number="4">Сам жа Ян насіў адзеньне з вярблюдавага воласу і дзяжку скураную на паясьніцы сваёй, а ежай Яму была шаранча і дзікі мёд.</verse>
				<verse number="5">Дык да яго выходзілі Ерузалім і ўся Юдэя, ды ўсе ваколіцы каля Ярдана,</verse>
				<verse number="6">і былі ім хрышчаны ў Ярдане, вызнаючы свае грахі.</verse>
				<verse number="7">А калі ўгледзеў многіх фарысэяў і садукеяў, прыходзячых да хросту свайго, сварыўся на іх: "Род зьмяіны, хто заручыўся, што ўбяжыце ад будучага гневу?</verse>
				<verse number="8">Чыніце належны плод навярненьня,</verse>
				<verse number="9">і ня думайце хваліцца: "Маем бацьку Абрагама". Бо кажу вам, што Бог магутны з гэтых каменьняў можа падняць сыноў Абрагаму.</verse>
				<verse number="10">Бо ўжо сякера прыстаўлена да караня дрэваў; кожнае дрэва, якое не дае добрага плоду, будзе высечана і кінута ў агонь.</verse>
				<verse number="11">Я вас хрышчу вадою дзеля навярненьня, але Той, Хто прыйдзе па мне, дужэйшы, чым я. Яму я ня варты насіць сандалаў. Ён будзе хрысьціць вас Духам Сьвятым і агнём.</verse>
				<verse number="12">Ён трымае ў сваёй руцэ веялку, і ачысьціць ток свой, ды зьбярэ пшаніцу сваю ў гумно, а мякіну спаліць незгасаемым агнём.</verse>
				<verse number="13">Тады Езус прыйшоў з Галілеі на Ярдан да Яна прыняць хрост ад яго.</verse>
				<verse number="14">Але Ян узбараняўся дзеля Яго, кажучы: "Я павінен быць ахрышчаны Табою, а Ты ідзеш да мяне?"</verse>
				<verse number="15">Але Езус сказаў яму: "Пакінь цяпер, бо гэтак нам належыць выпаўніць усякую справядлівасьць". Тады (Ян) прыняў Яго.</verse>
				<verse number="16">А калі Езус быў ахрышчаны, зараз выйшаў з вады, і вось жа адкрыліся нябёсы, і ўбачыў Духа Божага, зыходзячага як галуба і прыходзячага на Яго.</verse>
				<verse number="17">Ды голас з неба, кажучы: "Гэта Сын Мой улюблёны, Якога Я ўпадабаў сабе".</verse>
			</chapter>
			<chapter number="4">
				<verse number="1">Пасьля Езус быў заведзены Духам у пустыню для спакушаньня д'яблам.</verse>
				<verse number="2">І, папасьціўшы сорак дзён і сорак начэй, пачуўся галодным.</verse>
				<verse number="3">Дык прыступіўся да Яго спакусьнік і сказаў: "Калі Ты - Сын Божы, скажы, каб гэтыя каменьні перамяніліся ў хлеб".</verse>
				<verse number="4">(Езус) у адказ сказаў яму: "Напісана: ня толькі хлебам жыве чалавек, але і кожным словам, якое паходзіць з вуснаў Божых".</verse>
				<verse number="5">Затым пераносіць Яго д'ябал у сьвяты горад і ставіць на версе сьвятыні,</verse>
				<verse number="6">і кажа Яму: "Калі Ты - Сын Божы, дык кінься ўніз; бо напісана: "Анёлам сваім паручыў (Бог) Цябе, і яны на руках панясуць Цябе, каб часам аб камень не скалечыў нагі Тваёй".</verse>
				<verse number="7">Езус сказаў яму: "Зноў жа напісана: "Не спакушай Госпада, Бога твайго".</verse>
				<verse number="8">Дык зноў пераносіць Яго д'ябал на вельмі высокую гару ды паказвае Яму ўсе каралеўствы сьвету і іх славу,</verse>
				<verse number="9">і кажа Яму: "Усё гэта аддам Табе, калі ўпадзеш і паклонішся мне".</verse>
				<verse number="10">Тады Езус сказаў яму: "Ідзі ад Мяне, шатан! Бо напісана: "Госпаду, Богу твайму, кланяцца будзеш і аднаму Яму служыць будзеш".</verse>
				<verse number="11">Тады пакінуў Яго д'ябал, і вось прыступіліся анёлы і служылі Яму.</verse>
				<verse number="12">Калі Езус пачуў, што Ян увязьнены, то перанёсься ў Галілею.</verse>
				<verse number="13">Затым, пакінуўшы горад Назарэт, прыйшоў і абжыўся ў Кафарнаўме надморскім, на рубяжы плямён Забулёна і Нэфталі,</verse>
				<verse number="14">каб збылося прадказанае прарокам Ісаям, які казаў:</verse>
				<verse number="15">"Зямля Забулёна і зямля Нэфталі, на дарозе прыморскай за Ярданам, Галілея паганская;</verse>
				<verse number="16">народ, які сядзеў у цемры, убачыў сьвятло вялікае, і седзячым у краі засеня сьмерці ўзыйшло сьвятло.</verse>
				<verse number="17">Адсюль пачаў Езус вучыць і казаць: Навяртайцеся, бо прыблізілася Каралеўства Нябеснае".</verse>
				<verse number="18">А калі Езус ішоў каля мора Галілейскага, убачыў двух братоў - Сымона, называнага Пятром, і Андрэя, брата яго, як запускалі сеткі ў мора, бо былі рыбакамі.</verse>
				<verse number="19">І сказаў ім: "Хадзеце за Мной! Зраблю вас рыбакамі людзей".</verse>
				<verse number="20">Яны, адразу кінуўшы сеткі, пайшлі за Ім.</verse>
				<verse number="21">І, пайшоўшы адтуль, убачыў двух іншых братоў, Якуба Зэбэдэявага і Яна, брата ягонага, як з бацькам сваім, Зэбэдэям, правілі сеткі ў лодцы, і паклікаў іх.</verse>
				<verse number="22">А яны адразу, пакінуўшы сеткі і бацьку, пайшлі за Ім.</verse>
				<verse number="23">І аыбходзіў Езус усю Галілею, і вучыў у сынагогах іх, і вясьціў Эвангельле Каралеўства, ды аздараўляў сярод людзей усякую хваробу і ўсякую немач.</verse>
				<verse number="24">І аб Ім разыйшлася слава па ўсёй Сырыі. Дык прыносілі да Яго ўсіх рознымі немачамі хварэючых і церпячых, ды апанаваных ліхім, і люнатыкаў, і спараліжаваных, і Езус аздараўляў іх.</verse>
				<verse number="25">І хадзілі за Ім вялікія грамады з Галілеі, і з Дэкаполя, і з Ерузаліма, і з Юдэі, ды з-за Ярдана.</verse>
			</chapter>
			<chapter number="5">
				<verse number="1">Бачачы грамады, Езус узыйшоў на гару; і калі сеў, падыйшлі да Яго вучні Ягоныя;</verse>
				<verse number="2">а Ён, адкрыўшы вусны свае, стаў іх навучаць, кажучы:</verse>
				<verse number="3">"Шчасьлівыя ўбогія духам, бо іхняе Каралеўства Нябеснае.</verse>
				<verse number="4">Шчасьлівыя плачучыя, бо яны будуць пацешаны.</verse>
				<verse number="5">Шчасьлівыя ціхія, бо яны заўладаюць зямлёю.</verse>
				<verse number="6">Шчасьлівыя жадаючыя і прагнучыя справядлівасьці, бо яны будуць насычаныя</verse>
				<verse number="7">Шчасьлівыя міласэрныя, бо ім будзе аказана міласэрдзе.</verse>
				<verse number="8">Шчасьлівыя чыстага сэрца, бо яны Бога аглядаць будуць.</verse>
				<verse number="9">Шчасьлівыя міратворцы, бо іх назавуць сынамі Божымі.</verse>
				<verse number="10">Шчасьлівыя, што перасьледаваньне церпяць дзеля справядлівасьці, такіх бо Каралеўства Нябеснае.</verse>
				<verse number="11">Шчасьлівыя вы, калі дзеля Мяне вас будуць зьневажаць, ды перасьледаваць, ды ўсяк блага і фальшыва пра вас гаварыць будуць.</verse>
				<verse number="12">Радуйцеся і весяліцеся, бо заплата для вас шчодрая ў небе; так вось перасьледавалі прарокаў, што перад вамі жылі.</verse>
				<verse number="13">Вы - соль зямлі. А калі соль зьвятрэе, дык чым тады яе саліць? Ні на што больш не прыдасца, як толькі выкінуць на двор, каб яе людзі тапталі.</verse>
				<verse number="14">Вы - сьвятло сьвету. Ня можа схавацца горад, памешчаны на гары.</verse>
				<verse number="15">Таксама не паляць сьвечкі і не хаваюць яе пад пасудзіну, але ставяць на сьвечніку, каб сьвяціла ўсім, што ў доме.</verse>
				<verse number="16">Так хай сьвеціць сьвятло вашае на віду ў людзей, каб яны бачылі вашыя добрыя ўчынкі ды хвалілі Айца вашага, які ў небе.</verse>
				<verse number="17">Ня думайце, што Я прыйшоў скасаваць Закон і Прарокаў. Я прыйшоў не скасаваць, але споўніць.</verse>
				<verse number="18">Бо сапраўды кажу вам: пакуль неба і зямля не прамінуць, ані адна ёта, ані адна крэска ня зьменіцца ў Законе, аж пакуль ўсё ня збудзецца.</verse>
				<verse number="19">Хто таму парушыць адно з гэтых прыказаньяў найменшых ды так людзей навучыць, той будзе званы найменшым у Каралеўстве Нябесным. А хто выканае і навучыць, той будзе званы вялікім у Каралеўстве Нябесным.</verse>
				<verse number="20">Бо кажу вам, калі ваша справядлівасьць ня будзе большай, чым у кніжнікаў і ў фарысэяў, ня ўвойдзеце вы ў Каралеўства Нябеснае.</verse>
				<verse number="21">Чулі, што сказана было прабацькам: "Не забівай", а хто б забіў, той будзе суджаны.</verse>
				<verse number="22">А Я вам кажу, што той, хто гневаецца на брата свайго, будзе суджаны; а хто б сказаў брату свайму: "Рака", будзе суджаны радай, а хто б сказаў: "Дурны", будзе варты агня пякельнага.</verse>
				<verse number="23">Калі затым панясеш дар свой на аўтар, а там прыпомніш, што брат твой мае нешта супраць цябе,</verse>
				<verse number="24">дык пакінь дар твой каля аўтара, і ідзі перш пагадзіся з братам тваім, і пасьля прыйдзеш і складзеш у ахвяру дар твой.</verse>
				<verse number="25">Пагадзіся з супраціўнікам тваім скора, пакуль з ім у дарозе, каб часам не аддаў цябе суддзі, а суддзя - слузе, ды ня быў бы ты ўкінуты ў вязьніцу.</verse>
				<verse number="26">Сапраўды кажу табе, ня выйдзеш адтуль, пакуль не аддасі апошняй капейкі.</verse>
				<verse number="27">Чулі, што сказана прабацькам: "Не чужалож!"</verse>
				<verse number="28">А Я вам кажу, што кожны, хто глядзіць на жанчыну з пажаданьнем, ужо яе зчужаложыў у сэрцы сваім.</verse>
				<verse number="29">Калі затым тваё правае вока горшыць цябе, выдзяры яго ды кінь ад сябе; бо лепш табе, каб прапаў адзін з членаў тваіх, чымся ўсё цела тваё мела быць укінута ў пекла.</verse>
				<verse number="30">І калі правая твая рука горшыць цябе, адрэж яе ды адкінь ад сябе; бо карысьней табе, каб прапаў адзін з членаў тваіх, чымся ўсё цела тваё мела быць укінута ў пекла.</verse>
				<verse number="31">Сказана такжа: "Хто пакіне жонку сваю, хай дасьць ёй разводны ліст".</verse>
				<verse number="32">А Я вам кажу, што кожны, хто пакідае жонку сваю, з выняткам яе распусты, выстаўляе яе на чужалоства. І той, хто жэніцца з ёю - чужаложыць.</verse>
				<verse number="33">Таксама чулі яшчэ аб тым, што было сказана прабацькам: "Не прысягай фальшыва, але выконвай сваю прысягу перад Госпадам".</verse>
				<verse number="34">А Я вам кажу, каб вы зусім не прысягалі, ані небам, бо яно ёсьць трон Божы,</verse>
				<verse number="35">ані зямлёю, бо яна - падножжа ног Ягоных; ані на Ерузалім, бо ён - горад вялікага Караля.</verse>
				<verse number="36">Ані таксама на сваю галаву не прысягай, бо ты ня можаш аніводнага воласа зрабіць белым або чорным.</verse>
				<verse number="37">Хай жа тады слова вашае будзе: "Так, так", "Не, не". А што болей, гэта ад ліхога.</verse>
				<verse number="38">Чулі, што сказана: "Вока за вока, зуб за зуб".</verse>
				<verse number="39">А Я вам кажу: не праціўцеся злому; а калі б хто ўдарыў ў правую шчаку тваю, настаў яму і другую.</verse>
				<verse number="40">І таму, хто хоча з табой судзіцца і кашулю ўзяць, дай яму і плашч.</verse>
				<verse number="41">І калі б хто цябе змушаў ісьці з ім мілю, ідзі з ім дзьве.</verse>
				<verse number="42">Калі цябе нехта просіць чаго, дай яму; і не адварочвайся ад таго, хто ў цябе просіць пазычыць.</verse>
				<verse number="43">Чулі вы, што сказана: "Любі бліжняга свайго і ў нянавісьці мей непрыяцеля твайго".</verse>
				<verse number="44">А Я вам кажу: любіце ворагаў сваіх і маліцеся за тых, што перасьледуюць вас,</verse>
				<verse number="45">каб сталіся вы сынамі Айца вашага, каторы ў небе, які загадвае сонцу свайму ўзыходзіць над добрымі і ліхімі і дажджом палівае справядлівых і несправядлівых.</verse>
				<verse number="46">Калі б вы любілі толькі тых, што вас любяць, дык што за ўзнагароду будзеце мець? Ці ж і мытнікі ня робяць таго?</verse>
				<verse number="47">Або калі вітаеце толькі братоў вашых, дык што асаблівага робіце? Ці ж гэтак і пагане ня робяць?</verse>
				<verse number="48">Дык будзьцедасканалыя, як і ваш Айцец нябесны дасканалы.</verse>
			</chapter>
			<chapter number="6">
				<verse number="1">Сьцеражыцеся, каб вы вашай справядлівасьці не рабілі перад людзьмі, каб яны бачылі. Інакш узнагароды ня будзеце мець у Айца вашага, каторы ў небе.</verse>
				<verse number="2">Дык калі ты даеш міласьціну, не трубі перад сабою, як робяць крывадушнікі, у сынагогах і на вуліцах, каб іх людзі хвалілі. Сапраўды кажу вам, што яны атрымалі сваю ўзнагароду.</verse>
				<verse number="3">Але калі даеш міласьціну, хай левая рука твая ня ведае, што робіць правая,</verse>
				<verse number="4">каб дарэньне тваё было ў скрытасьці, і Айцец твой, каторы бачыць утоенае, аднагародзіць табе.</verse>
				<verse number="5">І калі ты молішся, ня будзь як крывадушнікі, якія любяць маліцца, стоячы ў сынагогах і на скрыжаваньнях вуліцаў, каб іх людзі бачылі. Сапраўды кажу вам, што яны ўжо атрымалі сваю ўзнагароду.</verse>
				<verse number="6">А ты, калі будзеш маліцца, увайдзі ў сваю бакоўку і, зачыніўшы дзьверы, маліся да Айца твайго ў скрытасьці. А Айцец твой, каторы бачыць утоенае, аднагародзіць табе.</verse>
				<verse number="7">А калі молішся, не гавары многа, як робяць пагане, якія думаюць, што дзеля шматслоўя свайго будуць выслуханы.</verse>
				<verse number="8">Дык ня будзьце падобнымі ім; бо Айцец ваш ведае, што вам патрэбна, перш, чым вы Яго папросіце.</verse>
				<verse number="9">Затым так маліцеся: Ойча наш, каторы ёсьць у небе, сьвятым будзь імя Тваё,</verse>
				<verse number="10">прыйдзі валадарства Тваё, будзь воля Твая як ў небе, так і на зямлі.</verse>
				<verse number="11">Хлеба нашага штодзённага дай нам сёньня;</verse>
				<verse number="12">і адпусьці нам грахі нашыя, як і мы адпушчаем вінаватым нашым;</verse>
				<verse number="13">і не ўводзь нас у спакусу, але збаў нас ад ліхога.</verse>
				<verse number="14">Бо калі вы адпусьціце людзям грахі іхнія, дык і ваш Айцец нябесны даруе вам.</verse>
				<verse number="15">Але калі вы не даруеце людзям, дык таксама Айцец ваш не адпусьціць вам грахоў вашых.</verse>
				<verse number="16">Калі посьціце, ня будзьце сумныя, як крывадушнікі; бо яны твары свае выкрыўляюць, каб паказацца людзям, што посьцяць. Сапраўды кажу вам, што яны ўзялі ўжо ўзнагароду сваю.</verse>
				<verse number="17">А ты, калі посьціш, намасьці галаву сваю ды абмый твар свой,</verse>
				<verse number="18">каб не паказацца людзям, што посьціш, але Айцу твайму, каторы ў скрытасьці; і Айцец твой, які бачыць у скрытасьці, аднагародзіць табе.</verse>
				<verse number="19">Не зьбірайце сабе скарбаў на зямлі, дзе ржа ды моль зьядаюць і дзе злодзеі ўбіваюцца і крадуць.</verse>
				<verse number="20">Але зьбірайце сабе скарбы ў небе, дзе ані ржа, ані моль не зьядаюць і дзе злодзеі ня выкапаюць і не ўкрадуць.</verse>
				<verse number="21">Бо дзе скарб твой, там і сэрца тваё.</verse>
				<verse number="22">Сьвятло цела твайго - вока тваё. Калі вока тваё будзе шчырае, дык і ўсё цела тваё будзе сьветлае.</verse>
				<verse number="23">А калі б вока тваё было нягоднае, дык і ўсё цела тваё ахутае цемра. Калі вось сьвятло, што ў табе, цемрай стаецца, дык як жа вялікай сама цемра будзе?</verse>
				<verse number="24">Ніхто ня можа двум панам служыць, бо або аднаго будзе ненавідзець, а другога любіць, або аднаго трымацца будзе, а другім брыдзіцца. Ня можаце Богу служыць і мамоне.</verse>
				<verse number="25">Дзеля таго кажу вам: не турбуйцеся пра жыцьцё вашае, што будзеце есьці, ані пра цела вашае, у што адзявацца будзеце. Ці ж жыцьцё не важнейшае за яду, а цела - за адзеньне?</verse>
				<verse number="26">Паглядзіце на птушкі нябесныя. Яны ані сеюць, ані жнуць, ані зьбіраюць у гумны, а Айцец ваш нябесны корміць іх. Ці ж вы не на шмат важнейшыя за іх?</verse>
				<verse number="27">Ды хто ж з вас сваёй турботаю можа дабавіць да росту свайго адзін локаць?</verse>
				<verse number="28">І чаму турбуецеся пра адзеньне? Прыгледзьцеся палявым лілеям, як яны растуць: ані працуюць, ані прадуць.</verse>
				<verse number="29">А Я кажу вам, што нават Салямон ва ўсёй славе сваёй ня быў так адзеты, як адна з іх.</verse>
				<verse number="30">Дык калі гэтую палявую траву, што сягоньня ёсьць, а заўтра будзе ў печ укінута, Бог так адзяе, дык непараўнальна вас, малой веры.</verse>
				<verse number="31">Дык не клапаціцеся таму, кажучы: "Што будзем есьці?", або "Што будзем піць?", або "У што будзем апранацца?"</verse>
				<verse number="32">Бо гэтага ўсе пагане шукаюць, але Айцец ваш нябесны ведае, чаго вы патрабуеце.</verse>
				<verse number="33">Дык шукайце ж перш Каралеўства Божага і яго справядлівасьці, а ўсё тое будзе дададзена вам.</verse>
				<verse number="34">Дык не клапаціцеся пра заўтрашні дзень, бо дзень заўтрашні сам пра сябе будзе рупіцца. Хопіць для кожнага дня свайго ліха.</verse>
			</chapter>
			<chapter number="7">
				<verse number="1">Не судзіце, каб вы не былі суджаны.</verse>
				<verse number="2">Бо якім судом вы будзеце судзіць, такім і вас асудзяць, ды якою меркай вы будзеце мераць, такою вам адмераць.</verse>
				<verse number="3">Чаму ж гэта ў воку брата твайго стрэмку бачыш, а бэлькі ў сваім воку ня бачыш?</verse>
				<verse number="4">Або як маеш адвагу сказаць брату твайму: "Дазволь выняць стрэмку з вока твайго", а вось бэлька ў тваім воку?</verse>
				<verse number="5">Крывадушнік, выкінь перш бэльку з твайго вока, і тады ўгледзіш, як выняць стрэмку з вока брата твайго.</verse>
				<verse number="6">Не давайце сабакам таго, што сьвятое, ды не кідайце пэрлаў перад сьвіньнямі, каб яны іх не патапталі сваімі нагамі ды, адвярнуўшыся, не разарвалі вас.</verse>
				<verse number="7">Прасіце, і будзе вам дадзена. Шукайце і знойдзеце. Стукайце, і адчыняць вам.</verse>
				<verse number="8">Бо кожны, хто просіць, атрымоўвае; і хто шукае, знаходзіць; і хто стукае, таму адчыняюць.</verse>
				<verse number="9">Ці ня ёсьць хто між вамі, каб даў сыну свайму камень, калі ён просіць хлеба?</verse>
				<verse number="10">Або, калі папросіць рыбу, даў бы яму зьмяю?</verse>
				<verse number="11">Дык калі вы, будучы благімі, умееце даваць дзецям сваім добрыя дарункі, дык куды больш Айцец ваш, каторы ў небе, дасьць добрыя рэчы тым, якія Яго просяць.</verse>
				<verse number="12">Дык усё, што хочаце, каб вам рабілі людзі, і вы самі ім рабіце. Бо ў гэтым Закон і Прарокі.</verse>
				<verse number="13">Уваходзьце праз цесную браму, бо шырокая брама і прасторная дарога вядзе на загубу, ды многа такіх, што праз іх ўваходзяць.</verse>
				<verse number="14">А як цесная брама і вузкая дарога, што вядзе ў жыцьцё, ды нямнога такіх, якія іх знаходзяць.</verse>
				<verse number="15">Сьцеражыцеся фальшывых прарокаў, што да вас прыходзяць у авечым адзеньні, а ў сярэдзіне - ваўкі драпежныя.</verse>
				<verse number="16">Па пладах іхніх пазнаеце іх. Няўжо з церня зьбіраюць вінаград або з асоту фігі?</verse>
				<verse number="17">Так кожнае дрэва добрае родзіць добрыя плады, а благое дрэва родзіць ліхія плады.</verse>
				<verse number="18">Добрае дрэва ня можа радзіць благіх пладоў, а благое дрэва ня родзіць добрых пладоў.</verse>
				<verse number="19">Кожнае дрэва, каторае ня родзіць добрага плоду, будзе высечана і кінута ў агонь.</verse>
				<verse number="20">Дык вось па пладах іхніх пазнаеце іх.</verse>
				<verse number="21">Ня кожны, хто Мне кажа: "Госпадзе, Госпадзе", увойдзе ў Каралеўства Нябеснае, але той, хто спаўняе волю Айца Майго, які ў небе.</verse>
				<verse number="22">У той дзень многія Мне скажуць: "Госпадзе, Госпадзе! Няўжо мы не праракавалі ў імя Тваё? Ды ці не ў імя Тваё выганялі дэманаў? Ды ці не ў імя Тваё чынілі цуды?"</verse>
				<verse number="23">А Я тады скажу ім: "Ніколі Я вас ня ведаў. Ідзіце прэч ад Мяне, вы, што творыце беззаконьні."</verse>
				<verse number="24">Кожны таму, хто слухае Мае словы ды спаўняе іх, падобны да разумнага чалавека, які збудаваў свой дом на скале.</verse>
				<verse number="25">І пайшлі дажджы, і разьліліся рэкі, і падулі вятры, і нахлынулі на той дом, і ён не заваліўся, бо быў пабудаваны на скале.</verse>
				<verse number="26">А кожны, хто слухае Мае словы і не спаўняе іх, падобны да неразумнага чалавека, які збудаваў свой дом на пяску.</verse>
				<verse number="27">І лінулі дажджы, і падняліся рэкі, і падулі гураганы, і ўдарылі ў той дом, і заваліўся ён, і вялікая была яго руіна".</verse>
				<verse number="28">І калі Езус закончыў гэтыя словы, захапляліся грамады дзеля павучэньняў Яго.</verse>
				<verse number="29">Бо вучыў Ён як Той, Хто мае ўладу, а не як іхнія кніжнікі.</verse>
			</chapter>
			<chapter number="8">
				<verse number="1">Калі Езус зыйшоў з гары, вялікія грамады ішлі за Ім.</verse>
				<verse number="2">І вось жа пракажаны, падыйшоўшы, пакланіўся Яму, кажучы: "Госпадзе, калі хочаш, можаш мяне ачысьціць".</verse>
				<verse number="3">І Езус, працягнуўшы руку, дакрануўся да яго, кажучы: "Хачу, будзь ачышчаны". І зараз быў ачышчаны ад праказы.</verse>
				<verse number="4">І сказаў яму Езус: "Глядзі, нікому не расказвай, але ідзі, пакажыся сьвятару ды ахвяруй дар, загаданы Майсеем на сьведчаньне ім."</verse>
				<verse number="5">А калі Езус увайшоў у Кафарнаўм, падыйшоў да Яго сотнік і прасіў Яго,</verse>
				<verse number="6">кажучы: "Госпадзе, мой слуга ляжыць дома спараліжаваны і дужа мучыцца".</verse>
				<verse number="7">Сказаў яму Езус: "Прыйду і аздараўлю яго".</verse>
				<verse number="8">А сотнік сказаў Яму: "Госпадзе, я ня варты, каб Ты ўвайшоў пад дах мой, але скажы толькі слова, і паздаравее слуга мой.</verse>
				<verse number="9">Бо і я - чалавек, маючы ўладу, і маю пад сабой жаўнераў. І так аднаму кажу: "Ідзі", і ён ідзе, і другому: "Прыйдзі", і ён прыходзіць; і свайму слузе: "Рабі гэта", і ён робіць".</verse>
				<verse number="10">Пачуўшы гэта, Езус зьдзівіўся і сказаў тым, што ішлі за Ім: "Сапраўды кажу вам, не знайшоў Я такой веры ў Ізраэлю.</verse>
				<verse number="11">Затым кажу вам, што многія прыйдуць з Усходу і з Захаду, і засядуць з Абрагамам, Ізаакам і Якубам у Каралеўстве Нябесным.</verse>
				<verse number="12">А сыны Каралеўства выкінуты будуць ў цемру вонкавую: там будзе плач і скрыгатаньне зубамі".</verse>
				<verse number="13">І сказаў Езус сотніку: "Ідзі, і як уверыў, хай так станецца табе". І быў аздароўлены слуга ў тую ж гадзіну.</verse>
				<verse number="14">А калі Езус зайшоў у дом Пятра, убачыў цешчу яго, лежачую ў гарачцы.</verse>
				<verse number="15">Дык дакрануўся яе рукі, і гарачка пакінула яе, і яна, падняўшыся, паслугавала ім.</verse>
				<verse number="16">Калі ж надыйшоў вечар, прыводзілі да Езуса шмат апанаваных ліхім, і Ён словам выганяў духі ды аздараўляў усіх, якія чуліся блага,</verse>
				<verse number="17">каб збылося сказанае прарокам Ісаям: "Ён узяў немачы нашыя і насіў хваробы нашыя".</verse>
				<verse number="18">Езус, бачачы навакол сябе вялікія грамады, загадаў плысьці на другі бераг.</verse>
				<verse number="19">І вось падыйшоў да Яго адзін кніжнік і сказаў: "Вучыцелю, і я пайду за Табой дзе-колечы пойдзеш".</verse>
				<verse number="20">Сказаў яму Езус: "Лісы маюць норы, і птушкі нябесныя - гнёзды, а Сын Чалавечы ня мае дзе галаву прытуліць".</verse>
				<verse number="21">Іншы з вучняў Ягоных казаў Яму: "Госпадзе, адпусьці перш мяне пайсьці і пахаваць бацьку майго".</verse>
				<verse number="22">Але Езус сказаў яму: "Ідзі за Мной і пакінь памёршым хаваць сваіх памёршых.</verse>
				<verse number="23">І калі Езус увайшоў у лодку, за Ім ўвайшлі вучні Ягоныя.</verse>
				<verse number="24">І вось узьнялася вялікая бура на моры, так што хвалі залівалі лодку, а Ён спаў.</verse>
				<verse number="25">Дык кінуліся да Яго вучні Ягоныя і абудзілі Яго, кажучы: "Госпадзе, ратуй нас, бо топімся!"</verse>
				<verse number="26">І сказаў ім: "Чаму вы так палахлівыя, малаверныя?" Затым, падняўшыся, загадаў ветрам і мору, і настала вялікае зацішша.</verse>
				<verse number="27">А людзі дзівіліся ды казалі: "Хто Ён, што вятры і мора Яго слухаюць?"</verse>
				<verse number="28">І калі пераплыў на другі бераг у краіну Гадарэнскую, перанялі Яго два апанаваныя ліхім, якія выходзілі з магілаў, і так страшныя, што ніхто ня мог праходзіць гэтаю дарогай.</verse>
				<verse number="29">І пачалі яны крычаць: "Што Табе да нас, Сыне Божы? Прыйшоў Ты перад часам мучыць нас?"</verse>
				<verse number="30">Недалёка ад іх пасьвілася вялікае стада сьвіней.</verse>
				<verse number="31">Дык ліхія духі прасілі Езуса і казалі: "Калі нас выганіш, дык дазволь нам увайсьці ў гэтае стада сьвіней". І сказаў ім: "Ідзіце!" Дык яны выйшлі і ўвайшлі ў сьвіней; і вось усё стада з імпэтам кінулася ў мора з касагора, і патанула ў вадзе.</verse>
				<verse number="32">Пастухі ж уцяклі і, прыйшоўшы ў горад, расказалі ўсё і аб тым, што сталася з апанаванымі дэманам.</verse>
				<verse number="33">Дык увесь горад выйшаў насустрач Езусу і, ўбачыўшы, прасілі Яго, каб адыйшоўся ад іхніх межаў.</verse>
			</chapter>
			<chapter number="9">
				<verse number="1">Затым Езус, увайшоўшы ў лодку, пераправіўся (назад) і прыбыў у свой горад.</verse>
				<verse number="2">І зараз прынесьлі да Яго спараліжаванага, лежачага на ложку. І, бачачы іхнюю веру, (Езус) сказаў спараліжаванаму: "Вер, сыне, адпускаюцца табе твае грахі".</verse>
				<verse number="3">І вось жа некаторыя з кніжнікаў думалі сабе: "Ён блюзьніць".</verse>
				<verse number="4">Езус жа, пранікшы іх думкі, сказаў: "Чаму ліха думаеце ў вашых сэрцах?</verse>
				<verse number="5">Што лягчэй сказаць: "Адпускаюцца табе грахі", ці таксама: "Устань і хадзі?"</verse>
				<verse number="6">А каб вы ведалі, што Сын Чалавечы мае на зямлі ўладу адпушчаньня грахоў, - кажа тады спараліжаванаму: "Устань, вазьмі ложак твой і ідзі ў дом твой".</verse>
				<verse number="7">Дык той устаў і пайшоў да дому свайго.</verse>
				<verse number="8">Бачачы гэта, грамады праняліся страхам і славілі Бога, што даў такую моц людзям.</verse>
				<verse number="9">І, адыходзячы адтуль, убачыў Езус чалавека, імем Матэвуш, каторы сядзеў пры мытні. Дык сказаў яму: "Хадзі за Мной!" І ён, падняўшыся, пайшоў за Ім.</verse>
				<verse number="10">І сталася, калі Езус сядзеў за сталом у доме, прыйшлі многія мытнікі і грэшнікі і сядзелі разам з Езусам і Яго вучнямі.</verse>
				<verse number="11">Бачачы гэта, фарысэі казалі вучням Ягоным: "Чаму з мытнікамі і грэшнікамі есьць ваш Вучыцель?"</verse>
				<verse number="12">Пачуўшы ж гэта, Езус сказаў: "Не здаровым трэба лекара, але тым, што блага чуюцца.</verse>
				<verse number="13">Дык ідзіце і навучыцеся, што значыць: "Міласэрдзя хачу, а не ахвяры". Бо не прыйшоў Я прызываць справядлівых, але грэшнікаў".</verse>
				<verse number="14">Затым падышлі да Яго Янавы вучні і казалі: "Чаму гэта мы і фарысэі часта посьцім, а вучні Твае ня посьцяць?"</verse>
				<verse number="15">Сказаў ім Езус: "Ці ж могуць вясельнікі сумаваць, пакуль маладыз імі? Але прыйдуць дні, калі забяруць ад іх маладога, і тады яны будуць пасьціць.</verse>
				<verse number="16">Ніхто не прышывае латы новага сукна да старога адзеньня, бо яна разьдзірае яго, і дзіра робіцца большай.</verse>
				<verse number="17">Таксама не ўліваюць маладое віно ў старыя мяхі, бо яно разрывае мяхі старыя, і віно выліваецца, і мяхі прападаюць. Дык вось маладое віно ўліваюць у новыя мяхі, і такім чынам адно і другое зьберагаецца".</verse>
				<verse number="18">Калі Езус гэта гаварыў, якраз адзін начальнік падыйшоў да Езуса, і пакланіўся, і сказаў: "Госпадзе, дачка мая перад хвілінай сканала, але прыйдзі, ускладзі на яе сваю руку, і яна жыць будзе".</verse>
				<verse number="19">І Езус, падняўшыся, разам з вучнямі сваімі пайшоў за ім.</verse>
				<verse number="20">І вось жанчына, каторая праз дванаццаць гадоў цярпела на крывацёк, падыйшла ззаду і дакранулася да краю адзеньня Яго.</verse>
				<verse number="21">Бо казала сабе: "Калі толькі дакрануся да вопраткі Ягонай, паздаравею".</verse>
				<verse number="22">Езус жа, павярнуўшыся і ўбачыўшы яе, сказаў: "Вер, дачка, вера твая аздаравіла цябе". І аздароўленай была жанчына ад тае хвіліны.</verse>
				<verse number="23">А Езус прыйшоў у дом начальніка, і ўбачыў жалейнікаў і натоўп галосячы, і сказаў:</verse>
				<verse number="24">"Адступецеся, не памерла дзяўчына, але сьпіць". Дык сьмяяліся з Яго.</verse>
				<verse number="25">А калі людзей выправілі, увайшоў і ўзяў яе за руку, і дзяўчынка паднялася.</verse>
				<verse number="26">І вестка аб гэтым разыйшлася па ўсёй той зямлі.</verse>
				<verse number="27">Калі Езус адыходзіў адтуль, ішлі за Ім два сьляпыя, крычучы: "Сыне Давідаў, зжалься над намі!"</verse>
				<verse number="28">А калі Езус увайшоў у дом, сьляпыя падыйшлі да Яго. Дык Езус спытаўся ў іх: "Ці верыце, што Я магу вам гэта зрабіць?" Сказалі Яму: "Так, Госпадзе".</verse>
				<verse number="29">Тады Езус дакрануўся да іх вачэй і сказаў: "Хай вам станецца як вы верыце".</verse>
				<verse number="30">І адкрыліся вочы ім. А Езус прыгразіў ім, кажучы: "Глядзіце, каб ніхто пра гэта не даведаўся".</verse>
				<verse number="31">Але яны, адыйшоўшыся, разславілі Яго па ўсёй той зямлі.</verse>
				<verse number="32">Па іх адыходзе прывялі да Яго чалавека нямога, апанаванага нячыстым.</verse>
				<verse number="33">Калі ж выгнаў нячыстага духа, нямы той прагаварыў. Дык дзівіліся людзі і казалі: "Ніколі гэтага не здаралася ў Ізраэлю".</verse>
				<verse number="34">Фарысэі ж казалі: "Сілай князя д'ябальскага выганяе ліхія духі".</verse>
				<verse number="35">І абходзіў Езус усе гарады і вёскі, вучачы ў сынагогах, і вешчучы Эвангельле Каралеўства Божага, і аздараўляючы ўсякую хваробу ды ўсякую немач.</verse>
				<verse number="36">Бачачы людзей, Езус шкадаваў іх, бо былі зьняможаныя і кінутыя як авечкі бяз пастыра.</verse>
				<verse number="37">Затым сказаў вучням сваім: "Жніво вялікае, але працаўнікоў мала.</verse>
				<verse number="38">Дык прасіце Гаспадара жніва, каб паслаў працаўнікоў на жніво сваё".</verse>
			</chapter>
			<chapter number="10">
				<verse number="1">І, сазваўшы Дванаццаць вучняў сваіх, даў ім уладу над духамі нячыстымі, каб выганяць іх, і аздараўляць усякую хваробу ды ўсякую немач.</verse>
				<verse number="2">А імёны Дванаццаці апосталаў такія: першы Сымон, якога завуць Пятром, і Андрэй, брат яго і Якуб, сын Зэбэдэяў, ды Ян, брат ягоны;</verse>
				<verse number="3">Філіп і Баўтрамей, Тамаш і Матэвуш мытнік, Якуб, сын Альфеяў, і Тадэвуш,</verse>
				<verse number="4">Сымон Кананіт і Юда Іскарыёт, які Яго выдаў.</verse>
				<verse number="5">Гэтых Дванаццаць паслаў Езус, загадваючы ім ды кажучы: "На дарогу паганаў не заходзьце і ў гарады Самаранаў не ўваходзьце.</verse>
				<verse number="6">Але перш ідзіце да авечак, якія прапалі з дому Ізраэля.</verse>
				<verse number="7">А ідучы, прапаведуйце і кажыце, што прыблізілася Каралеўства Нябеснае.</verse>
				<verse number="8">Аздараўляйце хворых, уваскрашайце памёршых, ачышчайце пракажаных, выганяйце дэманаў. Дарма атрымалі, дарма давайце.</verse>
				<verse number="9">Ня мейце ў капшуках вашых ані золата, ані серабра, ані грошаў,</verse>
				<verse number="10">ані торбы, ані двух вопраткаў, ані сандалаў, ані кія. Бо працаўнік варты стравы сваёй.</verse>
				<verse number="11">А ў які горад або вёску зойдзеце, спытайцеся, хто ў ім дастойны, ды там абжывайцеся аж да свайго адыходу.</verse>
				<verse number="12">Уваходзячы ў дом, вітайце яго і кажыце: "Супакой дому гэтаму."</verse>
				<verse number="13">І калі дом той будзе годны, зыйдзе на яго супакой ваш. А калі ня будзе годны, супакой ваш да вас вернецца.</verse>
				<verse number="14">А калі б хто вас не прыняў ды ня слухаў словаў вашых, выйшаўшы на вонкі з дому або горада, абтрасіце пыл з ног вашых.</verse>
				<verse number="15">Сапраўды кажу вам, лягчэй будзе зямлі Садомскай і Гаморскай у дзень суду, чым тому гораду".</verse>
				<verse number="16">Вось жа пасылаю Я вас як авец у ваўкі: дык будзьце хітрыя, як зьмеі, і простыя, як галубы.</verse>
				<verse number="17">Сьцеражыцеся людзей; павядуць бо вас на суды і ў сынагогах бічаваць вас будуць.</verse>
				<verse number="18">І дзеля Мяне будуць цягаць вас да ўладаў і каралёў на сьведчаньне ім і паганам.</verse>
				<verse number="19">А калі вас выдаваць будуць, ня думайце, як і што гаварыць маеце, бо ў той час што маеце гаварыць, будзе дадзена вам.</verse>
				<verse number="20">Бо ня вы будзеце гаварыць, але Дух Айца вашага, каторы праз вас гаворыць.</verse>
				<verse number="21">Ды выдасьць на сьмерць брат брата, а бацька - сына; і збунтуюцца сыны супраць бацькоў, і будуць прычынай іхняй сьмерці.</verse>
				<verse number="22">Ды будзеце ў нянавісьці дзяля імя Майго ў-ва ўсіх. Але хто выстаіць да канца, будзе збаўлены.</verse>
				<verse number="23">Калі вас перасьледаваць будуць у тым горадзе, пераходзьце ў другі. Сапраўды кажу вам, што ня пройдзеце гарадоў Ізраэля, як прыйдзе Сын Чалавечы</verse>
				<verse number="24">Вучань не вышэй вучыцеля, ані слуга не вышэй пана свайго.</verse>
				<verse number="25">Хопіць вучню, каб быў як настаўнік ягоны, а слуга - як ягоны пан. Калі гаспадара дому назвалі Бэльзэбулям, тым больш хатніх ягоных.</verse>
				<verse number="26">Дык ня бойцеся іх. Бо няма нічога скрытага, каб не было выяўлена, і нічога тайнага, каб б ня стала вядомым.</verse>
				<verse number="27">Што гавару вам упоцемках, гаварыце ў сьвятле; і што чуеце на вуха, разгалашайце на дахах.</verse>
				<verse number="28">Ня бойцеся тых, якія забіваюць цела, а душы забіць ня могуць. Але бойцеся больш таго, хто можа і душу і цела загубіць у пекле.</verse>
				<verse number="29">Ці ж не за медзяка прадаюць двух вераб'ёў? А ніводзін з іх не ўпадзе на зямлю без волі Айца вашага.</verse>
				<verse number="30">Нават валасы вашыя на галаве палічаны.</verse>
				<verse number="31">Дык ня бойцеся, вы лепшыя за многіх вераб'ёў.</verse>
				<verse number="32">Кожнага затым, хто Мяне прызнае перад людзьмі, прызнаю і Я перад Айцом Маім, які ў небе.</verse>
				<verse number="33">А хто Мяне вырачацца перад людзьмі, выракуся таго і Я перад Айцом Маім, які ў небе.</verse>
				<verse number="34">Ня думайце, што Я прыйшоў на зямлю прынесьці мір. Не прыйшоў Я прынесьці мір, але меч.</verse>
				<verse number="35">Бо прыйшоў Я аддзяліць чалавека ад яго бацькі, дачку ад маткі яе, сынавую ад сьвякрухі яе.</verse>
				<verse number="36">Ды будуць непрыяцелямі чалавеку хатнія ягоныя.</verse>
				<verse number="37">Хто любіць больш бацьку ці матку, чым Мяне, той ня варты Мяне. І хто больш любіць сына ці дачку, чым Мяне, той ня варты Мяне.</verse>
				<verse number="38">Ды хто не бярэ крыжа свайго і не ідзе за Мною, той Мяне ня варты Мяне.</verse>
				<verse number="39">Хто знойдзе душу сваю, той загубіць яе, а хто б аддаў душу сваю дзеля Мяне - аднойдзе яе.</verse>
				<verse number="40">Хто вас прыймае - Мяне прыймае, а хто Мяне прыймае - прыймае Таго, хто Мяне паслаў.</verse>
				<verse number="41">Хто прыймае прарока ў імя прарока, возьме заплату прарока. Хто прыймае справядлівага ў імя справядлівага, заплату справядлівага атрымае.</verse>
				<verse number="42">І хто б аднаму з гэтых найменшых дзеля таго, што ён вучань, даў бы кубак халоднай вады напіцца, сапраўды кажу вам, не міне яго ўзнагарода".</verse>
			</chapter>
			<chapter number="11">
				<verse number="1">Калі Езус закончыў даваць Дванаццаці вучням сваім напамінаньні, пайшоў адсюль далей у іхнія гарады навучаць і вясьціць Эвангельле.</verse>
				<verse number="2">Ян жа, будучы ў вязьніцы і пачуўшы аб дзейнасьці Хрыстовай, паслаў двух вучняў сваіх</verse>
				<verse number="3">запытацца Езуса: "Ты Той, што мае прыйсьці, ці другога чакаць?"</verse>
				<verse number="4">У адказ сказаў ім Езус: "Ідзіце і паведаміце Яну, што вы чулі і бачылі:</verse>
				<verse number="5">сьляпыя бачаць, і храмыя ходзяць, і пракажоныя ачышчаюцца, і глухія чуюць, памёршыя ўваскрасаюць, і убогім абвяшчаецца Эвангельле,</verse>
				<verse number="6">і багаслаўлены, хто з Мяне ня згоршыцца".</verse>
				<verse number="7">А калі пасланцы адыйшліся, Езус пачаў гаварыць да людзей пра Яна: "Што вы выйшлі пабачыць у пустыню? Трысьнёг, хістаючыся ад ветру?</verse>
				<verse number="8">Ды што вы выйшлі пабачыць? Можа, чалавека ў мяккія шаты адзетага? Вось жа тыя, што ў мяккае адзеньне апранаюцца, жывуць у каралеўскіх дамах.</verse>
				<verse number="9">Ды ж каго вы выйшлі паглядзець? Прарока? Вось жа кажу вам: больш, чым прарока.</verse>
				<verse number="10">Бо ён ёсьць той, пра каго напісана: "Вось жа Я пасылаю анёла Майго перад воблікам Тваім. Ён прыгатуе дарогу Тваю перад Табою".</verse>
				<verse number="11">Сапраўды кажу вам: сярод народжаных жанчынамі не яўвіўся большы, чым Ян Хрысьціцель; але найменшы ў Каралеўстве Нябесным большы, чым ён.</verse>
				<verse number="12">Ад дзен Яна Хрысьціцеля аж дасюль Каралеўства Нябеснае сілай бярэцца, ды толькі людзі гвалтоўныя здабываюць яго.</verse>
				<verse number="13">Усе бо Прарокі і Закон аж да Яна прарочылі;</verse>
				<verse number="14">і калі хочаце прыняць, ён ёсьць Гальяш, каторы мае прыйсьці.</verse>
				<verse number="15">Хто мае вушы слухаць, хай слухае.</verse>
				<verse number="16">Да каго маю прыраўняць род гэты? Ён падобны да хлапчукоў, седзячых на рынку і гамонячых сваім равесьнікам:</verse>
				<verse number="17">"Мы вам сьпявалі, а вы ня танчылі, мы галасілі, а вы ня плакалі".</verse>
				<verse number="18">Бо явіўся Ян, які ня есьць і ня п'е, а тыя кажуць: "Дэмана ён мае".</verse>
				<verse number="19">Затым прыйшоў Сын Чалавечы, які есьць і п'е, а яны кажуць: "Во абжора і п'яніца, сябра мытнікаў і грэшнікаў". Ды ўсё ж такі апраўдана мудрасьць праз даконы свае".</verse>
				<verse number="20">Затым Езус пачаў дакараць гарады, у каторых даканана найбольш цудаў Яго, а яны не ўзяліся за пакуту.</verse>
				<verse number="21">"Гора табе, Харазін! Гора табе, Бэтсаіда! Бо каб у Тыры і Сідоне адбыліся такія цуды, як у вас, даўно яны ў зрэбніцы і попеле пакутавалі б.</verse>
				<verse number="22">Дык вось кажу вам: лягчэй будзе Тыру і Сыдону ў дзень суду, чым вам.</verse>
				<verse number="23">А ты, Кафарнаўм, што аж над неба выносішся? Аж у пекла спадзеш! Бо каб такія цуды адбыліся ў Садоме, як у цябе, можа, засталася б па сёньняшні дзень.</verse>
				<verse number="24">Дык вось кажу вам: лягчэй будзе зямлі Садомскай у дзень суду, чым табе".</verse>
				<verse number="25">У той жа час, адказваючы, Езус сказаў: "Слаўлю Цябе, Ойча, Госпадзе неба і зямлі, што Ты скрыў гэтыя рэчы ад мудрых і разумных і аб'явіў іх дзецям.</verse>
				<verse number="26">Так, Ойча, бо так Табе падабалася.</verse>
				<verse number="27">Усё Мне дадзена Айцом Маім. Ды ніхто ня ведае Сына, толькі Айцец, і ніхто ня ведае Айца, толькі Сын і каму Сын захоча аб'явіць.</verse>
				<verse number="28">Хадзіце да Мяне, што трудзіцеся і зьняможаны пад цяжарам, і Я вас спасілю.</verse>
				<verse number="29">Вазьміце ярмо Маё на сябе ды вучыцеся ад Мяне, бо Я ціхі ды пакорнага сэрца, і знойдзеце супакаеньне душам вашым.</verse>
				<verse number="30">Бо ярмо Маё салодкае, і цяжар Мой лёгкі".</verse>
			</chapter>
			<chapter number="12">
				<verse number="1">У той час у суботу праходзіў Езус каля збожжа. Вучні ж Ягоныя былі галодныя і пачалі зрываць каласы і есьці.</verse>
				<verse number="2">Убачыўшы гэта, фарысэі казалі Езусу: "Вось жа вучні Твае робяць, чаго не належыцца рабіць у дні суботнія".</verse>
				<verse number="3">Тады кажа ім Езус: "Ці не чыталі, што зрабіў Давід, калі чуў голад, ды тыя, што з ім былі?</verse>
				<verse number="4">Як увайшоў у дом Божы і еў хлябы пакладныя, каторых есьці не належыцца ані яму, ані тым, што з ім былі, але толькі сьвятарам?</verse>
				<verse number="5">Няўжо не чыталі ў Законе, што ў суботу сьвятары ў сьвятыні парушаюць суботу, але застаюцца без віны.</verse>
				<verse number="6">Але кажу вам, што тут ёсьць большы, чым сьвятыня.</verse>
				<verse number="7">Калі б вы ведалі, што значыць: "Міласэрдзя хачу, а не ахвяры", дык ніколі не асуджалі б нявінных.</verse>
				<verse number="8">Бо Сын Чалавечы ёсьць Гаспадар і суботы."</verse>
				<verse number="9">Адыйшоўшыся адтуль, прыйшоў Езус у іхнюю сынагогу.</verse>
				<verse number="10">І быў там чалавек сухарукі. Дык пыталіся ў Езуса: "Ці выпадае аздараўляць у суботу?", каб магчы Яго абвінаваціць.</verse>
				<verse number="11">Езус жа сказаў ім: "Калі б хто з вас меў адну толькі авечку, і тая ўвалілася б у дол у дзень суботні, ці ж ён ня схопіць яе і ня выцягне.</verse>
				<verse number="12">У колькі ж разоў даражэйшы чалавек, чым авечка. Таму выпадае дабро рабіць і ў суботу".</verse>
				<verse number="13">Затым кажа гэнаму чалавеку: "Выцягні тваю руку". І ён выцягнуў, і сталася яна здаровай, як другая.</verse>
				<verse number="14">А фарысэі, выйшаўшы, раіліся адносна Езуса, як загубіць Яго.</verse>
				<verse number="15">А Езус, даведаўшыся пра гэта, пайшоў адтуль. І за Ім ішло многа людзей, і Ён аздараўляў іх усіх,</verse>
				<verse number="16">і загадваў ім, каб Яго не выяўлялі,</verse>
				<verse number="17">каб споўнілася тое, што сказана Ісаям прарокам, які сказаў:</verse>
				<verse number="18">"Вось жа Слуга Мой, якога Я выбраў, умілаваны Мой, у якім мае упадабаньне душа Мая. Пакладу на Яго Духа Майго, і Ён абвесьціць народам суд.</verse>
				<verse number="19">Ня будзе вадзіцца і ня будзе крычаць, ніхто не пачуе голасу Яго на вуліцах.</verse>
				<verse number="20">Трысьціны надломленай ня зломіць і дымячага лёну не патушыць, аж пакуль давядзе суд да перамогі,</verse>
				<verse number="21">ды ў Яго імю народы надзею мець будуць".</verse>
				<verse number="22">Затым прывялі да Яго апанаванага ліхім, разам ён быў сьляпы і нямы. І Езус яго аздаравіў, так што стаў гаварыць і бачыць.</verse>
				<verse number="23">І ўсе грамады дзівіліся і казалі: "Ці ж гэта ня сын Давіда?"</verse>
				<verse number="24">А фарысэі, чуючы гэта, казалі: "гэты толькі праз Бэльзэбуля, князя дэманаў выганяе злых духаў".</verse>
				<verse number="25">Езус жа, ведаючы іхнія думкі, казаў ім: "Усякае каралеўства, разьдзіранае само ў сабе, разваліцца, ды кожны горад або дом, разьдзіраны нязгодай, не ўстаіць.</verse>
				<verse number="26">Дык калі шатан шатана выганяе, дык і яго разьдзірае нязгода. Як жа ўтрымаецца каралеўства яго?</verse>
				<verse number="27">І калі Я праз Бэльзэбуля выганяю дэманаў, дык праз каго выганяюць сыны вашыя? Дзеля таго яны будуць вашымі суддзямі.</verse>
				<verse number="28">Але калі Я Духам Божым выганяю дэманаў, значыць прыйшло да вас Каралеўства Божае.</verse>
				<verse number="29">Або як можа хто ўвайсьці ў дом асілка і абрабаваць яго рэчы, калі перш ня зьвяжа асілка? І толькі тады дом яго абрабуе.</verse>
				<verse number="30">Хто не са Мною, той супраць Мяне; і хто са Мною не зьбірае, той раскідае.</verse>
				<verse number="31">Таму кажу вам: кожны грэх і блюзьнерства будуць людзям адпушчаны, але блюзьнерства на Духа ня будзе адпушчана.</verse>
				<verse number="32">Хто скажа што супраць Сына Чалавечага, будзе яму адпушчана, а хто што казаў бы супраць Духа Сьвятога, ня будзе яму адпушчана ані ў гэтым, ані ў будучым веку.</verse>
				<verse number="33">Альбо прызнайце дрэва добрым і плод яго добры, альбо прызнайце дрэва ліхім, і плод яго ліхі, бо з плоду пазнаецца дрэва.</verse>
				<verse number="34">Зьмяіны род! Як жа вы можаце што добрае гаварыць, калі самі вы благія. Бо з паўнаты сэрца і вусны гавораць.</verse>
				<verse number="35">Добры чалавек з добрага скарбца (сэрца) добрыя дастае рэчы, а ліхі чалавек з благога скарбца дастае ліхія рэчы.</verse>
				<verse number="36">Кажу вам, што з кожнага пустога слова, што людзі кажуць, здадуць яны справаздачу ў судны дзень.</verse>
				<verse number="37">Бо па словах тваіх будзеш апраўданы, дыпа словах сваіх будзеш асуджаны".</verse>
				<verse number="38">Тады некаторыя кніжнікі і фарысэі казалі Яму: "Вучыцель, хацелі б мы бачыць ад Цябе знак".</verse>
				<verse number="39">Ён у адказ сказаў ім: "ліхі род і чужаложны знаку патрабуе, але ня будзе яму дадзены знак, адно знак Ёны прарока.</verse>
				<verse number="40">Бо як Ёна быў у жываце вялікай рыбы тры дні і тры ночы, так Сын Чалавечы будзе ў сэрцы зямлі тры дні і тры ночы.</verse>
				<verse number="41">Нінівійцы стануць на судзе разам з родам гэтым ды асудзяць яго. Бо яны навярнуліся на прызыў Ёны; а вось тут большы, чым Ёна!</verse>
				<verse number="42">Каралева з Поўдня стане на судзе з родам гэтым ды асудзіць яго. Бо яна прыбыла з канца зямлі паслухаць мудрасьці Салямона; а вось тут большы, чым Салямон!</verse>
				<verse number="43">Калі нячысты дух пакіне чалавека, бадзяецца па бязводных местах, шукаючы адпачынку, ды не знаходзіць.</verse>
				<verse number="44">Тады кажа: "Вярнуся ў дом свой, скуль выйшаў". Ды прыйшоўшы, знаходзіць яго пустым, вымеценым і прыбраным.</verse>
				<verse number="45">Тады ідзе і бярэ з сабой сем іншых духаў, горшых ад сябе, ды, увайшоўшы, пражываюць там. І будуць пазьнейшыя справы таго чалавека горшыя за папярэднія. Так станецца і з гэтым родам крывадушным".</verse>
				<verse number="46">Калі Езус яшчэ гаварыў да народу, вось жа Маці Ягоная і браты сталі перад домам, хочучы з Ім пагаварыць.</verse>
				<verse number="47">Нехта сказаў Яму: "Вось Маці Твая і браты Твае стаяць перад домам, хочучы пагаварыць з Табою".</verse>
				<verse number="48">А Ён сказаў у адказ гаварыўшаму: "Хто Маці Мая і хто браты Мае?"</verse>
				<verse number="49">І, паказваючы рукой на вучняў сваіх, сказаў: "Вось Маці Мая і браты Мае.</verse>
				<verse number="50">Хто вось спаўняе волю Айца Майго, які ў небе, той Мне брат, і сястра, і матка".</verse>
			</chapter>
			<chapter number="13">
				<verse number="1">У той жа дзень Езус, выйшаўшы з дому, сядзеў ля мора.</verse>
				<verse number="2">І сабраліся пры Ім вялікія грамады, так што ўвайшоў у лодку і сеў, а ўвесь натоўп людзей стаяў на беразе.</verse>
				<verse number="3">І пачаў іх Езус навучаць у многіх прыповесьцях, кажучы: "вось выйшаў сейбіт сеяць.</verse>
				<verse number="4">І калі сеяў, адны зярняты ўпалі пры дарозе. І наляцелі нябесныя птушкі, і выдзюбалі іх.</verse>
				<verse number="5">Другія ж упалі на камяністую зямлю, дзе ня мелі шмат зямлі, і ўзыйшлі зараз жа, бо глеба была неглыбокая.</verse>
				<verse number="6">Калі ж узыйшло сонца, павялі, бо ня мелі карэньня, і высахлі.</verse>
				<verse number="7">Яшчэ іншыя ўпалі між церняў, і церні вырасьлі і заглушылі іх.</verse>
				<verse number="8">Іншыя ж упалі на добрую зямлю і прынеслі плён: адно - у сто разоў, другое - у шэсьцьдзесят, а іншае - у трыццаць.</verse>
				<verse number="9">Хто мае вушы слухаць, хай слухае".</verse>
				<verse number="10">І, падыйшоўшы, вучні спыталіся ў Яго: "Чаму гаворыш да іх у прыповесьцях?"</verse>
				<verse number="11">А Езус у адказ сказаў ім: "Вам дадзена пазнаць тайны Каралеўства Нябеснага, а ім гэта ня дадзена.</verse>
				<verse number="12">Бо таму, хто мае, будзе яшчэ больш дабаўлена, каб меў шчодра; а ў таго, хто ня мае, і тое, што мае, будзе аднята.</verse>
				<verse number="13">Таму гавару ім у прыповесьцях, бо яны, гледзячы, ня бачаць, і, слухаючы, ня чуюць ды не разумеюць.</verse>
				<verse number="14">Так спаўняецца на іх прароцтва Ісаі, які кажа: "Слухаючы будзеце слухаць, і не зразумееце. Гледзячы будзеце глядзець, і ня ўбачыце.</verse>
				<verse number="15">Бо сэрца гэтага народу агрубела, і вушамі слаба чуюць, і вочы свае заплюшчылі, каб часам вачыма ня ўбачыць і вушамі не пачуць, каб сэрцам не зразумець ды не навярнуцца, каб Я не аздаравіў іх".</verse>
				<verse number="16">Шчасьлівыя ж вочы вашыя, бо бачаць, і вушы вашыя, бо чуюць.</verse>
				<verse number="17">Сапраўды кажу вам: Многія прарокі і справядлівыя прагнулі бачыць, што вы бачыце, і ня бачылі, ды чуць, што вы чуеце, і ня чулі.</verse>
				<verse number="18">Вы ж слухайце (значэньне) прыповесьці пра сейбіта.</verse>
				<verse number="19">Да кожнага, хто слухае слова пра Каралеўства, і не разумее яго, прыходзіць злыдня і хапае пасеянае ў сэрцы ягоным. Гэта той, у якога пры дарозе пасеяна.</verse>
				<verse number="20">А ў каго пасеяна на камяністай зямлі, той слухае слова і адразу з радасьцю яго прыймае,</verse>
				<verse number="21">але ня мае кораня, таму часовы. І калі настане прыгнёт і перасьледаваньне слова, скора адпадае.</verse>
				<verse number="22">А ў каго пасеяна між церняў, той, што праўда, слова слухае, але клопаты аб справы гэтага сьвету і прывабнасьць багацьця заглушаюць слова, і яно не прыносіць плёну.</verse>
				<verse number="23">У каго ж на добрую зямлю пасеяна, той слова слухае, і разумее, і прыносіць плён: адзін - у сто разоў, другі - у шэсьцьдзесят, а іншы - у трыццаць".</verse>
				<verse number="24">Іншую прыповесьць прадставіў ім, кажучы: "Падобнае Каралеўства Нябеснае чалавеку, як пасеяў добрае насеньне на сваёй ральлі.</verse>
				<verse number="25">Але калі людзі спалі, прыйшоў непрыяцель ягоны, і насеяў кукалю ў пшаніцу, і пайшоў.</verse>
				<verse number="26">І калі вырасла збожжа і дало плод, тады паказаўся і кукаль.</verse>
				<verse number="27">Прыйшлі тады слугі да гаспадара і сказалі яму: "гаспадару, ці ж ты ня добрае пасеяў насеньне на сваёй ральлі? Адкуль жа ўзяўся кукаль?"</verse>
				<verse number="28">Сказаў ён ім: "Вораг гэта зрабіў". Сказалі яму слугі: "Хочаш, мы пойдзем і зьбяром яго?"</verse>
				<verse number="29">Але ён сказаў: "Не, каб часам, зьбіраючы кукаль, не выкаранілі з ім і пшаніцу.</verse>
				<verse number="30">Дазвольце абаім расьці да жніва. А ў час жніва скажу жнеям: "Зьбярыце раней кукаль і зьвяжыце ў пучкі на спаленьне, а пшаніцу зьбярыце ў маё гумно".</verse>
				<verse number="31">Іншую прыповесьць прадставіў ім, кажучы: "Падобнае Каралеўства Нябеснае да гарчычнага зярняці, якое ўзяўшы, чалавек пасеяў на сваёй ральлі.</verse>
				<verse number="32">Яно з усіх зярнят найменшае, але, калі вырасьце, стаецца большым за ўсякую гародніну, і стаецца дрэвам, так што прылятаюць нябесныя птушкі і абжываюцца на яго галінах".</verse>
				<verse number="33">Іншую прыповесьць расказаў ім: "падобнае Каралеўства Нябеснае да рошчыны, якую жанчына, узяўшы, умяшала ў тры меркі мукі, аж усё закісла".</verse>
				<verse number="34">Гэта ўсё расказваў Езус людзям у прыповесьцях, і без прыповесьцяў не гаварыў да іх,</verse>
				<verse number="35">каб споўнілася сказанае прарокам, які казаў: "Адкрыю вусны свае ў прыповесьцях, выказваць буду рэчы, скрытыя ад заснаваньня сьвету".</verse>
				<verse number="36">Затым, адпусьціўшы людзей, Езус вярнуўся дамоў. Тады прыйшлі да Яго Ягоныя вучні і прасілі: "Выясьні нам гэту прыповесьць пра кукаль на ральлі".</verse>
				<verse number="37">Езус у адказ выясьніў ім: "Тым, хто расьсяе добрае насеньне, ёсьць Сын Чалавечы.</verse>
				<verse number="38">Ральля - гэта сьвет; добрае насеньне - сыны Каралеўства, а кукаль - сыны злыдні;</verse>
				<verse number="39">непрыяцелем жа, што яго пасеяў, ёсьць д'ябал; жніво - канец сьвету, а жнеі - анёлы.</verse>
				<verse number="40">Як затым зьбіраюць кукаль ды ў агні паляць, так будзе пры канцы сьвету.</verse>
				<verse number="41">Пашле Сын Чалавечы анёлаў сваіх, і яны зьбяруць з Каралеўства Яго ўсе згаршэньні і тых, што дапускаюцца беззаконьня,</verse>
				<verse number="42">і ўкінуць іх у печ агністую. Там будзе плач і скрыгатаньне зубамі.</verse>
				<verse number="43">Тады справядлівыя будуць ясьнець, як сонца, у Каралеўстве Айца свайго. Хто мае вушы, каб слухаць, хай слухае.</verse>
				<verse number="44">Падобнае Каралеўства Нябеснае да скарбу, схаванага ў зямлі, які чалавек, знайшоўшы, утойвае і, праняты радасьцю, ідзе і прадае ўсё, што мае, і купляе тую зямлю.</verse>
				<verse number="45">Таксама падобнае Каралеўства Нябеснае чалавеку купцу, шукаючаму прыгожых пэрлаў.</verse>
				<verse number="46">Ён, знайшоўшы адну каштоўную пэрлу, пайшоў, прадаў усё, што меў, і купіў яе.</verse>
				<verse number="47">Падобнае таксама Каралеўства Нябеснае да нерату, закінутага ў мора ды загарнуўшага рыбы ўсякіх сартоў.</verse>
				<verse number="48">Калі ўжо ёсьць поўны, выцягнуўшы яго на бераг ды сеўшы, добрыя адбіраюць у судзіны, а благія вон выкідваюць.</verse>
				<verse number="49">Так будзе на канцы сьвету. Выйдуць анёлы і вылучаць благіх спасярод справядлівых,</verse>
				<verse number="50">ды ўкінуць іх у агністую печ. Там будзе плач і скрыгатаньне зубамі.</verse>
				<verse number="51">Ці ўсё зразумелі?" Кажуць Яму: "Так".</verse>
				<verse number="52">Сказаў ім: "таму кожны кніжнік, умелы ў навуцы аб Каралеўстве Нябесным, падобны да чалавека гаспадара, які дастае са скарбоўні сваёй рэчы новыя і старыя".</verse>
				<verse number="53">Калі скончыў Езус гэтыя прыповесьці, пайшоў адтуль.</verse>
				<verse number="54">І, прыйшоўшы ў бацькаўшчыну сваю, навучаў у сынагозе іхняй, а яны дзівіліся і казалі: "адкуль жа гэта мудрасьць і моц?</verse>
				<verse number="55">Ці ж гэта ня сын цесьлі? Ці ж Маці Яго не завуць Марыяй, а братоў Яго - Якубам і Язэпам, Сымонам і Юдай?</verse>
				<verse number="56">А сёстры Ягоныя ці ж ня ўсе знаходзяцца сярод нас? Скуль жа Яму гэта ўсё?"</verse>
				<verse number="57">Ды горшыліся з Яго. А Езус сказаў ім: "Няма прарока без пашаны, толькі ў бацькаўшчыне і ў доме сваім".</verse>
				<verse number="58">І дзеля іхняга няверства ўчыніў Езус там нямнога цудаў.</verse>
			</chapter>
			<chapter number="14">
				<verse number="1">У той час слава аб Езусе дайшла і да тэтрарха Герода.</verse>
				<verse number="2">Дык сказаў ён слугам сваім: "гэта Ян Хрысьціцель. Ён уваскрос з мёртвых, і таму праз яго творацца цуды".</verse>
				<verse number="3">Бо Герод узяў Яна, і налажыў на яго кайданы, і пасадзіў у вязьніцу дзеля Герадыяды, жонкі Філіпа, брата свайго.</verse>
				<verse number="4">Бо Ян казаў яму: "Не належыцца табе мець яе".</verse>
				<verse number="5">Дык ён хацеў забіць яго, але баяўся народу, бо мелі яго за прарока.</verse>
				<verse number="6">Але ў дзень нараджэньня Герода дачка Герадыяды скакала ў прысутнасьці ўсіх і спадабалася Героду.</verse>
				<verse number="7">Дык пад прысягай абяцаў ёй даць, што толькі ад яго запатрабуе.</verse>
				<verse number="8">Яна, навучаная маткай сваёй, сказала яму: "дай мне на місе галаву Яна Хрысьціцеля".</verse>
				<verse number="9">Кароль засмуткаваў, але дзеля прысягі ды дзеля тых, што разам сядзелі, загадаў даць.</verse>
				<verse number="10">І паслаў ката, і той адсёк Яну галаву ў вязьніцы.</verse>
				<verse number="11">Затым прынесьлі яго галаву на місе і далі дзяўчыне, а яна занесла яе маці сваёй.</verse>
				<verse number="12">Вучні яго, прыйшоўшы, узялі цела і пахавалі яго. Ды, вярнуўшыся, расказалі пра гэта Езусу.</verse>
				<verse number="13">Езус,пачуўшы аб гэтым, адплыў адтуль на лодцы ў пустыннае месца адзін. І, пачуўшы аб гэтым, грамады пайшлі за Ім з гарадоў пешшу.</verse>
				<verse number="14">Калі выйшаў, убачыў вялікі натоўп і пашкадаваў іх, і аздаравіў хворых іхніх.</verse>
				<verse number="15">Калі настаў вечар, падыйшлі да Яго вучні Яго і сказалі: "Месца тут пустыннае і ўжо позна; адпусьці людзей, хай ідуць ў вёскі і купяць сабе харчоў".</verse>
				<verse number="16">Езус сказаў ім: "Хай не адыходзяцца, вы дайце ім есьці".</verse>
				<verse number="17">Адказалі яны Яму: "Ня маем мы тут нічога, толькі пяць хлябоў і дзьве рыбы".</verse>
				<verse number="18">І сказаў ім: "Прынясіце Мне іх сюды".</verse>
				<verse number="19">І загадаў людзям сесьці на траве. І, узяўшы пяць хлябоў і дзьве рыбы, глянуў у неба, багаславіў, і паламаў, і раздаў вучням, а вучні - людзям.</verse>
				<verse number="20">Дык елі ўсе і наеліся, а з астаткаў сабрана кускоў дванаццаць поўных кашоў.</verse>
				<verse number="21">Людзей жа, што елі, было пяць тысяч апрача жанчын і дзяцей.</verse>
				<verse number="22">Затым загадаў вучням сесьці ў лодкі і ўперадзіць Яго на другі бераг, пакуль Ён адпусьціць людзей.</verse>
				<verse number="23">І, адпусьціўшы людзей, адзін узыйшоў на гару маліцца. А калі зьвечарэла,адзін там прабываў.</verse>
				<verse number="24">А ў той час лодка адплыла далёка ад берага, і кідалі ёю хвалі, бо вецер быў праціўны.</verse>
				<verse number="25">А чацьвёртай начной варце прыйшоў да іх Езус па моры.</verse>
				<verse number="26">Убачыўшы Яго ідучага па моры, вучні спалохаліся і казалі: "Гэта здань!" Ды ад страху закрычалі.</verse>
				<verse number="27">Дык адразу прагаварыў да іх Езус: "Мейце пэўнасьць, гэта Я; не палохайцеся".</verse>
				<verse number="28">Пётар жа сказаў Яму: "Госпадзе, калі гэта Ты, загадай мне прыйсьці да Цябе па вадзе".</verse>
				<verse number="29">А Ён скзаў: "Ідзі!" Дык Пётар, вылезшы з лодкі, пайшоў па вадзе, каб прыйсьці да Езуса.</verse>
				<verse number="30">Але, адчуўшы раптоўны вецер, спалохаўся і пачаў тануць, дык закрычаў: "Госпадзе, ратуй мяне!"</verse>
				<verse number="31">А Езус, выцягнуўшы руку, зараз схапіў яго і сказаў яму: "Малой ты веры, чаму зьняверыўся?"</verse>
				<verse number="32">І калі ўвайшлі ў лодку, сьціх вецер.</verse>
				<verse number="33">Дык тыя, што былі ў лодцы, падыйшлі і пакланіліся Яму, кажучы: "Сапраўды, Ты - Сын Божы".</verse>
				<verse number="34">І калі пераправіліся, прыйшлі ў зямлю Генэсарэцкую.</verse>
				<verse number="35">І людзі таго месца, калі пазналі Езуса, разьвясьцілі па ўсёй гэтай ваколіцы. Дык прыносілі да Яго ўсіх блага чуючыхся</verse>
				<verse number="36">і прасілі Яго дакрануцца хоць да краю шаты Ягонай; і каторыя толькі дакраналіся - здаравелі.</verse>
			</chapter>
			<chapter number="15">
				<verse number="1">Затым падыйшлі да Яго кніжнікі і фарысэі з Ерузаліма, кажучы:</verse>
				<verse number="2">"Чаму вучні Твае парушаюць традыцыі старэйшых? Бо ня мыюць рук сваіх, калі ядуць хлеб".</verse>
				<verse number="3">Ён у адказ сказаў ім: "Чаму і вы парушаеце пастановы Божыя дзеля вашае традыцыі? Бо Бог сказаў:</verse>
				<verse number="4">"Шануй бацьку твайго і маці", і таксама: "Хто праклінаў бы бацьку або маці - хай будзе сьмерцю пакараны".</verse>
				<verse number="5">Вы ж кажаце: "Хто б сказаў бацьку або маці: Ахвярай (Богу) ёсьць тое, што належыцца табе ад мяне,</verse>
				<verse number="6">той можа не шанаваць бацькі свайго". Так скасавалі вы слова Божае дзеля вашае традыцыі.</verse>
				<verse number="7">Крывадушнікі! Добра пра вас праракаваў Ісая, кажучы:</verse>
				<verse number="8">"Гэты народ шануе Мяне вуснамі, але сэрца іхняе далёка ад Мяне;</verse>
				<verse number="9">але дарэмна пашану аддаюць, калі вясьцяць навукі і пастановы людзкія".</verse>
				<verse number="10">І, прызваўшы людзей да сябе, казаў ім: "Слухайце і разумейце:</verse>
				<verse number="11">Ня тое паганіць чалавека, што ўваходзіць у вусны, але тое паганіць чалавека, што з вуснаў выходзіць".</verse>
				<verse number="12">Тады падыйшлі вучні Яго і сказалі Яму: "Ведаеш, што фарысэі, пачуўшы гэтае слова, згоршыліся?"</verse>
				<verse number="13">А Ён адказаў ім: "Усякая расьліна, якой не пасадзіў Айцец Мой нябесны, выкарчавана будзе.</verse>
				<verse number="14">Пакініце іх, бо яны сьляпыя правадыры сьляпых; а калі сьляпы сьляпога вядзе, дык абодва ўваляцца ў яму".</verse>
				<verse number="15">Дык Пётар у адказ сказаў Яму: "Выясьні нам гэту прыповесьць".</verse>
				<verse number="16">А Ён сказаў: "І вы таксама яшчэ бяз розуму?</verse>
				<verse number="17">Не разумееце, што ўсё, што ў вусны ўваходзіць, ідзе ў жывот і выкідваецца навонкі.</verse>
				<verse number="18">А што з вуснаў выходзіць, паходзіць ад сэрца, і гэта паганіць чалавека.</verse>
				<verse number="19">Бо з сэрца паходзяць благія думкі, забойства, чужалоства, нячыстасьць, пакражы, фальшывыя сьведчаньні, блюзьнерствы.</verse>
				<verse number="20">Гэта паганіць чалавека. Але есьці нямытымі рукамі не паганіць чалавека".</verse>
				<verse number="21">І, выйшаўшы адтуль, Езус накіраваўся ў мясцовасьці Тыру і Сідону.</verse>
				<verse number="22">І якраз жанчына Хананейка, выйшаўшы з тых ваколіцаў, крычала Езусу: "Зжалься нада мной, Госпадзе, Сыне Давідаў! Дачку маю страшна мучае дэман".</verse>
				<verse number="23">А Ён не адказаў ёй ані слова. Дык падыйшлі вучні Яго, і прасілі Яго, і казалі: "Адпусьці яе, бо яна прызывае нас".</verse>
				<verse number="24">Езус у адказ сказаў: "Пасланы Я толькі да авец, каторыя прапалі з дому Ізраэля".</verse>
				<verse number="25">Але яна падыйшла і пакланілася Яму, просячы: "Госпадзе, памажы мне!"</verse>
				<verse number="26">А Езус адказаў: "Ня добра браць хлеб ад дзяцей і кідаць шчанятам".</verse>
				<verse number="27">А яна сказала: "Так, Госпадзе, але і шчаняты ядуць крошкі, якія падаюць са стала гаспадароў іх".</verse>
				<verse number="28">Тады Езус у адказ сказаў ёй: "О жанчына! Вялікая вера твая, няхай станецца, як хочаш". І ў тую хвіліну дачка яе была аздароўлена.</verse>
				<verse number="29">Затым, выйшаўшы адтуль, Езус прыбыў да мора Галілейскага і, узыйшоўшы на гару, сядзеў тамака.</verse>
				<verse number="30">І сабраліся да Яго вялікія грамады, маючы з сабой кульгавых, сьляпых, калекаў, нямых ды многа іншых, і клалі іх да ног Яго, і Ён аздаравіў іх.</verse>
				<verse number="31">Усе жа дзівіліся, бачачы, што нямыя гавораць, кульгавыя ходзяць, калекі аздараўляюцца, сьляпыя бачаць. Дык славілі Бога Ізраэля.</verse>
				<verse number="32">Езус жа, паклікаўшы вучняў сваіх, казаў ім: "Шкада мне людзей, бо ўжо тры дні прабываюць пры Мне і ня маюць чаго есьці. А Я не хачу адправіць іх галодных, каб не самлелі ў дарозе".</verse>
				<verse number="33">І сказалі Яму вучні: "Скуль у пустыні набяромся столькі хлеба, каб накарміць такі натоўп людзей?"</verse>
				<verse number="34">Пытаецца ў іх Езус: "Колькі маеце хлябоў?" Яны ж сказалі: "Сем, і крыху рыбаў".</verse>
				<verse number="35">Дык загадаў Езус людзям пасесьці на зямлі.</verse>
				<verse number="36">І, узяўшы сем хлябоў і рыбы, падзяку складаючы, ламаў і даваў вучням сваім, а вучні раздавалі людзям.</verse>
				<verse number="37">І елі ўсе, і наеліся. А з кавалкаў, якія засталіся, сабралі сем поўных кашоў.</verse>
				<verse number="38">А тых, што елі, было чатыры тысячы чалавек, апрача дзяцей і жанчын.</verse>
				<verse number="39">І, адпусьціўшы людзей, Езус сеў у лодку і прыплыў у край Магеданскі.</verse>
			</chapter>
			<chapter number="16">
				<verse number="1">Зараз падыйшлі да Езуса фарысэі і садукеі і, зводзячы, прасілі Яго, каб паказаў ім які знак з неба.</verse>
				<verse number="2">А Езус у адказ сказаў ім: "Калі вечарэе, кажаце: "Будзе пагода, бо неба чырвонае".</verse>
				<verse number="3">А нараніцы: "Сёньня навальніца, бо неба хмарнае, ружавее". Дык выгляд неба разумееце, а знакаў часу ня можаце пазнаць?</verse>
				<verse number="4">Племя ліхое і чужаложнае знаку шукае, ды іншы знак ня будзе дадзены, толькі знак Ёны прарока". І, пакінуўшы іх, адыйшоўся.</verse>
				<verse number="5">А калі перапраўляліся вучні Ягоны на другі бераг, забыліся ўзяць хлябоў.</verse>
				<verse number="6">І сказаў ім Езус: "Глядзіце, сьцеражыцеся кісьлі фарысэяў і садукеяў".</verse>
				<verse number="7">А яны думалі, гаворачы між сабой, што яны хлябоў ня ўзялі.</verse>
				<verse number="8">Езус, ведаючы гэта, сказаў: "Чаму, малаверныя, застанаўляецеся між сабой, што хлябоў ня маеце?</verse>
				<verse number="9">Ці ж яшчэ не разумееце і ня помніце пра пяць хлябоў на пяць тысяч людзей? І колькі гэта кашоў назьбіралі?</verse>
				<verse number="10">Ані таксама пра сем хлябоў на чатыры тысячы людзей? І колькі кашоў сабралі?</verse>
				<verse number="11">Чаму не разумееце, што Я вам не пра хлеб гаварыў: "Сьцеражыцеся кісьлі фарысэяў і садукеяў".</verse>
				<verse number="12">Тады зразумелі, што гаварыў ім не каб кісьлі хлебнай сьцерагліся, але навукі фарысэяў і садукеяў.</verse>
				<verse number="13">Прыйшоў затым Езус у мясцовасьць Цэзарэі Філіпавай і спытаўся вучняў сваіх: "За каго лічаць людзі Сына Чалавечага?"</verse>
				<verse number="14">А яны сказалі: "Адны за Яна Хрысьціцеля, другія за Гальяша, а іншыя за Ярэмію або за аднаго з прарокаў".</verse>
				<verse number="15">Спытаўся ў іх Езус: "А вы за каго Мяне лічыце?"</verse>
				<verse number="16">Адказаў Сымон Пётар, кажучы: "Ты - Хрыстос, Сын Бога жывога".</verse>
				<verse number="17">У адказ сказаў яму Езус: "Багаслаўлены ты, Сымон Бар Ёна, бо ня цела і кроў аб'явілі табе, але Айцец Мой, каторы ў небе.</verse>
				<verse number="18">І Я табе кажу: Ты - Пётар (скала), і на гэтай скале пабудую Царкву Маю, і брамы пякельныя не перамогуць яе.</verse>
				<verse number="19">Ды дам табе ключы Каралеўства Нябеснага; і што зьвяжаш на зямлі, будзе зьвязана і ў небе; і што разьвяжаш на зямлі, будзе разьвязана і ў небе".</verse>
				<verse number="20">Затым загадаў вучням сваім, каб нікому не расказвалі, што Ён ёсьць Хрыстом.</verse>
				<verse number="21">Ад гэтага часу Езус пачаў выяўляць вучням сваім, што трэба Яму ісьці ў Ерузалім і там многа цяпець ад старшыняў і ад першасьвятароў і кніжнікаў ды быць забітым, і на трэці дзень ўваскрэснуць.</verse>
				<verse number="22">І Пётар, адвёўшы Езуса на бок, пачаў на Яго сварыцца: "Пашкадуй сябе, Госпадзе, гэта ня прыйдзе на Цябе".</verse>
				<verse number="23">А Езус, павярнуўшыся, сказаў Пятру: "Адыйдзіся ад Мяне, шатан, бо ты для Мяне згаршэньне. Бо разумееш ня тое, што ад Бога, але што ад людзей".</verse>
				<verse number="24">Тады сказаў Езус вучням сваім: "Калі хто хоча ісьці за Мной, хай адрачэцца ад самога сябе, ды хай бярэ крыж свой і насьледуе Мяне.</verse>
				<verse number="25">Бо хто б хацеў захаваць жыцьцё сваё, загубіць яго. А хто б загубіў жыцьцё сваё дзеля Мяне, аднойдзе яго.</verse>
				<verse number="26">Бо што за карысьць чалавеку, каб увесь сьвет здабыў, а на душы сваёй пацярпеў шкоду? Або што чалавек дасьць у замену за душу сваю?</verse>
				<verse number="27">Бо Сын Чалавечы прыйдзе ў хвале Айца свайго з анёламі сваімі, і тады аддасьць кожнаму па яго ўчынках.</verse>
				<verse number="28">Сапраўды кажу вам, што некаторыя з тут стаячых не пакаштуюць сьмерці, пакуль ня ўбачаць Сына Чалавечага, прыходзячага ў Каралеўстве сваім".</verse>
			</chapter>
			<chapter number="17">
				<verse number="1">Затым па шасьці днях узяў Езус Пятра, Якуба і Яна, брата яго, і завёў іх асобна на высокую гару.</verse>
				<verse number="2">І перамяніўся перад імі; і аблічча Яго зазьзяла як сонца, а адзеньне Яго сталася белым як сьвятло.</verse>
				<verse number="3">І зараз жа паказаліся ім Майсей і Гальяш, размаўляючы з Езусам.</verse>
				<verse number="4">Дык Пётар зьвярнуўся да Езуса: "Госпадзе, добра нам тут быць. Калі хочаш, зробім тут тры палаткі: Табе адну, Майсею адну і Гальяшу адну".</verse>
				<verse number="5">Калі ён яшчэ гэта гаварыў, вось жа яркае воблака закрыла іх. Ды голас пачуўся з воблака: "Гэта Сын Мой умілаваны, у якім Я маю ўпадабаньне; Яго слухайце".</verse>
				<verse number="6">І, чуючы гэта, вучні ўпалі на твар свой і надта спалохаліся.</verse>
				<verse number="7">Затым падыйшоў да іх Езус і дакрануўся іх, кажучы: "Устаньце і ня бойцеся".</verse>
				<verse number="8">І, падняўшы вочы свае, яны нікога болей ня бачылі, адно самога Езуса.</verse>
				<verse number="9">І калі зыходзілі з гары, загадаў ім Езус: "Нікому не кажыце пра гэту зьяву, пакуль Сын Чалавечы не ўваскрэсьне".</verse>
				<verse number="10">І пыталіся ў Яго вучні Ягоныя: "Чаму кніжнікі цьвердзяць, што Гальяш мае прыбыць раней?"</verse>
				<verse number="11">А Езус у адказ сказаў ім: "Гальяш, што праўда, прыйдзе і направіць усё.</verse>
				<verse number="12">Але кажу вам, што Гальяш ўжо прыйшоў, але яго не пазналі ды абыйшліся з ім, як хацелі. Але таксама і Сын Чалавечы будзе ад іх цярпець".</verse>
				<verse number="13">Тады зразумелі вучні, што Езус гаварыў ім аб Яне Хрысьціцелю.</verse>
				<verse number="14">Калі Езус вярнуўся да народу, падыйшоў да Яго чалавек, упаў перад Ім на калені</verse>
				<verse number="15">і прасіў: "Госпадзе, зжалься над сынам маім, бо ён - люнатык, і многа церпіць, часта кідаецца ў агонь або ў ваду.</verse>
				<verse number="16">Я прывёў яго да Тваіх вучняў, але яны не маглі яго аздаравіць".</verse>
				<verse number="17">Езус жа, адказваючы, сказаў: "О родзе няверны і пераваротны, дакуль буду з вамі? Ды як доўга буду вас цярпець? Прынясіце яго да Мяне".</verse>
				<verse number="18">І насварыўся на яго; і дэман пакінуў яго, і ў тую хвіліну хлопец паздаравеў.</verse>
				<verse number="19">Тады пакрыёму падыйшлі да Езуса вучні і спыталіся: "Чаму мы не маглі выгнаць яго?"</verse>
				<verse number="20">Ён сказаў ім: "Дзеля вашае малой веры. Сапраўды кажу вам: Калі б вы мелі веру як зярнятка гарчычнае, сказалі б вы гэтай гары: "Перайдзі адсюль туды", і пяройдзе. Нічога для вас няма немагчымага.</verse>
				<verse number="21">Такі бо род не выганяецца інакш, як праз малітву і пост". Калі яны прабывалі ў Галілеі, сказаў ім Езус: "Сын Чалавечы мае быць выдадзены ў рукі людзей,</verse>
				<verse number="22">і яны заб'юць Яго, і на трэці дзень Ён уваскрэсьне". Дык яны сталіся сумнымі.</verse>
				<verse number="23">І калі яны падыйшлі ў Кафарнаўм, прыйшлі да Пятра тыя, што зьбіралі дыдрахмы, і сказалі яму: "Ці Вучыцель ваш заплаціць дыдрахму?"</verse>
				<verse number="24">Ён сказаў: "Пэўна". І калі ён увайшоў у дом, уперадзіў яго Езус і сказаў: "Што думаеш, Сымоне? Каралі зямныя з каго бяруць чынш або падатак: ці са сваіх сыноў, ці з чужых?"</verse>
				<verse number="25">Пётр сказаў: "З чужых". Сказаў яму Езус: "Дык значыць сыны свабодныя". Але, каб мы іх ня згоршылі, ідзі да мора і закінь вуду, і першую злоўленую рыбу вазьмі і, адкрыўшы ёй пыск, знойдзеш статыр. Узяўшы яго, дай ім за Мяне і за сябе".</verse>
			</chapter>
			<chapter number="18">
				<verse number="1">У той час падыйшлі да Езуса вучні, пытаючыся: "Хто найбольшы ў Каралеўстве Нябесным?"</verse>
				<verse number="2">І Езус, паклікаўшы дзіця, паставіў яго пасярэдзіне іх</verse>
				<verse number="3">і сказаў: "Сапраўды кажу вам, калі не навернецеся і не станецеся як дзеці, не ўвойдзеце ў Каралеўства Нябеснае.</verse>
				<verse number="4">Хто ўпакорыцца як гэта дзіця, той большы у Каралеўстве Нябесным.</verse>
				<verse number="5">І хто прыйме адно такое дзіця ў імя Маё, той Мяне прыйме.</verse>
				<verse number="6">А хто б згоршыў аднаго з малых гэтых, што ў Мяне вераць, лепш было б яму прычапіць камень млынавы на шыю і ўтапіць у глыбіні мора.</verse>
				<verse number="7">Гора сьвету ад згаршэньняў. Бо мусяць прыйсьці згаршэньні, аднак гора таму чалавеку, праз якога згаршэньне прыходзіць.</verse>
				<verse number="8">Дык калі рука твая або нага твая горшыць цябе, адрэж яе ды кінь ад сябе. Лепш табе аднарукім ці кульгавым увайсьці ў жыцьцё, чым маючы дзьве рукі або дзьве нагі быць укінутым у агонь вечны.</verse>
				<verse number="9">І калі вока тваё горшыць цябе, выдзяры яго ды кінь ад сябе. Лепей табе аднавокім увайсьці ў жыцьцё, чым маючы два вокі быць укінутым у агонь пякельны.</verse>
				<verse number="10">Глядзіце, не пагарджайце ні адным з малых гэтых. Бо кажу вам, што анёлы іхнія ў небе бачаць заўсёды аблічча Айца Майго, каторы ў небе.</verse>
				<verse number="11">Бо Сын Чалавечы прыйшоў ратаваць тое, што было прапаўшы.</verse>
				<verse number="12">Як вам здаецца? Калі б хто мае сто авец, і адна з іх згубіцца, ці ж не пакідае ён у гарах дзевяноста дзевяць і ці не ідзе шукаць той, каторая прапала?</verse>
				<verse number="13">І калі ўдаецца яму яе адшукаць, сапраўды кажу вам, што з яе будзе мець больш радасьці, чым з дзевяноста дзевяці, каторыя не зблудзілі.</verse>
				<verse number="14">Так і ваш Айцец, каторы ў небе, ня хоча, каб прапаў хоць адзін з малых гэтых.</verse>
				<verse number="15">Калі брат твой правініцца табе, ідзі і пасварыся на яго ў чатыры вока. І калі б паслухаў цябе, здабудзеш брата твайго.</verse>
				<verse number="16">А калі б цябе не паслухаў, вазьмі з сабой яшчэ аднаго або двух, каб усякае слова абапіралася на доказе двух або трох сьведкаў.</verse>
				<verse number="17">А калі б і іх не паслухаў, скажы царкве. А калі б і царквы не паслухаў, хай будзе табе як паганін і мытнік.</verse>
				<verse number="18">Сапраўды кажу вам: Што зьвяжаце на зямлі, будзе зьвязана і ў небе, і што разьвяжаце на зямлі, будзе разьвязана і ў небе.</verse>
				<verse number="19">Паўторна кажу вам: Калі двух з вас на зямлі згодзяцца прасіць аб якую-колечы рэч, дасьць ім Мой Айцец, які ў небе.</verse>
				<verse number="20">Бо дзе ў імя Маё сабяруцца двух або трох, там і Я пасярод іх".</verse>
				<verse number="21">Тады Пётар, падыйшоўшы, спытаўся: "Госпадзе, колькі разоў маю дароўваць брату майму, калі правініцца мне? Ці да сямі разоў?"</verse>
				<verse number="22">Кажа яму Езус: "Не кажу табе да сямі разоў, але да сямідзесяці сямі разоў.</verse>
				<verse number="23">Дзеля таго падобнае Каралеўства Нябеснае да чалавека караля, каторы хацеў разрахавацца са слугамі сваімі.</verse>
				<verse number="24">І калі стаў рахавацца, прывялі да яго аднаго, каторы быў яму вінаваты дзесяць тысяч талентаў.</verse>
				<verse number="25">Калі ня меў ён з чаго аддаць, загадаў пан ягоны прадаць яго, жонку ягоную, дзяцей ды ўсё, што меў, ды заплаціць.</verse>
				<verse number="26">Але слуга той, упаўшы, прасіў яго: "Мей цярплівасьць дзеля мяне, і я аддам табе ўсё".</verse>
				<verse number="27">І пан зжаліўся над тым слугой, і асвабадзіў яго, і доўг яму дараваў.</verse>
				<verse number="28">Але слуга той, выйшаўшы, напаткаў аднаго з таварышаў сваіх, каторы быў яму вінаваты сто дынараў. І, схапіўшы яго, душыў, кажучы: "Аддай, што мне вінаваты".</verse>
				<verse number="29">А таварыш той, упаўшы, прасіў яго, кажучы: "Мей цярплівасьць дзеля мяне, і аддам табе".</verse>
				<verse number="30">Але той не захацеў, а пайшоў і пасадзіў яго ў вязьніцу, дакуль не аддасьць яму доўгу.</verse>
				<verse number="31">Бачачы, што робіцца, таварышы яго засмуціліся вельмі, ды пайшлі і расказалі пану свайму ўсё, што сталася.</verse>
				<verse number="32">Тады пазваў яго пан ягоны і сказаў яму: "Слуга нягодны, я табе увесь доўг дараваў, бо ты мяне прасіў.</verse>
				<verse number="33">Ці ж і табе не належылася, каб ты пашкадаваў таварыша свайго, як я пашкадаваў цябе?"</verse>
				<verse number="34">І, разгневаўшыся, пан ягоны выдаў яго катам, пакуль яму не аддасьць усяго доўгу.</verse>
				<verse number="35">Так і Айцец Мой нябесны зробіць вам, калі вы не даруеце кожны брату свайму ў сэрцах вашых".</verse>
			</chapter>
			<chapter number="19">
				<verse number="1">І сталася, калі Езус скончыў гэтыя словы, выйшаў з Галілеі і прыйшоў у межы Юдэі за Ярдан.</verse>
				<verse number="2">І за Ім ішлі вялікія грамады, і там аздаравіў іх.</verse>
				<verse number="3">Затым падыйшлі да Яго фарысэі і, зводзячы Яго, пыталіся: "Ці выпадае чалавеку з якой-колечы прычыны пакінуць жонку сваю?"</verse>
				<verse number="4">А Езус у адказ сказаў ім: "Ці не чыталі, што Той, хто стварыў (чалавека) напачатку, мужчынай і жанчынай стварыў іх</verse>
				<verse number="5">і сказаў: "Таму пакіне чалавек бацьку і маці і злучыцца з жонкаю сваёй, і будуць двое адным целам".</verse>
				<verse number="6">І так ужо ня двое, але адно цела. Дык што Бог злучыў, чалавек хай не разлучае".</verse>
				<verse number="7">Сказалі Яму: "Дык чаму Майсей загадаў даць ёй ліст разводны і адправіць?"</verse>
				<verse number="8">Сказаў ім: "Дзеля цьвёрдага сэрца вашага дазволіў вам Майсей кідаць жонку вашую, але не было так напачатку.</verse>
				<verse number="9">Затым кажу вам, што хто разводзіцца з жонкаю сваёй, за выняткам распусты, іжэніцца з іншаю - чужаложыць. І хто з разьведзенай ажаніўся - чужаложыць".</verse>
				<verse number="10">Дык сказалі Яму вучні Ягоныя: "Калі такі абавязак чалавека да жонкі, то лепш не жаніцца".</verse>
				<verse number="11">А Езус сказаў ім: "Ня ўсе разумеюць гэту навуку, а толькі тыя, каторым дадзена.</verse>
				<verse number="12">Бо ёсьць эўнухі, што такімі з жывата маці нарадзіліся, і ёсьць эўнухі, каторых такімі людзі зрабілі, ды ёсьць эўнухі, што самі сябе выпакладалі дзеля Каралеўства Нябеснага. Хто можа зразумець, няхай разумее".</verse>
				<verse number="13">Аднойчы прывялі да Яго дзеткі, каб усклаў на іх рукі і памаліўся. Але вучні сварыліся на іх.</verse>
				<verse number="14">Дык Езус сказаў ім: "Пусьціце дзетак і не забараняйце ім прыходзіць да Мяне, бо такім належыць Каралеўства Нябеснае".</verse>
				<verse number="15">І, усклаўшы на іх рукі свае, пайшоў адтуль.</verse>
				<verse number="16">І вось нехта падыйшоў да Яго і сказаў Яму: "Настаўнік добры, што маю добрага рабіць, каб здабыць жыцьцё вечнае?"</verse>
				<verse number="17">Езус сказаў яму: "Што Мяне пытаешся аб добрым? Адзін толькі (Бог) добры. А калі хочаш увайсьці ў жыцьцё, спаўняй прыказаньні".</verse>
				<verse number="18">Спытаўся ў Яго: "Якія?" Езус яму сказаў: "Не забівай, не чужалож, не крадзі, не сьведчы фальшыва,</verse>
				<verse number="19">шануй бацьку і матку, ды любі бліжняга свайго як сябе самога".</verse>
				<verse number="20">Кажа Яму юнак: "Усё гэта бярог я ад маленства свайго. Чаго мне яшчэ не хапае?"</verse>
				<verse number="21">Сказаў яму Езус: "Калі хочаш быць дасканалы, ідзі, прадай усё, што маеш, і раздай ўбогім, і будзеш мець скарб у небе; і прыходзь, хадзі за Мной".</verse>
				<verse number="22">Калі юнак пачуў гэта слова, адыйшоў сумны, бо меў вялікую маёмасьць.</verse>
				<verse number="23">Затым Езус сказаў сваім вучням: "Сапраўды кажу вам, што багаты з цяжкасьцяй увойдзе ў Каралеўства Нябеснае.</verse>
				<verse number="24">Зноў кажу вам: Лягчэй вярблюду праціснуцца праз вушка іголкі, чым багатаму ўвайсьці ў Карлеўства Божае".</verse>
				<verse number="25">Пачуўшы гэта, вучні надта дзівіліся і казалі: "Хто тады можа збавіцца?"</verse>
				<verse number="26">А Езус, узглянуўшы, сказаў ім: "У людзей гэта немагчыма, але у Бога ўсё магчыма".</verse>
				<verse number="27">Тады ў адказ Пётар сказаў Яму: "Вось жа мы пакінулі ўсё і пайшлі за Табой. Дык што мы атрымаем?"</verse>
				<verse number="28">Езус сказаў ім: "Сапраўды кажу вам, што вы, каторыя пайшлі за Мною, калі настане новы сьвет і засядзе Сын Чалавечы на пасадзе велічы сваёй, засядзеце на дванацаці пасадах і будзеце судзіць дванаццаць пакаленьняў Ізраэля.</verse>
				<verse number="29">І кожны, хто пакінуў дом, або братоў, або сёстраў, або бацьку, або матку, або жонку, або сыноў, або зямлю дзеля імя Майго, у сто раз болей атрымае і здабудзе жыцьцё вечнае.</verse>
				<verse number="30">І многа першых будзе апошнімі, і апошніх - першымі.</verse>
			</chapter>
			<chapter number="20">
				<verse number="1">Падобнае затым Каралеўства Нябеснае чалавеку гаспадару, які выйшаў вельмі рана наймаць работнікаў у вінаграднік свой.</verse>
				<verse number="2">Зрабіўшы з работнікамі ўмову па дынару за дзень, паслаў іх у свой вінаграднік.</verse>
				<verse number="3">Ды, выйшаўшы каля гадзіны трэцяй, убачыў іншых, стаячых на рынку без работы,</verse>
				<verse number="4">і сказаў ім: "Ідзіце і вы ў мой вінаграднік, і што будзе справядліва, дам вам".</verse>
				<verse number="5">І яны пайшлі. Ды зноў выйшаў каляшостай і каля дзевятай гадзіны, і зрабіў падобна.</verse>
				<verse number="6">Дый яшчэ каля гадзіны адзінаццатай выйшаў, і знайшоў іншых стаячых, ды ім сказаў: "Чаму тут стаіцё, гультуючы ўвесь дзень?"</verse>
				<verse number="7">Кажуць яму: "Бо ніхто нас не наняў". І ім сказаў: "І вы ідзіце ў мой вінаграднік".</verse>
				<verse number="8">А калі настаў вечар, сказаў гаспадар вінаградніку загадчыку свайму: "Скліч работнікаў і дай ім заплату, пачынаючы ад апошніх, а канчаючы першымі".</verse>
				<verse number="9">Дык калі прыйшлі тыя, што каля адзінаццатай гадзіны прыйшлі на работу, атрымалі па дынару.</verse>
				<verse number="10">Калі ж прыйшлі першыя, думалі, што болей атрымаюць, але і яны атрымалі па дынару.</verse>
				<verse number="11">Дык, узяўшы, наракалі на гаспадара,</verse>
				<verse number="12">кажучы: "Гэтыя апошнія толькі адну гадзіну працавалі, а ты зраўняў іх з намі, якія пераносілі цяжар дня і сьпякоту".</verse>
				<verse number="13">А ён у адказ аднаму з іх сказаў: "Дружа, не зрабіў я табе крыўды. Ці ж ты не ўмовіўся са мной за дынар?</verse>
				<verse number="14">Дык вазьмі, што тваё, і ідзі, бо хачу і апошняму даць як табе.</verse>
				<verse number="15">Ці ж ня можна мне рабіць, што хачу? І ці ж крывым вокам глядзіш на тое, што я добры?</verse>
				<verse number="16">Так вось гэтыя апошнія будуць першымі, а першыя - апошнімі. Бо многа пакліканых, а мала выбраных".</verse>
				<verse number="17">І, уваходзячы ў Ерузалім, Езус узяў асобна Дванаццаць вучняў і сказаў ім па дарозе:</verse>
				<verse number="18">"Ужо ўваходзім у Ерузалім, і Сын Чалавечы будзе выдадзены першасьвятарам і кніжнікам, і асудзяць Яго на сьмерць,</verse>
				<verse number="19">ды выдадуць на пасьмешышча паганам, на бічаваньне і ўкрыжаваньне, і на тэці дзень ўваскрэсьне".</verse>
				<verse number="20">Тады падыйшла да Езуса матка сыноў Зэбэдэявых з сынамі сваімі, пакланілася і прасіла нечага.</verse>
				<verse number="21">Езус спытаўся ў яе: "Чаго хочаш?" Яна сказала: "Скажы, каб гэтыя два сыны мае ў Каралеўстве Тваім сядзелі адзін з правага боку ў Цябе, а другі - з левага".</verse>
				<verse number="22">А Езус адказаў ёй: "Ня ведаеце, чаго просіце. Ці можаце піць келіх, каторы Я піць буду?" Кажуць Яму: "Можам".</verse>
				<verse number="23">Сказаў ім: "Чашу маю праўда піць будзеце, але сядзець у Мяне з правага боку ці з левага магу вам даць, але толькі тым, каторым прыгатаваў Айцец Мой".</verse>
				<verse number="24">Пачуўшы гэта, дзесяць іншых разгневаліся на двух братоў.</verse>
				<verse number="25">Але Езус паклікаў іх да сябе і сказаў: "Ведаеце, што князі народаў пануюць над імі, і магнаты маюць уладу над імі.</verse>
				<verse number="26">Паміж вамі так ня будзе, але хто з вас хацеў бы быць большым, хай будзе вашым слугою.</verse>
				<verse number="27">І хто з вас хацеў бы быць першым, хай будзе вашым слугою.</verse>
				<verse number="28">Так як і Сын Чалавечы не прыйшоў, каб Яму служылі, але каб Ён служыў ды аддаў душу Сваю на адкупленьне многіх".</verse>
				<verse number="29">І калі выходзілі з Ерыхону, праводзіла іх вялікая грамада.</verse>
				<verse number="30">І вось два сьляпыя пры дарозе пачулі, што праходзіць Езус. Дык пачалі крычаць: "Госпадзе, зжалься над намі, Сыне Давідаў!"</verse>
				<verse number="31">А людзі сварыліся на іх, каб маўчалі, але яны яшчэ гучней крычалі: "Госпадзе, зжалься над намі, Сыне Давідаў!"</verse>
				<verse number="32">Дык Езус спыніўся, паклікаў іх і спытаўся: "Што хочаце, каб вам зрабіў?"</verse>
				<verse number="33">Кажуць Яму: "Госпадзе, каб адкрыліся нам вочы".</verse>
				<verse number="34">Пашкадаваў затым іх Езус, дакрануўся да вачэй іхніх; і яны адразу сталі бачыць ды пайшлі за Ім.</verse>
			</chapter>
			<chapter number="21">
				<verse number="1">І калі прыбліжаліся да Ерузаліму і падыйшлі да Бэтфагэ на Аліўнай гары, Езус тады паслаў двух вучняў</verse>
				<verse number="2">і сказаў ім: "Ідзіце ў сяло, якое перад вамі, а зараз знойдзеце асьліцу прывязаную і з ёй асьляня. Адвяжыце і прывядзіце да Мяне.</verse>
				<verse number="3">І калі б вам хто што казаў, скажыце, што іх патрабуе Госпад, а зараз пусьцяць іх".</verse>
				<verse number="4">Усё гэта сталася, каб выпаўнілася сказанае прароках; які казаў:</verse>
				<verse number="5">"Скажыце дачцы Сыёна: Вось едзе да цябе Кароль твой, ціхі, седзячы на асьліцы і на асьляці, сыне пад'ярэмнай".</verse>
				<verse number="6">Пайшоўшы, вучні зрабілі, як ім загадаў Езус.</verse>
				<verse number="7">І прывялі асьліцу з асьлянём, і ўсклалі на іх адзеньне сваё, і (Езус) сеў на іх.</verse>
				<verse number="8">А вялізарная грамада слала свае вопраткі на дарозе; а іншыя сьціналі галінкі з дрэваў і слалі на дарозе.</verse>
				<verse number="9">І грамады, што на перадзе і за Ім ішлі, гаманілі, кажучы: "Гасанна Сыну Давідаваму! Багаслаўлены, хто прыходзіць у імя Госпада. Гасанна на вышынях!"</verse>
				<verse number="10">І калі ўвайшоў у Ерузалім, узварухнуўся ўвесь горад, кажучы: "Хто гэта?"</verse>
				<verse number="11">А народ казаў: "Гэта Езус, прарок з Назарэту Галілейскага".</verse>
				<verse number="12">І ўвайшоў Езус у сьвятыню, і павыганяў усіх прадаючых і купляючых у сьвятыні, а сталы мянялаў і лаўкі прадаўцоў галубоў перавярнуў.</verse>
				<verse number="13">Ды сказаў ім: "Напісана: "Дом Мой домам малітвы будзе названы", а вы зрабілі яго пячорай разбойнікаў".</verse>
				<verse number="14">І падыйшлі да Яго ў сьвятыні сьляпыя і храмыя, і Ён аздаравіў іх.</verse>
				<verse number="15">А першасьвятары і кніжнікі, бачачы цуды, якія чыніў, ды дзеці, гамонячыя ў сьвятыні і кажучыя: "Гасанна сыну Давідаваму!", злаваліся</verse>
				<verse number="16">і казалі Яму: "Ці чуеш, што яны кажуць?" А Езус сказаў ім: "Так; ці вы не чыталі: "Праз вусны немаўлятак і сысуноў ўчыніў Ты хвалу?"</verse>
				<verse number="17">І, пакінуўшы іх, пайшоў за горад у Бэтанію, і там застаўся.</verse>
				<verse number="18">Нараніцы, вяртаючыся ў горад, пачуў голад.</verse>
				<verse number="19">Дык убачыўшы пры дарозе адно дрэва фіговае, падыйшоў да яго, але не знайшоў на ім нічога, апрача лісьця, і сказаў яму: "Няхай ня родзіцца з цябе плод навек і". І адразу дрэва фіговае ссохла.</verse>
				<verse number="20">Дык, бачачы гэта, вучні дзівіліся і казалі: "Якім чынам так скора ссохла дрэва фіговае?"</verse>
				<verse number="21">У адказ Езус сказаў ім: "Сапраўды кажу вам: Каб мелі вы веру і не сумляваліся, зрабілі б гэта не толькі з дрэвам фіговым, але, нават каб сказалі гэтай гары: "Падыміся і кінься ў мора", сталася б.</verse>
				<verse number="22">І ўсё, пра што будзеце прасіць у малітве з вераю, атрымаеце".</verse>
				<verse number="23">І калі Езус увайшоў у сьвятыню, прыйшлі да Яго, калі вучыў, першасьвятары і старшыні народу і казалі: "Якою ўладаю гэта робіш? Хто Табе даў такую ўладу?"</verse>
				<verse number="24">Езус у адказ сказаў ім: "І Я спытаюся таксама ў вас адно слова, і калі адкажаце Мне, дык і Я тады скажу вам, якою ўладаю Я гэта раблю:</verse>
				<verse number="25">Хрост Янаў адкуль быў? З неба ці ад людзей?" А яны застанаўляліся і гаварылі між сабой:</verse>
				<verse number="26">"Калі скажам: "З неба", скажа нам: "Дык чаму вы не паверылі?" А калі скажам: "Ад людзей", баімося народу, бо ўсе Яна маюць за прарока".</verse>
				<verse number="27">Дык у адказ Езусу сказалі: "Ня ведаем". І Ён сказаў: "Дык і Я вам не скажу, якою ўладаю Я гэта раблю".</verse>
				<verse number="28">"Як вам здаецца? Адзін чалавек меў двух сыноў. І, прыходзячы да першага, сказаў яму: "Сыне, ідзі папрацуй сягоньня ў маім вінаградніку".</verse>
				<verse number="29">А ён адказаў: "Не пайду". А потым пакаяўся і пайшоў.</verse>
				<verse number="30">Зьвяртаючыся да другога, сказаў яму падобна. А той, адказваючы, сказаў: "Іду, гаспадару", але не пайшоў.</verse>
				<verse number="31">Хто з тых двух споўніў волю бацькі?" Кажуць: "Першы". Дык сказаў ім Езус: "Сапраўды кажу вам, што мытнікі і распусьніцы ўпярэдзяць вас у Каралеўстве Божым.</verse>
				<verse number="32">Бо прыйшоў да вас Ян дарогай справядлівасьці, і вы не паверылі яму; мытнікі ж і распусьніцы паверылі яму. Вы аднак, бачачы гэта, нават потым не пакаяліся, каб яму паверыць.</verse>
				<verse number="33">Паслухайце іншую прыповесьць. Быў гаспадар дому, які завёў вінаграднік, загарадзіў яго плотам, выкапаў у ім вінатоку, пабудаваў вежу, і аддаў яго вінаградарам, і выехаў.</verse>
				<verse number="34">А калі надыйшоў час пладоў, паслаў ён слугаў сваіх да вінаградараў узяць свае плады.</verse>
				<verse number="35">А вінаградары схапілі слугаў яго, і аднаго пакалечылі, другога забілі, а іншага ўкаменавалі.</verse>
				<verse number="36">Дык зноў паслаў іншых слугаў, больш, чым раней, але і ім зрабілі падобна.</verse>
				<verse number="37">У канцы паслаў да іх сына свайго, кажучы: "Ушануюць сына майго".</verse>
				<verse number="38">Але вінаградары, бачачы сына, гаварылі між сабой: "Гэта спадкаемец, хадземце, заб'ём яго і завалодаем ягонай спадчынаю".</verse>
				<verse number="39">Ды схапіўшы яго, выкінулі з вінаградніку і забілі.</verse>
				<verse number="40">Дык калі прыбудзе гаспадар вінаградніку, што зробіць тым вінаградарам?"</verse>
				<verse number="41">Кажуць Яму: "Разбойнікаў строга выгубіць, а вінаграднік выарэндуе іншым вінаградарам, каторыя будуць аддаваць плод у вызначаны час".</verse>
				<verse number="42">Сказаў ім Езус: "Ці ж ніколі не чыталі вы ў Пісаньні: "Камень, каторы адкінулі будаўнікі, стаўся галавою вугла. З волі Госпада гэта сталася ды дзіўна ў вачах нашых?"</verse>
				<verse number="43">Дзеля таго кажу вам, што Каралеўства Божае будзе аднята ад вас, а дадзена народу, які робіць плады яго.</verse>
				<verse number="44">Хто ўпадзе на гэты камень, разаб'ецца, а на каго ён упадзе, сатрэ яго".</verse>
				<verse number="45">Пачуўшы гэту Яго прыповесьць, першасьвятары і фарысэі зразумелі, што гэта аб іх гаварыў.</verse>
				<verse number="46">Ды стараліся Яго ўзяць, але баяліся народу, бо меў Яго за прарока.</verse>
			</chapter>
			<chapter number="22">
				<verse number="1">Езус, адказваючы далей, казаў у прыповесьцях:</verse>
				<verse number="2">"Каралеўства Нябеснае падобнае да чалавека караля, які справіў вясельле для свайго сына.</verse>
				<verse number="3">І паслаў Ён слуг сваіх склікаць запрошаных на вясельле, але тыя не хацелі прыбыць.</verse>
				<verse number="4">Дык паслаў ізноў іншых слугаў, кажучы: "Скажыце запрошаным: Ужо банкет мой прыгатаваны, валы мае і што кормнае пабіта, ды ўсё прыгатавана; прыходзьце на вясельле!"</verse>
				<verse number="5">Але яны ня дбалі і разыйшліся; хто ў пасяленьне сваё, хто да свайго гандлю;</verse>
				<verse number="6">а іншыя схапілі слугаў яго і, назьдзекаваўшыся, замардавалі.</verse>
				<verse number="7">Дык кароль разгневаўся ды, паслаўшы сваё войска, выгубіў тых забойцаў, і горад іхні спаліў.</verse>
				<verse number="8">Затым сказаў слугам сваім: "Вясельле прыгатавана, але запрошаныя не былі годныя.</verse>
				<verse number="9">Дык ідзіце на скрыжаваньні дарог, і каго толькі знойдзіце, клічце на вясельле".</verse>
				<verse number="10">Слугі ягоныя, выйшаўшы на дарогі, сабралі ўсіх, каго напаткалі, ліхіх і добрых; і напоўнілася вясельле гасьцямі.</verse>
				<verse number="11">Затым увайшоў кароль паглядзець гасьцей, ды ўбачыў ён там чалавека, адзетага не ў вясельную вопратку.</verse>
				<verse number="12">Дык спытаўся ў яго: "Дружа, як жа ты ўвайшоў сюды, ня маючы вясельнай вопраткі?" Але той маўчаў.</verse>
				<verse number="13">Тады кароль загадаў слугам сваім: "Зьвязаўшы яму рукі і ногі, укіньце яго ў цемру вонкавую: там будзе плач і скрыгатаньне зубамі".</verse>
				<verse number="14">Бо многа пакліканых, але мала выбраных".</verse>
				<verse number="15">Тады сабраліся фарысэі і, адыйшоўшыся, раіліся, як бы Езуса спахваціць у словах.</verse>
				<verse number="16">Дык паслалі да Яго двух вучняў сваіх з герадыянамі, каб спыталіся: "Вучыцелю, ведаем, што Ты справядлівы і дарозе Божай па праўдзе вучыш, ды не аглядаешся на аблічча людзей.</verse>
				<verse number="17">Скажы нам тады, як табе здаецца, належыцца плаціць падатак цэзару, ці, можа, не?"</verse>
				<verse number="18">Езус жа, пазнаўшы іх падступнасьць, сказаў: "Чаму Мяне зводзіце, крывадушнікі?</verse>
				<verse number="19">Пакажыце мне манэту падатковую". Дык падалі Яму дынар.</verse>
				<verse number="20">Спытаўся ў іх Езус: "Чый гэта адмалюнак і надпіс?"</verse>
				<verse number="21">Кажуць Яму: "Цэзараў". Тады сказаў ім: "Тое, што цэзара, аддайце цэзару, а што Божае - Богу".</verse>
				<verse number="22">Пачуўшы гэта, яны зьдзівіліся ды, пакінуўшы Яго, адыйшліся.</verse>
				<verse number="23">У той дзень прыступіліся да Яго садукеі, якія кажуць, што няма ўваскрасеньня, і пыталіся Яго,</verse>
				<verse number="24">кажучы: "Вучыцелю, Майсей загадаў: Калі хто памрэ, ня маючы сына, дык хай брат ягоны возьме яго жонку і хай адродзіць патомства свайму брату.</verse>
				<verse number="25">А было ў нас сем братоў; і першы ажаніўся і памёр, і, ня маючы патомства, пакінуў жонку брату свайму.</verse>
				<verse number="26">Падобна другі і трэці аж да сёмага.</verse>
				<verse number="27">Наастатак па ўсіх памерла і жанчына.</verse>
				<verse number="28">Дык у час уваскрасеньня, чыёй з сямі будзе яна жонкаю? Бо ўсе яны мелі яе за жонку".</verse>
				<verse number="29">А Езус у адказ сказаў ім: "Памыляецеся, ня ведаючы Пісаньня, ані моцы Божай.</verse>
				<verse number="30">Пры ўваскрасеньні ня будуць жаніцца, ані замуж выходзіць, але будуць як анёлы ў небе.</verse>
				<verse number="31">Ці не чыталі, што сказана вам Богам пра ўваскрасеньне памёршых, які казаў:</verse>
				<verse number="32">"Я - Бог Абрагама, і Бог Ізаака, і Бог Якуба". Бог ня ёсьць Бог мёртвых, але Бог жывых".</verse>
				<verse number="33">Чуючы гэта, людзі дзівіліся дзеля навукі Ягонай.</verse>
				<verse number="34">Тады фарысэі, чуючы, што Ён змусіў садукеяў замаўчаць, зыйшліся разам.</verse>
				<verse number="35">І адзін з іхніх вучоных у законе, зводзячы Езуса, спытаўся:</verse>
				<verse number="36">"Вучыцелю, якое найважнейшае прыказаньне ў Законе?"</verse>
				<verse number="37">Езус адказаў яму: "Любі Госпада, Бога твайго, усім сэрцам тваім, усёй душой тваёй, усім розумам тваім;</verse>
				<verse number="38">гэта найважнейшае ды першае прыказаньне.</verse>
				<verse number="39">Другое падобнае гэтаму: Любі бліжняга свайго як сябе самога.</verse>
				<verse number="40">На гэтых двух прыказаньнях абапіраецца ўвесь Закон і Прарокі".</verse>
				<verse number="41">Калі сабраліся фарысэі, спытаўся ў іх Езус,</verse>
				<verse number="42">кажучы: "Што думаеце пра Хрыста? Чый Ён сын?" Кажуць яму: "Давідаў".</verse>
				<verse number="43">Сказаў ім: "Як жа тады Давід у Духу называе Яго Госпадам, кажучы:</verse>
				<verse number="44">"Сказаў Госпад Госпаду майму: Сядзь па правіцы Маёй, аж пакладу непрыяцеляў Тваіх пад ногі Твае?"</verse>
				<verse number="45">Дык калі Давід называе Яго Госпадам, як жа Ён ёсьць сынам ягоным?"</verse>
				<verse number="46">І ніхто ня мог Яму адказаць слова, ніхто таксама не адважыўся ад таго дня болей пытацца ў Яго.</verse>
			</chapter>
			<chapter number="23">
				<verse number="1">Тады зьвярнуўся Езус да людзей і да вучняў сваіх</verse>
				<verse number="2">і казаў: "На пасадзе Майсеевым заселі кніжнікі і фарысэі.</verse>
				<verse number="3">Дык усё, што яны вам скажуць, беражыце і рабіце, але не рабіце паводле ўчынках іхніх; бо яны вучаць, а так ня робяць.</verse>
				<verse number="4">Бо яны вяжуць цяжкія і непасільныя бярэмі ды ўскладаюць на плечы людзей, а самі і пальцам сваім ня хочуць за іх узяцца.</verse>
				<verse number="5">Яны ўсё робяць, каб паказацца людзям: павялічваюць філяктэрыі свае і апускаюць краі адзеньня свайго,</verse>
				<verse number="6">ахвотна займаюць першыя месцы на балях і першыя лаўкі ў сынагогах,</verse>
				<verse number="7">любяць прывітаньні на рынку, ды каб іх людзі называлі: Раббі.</verse>
				<verse number="8">Вы ж не называйцеся Раббі, бо адзін Настаўнік ваш, а вы ўсе - браты.</verse>
				<verse number="9">І айцом не называйце нікога на зямлі, бо адзін Айцец ваш, нябесны.</verse>
				<verse number="10">Ані настаўнікамі не называйцеся, бо адзін ваш Настаўнік - Хрыстос.</verse>
				<verse number="11">Хто большы ў вас, хай будзе вашым слугой.</verse>
				<verse number="12">Бо хто сябе ўзвышае, той будзе паніжаны, а хто сябе паніжае, будзе ўзвышаны.</verse>
				<verse number="13">Гора вам, кніжнікі і фарысэі крывадушнікі, што зачыняеце Каралеўства Нябеснае людзям; і самі не ўваходзіце, і ідучых не пускаеце ўвайсьці.</verse>
				<verse number="14">Гора вам кніжнікі і фарысэі крывадушнікі, што аб'ядаеце дамы ўдоваў пад відам доўгіх маленьняў, дзеля таго напаткае вас жорсткі прысуд.</verse>
				<verse number="15">Гора вам, кніжнікі, і фарысэі крывадушнікі, што аб'язджаеце моры і сухмяні, каб здабыць аднаго празэліта. А калі ім станецца, робіце яго сынам пекла, удвая горшым за сябе.</verse>
				<verse number="16">Гора вам, сьляпыя правадыры, што кажаце: "Хто прысягае на сьвятыню, гэта нічога, а калі хто прысягае на золата сьвятыні, споўніць павінен".</verse>
				<verse number="17">О дурныя і сьляпыя! Бо што важнейшае: золата ці сьвятыня, якая ўсьвячае золата?</verse>
				<verse number="18">Ды: "Хто прысягае на аўтар, гэта нічога, але хто прысягае на ахвяру, на ім складзеную, споўніць павінен".</verse>
				<verse number="19">Сляпыя! Што ж важнейшае: ахвяра ці аўтар, які яе ўсьвячае?</verse>
				<verse number="20">Хто затым прысягае на аўтар, прысягае на яго ды на ўсё, што на ім.</verse>
				<verse number="21">Бо хто прысягнуў на сьвятыню, прысягае на яе ды на Таго, хто ў ёй пражывае.</verse>
				<verse number="22">А хто прысягае на неба, прысягае на трон Божы і на Таго, хто на ім сядзіць.</verse>
				<verse number="23">Гора вам, кніжнікі і фарысэі крывадушнікі, што даецё дзесяціну з мяты, кропу і кмену, а прапускаеце тое, што важнейшае ў Законе: суд, міласэрдзе і веру. І гэта трэба выпаўніць, і тога не пакідаць.</verse>
				<verse number="24">Сьляпыя правадыры, што працэджваеце камара, а глытаеце вярблюда.</verse>
				<verse number="25">Гора вам, кніжнікі і фарысэі крывадушнікі, што абмываеце чашу і місу звонку, а ўнутры поўныя зьдзерства ды нячыстасьці.</verse>
				<verse number="26">Фарысэй сьляпы! Абмый перш нутро чашы і місы, каб тое, што звонку, сталася чыстым.</verse>
				<verse number="27">Гора вам, кніжнікі і фарысэі крывадушнікі, бо вы падобныя да магілаў пабеляных, што навонкі паказваюцца людзям прыгожымі, а ўнутры поўныя касьцей трупаў і ўсякага гнільля.</verse>
				<verse number="28">Так і вы навонкі выдаяцеся людзям справядлівымі, а ўнутры поўныя крывадушнасьці і беззаконьня.</verse>
				<verse number="29">Гора вам, кніжнік і фарысэі крывадушнікі, каторыя будуеце магілы прарокам і аздабляеце помнікі справядлівых,</verse>
				<verse number="30">кажучы: "Каб мы жылі ў дні бацькоў нашых, не былі б супольнікамі тых, што пралівалі кроў прарокаў".</verse>
				<verse number="31">І так вы самі сьведчыце, што вы - сыны тых, што забілі прарокаў.</verse>
				<verse number="32">І вы дапоўніце мерку бацькоў вашых.</verse>
				<verse number="33">Гадзіны, зьмяінае племя! Няўжо ўсьцеражыцёся прысуду пекла?</verse>
				<verse number="34">Таму пасылаю Я да вас прарокаў, і мудрых, і кніжнікаў, і многіх з іх зб'ецё, і ўкрыжуеце, а іншых будзеце бічаваць у сынагогах вашых, ды будзеце гнаць іх з гораду ў горад,</verse>
				<verse number="35">аж спадзе на вас кроў усіх справядлівых, разьлітая на зямлі, ад крыві справядлівага Абеля аж да крыві Захара, сына Барахія, якога вы забілі між сьвятыняй і аўтаром.</verse>
				<verse number="36">Сапраўды кажу вам: Спадзе гэта ўсё на пакаленьне гэтае.</verse>
				<verse number="37">Ерузалім, Ерузалім, каторы забіваеш прарокаў ды камянуеш тых, што да цябе пасланыя. Колькі разоў хацеў Я сабраць сыноў тваіх як кураводка зьбірае пісклянят сваіх пад свае крылы, але ты не захацеў.</verse>
				<verse number="38">Таму дом ваш стане пустым.</verse>
				<verse number="39">Бо кажу вам, ня ўбачыце Мяне датуль, пакуль ня скажаце: "Багаслаўлены, хто прыходзіць у імя Госпада".</verse>
			</chapter>
			<chapter number="24">
				<verse number="1">Калі Езус, пакінуўшы сьвятыню, ішоў ад яе, прыступіліся вучні Ягоныя, каб паказаць Яму пабудовы сьвятыні.</verse>
				<verse number="2">Ён ім у адказ сказаў: "Бачыце гэта ўсё? Сапраўды кажу вам: Не застанецца з гэтага камень на камені, які б ня быў развалены".</verse>
				<verse number="3">А калі Езус сядзеў на Аліўнай гары, прыйшлі вучні адны да Яго і пыталіся: "Скажы, калі гэта будзе, ды што за знак папярэдзіць прыход Твой і канец сьвету?"</verse>
				<verse number="4">У адказ сказаў ім Езус: "Глядзіце, каб хто вас ня зьвёў.</verse>
				<verse number="5">Бо многа прыйдзе ў імя Маё і скажа: "Я - Хрыстос", і многіх зьвядуць.</verse>
				<verse number="6">Калі вы пачуеце пра войны і чуткі ваенныя, глядзіце, не трывожцеся, бо гэта адбыцца павінна, але гэта яшчэ не канец.</verse>
				<verse number="7">Падымецца народ на народ, і каралеўства на каралеўства, і будуць пошасьці, голад, месцамі землятрусы.</verse>
				<verse number="8">Гэта ўсё толькі пачатак мукаў.</verse>
				<verse number="9">Тады будуць выдаваць вас на мукі і забіваць вас будуць, ды будзеце вы зьненавіджаны ўсімі народамі дзеля імя Майго.</verse>
				<verse number="10">І тады многія згоршацца, і будуць выдаваць адзін другога, і ненавідзець будзе адзін другога,</verse>
				<verse number="11">і зьявяцца многа фальшывых прарокаў і будуць зводзіць многіх.</verse>
				<verse number="12">І таму, што ўзрасьце нягоднасьць, астыне любоў у многіх.</verse>
				<verse number="13">Але хто вытрывае да канца, будзе збаўлены.</verse>
				<verse number="14">І будзе прапаведавана Эвангельле Каралеўства па ўсім сьвеце на сьведчаньне ўсім народам; і тады настане канец.</verse>
				<verse number="15">Дык калі ўбачыце агіду спусташэньня, дакрануўшую і сьвятыя месцы, прадказаную Даніелем прарокам, хто чытае, хай разумее, -</verse>
				<verse number="16">тады тыя, што ў Юдэі, хай уцякаюць у горы,</verse>
				<verse number="17">і хто на даху, хай не зыходзіць узяць штосьці з дому;</verse>
				<verse number="18">і хто на полі, хай не варочаецца забраць свой плашч.</verse>
				<verse number="19">Гора цяжарным і кормячым у тыя дні.</verse>
				<verse number="20">Дык прасіце, каб вашыя ўцёкі ня былі ўзімку, ці ў суботу.</verse>
				<verse number="21">Бо тады будзе вялікі прыгнёт, якога не было ад пачатку сьвету аж дасюль, дый ня будзе.</verse>
				<verse number="22">І каб не былі скарочаны тыя дні, ніхто б не захаваўся, але дзеля выбраных будуць скарочаныя тыя дні</verse>
				<verse number="23">Тады, калі б хто вам казаў: "Вось тут Хрыстос", або: "Там", ня верце.</verse>
				<verse number="24">Паўстануць вось фальшывыя хрысты і фальшывыя прарокі, і будуць тварыць вялікія знакі і цуды, каб падмануць, калі гэта магчыма, нават выбраных.</verse>
				<verse number="25">Таму Я вам гэта сказаў наперад.</verse>
				<verse number="26">Дык калі б вам затым сказалі: "Вось Ён упустыні", не выходзьце; "Вось Ён у нутры дамоў, ня верце".</verse>
				<verse number="27">Бо як маланка засьвеціцца на ўсходзе і бачнай будзе на захадзе, так будзе і з прыходам Сына Чалавечага.</verse>
				<verse number="28">Дзе б было цела, там зьбяруцца і арлы.</verse>
				<verse number="29">А зараз па муках тых дзён сонца зацьмее, і месяц ня дасьць сьвятла свайго, і з неба зоркі падаць будуць, і сілы нябесныя скалануцца.</verse>
				<verse number="30">І тады паявіцца на небе знак Сына Чалавечага, ды тады заплачуць усе плямёны зямныя. І ўбачаць Сына Чалавечага, прыходзячага ў аблоках нябесных з магуцем і славаю вялікай.</verse>
				<verse number="31">І Ён пашле анёлаў сваіх з трубою і голасам гучным, ды зьбяруць выбраных Яго з чатырох вятроў, ад скраю неба аж да краю яго.</verse>
				<verse number="32">А ад фіговага дрэва бярыце прыклад: Калі ўжо галінка яго мякчэе і пускае лісты, ведаеце, што ўжо блізка лета.</verse>
				<verse number="33">Так і вы, калі ўбачыце ўсё гэта, ведайце, што ўжо блізка, у дзьвярах.</verse>
				<verse number="34">Сапраўды кажу вам: Не праміне гэтае пакаленьне, пакуль усё гэта станецца.</verse>
				<verse number="35">Неба і зямля счэзнуць, але слова Маё не праміне.</verse>
				<verse number="36">Што да дня таго і хвіліны, ніхто ня ведае, ані анёлы ў небе, ані Сын, а толькі Айцец адзін.</verse>
				<verse number="37">І як было ў дні Ноя, так будзе і прыйсьце Сына Чалавечага.</verse>
				<verse number="38">Бо як у той час перад патопам елі і пілі, жаніліся і замуж аддавалі, аж да таго дня, у які Ной увайшоў у каўчэг,</verse>
				<verse number="39">і не агледзеліся, як нахлынуў патоп і патапіў усіх, так будзе і ў прыход Сына Чалавечага.</verse>
				<verse number="40">Тады двух будзе ў полі: аднаго забяруць, а другога пакінуць.</verse>
				<verse number="41">Дзьве будуць малоць у жорнах: адну возьмуць, другую пакінуць.</verse>
				<verse number="42">Дык чувайце, бо ня ведаеце, у якую пару прыйдзе Госпад ваш.</verse>
				<verse number="43">А гэта ведайце, што каб гаспадар ведаў, у якую пару злодзей мае прыйсьці, пільнаваўся б і не дазволіў бы ўламацца ў дом свой.</verse>
				<verse number="44">Таму і вы будзьце прыгатаваны, бо ў пару, аб якой вы ня думаеце, Сын Чалавечы прыйдзе.</verse>
				<verse number="45">Хто, думаеш, ёсьць верным і разумным слугою, якога паставіў пан над домам сваім, каб ён у вызначаны час зааглядаў яго харчамі?</verse>
				<verse number="46">Багаслаўлены той слуга, якога, прыйшоўшы, гаспадар знойдзе, што ён так робіць.</verse>
				<verse number="47">Сапраўды кажу вам, што паставіць яго валодаць усёю сваёю маёмасьцю.</verse>
				<verse number="48">А калі скажа той слуга ў сэрцы сваім: "Марудзіць пан мой з прыйсьцем</verse>
				<verse number="49">і пачне біць таварышаў сваіх, есьці і піць з п'яніцамі,</verse>
				<verse number="50">то прыбудзе пан ягоны ў дзень неспадзяваны, у пару невядомую</verse>
				<verse number="51">і выганіць яго, ды прызначыць яму долю з крывадушнікамі: там будзе плач і скрыгатаньне зубамі.</verse>
			</chapter>
			<chapter number="25">
				<verse number="1">З Каралеўствам Нябесным будзе падобна, як з дзесяцьцю дзяўчатамі, каторыя са сьветачамі выйшлі сустрэць жаніха.</verse>
				<verse number="2">Пяць з іх было неразумных, а пяць - разумных.</verse>
				<verse number="3">Тыя пяць неразумных, узяўшы сьветачы, не ўзялі з сабою алівы.</verse>
				<verse number="4">Разумныя ж узялі алівы ў свае пасудзіны разам са сьветачамі.</verse>
				<verse number="5">А як жаніх марудзіў, задрамалі ўсе і паснулі.</verse>
				<verse number="6">А паўночы ўзьняўся крык: "Вось жаніх ідзе, выходзьце яму на спатканьне".</verse>
				<verse number="7">Тады падняліся ўсе дзяўчаты і заагледзелі свае сьветачы.</verse>
				<verse number="8">Неразумныя сказалі мудрым: "Дайце нам вашай алівы, бо нашыя сьветачы тухнуць".</verse>
				<verse number="9">Разумныя адказалі ім: "Каб часам не хапіла і нам і вам, лепш ідзіце да прадаўцоў ды купіце сабе".</verse>
				<verse number="10">Калі яны пайшлі купляць, прыбыў жаніх, дык тыя, што былі прыгатаваны, увайшлі з ім на вясельле. І дзьверы зачынілі.</verse>
				<verse number="11">Пасьля прыйшлі і астаўшыяся дзяўчаты, просячыся: "Госпадзе, Госпадзе, адчыні нам!"</verse>
				<verse number="12">Але Ён у адказ сказаў: "Сапраўды кажу вам, што Я ня ведаю вас".</verse>
				<verse number="13">Дык чувайце, бо ня ведаеце дня ані хвіліны.</verse>
				<verse number="14">Таксама як адзін чалавек, выязджаючы далёка, склікаў сваіх слугаў і даручыў ім сваю маёмасьць.</verse>
				<verse number="15">І аднаму даручыў пяць талентаў, а другому два, а іншаму адзін, кожнаму паводле ягонай здольнасьці, і адразу выехаў.</verse>
				<verse number="16">Той, катораму даручана было пяць талентаў, пайшоў і зарабіў імі другія пяць.</verse>
				<verse number="17">Падобна і той, катораму даручана было два, зрабіў другія два.</verse>
				<verse number="18">А той, катораму даручаны быў адзін, пайшоў закапаў яго ў зямлю ды схаваў грошы гаспадара свайго.</verse>
				<verse number="19">Затым па доўгім часе вярнуўся гаспадар слугаў тых і пачаў рахавацца з імі.</verse>
				<verse number="20">Прыйшоўшы той, катораму даручана было пяць талентаў, прынёс пяць другіх талентаў і сказаў: "Гаспадару, ты даў мне пяць талентаў; вось я здабыў другіх пяць талентаў".</verse>
				<verse number="21">Кажа яму гаспадар ягоны: "Добра, слуга добры і верны; у малым быў ты верны, дам табе ўладу над многім; увайдзі ў радасьць гаспадара твайго".</verse>
				<verse number="22">Прыйшоў таксама той, катораму даручаны былі два таленты, і сказаў: "Гаспадару, ты даручыў мне два таленты, а я зарабіў другія два".</verse>
				<verse number="23">Сказаў яму гаспадар ягоны: "Добра, слуга добры і верны; ты быў у малым верны, дам табе ўладу над многім; увайдзі ў радасьць гаспадара твайго".</verse>
				<verse number="24">Прыйшоўшы і той, катораму даручаны быў адзін талент, сказаў: "Гаспадару, ведаю, што ты - чалавек жорсткі, жнеш, дзе не пасеяў, і зьбіраеш, дзе не рассыпаў.</verse>
				<verse number="25">Дык баючыся, пайшоў я і закапаў твой талент у зямлю: вось бяры, што тваё".</verse>
				<verse number="26">У адказ гаспадар яго сказаў: "Слуга благі і гультай! Ты ведаў, што я жну, дзе ня сеяў, і зьбіраю, дзе не рассыпаў.</verse>
				<verse number="27">Дык належалася б табе мае грошы даць банкірам, а я па павароце атрымаў, бы што маё, з прыбыткам.</verse>
				<verse number="28">Таму вазьміце ад яго гэты талент і дайце таму, хто мае дзесяць талентаў.</verse>
				<verse number="29">Бо кожнаму, хто мае, будзе дабаўлена, і ён будзе мець удосталь; а ў таго, хто ня мае, адбяруць і тое, што мае.</verse>
				<verse number="30">А слугу нягоднага ўкіньце ў цемру вонкавую; там будзе плач і скрыгатаньне зубамі.</verse>
				<verse number="31">А калі прыйдзе Сын Чалавечы ў славе сваёй і ўсе анёлы разам з Ім, тады Ён сядзе на троне славы сваёй.</verse>
				<verse number="32">І зьбяруцца перад Ім ўсе народы, і Ён аддзеліць адных ад другіх, як пастух аддзяляе авец ад казлоў.</verse>
				<verse number="33">І Ён паставіць авец па правым баку, а казлоў - па левым.</verse>
				<verse number="34">Тады скажа Кароль тым, што па правым баку Яго: "Хадзіце, багаслаўлёныя Айца Майго; атрымаеце Каралеўства, прыгатаванае вам ад заснаваньня сьвету.</verse>
				<verse number="35">Бо быў Я галодны, і вы накармілі Мяне; быў засьмягшы, і вы далі Мне піць; быў госьцем, і вы прынялі Мяне;</verse>
				<verse number="36">быў голы, і вы прыадзелі Мяне; быў хворы, і вы адведалі Мяне; быў вязьнем, і вы прыйшлі да Мяне.</verse>
				<verse number="37">Тады справядлівыя скажуць: "Госпадзе, калі ж мы Цябе бачылі галодным і накармілі Цябе? Калі ж мы Цябе бачылі засьмягшым і далі Табе піць?</verse>
				<verse number="38">Або калі мы бачылі госьцем і прынялі Цябе, або голым і прыадзелі Цябе?</verse>
				<verse number="39">Або калі Цябе бачылі хворым або вязьнем і адведалі Цябе?"</verse>
				<verse number="40">І Кароль адкажа ім: "Сапраўды кажу вам: Што зрабілі вы аднаму з гэтых братоў маіх найменшых, тое Мне зрабілі".</verse>
				<verse number="41">Ды скажа тым, што на лева ад Яго будуць: "Ідзіце ад Мяне, праклятыя, у агонь вечны, прыгатаваны д'яблу і анёлам ягоным.</verse>
				<verse number="42">Бо быў Я галодны, і вы ня далі Мне есьці, быў Я засьмягшы, і вы не далі Мне піць;</verse>
				<verse number="43">быў Я госьцем, і вы не прынялі Мяне; быў голы, і вы не прыадзелі Мяне; быў хворым і вязьнем, і вы не наведалі Мяне".</verse>
				<verse number="44">Тады скажуць яны Яму: "Госпадзе, калі мы бачылі Цябе галодным, або засьмягшым, або госьцем, або голым, або хворым, або вязьнем і не прыслужылі Табе?"</verse>
				<verse number="45">Тады, адказваючы, скажа ім: "Сапраўды кажу вам: Чаго вы не зрабілі аднаму з тых найменшых, дык і Мне не зрабілі".</verse>
				<verse number="46">І пойдуць тыя на вечную муку, а справядлівыя - у жыцьцё вечнае".</verse>
			</chapter>
			<chapter number="26">
				<verse number="1">І калі Езус скончыў ўсе гэтыя словы, сказаў вучням сваім:</verse>
				<verse number="2">"Ведайеце, што па двух днях Пасха, і Сын Чалавечы будзе выдадзены на ўкрыжаваньне".</verse>
				<verse number="3">У той час сабраліся першасьвятары і старшыні народу ў палац першасьвятара, званага Каяфам,</verse>
				<verse number="4">і раіліся, як бы Езуса ўзяць подступам і забіць.</verse>
				<verse number="5">Казалі аднак: "Ня ў дзень сьвяточны, каб ня выклікаць замяшаньня ў народзе".</verse>
				<verse number="6">А калі Езус быў у Бэтаніі ў доме Сымона пракажанага,</verse>
				<verse number="7">падыйшла да Яго жанчына, маючая алябастравую пасудзіну дарагога алею, і выліла яго на галаву Езусу, калі супачываў пры стале.</verse>
				<verse number="8">Бачачы гэта, вучні разгневаліся і казалі: "Пашто гэта марнаваньне?</verse>
				<verse number="9">Бо можна было дорага прадаць яго і раздаць убогім".</verse>
				<verse number="10">А Езус, ведаючы пра гэта, сказаў ім: "Не рабіце прыкрасьці гэтай жанчыне. Яна зрабіла добры ўчынак для Мяне.</verse>
				<verse number="11">Убогіх заўсёды маеце ў сябе, а Мяне не заўсёды будзеце мець.</verse>
				<verse number="12">Яна, выліваючы гэты алей на Маё цела, прыгатавала яго на пахаваньне Маё.</verse>
				<verse number="13">Сапраўды кажу вам, па ўсім сьвеце, дзе будзе прапаведавана Эвангельле, будзе гаварыцца і пра тое, што яна зрабіла, на памяць пра яе".</verse>
				<verse number="14">У гэты час адзін з Дванаццаці, званы Юдам Іскарыётам, пайшоў да першасьвятароў</verse>
				<verse number="15">і сказаў ім: "Што дасьцё мне, і я выдам Яго?" А яны прызначылі яму трыццаць сярэбранікаў.</verse>
				<verse number="16">І ад гэтае пары шукаў нагоды выдаць Яго.</verse>
				<verse number="17">У першы дзень Праснакоў прыйшлі да Езуса вучні Яго і пыталіся: "Дзе хочаш прыгатаваць Табе есьці Пасху?"</verse>
				<verse number="18">Езус скзаў ім: "Ідзіце ў горад да аднаго чалавека і скажыце яму: Вучыцель кажа: Час Мой блізкі, зраблю ў цябе Пасху з вучнямі Маімі".</verse>
				<verse number="19">І вучні зрабілі, як ім загадаў Езус, і прыгатавалі Пасху.</verse>
				<verse number="20">А калі зьвечарэла, разам з Дванаццацю Езус заняў месца пры стале.</verse>
				<verse number="21">І калі вячэралі, сказаў: "Сапраўды кажу вам, што адзін з вас выдасьць Мяне".</verse>
				<verse number="22">Яны, дужа засмучаныя, пачалі пытацца кожны асобна: "Ці ня я, Госпадзе?"</verse>
				<verse number="23">Езус сказаў у адказ: "Хто мачае са Мною руку ў місе, той выдасьць Мяне.</verse>
				<verse number="24">Бо праўда, што Сын Чалавечы ідзе, як напісана пра Яго, але гора таму чалавеку, праз якога Сын Чалавечы будзе выдадзены. Лепш было б, каб той чалавек не нарадзіўся".</verse>
				<verse number="25">У адказ Юда, які Яго выдаў, спытаўся: "Ці гэта ня я, Вучыцелю?" Сказаў яму Езус: "Ты сказаў".</verse>
				<verse number="26">У час вячэры ўзяў Езус хлеб, пабагаславіў, ламаў і даў вучням, кажучы: "Бярэце, ешце, гэта ёсьць цела Маё".</verse>
				<verse number="27">І, узяўшы келіх, склаў падзяку і даў ім, кажучы: "Піце з гэтага ўсе.</verse>
				<verse number="28">Бо гэта кроў Мая Новага Запавету, якая праліваецца за многіх на адпушчэньне грахоў.</verse>
				<verse number="29">Кажу вам: Ня буду піць адсюль з гэтага вінаграднага плоду аж да таго дня, калі з вамі буду піць новага ў Каралеўстве Айца Майго".</verse>
				<verse number="30">І, адгаварыўшы гімн, пайшлі на Аліўную гару.</verse>
				<verse number="31">Тады сказаў ім Езус: "У гэтую ноч усе вы згоршыцеся з Мяне. Бо напісана: "Удару пастыра, і разьбягуцца авечкі стада".</verse>
				<verse number="32">Але калі ўваскрэсну, упераджу вас у Галілеі".</verse>
				<verse number="33">У адказ сказаў Яму Пётар: "Хоць бы ўсе згоршыліся з Цябе, я ня згоршуся".</verse>
				<verse number="34">Сказаў яму Езус: "Сапраўды кажу табе, што ў гэтую ноч, перш чым певень засьпявае, ты тры разы вырачашся Мяне".</verse>
				<verse number="35">Сказаў Яму Пётар: "Калі б мне і памерці прыйшлося з Табой, ня выракуся Цябе". Падобна казалі і ўсе вучні.</verse>
				<verse number="36">Затым прыйшоў Езус з імі ў сяленьне, якое завуць Гетсэмані, ды сказаў вучням сваім: "Пабудзьце тут, аж пайду туды і памалюся".</verse>
				<verse number="37">І, узяўшы Пятра і двух сыноў Зэбэдэявых, пачаў сумаваць і перажываць.</verse>
				<verse number="38">Тады сказаў ім: "Сумная душа Мая аж да сьмерці, пабудзьце тут і пачувайце са Мной".</verse>
				<verse number="39">І, адыйшоўшыся крыху, упаў на твар свой, молячыся і гаворачы: "Ойча Мой, калі магчыма, ухілі ад Мяне гэты келіх, але не як Я хачу, але як Ты".</verse>
				<verse number="40">Затым вярнуўся да вучняў сваіх і знайшоў іх сьпячых. Дык сказаў Пятру: "Не маглі вы адну гадзіну пачуваць са Мной?</verse>
				<verse number="41">Ня сьпіце і маліцеся, каб не папалі вы ў спакусу: бо дух ахвотны, але цела кволае".</verse>
				<verse number="42">І адыйшоўся паўторна ды маліўся, кажучы: "Ойча Мой, калі гэты келіх ня можа быць ухілены ад Мяне, але трэба Мне піць (з яго), хай станецца воля Твая".</verse>
				<verse number="43">І вярнуўся ізноў, і знайшоў іх сьпячых, бо вочы іхнія былі сонныя.</verse>
				<verse number="44">Дык, пакінуўшы іх, зноў адыйшоўся і маліўся трэці раз у тыя самыя словы.</verse>
				<verse number="45">Затым вярнуўся да вучняў сваіх і сказаў ім: "Яшчэ сьпіце і адпачываеце; вось надыйшла пара, і Сын Чалавечы будзе выдадзены ў рукі грэшнікаў.</verse>
				<verse number="46">Падыміцеся, пойдзем, бо вось падыходзіць той, што Мяне выдае".</verse>
				<verse number="47">А калі Езус яшчэ гаварыў, падыйшоў Юда, адзін з Дванаццаці, а з ім вялікае зборышча з мячамі і палкамі, высланае першасьвятарамі і старшынямі народу.</verse>
				<verse number="48">Той, каторы здрадзіў Яго, даў ім знак, кажучы: "Каго я пацалую, гэта Ён; хапайце Яго".</verse>
				<verse number="49">І адразу падыйшоў да Езуса, і сказаў: "Вітай, Раббі!" і пацалаваў Яго.</verse>
				<verse number="50">Сказаў яму Езус: "Дружа, пашто прыйшоў?" Тады кінуліся на Езуса і схапілі Яго.</verse>
				<verse number="51">Адзін з тых, што былі з Езусам, выцягнўшы рукою меч свой і ўдарыўшы слугу першасьвятара, адсёк яму вуха.</verse>
				<verse number="52">Тады Езус сказаў яму: "Схавай меч твой на сваё месца. Бо ўсе, што за меч хапаюцца, пагінуць ад мяча.</verse>
				<verse number="53">Ці не разумееш, што Я мог бы прасіць Айца Майго, і Ён выставіў бы Мне зараз больш, чым дванаццаць легіёнаў анёлаў?</verse>
				<verse number="54">Але як жа тады зьдзейсьніцца Пісаньне, што так мусіць стацца?"</verse>
				<verse number="55">У той час сказаў Езус народу: "Як на разбойніка выйшлі з мячамі і палкамі, каб Мяне ўзяць. Я ж штодзень між вас прабываў, вучачы ў сьвятыні, але не схапілі Мяне".</verse>
				<verse number="56">Усё гэта сталася, каб споўніліся пісаньні прарокаў. Тады ўсе вучні, пакінуўшы Яго, паўцякалі.</verse>
				<verse number="57">Узяўшы Езуса, павялі Яго да Каяфы, першасьвятара, дзе былі сабраўшыся кніжнікі і старшыні.</verse>
				<verse number="58">Пётар жа ішоў за Езусам здалёку аж на панадворак першасьвятара. Ды ўвайшоў у сярэдзіну і сядзеў са слугамі, каб паглядзець, як скончыцца справа.</verse>
				<verse number="59">А першасьвятары і ўся Рада шукалі фальшывага сьведчаньня на Езуса, каб асудзіць (Яго) на сьмерць,</verse>
				<verse number="60">і не знаходзілі, хоць прыходзіла многа фальшывых сьведкаў. На канец паявіліся двух</verse>
				<verse number="61">і сказалі: "Ён казаў: "Магу збурыць сьвятыню Божую і ў тры дні адбудаваць яе".</verse>
				<verse number="62">І, падняўшыся, першасьвятар сказаў: "Нічога не адказваеш на гэта, што яны супраць Цябе сьведчаць?"</verse>
				<verse number="63">Але Езус маўчаў. Дык першасьвятар сказаў: "Запрысягаю цябе на Бога жывога, каб нам ты сказаў, ці Ты - Хрыстос, Сын Божы?"</verse>
				<verse number="64">Сказаў яму Езус: "Ты сказаў. Аднак кажу вам: Потым убачыце Сына Чалавечага, седзячага па правіцы Усемагутнасьці ды прыходзячага ў воблаках нябесных".</verse>
				<verse number="65">Тады першасьвятар разьдзёр адзеньне сваё і сказаў: "Ён блюзьніць! Пашто далей патрабаваць сьведак? Цяпер вы чулі блюзьнерства.</verse>
				<verse number="66">Дык што вы думаеце?" Яны адказалі: "Варты сьмерці!"</verse>
				<verse number="67">Тады пачалі пляваць у твар Яму і біць кулакамі, а іншыя білі па шчаках</verse>
				<verse number="68">і казалі: "Праракуй нам, Хрысьце, хто Цябе ўдарыў?"</verse>
				<verse number="69">А Пётар сядзеў вонкі на панадворку. Адна ж служанкаа падыйшла да яго і сказала: "І ты быў з Езусам Галілейскім".</verse>
				<verse number="70">А ён выракся перад усімі, кажучы: "Я ня ведаю, што кажаш".</verse>
				<verse number="71">А як выходзіў з дзьвярэй, другая служка ўбачыла яго і сказала тым, што былі там: "І ён быў з Езусам Назарэцкім".</verse>
				<verse number="72">Ён паўторна выракся з прысягай: "Я ня ведаю гэтага чалавека".</verse>
				<verse number="73">Небавам падыйшлі тыя, што стаялі, і сказалі Пятру: "Сапраўды, ты з іх, бо і гаворка твая выдае цябе".</verse>
				<verse number="74">Тады пачаў ён клясьціся і прысягаць, што ня ведае гэтага чалавека. І зараз запяяў певень.</verse>
				<verse number="75">Тады ўспомніў Пётар на слова Езуса, каторым яго ўперадзіў: "Перш, чым певень засьпявае, ты тройчы вырачашся Мяне". І, выйшаўшы навонкі, горка заплакаў.</verse>
			</chapter>
			<chapter number="27">
				<verse number="1">А калі настала раніца, зыйшліся ўсе першасьвятары і старшыні народу на раду супраць Езуса, каб асудзіць Яго на сьмерць.</verse>
				<verse number="2">Затым, зьвязанага, завялі і перадалі Яго намесьніку Понцію Пілату.</verse>
				<verse number="3">Тады Юда, які Яго выдаў, бачачы, што Ён быў асуджаны, жалем праняты, аднёс трыццаць сярэбранікаў першасьвятарам і старшыням,</verse>
				<verse number="4">кажучы: "Саграшыў я, выдаючы кроў нявінную". А яны сказалі: "А што нам да таго? Гэта твая справа!"</verse>
				<verse number="5">І, кінуўшы сярэбранікі ў сьвятыні, выйшаў, пайшоў і павесіўся.</verse>
				<verse number="6">А першасьвятары, узяўшы сярэбранікі, казалі: "Нельга ісьці класьці іх у скарбону, бо гэта плата крыві".</verse>
				<verse number="7">І, параіўшыся, купілі за іх поле ганчара на хаваньне падарожных.</verse>
				<verse number="8">Таму тое поле аж да сёньняшняга дня завецца Полем крыві.</verse>
				<verse number="9">Тады зьдзейсьнілася сказанае прарокам Ярэміям, які казаў: "І ўзялі трыццаць сярэбранікаў, заплату ацэненага, якога ацанілі сыны Ізраэля,</verse>
				<verse number="10">ды далі іх за поле ганчара, як мне загадаў Госпад".</verse>
				<verse number="11">А Езус стаў перад намесьнікам; і спытаўся ў Яго намесьнік: "Дык Ты - Кароль Юдэйскі?" Сказаў яму Езус: "Ты гаворыш".</verse>
				<verse number="12">І калі Яго вінавацілі першасьвятары і старшыні, Езус нічога не адказваў.</verse>
				<verse number="13">Тады сказаў Яму Пілат: "Ня чуеш, колькі сьведчаньняў падаюць супраць Цябе?"</verse>
				<verse number="14">А (Езус) не адказваў яму на ніводнае слова, так што намесьнік дужа дзівіўся.</verse>
				<verse number="15">На дзень сьвяточны намесьнік меў звычай выпускаць народу аднаго вязьня, якога хацелі б.</verse>
				<verse number="16">А меў тады вядомага вязьня, званага Барабай.</verse>
				<verse number="17">Калі ўсе сабраліся, спытаўся Пілат: "Каго хочаце, каб я вам пусьціў? Барабу, ці Езуса, якога завуць Хрыстом?"</verse>
				<verse number="18">Бо ведаў, што Езуса выдалі праз зайздрасьць.</verse>
				<verse number="19">Калі ён сядзеў на пасадзе судзёўскім, жонка ягоная паслала да яго пасланца, каб яму сказаць: "Не рабі зла гэтаму Справядліваму, бо я сёньня ў сьне многа цярпела дзеля Яго".</verse>
				<verse number="20">А першасьвятарыі старшыні падбухторылі народ, каб дамагаліся Барабу, а Езуса загубілі.</verse>
				<verse number="21">Дык намесьнік спытаўся ў іх: "каторага з двух хочаце, каб я вам пусьціў?" Яны сказалі: "Барабу".</verse>
				<verse number="22">Кажа Пілат: "А што я маю зрабіць з Езусам, якога завуць Хрыстом?" Кажуць яму ўсе: "Хай будзе ўкрыжаваны!"</verse>
				<verse number="23">Кажа ён: "А што Ён благога зрабіў?" А яны яшчэ мацней крычалі: "Хай будзе ўкрыжаваны!"</verse>
				<verse number="24">Пілат, бачачы, што нічога не дапамагае, а замяшаньне робіцца большае, узяўшы ваду, памыў рукі перад народам і сказаў: "Я не вінаваты у крыві гэтага Справядлівага. Гэта ваша справа".</verse>
				<verse number="25">А ў адказ увесь народ загаманіў: "Кроў Яго на нас і на нашых сынах".</verse>
				<verse number="26">Тады Пілат выпусьціў Барабу, а Езуса, убічаваўшы, аддаў на ўкрыжаваньне.</verse>
				<verse number="27">Тады жаўнеры намесьніка ўзялі Езуса ў прэторыю і склікалі да Яго ўсю кагорту.</verse>
				<verse number="28">І, зьняўшы з Яго адзеньне, усклалі на Яго плашч з пурпуру</verse>
				<verse number="29">ды, сплёўшы карону з церняў, усклалі Яму на галаву, і далі трысьціну ў правую руку, і, кленчучы, зьдзекаваліся з Яго, кажучы: "Вітай, кароль Юдэйскі!"</verse>
				<verse number="30">І, плюючы на Яго, бралі трысьціну і білі Яго па галаве.</verse>
				<verse number="31">А калі ўжо назьдзекаваліся, зьнялі пурпуровы плашч, адзелі Яго ў Яго адзеньне, і павялі на ўкрыжаваньне.</verse>
				<verse number="32">Выходзячы, напаткалі чалавека з Цырэны, імем Сымон; яго прымусілі несьці крыж Ягоны.</verse>
				<verse number="33">І прыйшлі на месца, званае Гальгота, што значыць Месца Чэрапа,</verse>
				<verse number="34">і далі Яму піць віно, зьмяшанае з жоўцю. А калі Яго пакаштаваў, не хацеў піць.</verse>
				<verse number="35">І, укрыжаваўшы Яго, дзялілі адзеньне Яго, кідаючы жэрабя, каб споўнілася сказанае прарокам: "Разьдзялілі між сабою адзеньне Маё, а аб сукні Маёй кінулі жэрабя".</verse>
				<verse number="36">І, седзячы, сьцераглі Яго там.</verse>
				<verse number="37">І над галавой Ягонай памясьцілі надпіс віны Яго: "Гэта Езус, Кароль Юдэйскі".</verse>
				<verse number="38">Тады укрыжавалі побач Яго двух разбойнікаў, аднаго па правым, а другога па левым баку.</verse>
				<verse number="39">Праходзячыя побач блюзьнілі на Яго, ківаючы галовамі</verse>
				<verse number="40">і кажучы: "Гэй Ты, што руйнуеш сьвятыню Божую і ў тры дні адбудоўваеш, ратуй сябе самога; калі Ты - Сын Божы, зыйдзі з крыжа!"</verse>
				<verse number="41">Першасьвятары з кніжнікамі падобна насьмяхаліся і казалі:</verse>
				<verse number="42">"Другіх ратаваў, а сам сябе ўратаваць ня можа. Калі Ты - Кароль Ізраэля, зыйдзі з крыжа, і паверым табе.</verse>
				<verse number="43">Спадзяваўся на Бога, дык хай ратуе Яго цяпер, калі хоча Яго; казаў бо: "Я - Сын Божы".</verse>
				<verse number="44">Таксама разбойнікі, з ім укрыжаваныя, зьневажалі Яго.</verse>
				<verse number="45">А ад гадзіны шостай усю зямлю ахутала цемра аж да гадзіны дзевятай.</verse>
				<verse number="46">І каля дзевятай гадзіны закрычаў Езус моцным голасам: "Элі, Элі, лема сабактані?", што значыць: "Божа Мой, Божа Мой, чаму Ты Мяне пакінуў?"</verse>
				<verse number="47">Дык некаторыя з стаяўшых там, чуючы гэта, казалі: "Гальяша кліча".</verse>
				<verse number="48">Дык адзін з іх адразу пабег і, узяўшы губку, памачыў у воцаце, усклаў на трысьціну і даў Яму піць.</verse>
				<verse number="49">Іншыя ж казалі: "Кінь, паглядзім, ці прыйдзе Гальяш ратаваць Яго".</verse>
				<verse number="50">А Езус, закрычаўшы моцным голасам, сканаў.</verse>
				<verse number="51">І вось заслона ў сьвятыні разарвалася на дзьве часткі зьверху ўніз, і зямля затрэслася, і скалы палопаліся,</verse>
				<verse number="52">і адкрыліся магілы, і многа цел паснуўшых сьвятых, паўстала,</verse>
				<verse number="53">і, выйшаўшы з магілаў, па ўваскрасеньні Яго, прыйшлі ў сьвяты горад і паказваліся многім.</verse>
				<verse number="54">Сотнік жа ды тыя, што з ім былі, вартуючы Езуса, убачыўшы трасеньне зямлі ды ўсё, што адбывалася, перапалохаліся дужа і казалі: "Сапраўды Ён быў Сын Божы".</verse>
				<verse number="55">Было там шмат жанчын, углядаючыхся здалёка, якія хадзілі з Езусам, пачынаючы з Галілеі, паслугоўваючы Яму.</verse>
				<verse number="56">Сярод іх Марыя Магдалена і Марыя, маці Якуба і Язэпа, дый матка сыноў Зэбэдэявых.</verse>
				<verse number="57">А калі настаў вечар, прыйшоў адзін багаты чалавек з Арыматэі, на імя Язэп, каторы таксама быў вучнем Езуса.</verse>
				<verse number="58">Ён прыйшоў да Пілата і прасіў узяць цела Езуса. Тады Пілат загадаў аддаць яму цела.</verse>
				<verse number="59">І Язэп, узяўшы цела, увярнуў яго ў чыстае палатно,</verse>
				<verse number="60">і палажыў Яго ў сваёй новай магіле, якую быў высякшы ў скале, і вялікім каменем закрыў уваход у магілу, і пайшоў.</verse>
				<verse number="61">А Марыя Магдалена і другая Марыя сядзелі насупраць магілы.</verse>
				<verse number="62">А на другі дзень, які ёсьць пасьля дня Прыгатаваньня, сабраліся першасьвятары і фарысэі ў Пілата</verse>
				<verse number="63">і казалі: "Пане, прыпомнілі мы, што ашуканец гэты яшчэ жывы казаў: "Па трох днях уваскрэсну".</verse>
				<verse number="64">Дык загадай сьцерагчы магілу аж да трэцяга дня, каб часам не прыйшлі вучні Яго і ня выкралі Яго ды не сказалі людзям: "Паўстаў з мёртвых", бо тады апошні падман будзе горшы за першы".</verse>
				<verse number="65">Пілат сказаў ім: "Маеце варту, ідзіце і сьцеражыце, як умееце".</verse>
				<verse number="66">Яны, пайшоўшы, забясьпечылі магілу вартай, ды запячаталі камень.</verse>
			</chapter>
			<chapter number="28">
				<verse number="1">Па субоце на сьвітаньні ў першы дзень тыдня прыйшла Марыя Магдалена і другая Марыя паглядзець магілу.</verse>
				<verse number="2">І вось страшна затрэслася зямля; бо анёл Госпадаў зыйшоў з неба і адваліў камень, і сеў на ім.</verse>
				<verse number="3">А выгляд яго быў як маланка, і адзеньне яго - як сьнег белае.</verse>
				<verse number="4">Ад страху перад ім астаўбянелі вартаўнікі і сталі як мёртвыя.</verse>
				<verse number="5">А анёл, адказваючы, сказаў жанчынам: "Ня бойцеся; бо ведаю, што ўкрыжаванага Езуса шукаеце.</verse>
				<verse number="6">Няма Яго тутака, бо ўваскрос, як і казаў. Хадзіце і паглядзіце на месца, дзе Госпад быў паложаны.</verse>
				<verse number="7">Ды скора ідзіце, скажыце вучням Ягоным, што Ён уваскрос з мёртвых дый ідзе перад вамі ў Галілею; там Яго ўбачыце. Вось я вам сказаў гэта".</verse>
				<verse number="8">Дык, выйшаўшы хутка з магілы, са страхам і вялікаю радасьцяй пабеглі, каб паведаміць гэта вучням Ягоным.</verse>
				<verse number="9">А вось жа Езус пераняў іх і сказаў: "Вітайце!" Яны ж падыйшлі, упалі да ног Ягоных і пакланіліся Яму.</verse>
				<verse number="10">Тады Езус сказаў ім: "Ня бойцеся. Ідзіце і скажыце братам Маім, каб пайшлі ў Галілею, і там Мяне ўбачаць".</verse>
				<verse number="11">А калі яны адыйшліся ад магілы, некаторыя з вартаўнікоў прыйшлі ў горад і паведамілі першасьвятарам пра ўсё, што здарылася.</verse>
				<verse number="12">Тыя ж сабраліся са старшынямі і, параіўшыся, далі жаўнерам многа грошаў,</verse>
				<verse number="13">кажучы: "Паведамляйце, што вучні Ягоныя прыйшлі ноччу і ў час сну вашага ўкралі Яго.</verse>
				<verse number="14">А калі пра гэта даведаецца намесьнік, мы яго пераканаем, і нічога благога вам ня станецца".</verse>
				<verse number="15">Яны тады, узяўшы грошы, зрабілі, як іх навучылі. Так пашырылася слова гэтае сярод Юдэяў аж па сёньняшні дзень.</verse>
				<verse number="16">А Адзінаццаць вучняў пайшлі ў Галілею, на гару, куды ім быў загадаўшы Езус.</verse>
				<verse number="17">І, убачыўшы Яго, пакланіліся Яму; а некаторыя сумняваліся.</verse>
				<verse number="18">Езус жа, падыйшоўшы да іх, сказаў ім: "Дадзена Мне ўся ўлада на небе і на зямлі.</verse>
				<verse number="19">Дык ідзіце і рабіце вучнямі ўсе народы, хрысьцячы іх у імя Айца, і Сына, і Сьвятога Духа,</verse>
				<verse number="20">вучачы іх берагчы ўсё, што Я вам перадаў. І вось Я з вамі ўсе дні аж да канца сьвету".</verse>
			</chapter>
		</book>
		<book number="41">
			<chapter number="1">
				<verse number="1">Пачатак Эвангельля Езуса Хрыста, Сына Божага.</verse>
				<verse number="2">Як напісана ў Ісаі прарока: “Вось Я пасылаю анёла Майго перад воблікам Тваім, які прыгатуе дарогу Табе.</verse>
				<verse number="3">Голас клічучага ў пустыні: Прыгатуйце дарогу Госпаду, прастуйце сьцежкі Яму”.</verse>
				<verse number="4">Паявіўся Ян у пустыні, хрысьцячы і вешчучы хрост пакаяньня дзеля адпушчэньня грахоў.</verse>
				<verse number="5">І прыходзіла да яго ўся краіна Юдэйская і ўсе Ерузалімцы, і, вызнаючы грахі свае, былі ім хрышчаны ў рацэ Ярдан.</verse>
				<verse number="6">Ян жа быў адзеты ў вярблюдавы волас ды падперазаны скураным поясам па сваіх бёдрах, і еў шаранчу і дзікі мёд.</verse>
				<verse number="7">І навучаў ён, кажучы: “Ідзе за мной дужэйшы за мяне, Якому я ня варты, упаўшы на зямлю, разьвязаць рамень сандалаў Ягоных.</verse>
				<verse number="8">Я хрышчу вас вадой, а Ён будзе хрысьціць вас Духам Сьвятым”.</verse>
				<verse number="9">І здарылася, што ў тыя дні прыйшоў Езус з Назарэту Галілейскага і быў ахрышчаны Янам ў Ярдане.</verse>
				<verse number="10">І як толькі выходзіў з вады, убачыў адкрытыя нябёсы, ды Духа як галуба, зыходзячага на Яго.</verse>
				<verse number="11">І азваўся голас з неба: “Ты — Сын Мой улюблены, упадабаў Я Цябе”.</verse>
				<verse number="12">І зараз вядзе Яго Дух у пустыню.</verse>
				<verse number="13">І Ён прабываў у пустыні сорак дзён, спакушаны шатанам; і жыў між зьвяроў, і анёлы паслугавалі Яму.</verse>
				<verse number="14">А пасьля таго, як Ян быў узяты, прыбыў Езус у Галілею, вешчучы Эвангельле Божае</verse>
				<verse number="15">і кажучы: “Споўніўся час, і наблізілася Каралеўства Божае. Навярніцеся і верце Эвангельлю!”</verse>
				<verse number="16">І, праходзячы каля мора Галілейскага, убачыў Сымона і брата ягонага Андрэя, закідаючых сеткі ў мора; былі бо яны рыбакамі.</verse>
				<verse number="17">І сказаў ім Езус: “Хадзіце за Мной, і Я зраблю вас рыбакамі людзей”.</verse>
				<verse number="18">І адразу, пакінуўшы сеці, яны пайшлі за Ім.</verse>
				<verse number="19">І, адыйшоўшыся адтуль недалёка, убачыў Якуба Зэбэдэявага і Яна, брата ягонага, калі яны парадкавалі сеткі свае ў лодцы.</verse>
				<verse number="20">І зараз паклікаў іх. І яны, пакінуўшы ў лодцы бацьку свайго Зэбэдэя з нанятымі работнікамі, пайшлі за Ім.</verse>
				<verse number="21">І ўваходзяць у Кафарнаўм. І адразу у суботу, увайшоўшы ў сынагогу, стаў навучаць.</verse>
				<verse number="22">І ўсе дзівіліся з Яго навукі, бо вучыў іх як той, хто мае ўладу, а не як кніжнікі.</verse>
				<verse number="23">І акурат у сынагозе быў чалавек, апанаваны духам нячыстым, і крычаў,</verse>
				<verse number="24">кажучы: “Што Табе да нас, Езус Назарэец? Прыйшоў загубіць нас? Ведаю, хто Ты: Сьвяты Божы”.</verse>
				<verse number="25">Але прыгразіў яму Езус, кажучы: “Замаўчы і выйдзі з чалавека!”</verse>
				<verse number="26">І нячысты дух, тузаючы ім і крычучы моцным голасам, пакінуў яго.</verse>
				<verse number="27">І аслупянелі ўсе ды пыталіся адзін аднаго, кажучы: “Хто гэта такі? Ды што за навука гэта новая з уладаю, што загадвае нячыстым духам, і яны слухаюцца Яго?”</verse>
				<verse number="28">Ды хутка разыйшлася вестка пра Яго па ўсёй Галілейскай краіне.</verse>
				<verse number="29">І, выйшаўшы з сынагогі, прыбылі ў дом Сымона і Андрэя разам з Якубам і Янам.</verse>
				<verse number="30">Цёшча ж Пятра ляжала ў гарачцы. І адразу кажуць Яму пра яе.</verse>
				<verse number="31">І, падыйшоўшы, Езус падняў яе, узяўшы за руку, і пакінула яе гарачка, і яна паслугавала ім.</verse>
				<verse number="32">А калі сонца ўжо зайшло і настаў вечар, прыносілі да Яго ўсіх блага чуючыхся і маючых дэманаў;</verse>
				<verse number="33">ды так увесь горад сабраўся ля дзьвярэй.</verse>
				<verse number="34">І аздаравіў многіх, якіх розныя хваробы мучылі, і многіх дэманаў выгнаў, ды не дазваляў дэманам гаварыць, бо ведалі, хто Ён.</verse>
				<verse number="35">І раніцай, дужа рана ўстаўшы, выйшаў, і падаўся ў пустыннае месца, і тамака маліўся.</verse>
				<verse number="36">Сымон жа ды тыя, што з ім былі, пайшлі за Ім.</verse>
				<verse number="37">І калі знайшлі Яго, кажуць Яму: “Усе Цябе шукаюць”.</verse>
				<verse number="38">А Ён кажа ім: “Хадзем ў бліжэйшыя вёскі і гарады, каб і там вясьціць; бо Я дзеля таго прыйшоў”.</verse>
				<verse number="39">Ды абвяшчаў у сынагогах па ўсёй Галілеі і выганяў дэманаў.</verse>
				<verse number="40">І прыступіўся да Яго пракажаны і маліў Яго, упаўшы на калені, кажучы Яму: “Калі хочаш, можаш мяне ачысьціць”.</verse>
				<verse number="41">І Езус пашкадаваў яго і, працягнуўшы руку сваю, дакрануўся да яго і кажа яму: “Хачу, будзь ачышчаны”.</verse>
				<verse number="42">Ды калі гэта сказаў, адразу зыйшла з яго праказа і стаў ачышчаны.</verse>
				<verse number="43">І, грозна глянуўшы на яго, адправіў яго адразу,</verse>
				<verse number="44">кажучы: “Глядзі, нікому нічога не кажы, але ідзі, пакажыся сьвятару і за ачышчэньне сваё складзі ахвяру, як загадаў Майсей на сьведчаньне ім”.</verse>
				<verse number="45">Але ён, адыйшоўшыся, пачаў расказваць ды шырыць пра гэта словы так, што ўжо (Езус) ня мог адкрыта пайсьці ў горад, але быў вонкі ў бязьлюдных мясьцінах. І зусюль зыходзіліся да Яго.</verse>
			</chapter>
			<chapter number="2">
				<verse number="1">І па некалькіх днях зноў Езус наведаў Кафарнаўм, і людзі пачулі, што Ён у доме.</verse>
				<verse number="2">І зыйшлося такое мноства, што нават пры дзьвярах не маглі памясьціцца, і казаў ім слова.</verse>
				<verse number="3">І прыйшлі да Яго са спараліжаваным, каторага несьлі чатырох.</verse>
				<verse number="4">І калі дзеля натоўпу не маглі яго паднесьці да Езуса, дык раскрылі дах там, дзе Ён быў, і, зрабіўшы дзіру, спусьцілі насілкі, (пасьцель) на каторых ляжаў спараліжаваны.</verse>
				<verse number="5">А калі Езус убачыў іхнюю веру, кажа спараліжаванаму: “Сыне, адпушчаюцца табе грахі твае”.</verse>
				<verse number="6">Былі ж там некаторыя кніжнікі, каторыя сядзелі і думалі ў сэрцы сваім:</verse>
				<verse number="7">“Што Ён кажа? Блявузгае! Хто можа адпушчаць грахі, калі ня сам Бог?”</verse>
				<verse number="8">А Езус, адразу пазнаўшы сваім духам, што яны так думалі, сказаў ім: “Пра што думаеце ў сэрцах вашых?</verse>
				<verse number="9">Што лягчэй сказаць спараліжаванаму: “Адпускаюцца табе грахі”, ці мо: “Устань, вазьмі насілкі свае і хадзі”.</verse>
				<verse number="10">Але, каб вы ведалі, што Сын Чалавечы мае ўладу на зямлі адпушчаць грахі, — кажа спараліжаванаму, —:</verse>
				<verse number="11">Табе кажу: Устань, вазьмі насілкі твае і вяртайся ў дом твой”.</verse>
				<verse number="12">Дык ён адразу ўстаў і, узяўшы насілкі, пайшоў на дзіва ўсім, каторыя славілі Бога, кажучы: “Мы такога ніколі ня бачылі”.</verse>
				<verse number="13">І Езус зноў выйшаў да мора, а ўвесь натоўп людзей пайшоў да Яго, і Ён навучаў іх.</verse>
				<verse number="14">І калі праходзіў, убачыў Левія Альфеявага, седзячага на мытні, дык кажа яму: “Ідзі за Мной!” І ён, падняўшыся, пайшоў за Ім.</verse>
				<verse number="15">І здарылася, калі сядзеў пры стале ў доме ягоным, сядзела разам з Езусам і Яго вучнямі шмат мытнікаў і грэшнікаў. Было бо многа іх, і яны хадзілі за Ім.</verse>
				<verse number="16">І кніжнікі фарысэйскія, бачачы, што Езус есьць з мытнікамі і грэшнікамі, казалі вучням Яго: “Чаму Ён есьць і п’е з мытнікамі і грэшнікамі?”</verse>
				<verse number="17">Пачуўшы гэта, Езус кажа ім: “Не здаровым патрэбен лекар, але тым, што хварэюць. Я прыйшоў клікаць не справядлівых, але грэшнікаў”.</verse>
				<verse number="18">Вучні Янавы і фарысэі пасьцілі. Дык прыходзяць да Яго ды кажуць: “Чаму вось вучні Янавы і фарысэйскія посьцяць, а Твае вучні ня посьцяць?”</verse>
				<verse number="19">Адказаў ім Езус: “Ці ж могуць пасьціць госьці вясельля, пакуль малады з імі? Дакуль маюць жаніха ў сябе, ня могуць пасьціць.</verse>
				<verse number="20">А надыйдуць дні, калі жаніха забяруць ад іх, і тады будуць пасьціць ў тыя дні.</verse>
				<verse number="21">Ніхто не прышывае латы з новага сукна да старога адзеньня, бо новая лата разьдзярэ старое адзеньне, і дзіра зробіцца большая.</verse>
				<verse number="22">Ніхто таксама не ўлівае маладога віна ў старыя мяхі, бо віно разарве мяхі, і віно выцячэ, і мяхі прападуць; таму маладое віно ўліваць трэба ў мяхі новыя.</verse>
				<verse number="23">Прыйшлося аднойчы Езусу ў суботу праходзіць праз палеткі, засеяныя збожжам. Вучні ж Ягоныя, ідучы наперадзе, пачалі зрываць каласы.</verse>
				<verse number="24">Дык фарысэі казалі Яму: “Вось, што робяць у суботу, гэта ж ня сьлед рабіць!”</verse>
				<verse number="25">Езус жа кажа ім: “Ці вы не чыталі, што зрабіў Давід, калі быў у патрэбе і галодны, ды тыя, што з ім былі?</verse>
				<verse number="26">Як увайшоў у дом Божы за Абіятара першасьвятара ды еў хлябы пакладныя, каторых нельга яму было есьці, а толькі сьвятарам, і поруч даў тым, што з ім разам былі?”</verse>
				<verse number="27">Ды казаў ім: “Субота ўстаноўлена для чалавека, а не чалавек для суботы.</verse>
				<verse number="28">Вось чаму Сын Чалавечы ёсьць Гаспадар суботы”.</verse>
			</chapter>
			<chapter number="3">
				<verse number="1">І зноў увайшоў у сынагогу. І быў там сухарукі чалавек.</verse>
				<verse number="2">І сачылі за Ім, ці будзе аздараўляць у суботу, каб Яго абвінаваціць.</verse>
				<verse number="3">І кажа (Езус) сухарукаму чалавеку: “Стань на сярэдзіне!”</verse>
				<verse number="4">Да іх жа кажа: “Ці ў суботу трэба добра рабіць, ці мо блага? Жыцьцё выратаваць ці загубіць?” Але яны маўчалі.</verse>
				<verse number="5">Дык гледзячы на іх з гневам, засмучаны засьляпеньнем іхняга сэрца, кажа чалавеку: “Працягні руку сваю!” Выцягнуў тады руку, і рука яго аджыла.</verse>
				<verse number="6">Фарысэі ж, выйшаўшы, зрабілі адразу нараду з герадыянамі адносна Яго, як бы Яго загубіць.</verse>
				<verse number="7">Затым Езус разам з вучнямі сваімі адыйшоў да мора. І вялікая грамада з Галілеі ішла за Ім, і з Юдэі,</verse>
				<verse number="8">і з Ерузаліму, з Ідумеі, і з-за Ярдану, ды з ваколіцаў Тыру і Сідону вялізарны натоўп, пачуўшы, што Езус чыніў, сабраўся да Яго.</verse>
				<verse number="9">Дык папрасіў (Езус) вучняў сваіх, каб парупіліся пра лодку, каб грамада не папіхала Яго.</verse>
				<verse number="10">Бо многіх аздараўляў, таму пхаліся да Яго ўсе, што хварэлі, каб дакрануцца да Яго.</verse>
				<verse number="11">І духі нячыстыя, бачачы Яго, падалі перад Ім, крычучы: “Ты — Сын Божы!”</verse>
				<verse number="12">Ён жа строга забараняў ім выяўляць Яго.</verse>
				<verse number="13">І ўзыходзіць на гару, і кліча да сябе тых, каторых сам хацеў, і прыйшлі да Яго.</verse>
				<verse number="14">І вызначыў Дванаццаць, каб прабывалі разам з Ім, ды каб пасылаць іх прапаведываць,</verse>
				<verse number="15">маючы ўладу аздараўляць хваробы і выганяць дэманаў;</verse>
				<verse number="16">і вызначыў Сымона, даўшы яму імя Пётар,</verse>
				<verse number="17">і Якуба Зэбэдэявага, і Яна, брата Якуба, і даў ім імя Боанэргес, што значыць Сыны Громавы,</verse>
				<verse number="18">і Андрэя, і Філіпа, і Баўтрамея, і Матэвуша, і Тамаша, і Якуба Альфеявага, і Тадэвуша ды Сымона Кананіта,</verse>
				<verse number="19">і Юду Іскарыёта, каторы Яго выдаў.</verse>
				<verse number="20">І ўваходзяць ў дом; і зыйшлася зноў грамада, так што не маглі нават хлеба зьесьці.</verse>
				<verse number="21">І калі пачулі гэта сваякі, выйшлі, каб узяць Яго, казалі бо яны: “Ашалеў”.</verse>
				<verse number="22">І кніжнікі, што прыбылі з Ерузаліма, казалі: “Мае Бэльзэбуля”, і: “Моцай князя чартоўскага выганяе дэманаў”.</verse>
				<verse number="23">І Езус, пазваўшы іх, гаварыў да іх у прыповесьцях: “Як шатан можа выганяць шатана?</verse>
				<verse number="24">Калі каралеўства разьдзеліцца ў сабе, ня можа ўтрымацца такое каралеўства.</verse>
				<verse number="25">І калі і дом у нязгодзе, ня можа ўтрымацца дом такі.</verse>
				<verse number="26">І калі шатан паўстаў на сябе самога і разьдзяліўся, ня можа ўтрымацца, але прыйшоў яму канец.</verse>
				<verse number="27">Ніхто, увайшоўшы ў дом асілка, ня можа заграбіць яго маёмасьці, калі перш ня зьвяжа асілка, і тады абрабуе дом яго.</verse>
				<verse number="28">Сапраўды кажу вам: Усе грахі будуць адпушчаны сынам чалавечым, нават блюзьнерствы, якіх бы не дапусьціліся.</verse>
				<verse number="29">Калі б аднак хто блюзьніў супраць Духа Сьвятога, той не атрымае адпушчэньня навек, але будзе вінаваты грэху вечнага”.</verse>
				<verse number="30">Бо казалі яны, што Ён мае духа нячыстага.</verse>
				<verse number="31">І прыйшла Маці Ягоная і браты Ягоныя, і, чакаючы Яго перад домам, паслалі да Яго клікаць Яго.</verse>
				<verse number="32">Кругом Яго сядзеў народ, і казалі Яму: “Вось Маці Твая, і браты Твае, і сёстры Твае перад домам, шукаюць Цябе”.</verse>
				<verse number="33">А Ён у адказ кажа ім: “Хто Маці Мая і браты Мае?”</verse>
				<verse number="34">І, паглядзеўшы на тых, што вакол Яго сядзелі, кажа: “Вось Маці Мая і браты Мае!</verse>
				<verse number="35">Хто вось спаўняе волю Бога, той — брат Мой, і сястра Мая, і Матка”.</verse>
			</chapter>
			<chapter number="4">
				<verse number="1">І зноў пачаў навучаць каля мора. І вось сабралася вакол Яго вялізарная грамада, так што Ён, ўвайшоўшы ў лодку, сядзеў на моры, а ўся грамада стаяла на беразе кругом мора.</verse>
				<verse number="2">І навучаў іх многа чаго ў прыповесьцях, і казаў ім у сваёй навуцы:</verse>
				<verse number="3">“Слухайце. Вось выйшаў сейбіт на сяўбу.</verse>
				<verse number="4">І калі сеяў, адно зерне ўпала пры дарозе; і наляцелі птушкі нябесныя і падзяўблі яго.</verse>
				<verse number="5">Другое зерне ўпала на камяністае месца, дзе не было шмат зямлі, і хутка ўзыйшло, бо зямля была неглубокая;</verse>
				<verse number="6">і калі ўзыйшло сонца, зьвяла, бо ня мела карэньняў, і высахла.</verse>
				<verse number="7">А іншае ўпала ў церні, і вырасьлі церні ды заглушылі яго, і не дало пладоў.</verse>
				<verse number="8">Яшчэ іншыя ўпалі на ўрадлівую зямлю і далі багаты плод: узыйшлі, вырасьлі і ўрадзілі: адно трыццаць, адно шэсьцьдзесят, адно сто”.</verse>
				<verse number="9">І казаў: “Хто мае вушы, каб слухаць, хай слухае”.</verse>
				<verse number="10">І калі Езус застаўся адзін, тыя, што з Ім былі, разам з Дванаццацю пыталіся ў Яго адносна прыповесьцяў.</verse>
				<verse number="11">Дык сказаў Ён ім: “Вам дадзена таямніца Каралеўства Божага; а тым, якія вонкі, усё гаворыцца ў прыповесьцях,</verse>
				<verse number="12">каб вачыма глядзелі, і ня бачылі, ды каб вушыма слухалі, і не разумелі, каб не навярнуліся і не былі ім адпушчаны грахі”.</verse>
				<verse number="13">І кажа ім: “Не разумееце гэтай прыповесьці? А як жа ўсе прыповесьці зразумееце?</verse>
				<verse number="14">Сейбіт слова сее.</verse>
				<verse number="15">А тыя, што пры дарозе, дзе сеецца слова, калі пачуюць, зараз прыходзіць шатан і вырывае пасеянае ў іх слова.</verse>
				<verse number="16">А тыя, што на камяністым месцы пасеяны, пачуўшы слова, прыймаюць яго адразу з радасьцю,</verse>
				<verse number="17">але ня маюць ў сабе кораня, таму нетрывалыя; калі надыйдзе прыгнёт і прасьлед дзеля слова, зараз жа горшацца.</verse>
				<verse number="18">А тыя, што ў цернях пасеяныя, слухаюць слова,</verse>
				<verse number="19">але клопаты веку гэтага і чар багацьця ды прагавітасьць іншых рэчаў, пранікаючы іх, заглушаюць слова, і яно не прыносіць плоду.</verse>
				<verse number="20">А тыя, што на добрай зямлі пасеяныя, гэта тыя, што слухаюць слова і прыймаюць ды прыносяць плод: адзін — трыццаць, другі — шэсьцьдзесят, а іншы — сто.</verse>
				<verse number="21">Ды казаў ім: “Ці на тое прыносіцца сьвечка, каб паставіць яе пад пасудзіну або пад ложак? Няўжо не на тое, каб была пастаўлена на сьвечніку?</verse>
				<verse number="22">Бо няма нічога тайнага, каб не было аб’яўлена, ды нічога скрытага, каб не было выяўлена.</verse>
				<verse number="23">Хто мае вушы, каб слухаць, хай слухае”.</verse>
				<verse number="24">Далей казаў ім: “Глядзіце, што слухаеце! Якою меркай вы будзеце мераць, такою вам адмераюць ды дададуць яшчэ.</verse>
				<verse number="25">Бо хто мае, таму будзе дадзена, а хто ня мае, дык і тое, што мае, будзе аднята ў яго.</verse>
				<verse number="26">І вучыў: “З Божым Каралеўствам так, як быццам чалавек пасеяў насеньне ў зямлю.</verse>
				<verse number="27">І ці ён сьпіць, ці ўстае ноччу і днём, а насеньне ўзыходзіць і расьце, і ён ня ведае як.</verse>
				<verse number="28">Бо зямля сама з сябе родзіць, перш ладыгу, пасьля колас, наастатак поўнае зерне ў коласе.</verse>
				<verse number="29">І калі ўжо пасьпее, зараз (гаспадар) запускае серп, бо настала жніво.</verse>
				<verse number="30">Далей прадаўжаў: “Да чаго падобнае Каралеўства Божае? Або якою прыповесьцю выявім гэта?</verse>
				<verse number="31">Як гарчычнае зерне, усеянае ў зямлю, ёсьць найменшым з усіх зерняў на зямлі;</verse>
				<verse number="32">А калі пасеянае ўзыходзіць, становіцца большым ад усіх гароднін, і выпушчае галіны вялікія, так што нябесныя птушкі могуць хавацца ў яго засені”.</verse>
				<verse number="33">І ў многіх падобных прыповесьцях вясьцім ім слова, на колькі маглі яны зразумець,</verse>
				<verse number="34">ды без прыповесьцяў не гаварыў ім. А вучням асобна выясьняў усё.</verse>
				<verse number="35">Аднойчы, калі настаў вечар, сказаў ім Езус: “Пераплывем на другі бераг”.</verse>
				<verse number="36">Адправіўшы людзей, як Ён быў у лодцы, так і ўзялі Яго; і іншыя лодкі былі з Ім.</verse>
				<verse number="37">І ўзьнялася вялікая вятруга, ды хвалі пачалі біць у лодку, так што лодку залівала.</verse>
				<verse number="38">А Езус спаў на карне на падушцы. І будзяць тады Яго, і кажуць Яму: “Настаўнік! Ці ж Цябе ня рупіць, што мы гінем?”</verse>
				<verse number="39">І Езус, падняўшыся, пагразіў ветру ды загадаў мору: “Замаўчы, суцішся!” Дык спыніўся віхор, і стала вялікая ціша.</verse>
				<verse number="40">Адазваўся да іх: “Чаму вы так палахлівыя, ня маеце яшчэ веры?” І яны надта спалохаліся ды казалі адзін аднаму: “Хто ж гэта такі, што віхор і мора Яго слухаюць?”</verse>
			</chapter>
			<chapter number="5">
				<verse number="1">І пераплылі на другі бераг мора ў край Герацэнскі.</verse>
				<verse number="2">І калі выходзіў Езус з лодкі, адразу з магілаў да Яго выбег чалавек, апанаваны нячыстым духам,</verse>
				<verse number="3">які пражываў у магілах, і ніхто ня мог яго зьвязаць ланцугамі.</verse>
				<verse number="4">Бо зьвязаны і путамі, і ланцугамі, рваў часта ланцугі і разьбіваў путы, ды ніхто ня мог яго ўгамаваць.</verse>
				<verse number="5">І ён заўсёды днём і ноччу ў магілах і гарах крычаў ды біў сябе каменьнямі.</verse>
				<verse number="6">І, здалёк убачыўшы Езуса, прыбег і пакланіўся Яму,</verse>
				<verse number="7">крычучы моцным голасам: “Што Табе да мяне, Езусе, Сыне Бога Узвышняга? Запрысягаю на Бога, каб мяне ня мучыў”.</verse>
				<verse number="8">Бо Езус загадаў яму: “Выйдзі, духу нячысты, з чалавека”.</verse>
				<verse number="9">І спытаў яго: “Якое тваё імя?” Ён сказаў: “Маё імя — легіён, бо нас многа”.</verse>
				<verse number="10">Ды прасіў яго вельмі, каб не выганяў яго з гэтага краю.</verse>
				<verse number="11">А там на гарах пасьвілася дужа вялікае стада сьвіней.</verse>
				<verse number="12">І прасілі Яго ўсе нячыстыя духі: “Пусьці нас у сьвіней, каб маглі мы ў іх увайсьці”.</verse>
				<verse number="13">І дазволіў ім Езус. І, выйшаўшы, духі нячыстыя ўвайшлі ў сьвіні. І блізу двухтысячнае стада з вялікім імпэтам з касагору кінулася ў мора, і патанула ў моры.</verse>
				<verse number="14">Тыя ж, што пасьвілі яго, паўцякалі і абвясьцілі гэта па горадзе і вёсках. Дык прыйшлі паглядзець, што здарылася.</verse>
				<verse number="15">І прыйшлі да Езуса, ды, бачачы таго, што быў апанаваны ліхім, як ён сядзеў адзеты пры здаровым розуме, той, у якім быў легіён (дэманаў), спалохаліся.</verse>
				<verse number="16">І тыя, што бачылі расказалі ім, што сталася з тым, які меў дэмана, і пра сьвіней.</verse>
				<verse number="17">Дык прасілі яны Езуса, каб адыйшоўся ад іх межаў.</verse>
				<verse number="18">І калі Езус уваходзіў у лодку, пачаў яго прасіць той, што быў апанаваны ліхім, каб ён мог застацца пры Ім.</verse>
				<verse number="19">Але Езус не прыняў яго і кажа яму: “Ідзі да твайго дому і да тваіх, і раскажы ім, што ўчыніў Госпад з табою і як пашкадаваў цябе”.</verse>
				<verse number="20">І ён пайшоў, і пачаў абвяшчаць у Дэкаполю, што ўчыніў яму Езус, і ўсе дзівіліся.</verse>
				<verse number="21">І калі пераправіўся Езус у лодцы на другі бераг, зыйшлася да Яго вялікая грамада, і Ён быў каля мора.</verse>
				<verse number="22">І прыбыў з імі адзін начальнік сынагогі імем Яір, і, убачыўшы Езуса, упаў Яму да ног,</verse>
				<verse number="23">і вельмі прасіў Яго, кажучы: “Дачка мая канае, прыйдзі, ускладзі на яе сваю руку, каб паздаравела і жыла”.</verse>
				<verse number="24">І Езус пайшоў за ім, і вялізарная грамада ішла за Ім, і націскала на Яго.</verse>
				<verse number="25">І адна жанчына, хворая на цячэньне крыві ад дванаццаці гадоў,</verse>
				<verse number="26">якая шмат нацярпелася ад усякіх лекараў і ўсю сваю маёмасьць выдала, але нічога ёй не дапамаглі, але яшчэ горш чулася,</verse>
				<verse number="27">калі пачула пра Езуса, падыйшла ў грамадзе ззаду і дакранулася Ягонага адзеньня,</verse>
				<verse number="28">бо яна казала: “Калі толькі дакрануся Яго адзеньня, паздаравею”.</verse>
				<verse number="29">І зараз жа затрымалася крывацеча і адчула на целе, што паздаравела ад хворасьці.</verse>
				<verse number="30">І Езус адразу адчуў, што моц, што ў Ім была, выйшла з Яго. Дык зьвярнуўшыся да грамады, спытаўся: “Хто дакрануўся адзеньня Майго?”</verse>
				<verse number="31">Вучні Ягоныя казалі Яму: “Бачыш, як грамада цісьнецца, і пытаеш: Хто дакрануўся да Мяне?”</verse>
				<verse number="32">Але Ён паглядзеў кругом, каб пабачыць тую, каторая дакранулася Яго.</verse>
				<verse number="33">Жанчына ж, баючыся і дрыжучы, ведаючы, што з ёю сталася, падыйшла і ўпала перад Ім, і сказала ўсю праўду.</verse>
				<verse number="34">І Езус сказаў ёй: “Дачка! Вера твая аздаравіла цябе. Ідзі ў супакоі і будзь аздароўлена ад хваробы тваёй”.</verse>
				<verse number="35">Калі яшчэ Езус гаварыў, прыходзяць да начальніка сынагогі людзі і кажуць: “Дачка твая памерла, пашто яшчэ турбуеш Вучыцеля?”</verse>
				<verse number="36">Езус жа, пачуўшы сказанае слова, кажа да начальніка сынагогі: “Ня бойся, толькі мей веру”.</verse>
				<verse number="37">І не дазволіў нікому ісьці за Ім, адно Пятру, Якубу і Яну, брату Якуба.</verse>
				<verse number="38">І прыходзяць у дом начальніка сынагогі, і бачаць трывогу, плач і галашэньне вялікае.</verse>
				<verse number="39">І, увайшоўшы, кажа ім: “Чаму сумуеце і плачаце? Дзяўчынка не памерла, але сьпіць”.</verse>
				<verse number="40">І сьмяяліся з Яго. Езус жа, адправіўшы ўсіх, бярэ бацьку і маці дзяўчынкі ды тых, што з Ім былі, і ўваходзіць туды, дзе ляжала дзяўчынка.</verse>
				<verse number="41">І, узяўшы за руку дзяўчынкі, кажа ёй: “Таліта кум”, што значыць: “Дзяўчынка, табе кажу, устань!”</verse>
				<verse number="42">І зараз жа ўстала дзяўчынка, і хадзіла, а мела яна дванаццаць гадоў. І ўсе дзівіліся з дзіва вялікага.</verse>
				<verse number="43">І загадаў ім моцна, каб ніхто аб гэтым ня ведаў, ды сказаў, каб далі ёй есьці.</verse>
			</chapter>
			<chapter number="6">
				<verse number="1">І, выйшаўшы адтуль, Езус у таварыстве сваіх вучняў направіўся ў сваю бацькаўшчыну.</verse>
				<verse number="2">І калі прыйшла субота, пачаў вучыць у сынагозе. І многія з слухаючых захапляліся Яго навукаю ды казалі: “Скуль жа гэта ўсё ў Яго? І што гэта за мудрасьць, дадзеная Яму, ды моц такая, што дзейнічае праз Яго рукі?</verse>
				<verse number="3">Ці ж гэта не рамесьнік, сын Марыі, ці ня брат Якуба і Язэпа, Юды і Сымона? Ці ж і Ягоныя сёстры не прабываюць сярод нас?” І горшыліся з Яго.</verse>
				<verse number="4">І сказаў ім Езус: “Няма прарока без пашаны, хіба толькі ў сваёй бацькаўшчыне, ды ў сваіх родных, ды ў доме сваім”.</verse>
				<verse number="5">І ня мог там учыніць ніводнага цуду, толькі некалькі хворых аздаравіў, усклаўшы рукі на іх.</verse>
				<verse number="6">І дзівіўся з іхняга недаверства. І, вучачы, абходзіў вакалічныя вёскі.</verse>
				<verse number="7">І паклікаў Дванаццаць, і пачаў пасылаць іх па двух, і даў ім уладу над нячыстымі духамі,</verse>
				<verse number="8">і загадаў ім, каб ня бралі нічога ў дарогу апрача кія: ані торбы, ані хлеба, ані грошы ў капшуку,</verse>
				<verse number="9">каб толькі ў сандалы абуваліся і не адзявалі дзьвёх вопраткаў.</verse>
				<verse number="10">Ды казаў ім: “Дзе зойдзеце ў дом, там заставайцеся да вашага адыходу адтуль.</verse>
				<verse number="11">А калі вас ня прымуць і ня будуць слухаць, выходзячы, абтрасіце пыл з вашых ног на сьведчаньне ім”.</verse>
				<verse number="12">І яны, выйшаўшы, заклікалі да навяртаньня,</verse>
				<verse number="13">ды многа дэманаў выганялі, і многіх намашчалі алеем і аздараўлялі.</verse>
				<verse number="14">І дачуўся Герод, бо імя Езуса сталася ведамым, і сказаў: “Ян Хрысьціцель уваскрос, і таму многа цудаў ён творыць”.</verse>
				<verse number="15">Другія ж казалі, што гэта Гальяш. Яшчэ іншыя гаварылі, што гэта прарок, або адзін з прарокаў.</verse>
				<verse number="16">Пачуўшы гэта ўсё, Герод сказаў: “Гэта Ян, катораму я адсёк галаву, ён уваскрос”.</verse>
				<verse number="17">Бо сам Герод паслаў і схапіў Яна, і зьвязаў яго ў вязьніцы дзеля Герадыяды, жонкі Філіпа, брата свайго, якую ён узяў за жонку.</verse>
				<verse number="18">Ян сварыўся на Герода: “Нельга табе мець за жонку жонку брата твайго”.</verse>
				<verse number="19">А Герадыяда злавала на яго і хацела яго загубіць, але не магла,</verse>
				<verse number="20">бо Герод баяўся Яна, ведаючы, што ён чалавек справядлівы ды сьвяты, і сьцярог яго ды шмат чаго рабіў, слухаючыся яго, і ахвотна яго слухаў.</verse>
				<verse number="21">І з нагоды сваіх урадзін Герод справіў баль для князёў, начальнікаў, трыбунаў і старшыняў Галілейскіх.</verse>
				<verse number="22">І калі дачка Герадыяды паявілася на балі і танцавала, то спадабалася Героду і банкетуючым. І сказаў кароль дзяўчыне: “Прасі мяне, што хочаш, і я дам табе”.</verse>
				<verse number="23">І прысягнуў ёй: “Пра што будзеш прасіць, дам табе, хоць бы нават палову каралеўства майго”.</verse>
				<verse number="24">Яна, выйшаўшы, спыталася ў маці сваёй: “Чаго мне прасіць?” Тая ж сказала: “Галаву Яна Хрысьціцеля”.</verse>
				<verse number="25">Дык яна борзда пабегла да караля і прасіла: “Хачу, каб зараз даў ты мне галаву Яна Хрысьціцеля”.</verse>
				<verse number="26">І засмуткаваў кароль, але дзеля гэтае клятвы ды дзеля банкетаваўшых не хацеў ёй адмаўляць,</verse>
				<verse number="27">і паслаў ката, і загадаў прынесьці галаву яго.</verse>
				<verse number="28">І кат пайшоў, і адсек галаву ў вязьніцы ды прынёс галаву яго на місе, ды падаў дзяўчыне, а дзяўчына аддала яе сваёй маці.</verse>
				<verse number="29">Пачуўшы пра гэта, вучні ягоныя прыбылі, і забралі яго цела, і палажылі яго ў магіле.</verse>
				<verse number="30">І, вярнуўшыся да Езуса, апосталы расказалі Яму ўсё, што рабілі і чаго вучылі.</verse>
				<verse number="31">І Езус кажа ім: “Ідзіце адны ў пустыннае месца, ды аддыхніце крыху”. Бо многа было тых, што прыходзілі і адыходзілі, і нават паесьці ня мелі часу.</verse>
				<verse number="32">Дык, сеўшы ў лодку, адплылі на бязьлюднае месца адны.</verse>
				<verse number="33">Але многія бачылі іх адплываючых, і, дадумаўшыся куды, зьбегліся туды пешшу з усіх гарадоў, і выперадзілі іх.</verse>
				<verse number="34">І, выйшаўшы на бераг, Езус убачыў вялікі натоўп людзей і пашкадаваў іх, бо былі як авечкі без пастыра, і пачаў іх вучыць многа чаго.</verse>
				<verse number="35">І калі мінула шмат часу, прыйшлі да Яго вучні Яго і казалі: “Тут пустыннае месца, а час ужо позьні,</verse>
				<verse number="36">адпусьці іх, каб пайшлі да бліжэйшых сёлаў і вёсак, ды купілі сабе штосьці паесьці”.</verse>
				<verse number="37">У адказ кажа ім Езус: “Вы дайце ім есьці”. Яны адказалі: “Няўжо маем ісьці, і купіць за дзьвесьце дынараў хлеба, і даць ім есьці?”</verse>
				<verse number="38">Езус пытае ў іх: “Колькі маеце хлябоў? Ідзіце і паглядзіце!” І калі праверылі, кажуць: “Пяць і дзьве рыбы”.</verse>
				<verse number="39">Дык загадаў ім пасадзіць усіх на зялёнай траве, грамадамі.</verse>
				<verse number="40">Дык паселіся, грамада за грамадой, па сто і па пяцьдзесят.</verse>
				<verse number="41">І Езус, узяўшы пяць хлябоў і дзьве рыбы, глянуў у неба, пабагаславіў і паламаў хлябы, і даў вучням сваім, каб падавалі людзям. І дзьве рыбы разьдзяліў між усіх.</verse>
				<verse number="42">І ўсе елі, і наеліся,</verse>
				<verse number="43">і з астаткаў сабралі дванаццаць кашоў і рэшткі рыбы.</verse>
				<verse number="44">А тых, што елі, было пяць тысяч мужчынаў.</verse>
				<verse number="45">І зараз змусіў Езус вучняў сваіх сесьці ў лодку і перад Ім плысьці на другі бераг у Бэтсаіду, пакуль Ён адпусьціць людзей.</verse>
				<verse number="46">І, адправіўшы іх, сам пайшоў на гару маліцца.</verse>
				<verse number="47">І калі сьцямнела, лодка была на сярэдзіне мора, Ён жа адзін на зямлі.</verse>
				<verse number="48">І бачачы іх, як мучыліся пры вёслах, бо дуў супраўціўны вецер, каля чацьвёртай варты ноччу прыйшоў да іх, ідучы па моры, ды маніўся мінуць іх.</verse>
				<verse number="49">Але яны, убачыўшы Езуса, ідучага па моры, думалі, што гэта здань, і закрычалі.</verse>
				<verse number="50">Усе бо бачылі Яго і стрывожыліся. Ён зараз прамовіў да іх, ды сказаў ім: “Супакойцеся, гэта Я, ня бойцеся!”</verse>
				<verse number="51">І увайшоў у лодку да іх, і вецер сьціх. Ды тым болей яны дзівіліся ў душы,</verse>
				<verse number="52">бо нічога не зразумелі з хлябамі, бо сэрца іх было засьлеплена.</verse>
				<verse number="53">І калі пераплылі, апынуліся ў зямлі Генэсарэцкай і прысталі да берагу.</verse>
				<verse number="54">І ледзь выйшлі з лодкі, адразу пазналі Яго (людзі),</verse>
				<verse number="55">і, разьбегшыся па ўсёй той ваколіцы, пачалі на лежаках зносіць хворых туды, дзе, як чулі, быў Езус.</verse>
				<verse number="56">І, калі ўваходзіў у якое-колечы пасяленьне, або горад, або вёску, клалі перад Ім хворых на пляцах, і прасілі Яго, каб хоць краю Яго адзеньня маглі дакрануцца; і колькі з іх дакранулася Яго, былі аздароўлены.</verse>
			</chapter>
			<chapter number="7">
				<verse number="1">І сабраліся вакол Езуса фарысэі ды некаторыя кніжнікі, што прыбылі з Ерузаліму.</verse>
				<verse number="2">І, калі заўважылі, што некаторыя з вучняў Яго елі хлеб бруднымі, значыць нямытымі рукамі, ганілі іх.</verse>
				<verse number="3">Бо фарысэі і ўсе Юдэі не ядуць, не памыўшы чыста рук, захоўваючы традыцыю дзядоў.</verse>
				<verse number="4">Таксама не ядуць, прыйшоўшы з рынку, пакуль не памыюцца. Па-за гэтым традыцыя іхняя загадвае трымацца многа іншых рэчаў: мыць чашы і збаны, посуд медзяны і лыжкі.</verse>
				<verse number="5">Пасьля пыталіся Яго фарысэі і кніжнікі: “Чаму вучні Твае не трымаюцца традыцыяў продкаў, але ядуць хлеб нямытымі рукамі?”</verse>
				<verse number="6">А Езус у адказ сказаў ім: “Добра пра вас, крывадушнікаў, праракаваў Ісая, як напісана: “Народ гэты славіць Мяне вуснамі, але сэрца іхняе далёка ад Мяне.</verse>
				<verse number="7">Надарма аднак славяць Мяне, вучачы пастановаў, прыдуманых людзьмі”.</verse>
				<verse number="8">І, ня дбаючы пра прыказаньні Божыя, беражыцё традыцыі чалавечыя, абмываньне збаноў і чашаў, шмат таксама іншага, да гэтага падобнага, трымаецеся”.</verse>
				<verse number="9">І працягваў: “Ці добра, што вы касуеце прыказаньне Божае, каб захаваць вашую традыцыю?</verse>
				<verse number="10">Майсей вось сказаў: “Паважай бацьку свайго і матку сваю”, ды: “Хто зьневажае бацьку або матку, хай будзе сьмерцю пакараны”.</verse>
				<verse number="11">А вы вучыце: “Калі б чалавек сказаў бацьку або маці: Корбан, значыць дар (Богу) тое, чым мусіў бы я цябе ўспамагчы,</verse>
				<verse number="12">і ўжо вы дазваляеце нічога яму больш не рабіць для бацькі або маці,</verse>
				<verse number="13">перакручваючы Слова Божае праз традыцыю вашую, якую перадаеце далей, ды многа падобнага робіце”.</verse>
				<verse number="14">І, паклікаўшы зноў натоўп, казаў ім: “Слухайце Мяне ўсе, і разумейце.</verse>
				<verse number="15">Па-за чалавекам няма нічога, што, у яго ўваходзячы, магло б яго спаганіць, але тое, што ад чалавека выходзіць, гэта яго паганіць.</verse>
				<verse number="16">Калі хто мае вушы слухаць, хай слухае”.</verse>
				<verse number="17">І калі Езус ўвайшоў у дом ад народу, пыталіся вучні Ягоныя пра сэнс гэтае прыповесьці.</verse>
				<verse number="18">І кажа ім: “Няўжо і вы такія няцямкія? Не разумееце, што ўсё, што з вонку ўваходзіць у чалавека, ня можа яго спаганіць,</verse>
				<verse number="19">бо тое ўваходзіць ня ў сэрца, але ў жывот і выкідаецца вон, ачышчаючы ўсякую ежу”.</verse>
				<verse number="20">І выясьняў далей: “А што з чалавека выходзіць, тое яго паганіць.</verse>
				<verse number="21">Бо з нутра, з сэрца чалавека выходзяць благія думкі, распуснасьць, зладзейства, забойства,</verse>
				<verse number="22">чужалоства, хцівасьць, нягоднасьць, подступ, бессаромнасьць, зайздрасьць, блюзьнерствы, пыхлівасьць, глупота.</verse>
				<verse number="23">Уся гэта ліхота з нутра паходзіць ды паганіць чалавека”.</verse>
				<verse number="24">Выйшаўшы адтуль, Езус направіўся ў ваколіцы Тыру і Сідону. І, увайшоўшы ў адзін дом, хацеў, каб ніхто аб гэтым ня ведаў, але схавацца ня змог.</verse>
				<verse number="25">Бо адна жанчына, у якой дачка мела нячыстага духа, як толькі пачула аб Ім, увайшла ў дом і ўпала Яму да ног.</verse>
				<verse number="26">А жанчына гэта была Грэчанка, родам Сырафэніцыянка. І прасіла Езуса выгнаць дэмана з дачкі ейнай.</verse>
				<verse number="27">Ён сказаў ёй: “Дазволь перш насыціцца сынам, бо нельга забіраць хлеб ад дзяцей і кідаць яго шчанятам”.</verse>
				<verse number="28">Але яна ў адказ кажа: “Так, Госпадзе, але ж і шчаняты ядуць пад сталом крошкі ад дзяцей”.</verse>
				<verse number="29">І сказаў ёй: “Дзеля такога слова ідзі; дэман пакінуў дачку тваю”.</verse>
				<verse number="30">І калі яна прыйшла дамоў, знайшла дачку, лежачую на ложку, і дэман выйшаў з яе.</verse>
				<verse number="31">І, зноў пакінуўшы ваколіцы Тыру, пайшоў Езус праз Сідон да мора Галілейскага пасярод межаў Дэкаполя.</verse>
				<verse number="32">І прыводзяць да Яго глухога і нямога, просячы Яго ўскласьці на яго руку.</verse>
				<verse number="33">І, адвёўшы яго на бок, далей ад народу, уклаў Езус пальцы свае ў ягоныя вушы, ды сваёй сьліняй дакрануўся да языка ягонага.</verse>
				<verse number="34">І, глянуўшы ў неба, сказаў яму: “Эфата”, што значыць: “Адчыніся”.</verse>
				<verse number="35">І зараз жа адкрыліся вушы ягоныя ды разьвязаліся путы языка ягонага, і пачаў добра гаварыць.</verse>
				<verse number="36">І (Езус) загадаў ім, каб нікому не расказвалі, але чым болей забараняў, тым больш яны абвяшчалі.</verse>
				<verse number="37">І тым больш людзі дзівіліся, кажучы: “Усё добра робіць, і глухім робіць, каб чулі, і нямым, каб гаварылі”.</verse>
			</chapter>
			<chapter number="8">
				<verse number="1">У тыя дні, калі зноў сабралася вялікая грамада і ня мела чаго есьці, Езус, паклікаўшы вучняў, кажа ім:</verse>
				<verse number="2">“Шкада мне гэтых людзей, бо ўжо тры дні прабываюць пры Мне, ды ня маюць чаго есьці.</verse>
				<verse number="3">Калі іх галодных адпраўлю дамоў, прыстануць у дарозе, бо некаторыя з іх прыйшлі здалёк”.</verse>
				<verse number="4">І адказалі Яму вучні Ягоныя: “Скуль зможа хто накарміць іх хлебам тут, у пустыні?”</verse>
				<verse number="5">Дык пытаецца ў іх: “Колькі маеце хлябоў?” Яны адказалі: “Сем”.</verse>
				<verse number="6">Дык загадаў людзям сесьці на зямлі ды, зяўшы сем хлябоў, і падзяку складаючы, паламаў і даў вучням сваім, каб раздалі людзям.</verse>
				<verse number="7">Мелі таксама крыху рыбаў. І іх багаславіў, і загадаў раздаць людзям.</verse>
				<verse number="8">І елі, і наеліся, і сабралі таго, што засталося, сем кашоў кавалкаў.</verse>
				<verse number="9">Было ж тых, што елі, каля чатырох тысячаў. І адпусьціў іх.</verse>
				<verse number="10">І адразу сеўшы са сваімі вучнямі ў лодку, прыйшоў ў ваколіцы Дальмануты.</verse>
				<verse number="11">І фарысэі, выйшаўшы, пачалі з Ім спрачацца, і, зводзячы Яго, дамагаліся ў Яго знаку з неба.</verse>
				<verse number="12">І Езус, уздыхнуўшы ў духу сваім, кажа: “Чаму гэты род патрабуе знаку? Сапраўды кажу вам: Знак ня будзе дадзены роду гэтаму”.</verse>
				<verse number="13">Ды, пакінуўшы іх, увайшоў у лодку і адправіўся на другі бераг.</verse>
				<verse number="14">І забыліся ўзяць хлеб, і мелі з сабою ў чаўне толькі адзін бохан.</verse>
				<verse number="15">І Ён перасьцерагаў іх, кажучы: “Глядзіце, сьцеражыцеся кісьлі фарысэйскай ды кісьлі Геродавай”.</verse>
				<verse number="16">І яны разважалі між сабой, што ня маюць хлеба.</verse>
				<verse number="17">І Езус, ведаючы гэта, кажа ім: “Чаму бядуеце, што ня маеце хлеба? Дасюль ня можаце ўцяміць і зразумець? Яшчэ засьлеплены сэрцы вашыя?</verse>
				<verse number="18">Няўжо, маючы вочы, ня бачыце ды, маючы вушы, ня чуеце? Ня памятаеце,</verse>
				<verse number="19">як Я пяць хлябоў падзяліў між пяці тысяч, колькі вы астаткаў сабралі поўных кашоў?” Кажуць Яму: “Дванаццаць”.</verse>
				<verse number="20">“А калі Я сем хлябоў падзяліў між чатырох тысяч, дык колькі тады сабралі кашоў кавалкаў?” Кажуць Яму: “Сем”.</verse>
				<verse number="21">І сказаў ім: “Дык яшчэ не разумееце?”</verse>
				<verse number="22">І прыходзяць ў Бэтсаіду. І прыводзяць да Яго сьляпога, ды просяць Яго, каб дакрануўся да яго.</verse>
				<verse number="23">Дык узяўшы сьляпога за руку, завёў яго за вёску і, плюнуўшы ў вочы яму і ўсклаўшы свае рукі на яго, спытаўся ў яго, ці ён бачыць.</verse>
				<verse number="24">А той, гледзячы, сказаў: “Бачу людзей, што як дрэвы ходзяць”.</verse>
				<verse number="25">Затым зноў усклаў рукі на вочы яго, і той пачаў бачыць; і так паздаравеў, і ясна мог усё бачыць.</verse>
				<verse number="26">І адправіў яго у дом свой, кажучы: “Вярніся ў дом свой і, калі прыйдзеш у вёску, не расказвай нікому”.</verse>
				<verse number="27">І направіўся Езус з вучнямі сваімі ў пасяленьні Цэзарэі Філіпавай. І ў дарозе пытаўся ў вучняў сваіх: “За каго Мяне лічаць людзі?”</verse>
				<verse number="28">Яны адказалі Яму: “Адны — за Яна Хрысьціцеля, другія — за Гальяша, а яшчэ іншыя — за аднаго з прарокаў”.</verse>
				<verse number="29">Тады папытаўся Ён у іх: “А вы за каго Мяне лічыце?” У адказ сказаў Яму Пётар: “Ты — Хрыстос!”</verse>
				<verse number="30">І забараніў ім, каб нікому аб Ім не гаварылі.</verse>
				<verse number="31">Дык пачаў іх вучыць: “Сыну Чалавечаму трэба многа цярпець, і быць адкінутым старшынямі, першасьвятарамі і кніжнікамі, і быць забітым ды па трох днях уваскрэснуць”.</verse>
				<verse number="32">І гаварыў пра гэта яўна. І Пётар, адвёўшы Яго ўбок, пачаў сварыцца на Яго.</verse>
				<verse number="33">Езус жа, павярнуўшыся і глянуўшы на сваіх вучняў, забараніў Пятру, кажучы: “Адыйдзі ад Мяне, шатан, бо думаеш не што Божае, але што чалавечае”.</verse>
				<verse number="34">І, прызваўшы людзей разам з вучнямі сваімі, казаў ім: “Калі хто хоча ісьці за Мною, хай адрачэцца самога сябе, і возьме крыж свой ды ідзе за Мною.</verse>
				<verse number="35">Бо хто хацеў бы зьберагчы жыцьцё сваё, той загубіць яго; а хто загубіць жыцьцё сваё дзеля Мяне і дзеля Эвангельля, той зьберажэ яго.</verse>
				<verse number="36">Бо што за карысьць чалавеку, калі хоць бы ўвесь сьвет здабыў, а душы сваёй пашкодзіў?</verse>
				<verse number="37">Або што дасьць чалавек у выкуп за душу сваю?</verse>
				<verse number="38">Бо хто пасароміцца Мяне і словаў Маіх перад гэтым чужаложным і грэшным родам, тога і Сын Чалавечы пасароміцца, калі прыйдзе ў хвале Айца свайго з анёламі сьвятымі”.</verse>
			</chapter>
			<chapter number="9">
				<verse number="1">І далей казаў: “Сапраўды кажу вам: Некаторыя стаячыя тут не пакаштуюць сьмерці перш, чым будуць аглядаць Каралеўства Божае, прыходзячае ў моцы”.</verse>
				<verse number="2">І цераз шэсьць дзён Езус бярэ Пятра, і Якуба, і Яна, і вядзе іх адных на высокую гару. І перамяніўся перад імі.</verse>
				<verse number="3">Адзеньне Яго пачало блішчэць і стала белымі, як сьнег, як на зямлі бялільшчык выбеліць ня зможа.</verse>
				<verse number="4">І явіўся ім Гальяш з Майсеем, і гаварылі з Езусам.</verse>
				<verse number="5">У адказ кажа Пётар Езусу: “Раббі, добра нам тут быць, зробім тры палаткі: Табе адну, і Майсею адну, і Гальяшу адну”.</verse>
				<verse number="6">Сам бо ня ведаў, што гаворыць, бо надта быў спалоханы.</verse>
				<verse number="7">І паявілася воблака, засланяючае іх, ды голас выйшаў з воблака, кажучы: “Гэта Сын Мой улюблены, Яго слухайце!”</verse>
				<verse number="8">І яны, зараз разгледзеўшыся, апрача Езуса нікога больш ня ўбачылі.</verse>
				<verse number="9">І калі зыходзілі з гары, загадаў ім Езус, каб нікому не расказвалі, што бачылі, пакуль Сын Чалавечы не ўваскрэсьне.</verse>
				<verse number="10">І яны стрымалі слова, толькі між сабой разважалі, што мела значыць “Уваскрэсьне”.</verse>
				<verse number="11">Дык пыталі Езуса: “Чаму кніжнікі кажуць, што трэба, каб перш прыйшоў Гальяш?”</verse>
				<verse number="12">А Ён адказаў ім: “Гальяш, калі прыйдзе перш, направіць усё; і як напісана аб Сыне Чалавечым, будзе шмат цярпець і будзе пагарджаны.</verse>
				<verse number="13">Але Я вам кажу: І Гальяш прыйшоў, і з ім зрабілі, як хацелі, як аб ім напісана”.</verse>
				<verse number="14">І, вяртаючыся да вучняў, убачылі вакол іх вялікі натоўп кніжнікаў, спрачаючыхся з імі.</verse>
				<verse number="15">Убачыўшы Езуса, увесь народ зьдзівіўся і стрывожыўся, і, падбягаючы, вітаў Яго.</verse>
				<verse number="16">І спытаўся ў іх: “Пра што спрачаецеся між сабой?”</verse>
				<verse number="17">І нехта з натоўпу сказаў: “Вучыцель, я прывёў да Цябе сына майго, які мае духа нямога.</verse>
				<verse number="18">І ён, дзе наваліцца на яго, кідае яго на зямлю, і пеніцца ён, і скрыгоча зубамі ды пруцянее. Дык прасіў вучняў Тваіх, каб яго выгналі, але яны не маглі”.</verse>
				<verse number="19">Ён жа ў адказ кажа ім: “О родзе няверлівы, дакуль буду Я між вас? Як доўга буду вас цярпець? Прынясіце яго да Мяне”.</verse>
				<verse number="20">І прынесьлі яго. І калі ён убачыў Езуса, зараз жа дух пачаў ім тузаць ды, кінуўшы на зямлю, качаў яго, выціскаючы пену.</verse>
				<verse number="21">І запытаўся ў бацькі: “Як даўно гэта яму здарылася?” А ён сказаў: “Ад дзяцінства;</verse>
				<verse number="22">і часта кідаў яго ў агонь і ў ваду, каб яго загубіць, але, калі можаш, ратуй нас, зжалься над намі”.</verse>
				<verse number="23">Езус сказаў яму: “Калі можаш”. Усё магчыма веручаму”.</verse>
				<verse number="24">Тады бацька хлопца, плачучы, сказаў у голас: “Веру, дапамажы майму недаверству”.</verse>
				<verse number="25">І калі Езус убачыў, што набягае натоўп людзей, забараніў нячыстаму духу, кажучы яму: “Духу глухі і нямы! Я загадваю табе, выйдзі з яго і больш не ўваходзь у яго”.</verse>
				<verse number="26">І той, крычучы і моцна тузаючы ім, выйшаў з яго. І (хлопец) зрабіўся як мёртвы, так што многія гаварылі, што ён памёр.</verse>
				<verse number="27">Езус жа, узяўшы яго за руку, падняў яго, і ён устаў.</verse>
				<verse number="28">І калі Езус вярнуўся дамоў, вучні Ягоныя ўжо адны пыталіся ў Яго: “Чаму мы не маглі яго выгнаць?”</verse>
				<verse number="29">І Ён сказаў ім: “Гэты род ніяк ня можа выйсьці, адно толькі праз малітву і пост”.</verse>
				<verse number="30">І, выйшаўшы адтуль, праходзілі праз Галілею, і Езус не хацеў, каб хто пра гэта ведаў.</verse>
				<verse number="31">Бо навучаў вучняў сваіх і казаў ім: “Сын Чалавечы будзе выдадзены ў рукі людзей і заб’юць Яго, але забіты праз тры дні ўваскрэсьне”.</verse>
				<verse number="32">Але яны словаў гэтых не разумелі ды баяліся Яго пытацца.</verse>
				<verse number="33">І прыбылі ў Кафарнаўм. І калі былі ў доме, спытаўся іх Езус: “Аб чым вы ў дарозе разважалі?”</verse>
				<verse number="34">Але яны маўчалі, бо ў дарозе спрачаліся паміж сабой, хто з іх найбольшы.</verse>
				<verse number="35">І Езус, сеўшы, паклікаў Дванаццаць, і кажа ім: “Калі хто хоча быць першым, будзь з усіх апошнім ды ўсіх слугою”.</verse>
				<verse number="36">І, узяўшы дзіця, паставіў яго паміж іх, ды, прытуліўшы яго, сказаў ім:</verse>
				<verse number="37">“Калі хто ў імя Маё прыйме адно з такіх дзяцей, Мяне прыймае, а хто Мяне прыймае, дык не Мяне прыймае, але Таго, хто Мяне паслаў”.</verse>
				<verse number="38">Сказаў Яму Ян: “Вучыцель, мы бачылі некага, які ў імя Тваё выганяў дэманаў, і мы забаранілі яму, бо ня ходзіць з намі”.</verse>
				<verse number="39">Езус жа кажа: “Не забараняйце яму, бо ніхто, хто чыніць цуды у імя Маё, ня можа зараз жа блага гаварыць пра Мяне.</verse>
				<verse number="40">Бо хто ня супраць нас, той з намі.</verse>
				<verse number="41">Бо хто падасьць вам кубак вады напіцца ў імя Маё, таму што вы — Хрыстовыя, сапраўды кажу вам, ня страціць заплаты сваёй.</verse>
				<verse number="42">А хто згоршыць аднаго з гэтых малых, веручых у Мяне, такому лепш было б прычапіць млынавы камень на шыю яго і кінуць у мора.</verse>
				<verse number="43">І калі рука твая горшыць цябе, адсячы яе. Бо лепш табе калекаю ўвайсьці ў жыцьцё, чым, маючы абедзьве рукі, папасьці ў пекла, у агонь нязгасны,</verse>
				<verse number="44">дзе чарвяк іх не памірае ды агонь не згасае.</verse>
				<verse number="45">І калі нага твая згаршае цябе, адсячы яе. Лепш табе храмому ўвайсьці ў жыцьцё, чым, маючы абедзьве нагі, быць укінутым у пекла,</verse>
				<verse number="46">дзе чарвяк іх не памірае ды агонь не згасае.</verse>
				<verse number="47">І калі вока тваё горшыць цябе, выдзяры яго, бо лепш табе ўвайсьці ў Каралеўства Божае аднавокім, чым, маючы двое вачэй, быць укінутым у пекла,</verse>
				<verse number="48">дзе чарвяк іх не памірае ды агонь не згасае.</verse>
				<verse number="49">Бо кожны будзе агнём пасолены.</verse>
				<verse number="50">Соль добрая, а калі соль зьвятрэе, дык чым яе прыправіць? Мейце ў сабе соль і супакой мейце між сабою”.</verse>
			</chapter>
			<chapter number="10">
				<verse number="1">І, выйшаўшы адтуль, Езус прыходзіць у межы Юдэі за Ярданам. І там зноў сабралася вакол Яго многа людзей, і Ён, як звычайна, навучаў іх.</verse>
				<verse number="2">І, падыйшоўшы, фарысэі пыталіся Яго, зводзячы: “Ці належыцца мужу кінуць жонку?”</verse>
				<verse number="3">Езус у адказ сказаў ім: “А што вам загадаў Майсей?”</verse>
				<verse number="4">Яны адказалі: “Майсей дазволіў напісаць разводны ліст і пакінуць яе”.</verse>
				<verse number="5">У адказ сказаў ім Езус: “Дзеля жорсткасьці сэрца вашага даў ён вам такі загад.</verse>
				<verse number="6">Але на пачатку стварэньня мужчынай і жанчынай стварыў іх Бог.</verse>
				<verse number="7">Таму пакіне чалавек бацьку свайго і маці ды злучыцца з жонкаю сваёю</verse>
				<verse number="8">ды будуць двое адным целам; дык іх ужо ня двое, але адно цела.</verse>
				<verse number="9">Што вось Бог злучыў, хай чалавек не разлучае”.</verse>
				<verse number="10">І дома зноў пра тое самае пыталіся ў Яго вучні.</verse>
				<verse number="11">І кажа ім: “Хто пакіне жонку сваю і возьме іншую, той чужаложыць.</verse>
				<verse number="12">І калі б жонка пакінула мужа свайго ды пайшла б за іншага — чужаложыць”.</verse>
				<verse number="13">І прыносілі дзеткі да Яго, каб да іх дакрануўся. А вучні забаранялі ім.</verse>
				<verse number="14">Бачачы гэта, Езус абурыўся на іх і кажа ім: “Дазвольце дзецям прыходзіць да Мяне ды не забараняйце ім, бо такіх ёсьць Каралеўства Божае.</verse>
				<verse number="15">Сапраўды кажу вам: Калі хто ня прыйме Каралеўства Божага як дзіця, ня ўвойдзе ў яго”.</verse>
				<verse number="16">І, абняўшы іх і ўсклаўшы на іх рукі свае, багаславіў іх.</verse>
				<verse number="17">Калі Езус выходзіў у дарогу, прыбег нехта і, упаўшы перад ім на калені, пытаўся ў Яго: “Вучыцель добры, што маю рабіць, каб здабыць жыцьцё вечнае?”</verse>
				<verse number="18">Езус жа сказаў яму: “Чаму Мяне называеш добрым? Ніхто ня добры, толькі адзін Бог.</verse>
				<verse number="19">Ведаеш прыказаньні: не забівай, не чужалож, не крадзі, не гавары фальшывага сьведчаньня, не рабі крыўды, паважай бацьку свайго і маці”.</verse>
				<verse number="20">А ён у адказ сказаў: “Вучыцель, я гэта ўсё спаўняў ад маленства свайго”.</verse>
				<verse number="21">Езус жа, глянуўшы на яго, узьлюбіў яго ды сказаў яму: “Аднаго табе не хапае: ідзі, прадай, што маеш, і раздай убогім, і будзеш мець скарб у небе, а тады прыходзь і ідзі за Мною”.</verse>
				<verse number="22">Той, засмучаны гэтым словам, адыйшоўся сумны, бо меў вялікую маёмасьць</verse>
				<verse number="23">І Езус, паглядзеўшы вакол, кажа сваім вучням: “Як цяжка тым, што маюць багацьце, увайсьці ў Каралеўства Божае”.</verse>
				<verse number="24">Вучні ж дзівіліся дзеля словаў Ягоных. Але Езус зноў кажа ім: “Дзеці, як цяжка ўвайсьці ў Каралеўства Божае тым, хто надзею ўскладае на багацьце.</verse>
				<verse number="25">Лягчэй вярблюду праціснуцца праз вушка іголкі, чым багатаму ўвайсьці ў Каралеўства Божае”.</verse>
				<verse number="26">А яны тым болей дзівіліся, гаворачы між сабою: “Ды хто можа быць збаўлены?”</verse>
				<verse number="27">Езус, паглядзеўшы на іх, кажа: “У людзей гэта немагчыма, але ў Бога ўсё магчыма”.</verse>
				<verse number="28">Дык Пётар пачаў гаварыць Яму: “Вось жа мы пакінулі ўсё і пайшлі за Табой”.</verse>
				<verse number="29">Кажа Езус: “Сапраўды кажу вам: Няма нікога, хто б пакінуў дом, або братоў, або сёстраў, або матку, або бацьку, або сыноў, або поле дзеля Мяне і дзеля Эвангельля,</verse>
				<verse number="30">каб ён не атрымаў у сто разоў больш цяпер, у гэты час, дамоў, і братоў, і сёстраў, і матак, і дзяцей, і палёў сярод перасьледаваньняў, ды жыцьцё вечнае ў будучым веку.</verse>
				<verse number="31">І многія першыя будуць апошнімі, і апошнія — першымі”. Трэцяе прадказаньне сьмерці і ўваскрасеньня</verse>
				<verse number="32">І былі ў дарозе ў Ерузалім, і Езус ішоў перад імі, а яны, за Ім ідучы, дзівіліся і былі ў страху. І паклікаў зноў Дванаццаць ды пачаў казаць, што мае стацца:</verse>
				<verse number="33">“Вось жа ўваходзім у Ерузалім; і Сын Чалавечы будзе выдадзены першасьвятарам і кніжнікам, і асудзяць Яго на сьмерць, і выдадуць паганам,</verse>
				<verse number="34">і будуць з Яго зьдзекавацца і пляваць на Яго, будуць бічаваць Яго ды заб’юць Яго, але праз тры дні Ён уваскрэсьне”.</verse>
				<verse number="35">І падыйшлі да Езуса Якуб і Ян, сыны Зэбэдэевы, кажучы: “Вучыцель, хочам, каб зрабіў нам, пра што будзем прасіць Цябе”.</verse>
				<verse number="36">Спытаўся ў іх: “Што хочаце, каб Я вам зрабіў?”</verse>
				<verse number="37">Яны ж сказалі: “Дай нам, каб сядзець у Цябе аднаму па правым баку, а другому — па левым у хвале Тваёй”.</verse>
				<verse number="38">Езус жа кажа ім: “Ня ведаеце, пра што просіце. Ці ж можаце піць келіх, які Я п’ю, або хрысьціцца хростам, якім Я хрышчуся?”</verse>
				<verse number="39">Яны адказалі Яму: “Можам”. Езус кажа ім: “З келіха, з якога Я п’ю, будзеце, піць, ды хростам, якім Я хрышчуся, будзеце ахрышчаны.</verse>
				<verse number="40">Але сядзець з правага боку Майго або з левага ня Мне даваць вам, але каторым прыгатавана”.</verse>
				<verse number="41">Чуючы ж гэта, дзесяць пачалі абурацца на Якуба і Яна.</verse>
				<verse number="42">І, паклікаўшы іх, Езус кажа: “Ведаеце, што тыя, каторыя ўважаюцца за валадароў народаў, пануюць над імі, ды князі іхнія маюць уладу над імі.</verse>
				<verse number="43">Ня так будзе паміж вамі, але хто хацеў бы быць сярод вас большым, хай будзе вашым слугою.</verse>
				<verse number="44">І хто хацеў бы ў вас быць першым, хай будзе слугою ўсіх.</verse>
				<verse number="45">Бо і Сын Чалавечы не прыйшоў, каб Яму служылі, але каб служыць і даць душу сваю на адкупленьне многіх”.</verse>
				<verse number="46">І прыходзяць у Ерыхон. І калі Ён выходзіў з Ерыхону разам з вучнямі сваімі і вялікай грамадой, сьляпы Бартымей, сын Тымея, сядзеў пры дарозе і жабраваў.</verse>
				<verse number="47">Пачуўшы, што гэта Езус з Назарэту, пачаў крычаць і прасіць: “Езусе, сыне Давідаў, зжалься нада мной!”</verse>
				<verse number="48">І сварыліся многія на яго, каб маўчаў. Але ён тым мацней крычаў: “Сыне Давідаў, пашкадуй мяне!”</verse>
				<verse number="49">І Езус спыніўся, і казаў яго паклікаць. Дык паклікалі сьляпога і сказалі яму: “Будзь добрай надзеі, устань, кліча цябе”.</verse>
				<verse number="50">Ён, скінуўшы плашч свой, падняўся і прыйшоў да Езуса.</verse>
				<verse number="51">Езус спытаўся ў яго: “Што хочаш, каб Я табе ўчыніў?” Сьляпы адказаў Яму: “Раббоні, каб мне бачыць”.</verse>
				<verse number="52">І Езус кажа яму: “Ідзі, вера твая аздаравіла цябе”. І зараз ж стаў бачыць і пайшоў за Ім дарогаю.</verse>
			</chapter>
			<chapter number="11">
				<verse number="1">Калі падыйшлі да Ерузаліму, да Бэтфагэ і Бэтаніі на гары Аліўнай, Езус пасылае двух з-пасярод вучняў сваіх</verse>
				<verse number="2">і кажа ім: “Ідзіце ў вёску, што перад вамі, і пры ўваходзе ў яе зараз знойдзеце асьляня прывязанае, на якім яшчэ ніхто з людзей ня езьдзіў. Адвяжыце яго і прывядзіце.</verse>
				<verse number="3">І калі б вас хто спытаўся: “Што вы робіце?”, скажыце: “Госпад яго патрабуе” і небавам адашле вам”.</verse>
				<verse number="4">Пайшлі тады і знайшлі асьляня пры варотах навонкі, на вуліцы, і адвязалі яго.</verse>
				<verse number="5">Некаторыя са стаяўшых пыталіся ў іх: “Чаму адвязваеце асьляня?”</verse>
				<verse number="6">А яны адказалі ім, як ім загадаў Езус, і пусьцілі іх.</verse>
				<verse number="7">І прывялі асьляня да Езуса, і ўсклалі на яго адзеньне сваё; і Езус сеў на асьляня.</verse>
				<verse number="8">І многія клалі на дарозе сваё адзеньне, а іншыя галінкі з дрэваў, што расьлі ў полі.</verse>
				<verse number="9">І тыя, што ішлі наперадзе ды за Ім, крычалі: “Гасанна! Багаслаўлены, хто прыходзіць у імя Госпада!</verse>
				<verse number="10">Багаслаўлена каралеўства айца нашага Давіда, якое надыходзіць! Гасанна на вышынях!”</verse>
				<verse number="11">І ўвайшоў у Ерузалім у сьвятыню; і агледзеўшы ўсё, бо ўжо была вячэрняя пара, з Дванаццацьма выйшаў у Бэтанію.</verse>
				<verse number="12">І назаўтра, калі выходзіў з Бэтаніі, адчуў голад.</verse>
				<verse number="13">І калі здалёк ўбачыў дрэва фіговае, пакрытае лістотаю, падыйшоў, можа што на ім знойдзе. І калі падыйшоў да дрэва, нічога, акрамя лістоты, не знайшоў, бо не была пара на фігі.</verse>
				<verse number="14">Тады сказаў Ён дрэву: “Няхай ўжо ніколі ня есьць з цябе ніхто пладоў”. І чулі гэта вучні Ягоныя.</verse>
				<verse number="15">І прыходзіць у Ерузалім. І калі ўвайшоў у сьвятыню, пачаў выганяць прадаючых і купляючых у сьвятыні, і сталы мянялаў і лаўкі прадаўцоў галубоў перавярнуў.</verse>
				<verse number="16">Ды не дазволіў, каб якую рэч пераносілі праз сьвятыню.</verse>
				<verse number="17">І навучаў іх у гэтыя словы: “Няўжо не напісана: “Дом Мой — домам малітвы будзе названы для ўсіх народаў”? А вы зрабілі яго пячорай разбойнікаў”.</verse>
				<verse number="18">Пачуўшы гэта, першасьвятары і кніжнікі шукалі, як Яго загубіць, бо баяліся Яго, бо ўсе людзі захапляліся Яго навукаю.</verse>
				<verse number="19">А калі зьвечарэла, выйшлі з горада.</verse>
				<verse number="20">І, праходзячы нараніцы, убачылі дрэва фіговае ссохшым ад карэньняў.</verse>
				<verse number="21">Ды, прыпомніўшы, Пётар кажа Езусу: “Вучыцель, паглядзі, фіговае дрэва, што Ты пракляў, ссохла”.</verse>
				<verse number="22">І Езус у адказ кажа ім: “Мейце веру Божую!</verse>
				<verse number="23">Сапраўды кажу вам: каб хто сказаў гэтай гары: “Падыміся і кінься ў мора”, і не сумняваўся ў сэрцы сваім, але верыў, што станецца, як скажа, збудзецца яму.</verse>
				<verse number="24">Таму кажу вам: Усё, пра што ў малітве просіце, верце, што атрымаеце, і будзе вам.</verse>
				<verse number="25">І калі становіцеся маліцца, даруйце, калі што маеце супраць каго, каб і Айцец ваш, каторы ў небе, дараваў вам грахі вашыя.</verse>
				<verse number="26">Калі вы не даруеце, дык і Айцец ваш, каторы ў небе, не даруе вам грахоў вашых”.</verse>
				<verse number="27">І зноў прыходзяць ў Ерузалім. І калі Езус хадзіў па сьвятыні, падыйшлі да Яго першасьвятары, кніжнікі і старшыні,</verse>
				<verse number="28">і запыталіся ў Яго: “Якою ўладаю Ты гэта робіш? Ды хто Табе даў такую ўладу, каб Ты гэта рабіў?”</verse>
				<verse number="29">А Езус у адказ сказаў ім: “І Я вас запытаюся адно слова, адкажыце Мне, і Я вам скажу, якою ўладай Я гэта раблю.</verse>
				<verse number="30">Хрост Яна з неба быў ці ад людзей? Адкажыце Мне”.</verse>
				<verse number="31">Яны застанаўляліся і гаварылі між сабой: “Калі скажам: З неба, скажа нам: “Дык чаму тады не ўверылі?”</verse>
				<verse number="32">А калі скажам: Ад людзей, дык баімося народу”, бо ўсе ўважалі Яна за праўдзівага прарока”.</verse>
				<verse number="33">І сказалі ў адказ Езусу: “Ня ведаем”. І Езус у адказ ім кажа: “І Я вам не скажу, якою ўладаю гэта раблю”.</verse>
			</chapter>
			<chapter number="12">
				<verse number="1">І пачаў Езус навучаць іх у прыповесьцях: “Адзін чалавек заснаваў вінаграднік, і загарадзіў яго плотам, і выкапаў вінатоку, і збудаваў вежу, і наняў вінаградараў, і выехаў.</verse>
				<verse number="2">У свой час паслаў ён слугу да вінаградараў атрымаць сваіх пладоў з вінаградніку.</verse>
				<verse number="3">Яны ж схапілі яго, зьбілі ды адправілі ні з чым.</verse>
				<verse number="4">І зноў выправіў да іх іншага слугу, а яны і тому разбілі галаву і зьняважылі.</verse>
				<verse number="5">І паслаў яшчэ аднаго, і яго забілі, і многіх іншых, з каторых адных пакалечылі, другіх пазабівалі.</verse>
				<verse number="6">Дык, маючы яшчэ адзінага, улюбленага Сына, паслаў Яго ўрэшце, кажучы: “Ушануюць сына майго”.</verse>
				<verse number="7">Але вінаградары гаварылі між сабой: “Ён — спадкаемца! Пойдзем, заб’ём яго і нашаю будзе спадчына”.</verse>
				<verse number="8">Ды, схапіўшы яго, забілі і выкінулі з вінаградніку.</verse>
				<verse number="9">Дык што зробіць гаспадар вінаградніку? Ён прыйдзе і выгубіць вінаградараў, а вінаграднік аддасьць іншым.</verse>
				<verse number="10">Няўжо вы не чыталі ў Пісаньні: “Камень, які адкінулі будаўнікі, стаўся галавой вугла.</verse>
				<verse number="11">Ад Госпада гэта сталася і дзіўна ў вачах нашых”.</verse>
				<verse number="12">І шукалі Яго схапіць, але баяліся людзей. Бо ведалі, што супраць іх гаварыў гэту прыповесьць. Дык, пакінуўшы Яго, адыйшлі.</verse>
				<verse number="13">І паслалі да Яго фарысэяў і герадыянаў, каб падлавіць Яго на слове.</verse>
				<verse number="14">Вось яны, падыйшоўшы, спыталіся ў Яго: “Вучыцель, мы ведаем, што Ты справядлівы і нікому не патураеш, і не глядзіш на аблічча людзей, але дарогі Божай па праўдзе навучаеш. Ці належыцца плаціць падатак цэзару, ці не? Даваць ці не даваць?”</verse>
				<verse number="15">А Ён, ведаючы іхнюю крывадушнасьць, кажа ім: “Чаму Мяне спакушаеце? Прынясіце Мне дынар, каб яго пабачыць”.</verse>
				<verse number="16">Дык прынесьлі Яму дынар. І кажа ім: “Чый гэта адмалюнак і надпіс?” Кажуць Яму: “Цэзараў”.</verse>
				<verse number="17">Дык у адказ сказаў ім Езус: “Што цэзара, аддайце цэзару, а што Божае — Богу”. І дзівіліся з Яго.</verse>
				<verse number="18">І прыходзяць да Езуса садукеі, якія кажуць, што няма ўваскрасеньня целаў, і пытаюцца ў Яго:</verse>
				<verse number="19">“Вучыцель, Майсей напісаў нам: Калі памрэ нечый брат і пакіне жонку, ня маючы дзяцей, дык хай ягоны брат возьме яе за жонку і пакіне патомства брату свайму.</verse>
				<verse number="20">Было вось сем братоў, з іх першы ажаніўся і памёр, не пакінуўшы патомства.</verse>
				<verse number="21">І другі ўзяў яе за жонку, і таксама памёр, не пакінуўшы патомства. Падобна і трэці.</verse>
				<verse number="22">Так з ёю ажаніліся сем братоў і не пакінулі патомства. Пасьля ўсіх памерла і жанчына.</verse>
				<verse number="23">Дык пры ўваскрасеньні, калі ўваскрэснуць з памёршых, чыёй з іх будзе яна жонкаю? Бо сямёх іх мелі яе за жонку”.</verse>
				<verse number="24">Езус у адказ кажа ім: “Ці ж не таму вы памыляецеся, што не разумееце Пісаньня, ані моцы Божай?</verse>
				<verse number="25">Бо калі ўвасрэснуць з памёршых, дык ня будуць жаніцца, ані замуж выходзіць, але будуць як анёлы ў небе.</verse>
				<verse number="26">Пра памёршых, што ўваскрэснуць, ці не чыталі вы ў кнізе Майсея, як Бог з куста прамаўляў да яго: “Я — Бог Абрагама, і Бог Ізааака, і Бог Якуба?”</verse>
				<verse number="27">Бог ня ёсьць Богам памёршых, але жывых! Таму вы моцна памыляецеся”.</verse>
				<verse number="28">І адзін кніжнік, каторы чуў іх, як спрачаліся, ды бачыў, што добра ім Езус адказаў, падыйшоў да Езуса і спытаўся ў Яго: “Каторае прыказаньне з усіх першае?”</verse>
				<verse number="29">А Езус адказаў яму: “Першае з усіх прыказаньняў такое: “Слухай, Ізраэль! Госпад, Бог наш — Бог адзіны.</verse>
				<verse number="30">Любі Госпада, Бога твайго, усім сэрцам сваім, усёю душой тваёй, усім розумам тваім ды ўсімі сіламі сваімі”.</verse>
				<verse number="31">Другое ж такое: “Любі бліжняга свайго як самога сябе”. Большага над гэтыя прыказаньні няма”.</verse>
				<verse number="32">І кажа Яму кніжнік: “Добра, Вучыцель! Праўду сказаў, што Бог адзін, ды няма іншага апрача Яго,</verse>
				<verse number="33">і любіць Яго ўсім сэрцам, усім розумам, усёю душой ды ўсімі сіламі, дый, любіць бліжняга як самога сябе больш, чым усе цэлапаленьні і ахвяры”.</verse>
				<verse number="34">Езус жа, бачачы, што разумна ён адказаў, сказаў яму: “Недалёка ты ад Каралеўства Божага”. І ніхто ўжо болей не адважыўся Яго пытацца.</verse>
				<verse number="35">І, вучачы ў сьвятыні, Езус казаў: “Як жа кніжнікі кажуць, што Хрыстос ёсьць сынам Давіда?</verse>
				<verse number="36">Сам жа Давід сказаў праз Духа Сьвятога: Сказаў Госпад Госпаду майму: Сядзь па правіцы Маёй, пакуль не пакладу непрыяцеляў Тваіх пад ногі Твае.</verse>
				<verse number="37">Сам жа Давід называе Яго Госпадам, дык як жа Ён — сын яго?” І вялізарны натоўп людзей ахвотна слухаў Яго.</verse>
				<verse number="38">І ў сваёй навуцы казаў Езус: “Высьцерагайцеся кніжнікаў, каторыя ахвотна ходзяць у доўгіх шатах і любяць прывітаньні на рынку,</verse>
				<verse number="39">і першыя месцы ў сынагогах ды першыя месцы на банкетах,</verse>
				<verse number="40">якія аб’ядаюць дамы ўдоваў і дзеля віду доўга моляцца. Чакае іх строгі прысуд”.</verse>
				<verse number="41">І, сеўшы насупраць скарбонкі, глядзеў, як людзі кідалі грошы ў скарбонку. І многія багатыя кідалі шчодра.</verse>
				<verse number="42">І прыйшла адна бедная ўдава, і кінула дзьве дробныя манэты, значыць грош.</verse>
				<verse number="43">І Езус, паклікаўшы сваіх вучняў, кажа ім: “Сапраўды кажу вам: Гэтая ўбогая ўдава ўкінула больш, чым усе, хто кідаў у скарбонку.</verse>
				<verse number="44">Бо ўсе кідалі з лішку свайго, а гэтая ў сваім недастатку ўсё, што мела, укінула, усё сваё ўтрыманьне”.</verse>
			</chapter>
			<chapter number="13">
				<verse number="1">І, калі Езус выходзіў са сьвятыні, адазваўся да Яго адзін з вучняў Ягоных: “Вучыцель, глянь, што за камяні ды якія пабудовы!”</verse>
				<verse number="2">У адказ кажа яму Езус: “Бачыш усе гэтыя вялізарныя будоўлі? Не застанецца з іх каменя на камені, які б ня быў развалены”.</verse>
				<verse number="3">І калі Езус сядзеў на гары Аліўнай насупраць сьвятыні, пыталіся Яго асобна Пётар, і Якуб, і Ян, і Андрэй:</verse>
				<verse number="4">“Скажы нам, калі гэта станецца, ды што за знак будзе, калі ўсё гэта пачне збывацца?”</verse>
				<verse number="5">Адказваючы, Езус пачаў ім казаць: “Глядзіце, каб вас хто ня зьвёў.</verse>
				<verse number="6">Бо многа прыйдзе ў імя Маё, каторыя будуць казаць: “Гэта я”, і яны многіх зьвядуць.</verse>
				<verse number="7">А калі пачуеце пра войны і пра весткі ваенныя, не трывожцеся, бо ўсё гэта павінна стацца, але на гэтым не канец.</verse>
				<verse number="8">Бо паўстане народ на народ, ды каралеўства на каралеўства, ды будуць месцамі землятрусы і голад. Гэта пачатак цярпеньня.</verse>
				<verse number="9">Глядзіце самі сябе. Будуць вас аддаваць у суды і біць у сынагогах, і будуць вас стаўляць перад намесьнікамі і каралямі дзеля Мяне на сьведчаньне.</verse>
				<verse number="10">І трэба, каб перш было абвешчана Эвангельле ўсім народам.</verse>
				<verse number="11">І калі вас цягаць будуць на асуджэньне, ня думайце раней, што маеце гаварыць, але што дадзена вам будзе ў гэты час, тое кажыце, бо ня вы будзеце гаварыць, але Дух Сьвяты.</verse>
				<verse number="12">І будзе выдаваць на сьмерць брат брата і бацька сына; і дзеці збунтуюцца супраць бацькоў ды будуць забіваць іх.</verse>
				<verse number="13">І будзеце вы ў ненавісьці ў-ва ўсіх дзеля імя Майго. Але хто вытрымае да канца, будзе збаўлены.</verse>
				<verse number="14">Дык калі ўбачыце агіду спусташэньня, пашыраную там, дзе ня мела быць, — хто чытае, хай разумее, — тады тыя, якія ў Юдэі, хай уцякаюць у горы,</verse>
				<verse number="15">а хто на даху, хай не зыходзіць у дом, ды хай не ідзе, каб што ўзяць з дому свайго,</verse>
				<verse number="16">і хто на полі, хай не вяртаецца, каб узяць вопратку сваю.</verse>
				<verse number="17">Гора будзе цяжарным ды кормячым у тыя дні.</verse>
				<verse number="18">Дзеля таго маліцеся, каб не сталася гэта ў зіму.</verse>
				<verse number="19">Бо ў тыя дні будзе такая туга, якой не было ад стварэньня сьвету, які Бог стварыў, аж дасюль.</verse>
				<verse number="20">І калі б Госпад не скараціў тых дзён, не ацалеў бы ніхто, але (Госпад) скараціў дні дзеля сваіх выбраных, якіх Ён выбраў.</verse>
				<verse number="21">І калі б хто вам тады сказаў: “Вось тут Хрыстос, або там”, ня верце.</verse>
				<verse number="22">Бо паявяцца фальшывыя хрысты і фальшывыя прарокі, і будуць рабіць знакі ды цуды, каб зьвесьці, калі гэта магчыма, нават выбраных.</verse>
				<verse number="23">Дык глядзіце: Я вам усё прадказаў.</verse>
				<verse number="24">А па тузе ў тыя дні зацьмее сонца, ды месяц ня дасьць сьвятла свайго,</verse>
				<verse number="25">і зоркі нябесныя падаць будуць, ды магуцьці, што на небе, стануць хістацца.</verse>
				<verse number="26">І тады ўбачаць Сына Чалавечага, прыходзячага ў воблаку з вялікай магутнасьцю і славаю.</verse>
				<verse number="27">І тады пашле анёлаў сваіх і сабярэ з чатырох вятроў ад краю зямлі да краю неба выбраных сваіх.</verse>
				<verse number="28">З фіговага дрэва бярыце прыклад. Калі ўжо яго галінка робіцца мяккай і пускае лісты, ведаеце, што ўжо блізка лета.</verse>
				<verse number="29">Так і вы, калі ўбачыце, што гэта збываецца, ведайце, што і гэта блізка, у дзьвярах.</verse>
				<verse number="30">Сапраўды кажу вам: не праміне род гэты, аж гэта ўсё станецца.</verse>
				<verse number="31">Неба і зямля счэзнуць, але словы Мае трываць будуць.</verse>
				<verse number="32">А дня тога і хвіліны ніхто ня ведае; ані анёлы ў небе, ані Сын, толькі Айцец.</verse>
				<verse number="33">Глядзіце, чувайце і маліцеся, бо ня ведаеце, калі гэты час надыйдзе.</verse>
				<verse number="34">Як чалавек, які выехаў у дарогу і пакінуў свой дом, і даў уладу сваім слугам, кожнаму свой абавязак, а прыдзьвернаму пільнаваць.</verse>
				<verse number="35">Дык чувайце, бо ня ведаеце, калі гаспадар дому вернецца: вечарам, ці апоўначы, ці калі певень засьпявае, ці раніцай,</verse>
				<verse number="36">каб, калі вернецца неспадзявана, не застаў вас сьпячымі.</verse>
				<verse number="37">А што вам кажу, усім кажу: чувайце!”</verse>
			</chapter>
			<chapter number="14">
				<verse number="1">А да Пасхі і сьвята Праснакоў заставалася два дні. Дык першасьвятары і кніжнікі шукалі, як Езуса схапіць хітрасьцю і забіць.</verse>
				<verse number="2">Казалі аднак: “Толькі не ў сьвяточны дзень, каб не дайшло да замяшаньня ў народзе”.</verse>
				<verse number="3">І калі Езус быў у Бэтаніі, у доме Сымона пракажанага, і супачываў за сталом, прыйшла жанчына, маючая алябастравую пасудзінў каштоўнага алею нардовага, і, пабіўшы алябастар, выліла Езусу на галаву.</verse>
				<verse number="4">А некаторыя з прысутных абураліся ў сабе і казалі: “Пашто было марнаваць гэты алей?</verse>
				<verse number="5">Можна было гэты алей прадаць даражэй, чым за трыста дынараў, і надзяліць убогіх”. І наракалі на яе.</verse>
				<verse number="6">А Езус бараніў: “Пакіньце яе! Чаму робіце ёй прыкрасьць? Яна добры ўчынак зрабіла адносна Мяне.</verse>
				<verse number="7">Бо ўбогіх заўсёды маеце ў сябе і, калі захочаце, зможаце ім добра рабіць, а Мяне не заўсёды мець будзеце.</verse>
				<verse number="8">Яна, што магла, зрабіла: намашчэньнем цела Маё прыгатавала на пахаваньне.</verse>
				<verse number="9">Сапраўды кажу вам: Ва ўсім сьвеце, дзе толькі будзе вешчана Эвангельле, што яна зрабіла, будзе расказвацца ў памяць аб ёй”.</verse>
				<verse number="10">А Юда Іскарыёт, адзін з Дванаццаці, пайшоў да першасьвятароў, каб Яго выдаць.</verse>
				<verse number="11">Яны вельмі ўзрадаваліся і абяцалі Яму даць грошы. Ён жа шукаў, як Яго ў адпаведны час выдаць.</verse>
				<verse number="12">У першы дзень (сьвята) Праснакоў, калі забіваецца ягнё пасхальнае, кажуць Яму вучні: “Дзе хочаш, каб мы пайшлі і прыгатавалі Табе есьці Пасху?”</verse>
				<verse number="13">І пасылае двух вучняў сваіх і кажа ім: “Ідзіце ў горад, і спаткае вас чалавек, які будзе несьці збан вады; ідзіце за ім.</verse>
				<verse number="14">І, куды ўвойдзе, скажыце гаспадару дома: “Вучыцель кажа: Дзе Мне прызначана сьвятліца, у якой разам з Маімі вучнямі мог бы спажываць Пасху?”</verse>
				<verse number="15">Ён вам пакажа вялікую сьвятліцу прыгатаваную; вось там прыгатуйце месца нам”.</verse>
				<verse number="16">Дык адправіліся вучні Ягоныя ў горад ды знайшлі, як ім сказаў, і прыгатавалі Пасху.</verse>
				<verse number="17">І калі настаў вечар, прыходзіць туды з Дванаццацьцю.</verse>
				<verse number="18">І калі сядзелі за сталом і елі, кажа Езус: “Сапраўды кажу вам: Адзін з вас, каторы есьць са Мною, выдасьць Мяне”.</verse>
				<verse number="19">Яны пасмутнелі і адзін за другім сталі пытацца: “Ці гэта ня я?”</verse>
				<verse number="20">Езус кажа ім: “Адзін з Дванаццаці, які мачае са Мною руку ў місе.</verse>
				<verse number="21">Што праўда, Сын Чалавечы ідзе, як аб ім напісана. Аднак гора чалавеку, праз якога Сын Чалавечы будзе выдадзены! Лепш было б, каб той чалавек ня быў нарадзіўшыся”.</verse>
				<verse number="22">І калі яны вячэралі, Езус узяў хлеб, і, багаславіўшы, ламаў і даў ім, і казаў: “Бярыце, гэта ёсьць Цела Маё”.</verse>
				<verse number="23">І, ўзяўшы келіх, падзяку складаючы, даў ім; і пілі з яго ўсе.</verse>
				<verse number="24">І казаў ім: “Гэта ёсьць Кроў Мая Новага Запавету, каторая за многіх праліваецца.</verse>
				<verse number="25">Сапраўды кажу вам: Ня буду піць ужо з гэтага плоду вінаграднага аж да таго дня, калі буду піць новае (віно) ў Каралеўстве Божым”.</verse>
				<verse number="26">І, адсьпяваўшы гімн, узьняліся на гару Аліўную.</verse>
				<verse number="27">І кажа ім Езус: “У гэту ноч вы ўсе згоршыцеся з Мяне, бо напісана: “Удару пастыра і разьбягуцца авечкі”,</verse>
				<verse number="28">але калі ўваскрэсну, папераджу вас у Галілеі”.</verse>
				<verse number="29">А Пётар кажа Яму: “Хоць бы ўсе згоршыліся з Цябе, але ня я”.</verse>
				<verse number="30">І кажа яму Езус: “Сапраўды кажу табе: Ты сёньня, у гэту ноч, перш, чым двойчы певень засьпявае, тройчы вырачашся Мяне”.</verse>
				<verse number="31">Але ён тым мацней гаварыў: “Хоць бы мне трэба было памерці з Табою, ня выракуся Цябе”. Падобна і ўсе яны казалі.</verse>
				<verse number="32">І прыходзяць ў сяло, званае Гетсэманія, і кажа Езус вучням сваім: “Пабудзеце тут, пакуль Я памалюся”.</verse>
				<verse number="33">І бярэ з сабою Пятра, і Якуба, і Яна, і пачаў тужыць і сумаваць.</verse>
				<verse number="34">І кажа ім: “Сумная душа Мая аж да сьмерці, пабудзьце тут і чувайце”.</verse>
				<verse number="35">І, крыху адыйшоўшыся, Ён упаў на зямлю і маліўся, каб, калі магчыма, абмінула Яго гэтая часіна.</verse>
				<verse number="36">І казаў: “Абба, Ойча! Табе ўсё магчыма, ухілі ад Мяне гэту чашу, аднак ня тое, што Я хачу, але што Ты!”</verse>
				<verse number="37">І прыходзіць да іх, і знаходзіць іх сьпячых. Дык кажа Пятру: “Сымон, ты сьпіш? Ня мог бы ты хоць гадзіну ня спаць?</verse>
				<verse number="38">Чувайце і маліцеся, каб не папасьці ў спакушэньне: бо дух ахвочы, але цела кволае”.</verse>
				<verse number="39">І, адыйшоўшыся, зноў маліўся ў гэтыя самыя словы.</verse>
				<verse number="40">І, зноў вярнуўшыся, застаў іх сьпячымі, бо вочы іхнія былі сонныя, і ня ведалі, што Яму казаць.</verse>
				<verse number="41">Ды трэці раз прыходзіць да іх і кажа ім: “Сьпіце яшчэ і адпачываеце? Даволі! Ужо прыйшла пара: вось жа Сын Чалавечы будзе выдадзены ў рукі грэшнікаў.</verse>
				<verse number="42">Падымайцеся, ідзёмце, ужо блізка той, хто Мяне мае выдаць”.</verse>
				<verse number="43">І калі Езус яшчэ гаварыў, надыйшоў Юда, адзін з Дванаццаці, а з ім вялікая грамада з мячамі і палкамі ад першасьвятароў, і кніжнікаў ды старшыняў.</verse>
				<verse number="44">Здраднік жа Ягоны даў ім знак, кажучы: “Каго я пацалую, гэта Ён, хапайце Яго і вядзіце асьцярожна”.</verse>
				<verse number="45">І калі надыйшоў, зараз жа прыступіўся да Езуса і кажа: “Раббі!”, і пацалаваў Яго.</verse>
				<verse number="46">Яны ж наваліліся на Яго і схапілі Яго.</verse>
				<verse number="47">А адзін з тых, што былі з Езусам, выцягнуўшы меч, ударыў слугу першасьвятара і адсёк яму вуха.</verse>
				<verse number="48">І ў адказ Езус кажа ім: “Як на разбойніка выйшлі з мячамі і палкамі, каб узяць Мяне.</verse>
				<verse number="49">Штодзень быў Я з вамі ў сьвятыні, вучачы, і вы ня ўзялі Мяне, але няхай зьдзейсьнілісяцца Пісаньне”.</verse>
				<verse number="50">Тады вучні Ягоныя, пакінуўшы Яго, усе паўцякалі.</verse>
				<verse number="51">І адзін юнак, адзеты толькі посьцілкай на голае цела, ішоў за Ім, і яго схапілі,</verse>
				<verse number="52">але ён выкруціўся з посьцілкі і голы ўцёк ад іх.</verse>
				<verse number="53">І прывялі Езуса да першасьвятара, і сабраліся першасьвятары, старшыні і кніжнікі.</verse>
				<verse number="54">Пётар жа здалёку ішоў за Ім, аж увайшлі яны ў панадворак першасьвятара, і потым сядзеў са слугамі, і грэўся пры агні.</verse>
				<verse number="55">А першасьвятары ды ўся Рада шукалі сьведчаньня супраць Езуса, каб засудзіць Яго на сьмерць, але не знаходзілі.</verse>
				<verse number="56">Бо многа фальшыва сьведчылі супраць Яго, але іх сьведчаньні не зыходзіліся.</verse>
				<verse number="57">І некаторыя, падняўшыся, фальшыва сьведчылі супраць Яго, кажучы:</verse>
				<verse number="58">“Мы чулі, як Ён казаў: “Развалю гэту сьвятыню, пабудаваную рукамі, а па трох днях збудую іншую, якая будзе не рукамі пабудавана”.</verse>
				<verse number="59">Але і іх сьведчаньні не зыходзіліся.</verse>
				<verse number="60">І першасьвятар, стаўшы пасярэдзіне, спытаўся ў Езуса: “Чаму нічога не адказваеш, што яны Табе закідаюць?”</verse>
				<verse number="61">Езус жа маўчаў і нічога не адказваў. Тады першасьвятар спытаўся Яго, кажучы: “Ці Ты — Хрыстос, Сын Багаслаўленага?”</verse>
				<verse number="62">Езус сказаў яму: “Я ёсьць, і вы ўбачыце Сына Чалавечага, седзячага праваруч Магутнасьці ды прыходзячага ў воблаках нябесных”.</verse>
				<verse number="63">І першасьвятар, разьдзіраючы адзеньне сваё, кажа: “Пашто патрэбны нам яшчэ сьведкі?</verse>
				<verse number="64">Вы чулі блюзьнерства; што думаеце?” І яны ўсе прысудзілі, што Ён варты сьмерці.</verse>
				<verse number="65">І некаторыя пачалі на Яго пляваць і засланяць твар Яго ды біць кулакамі, кажучы, на Яму: “Праракуй!” І слугі білі Яго па твары.</verse>
				<verse number="66">І калі Пётар быў на панадворку, на вуліцы, прыходзіць адна з служанак першасьвятара</verse>
				<verse number="67">і, убачыўшы Пятра, які грэўся, прыглядаючыся яму, кажа: “І ты быў з Езусам Назарэцкім?”</verse>
				<verse number="68">Але ён запярэчыў, кажучы: “Але я ня ведаю, ані разумею, пра што ты гаворыш”. І выйшаў на вонкі панадворку, і засьпяваў певень.</verse>
				<verse number="69">І служанка, зноў угледзеўшы яго, пачала казаць акружаючым: “Гэта адзін з іх”.</verse>
				<verse number="70">А ён паўторна адрокся. І небавам, тыя, што там стаялі, кажуць Пятру: “Ты запраўды з іх, бо ты — Галілеец”.</verse>
				<verse number="71">А ён пачаў клясьціся і прысягаць: “Ня ведаю гэтага чалавека, аб якім кажаце”.</verse>
				<verse number="72">І адразу зноў засьпяваў певень. Тады Пётар успомніў словы, якія яму казаў Езус: “Раней чым двойчы засьпявае певень, ты тры разы вырачашся Мяне”, і пачаў плакаць.</verse>
			</chapter>
			<chapter number="15">
				<verse number="1">І зараз нараніцы, па нарадзе першасьвятароў са старшынямі і кніжнікамі, значыць, усёй Рады, Езуса, зьвязаўшы, павялі і перадалі Пілату.</verse>
				<verse number="2">І спытаўся ў Яго Пілат: “Ці Ты — Кароль Юдэйскі?” А Езус у адказ кажа яму: “Ты кажаш”.</verse>
				<verse number="3">І вінавацілі Яго першасьвятары ў многіх справах.</verse>
				<verse number="4">Дык Пілат зноў спытаўся ў Езуса: “Чаму не адказваеш? Глядзі, колькі Цябе вінавацяць?”</verse>
				<verse number="5">Але Езус на гэта нічога не адказваў, так што Пілат дзівіўся.</verse>
				<verse number="6">На сьвята ён меў звычай звальняць ім аднаго з вязьняў, каго б захацелі.</verse>
				<verse number="7">Быў жа нейкі адзін, імем Бараба, увязьнены разам з бунтаўнікамі, каторы ў час бунту ўчыніў забойства.</verse>
				<verse number="8">І вось жа сабраўся натоўп людзей і пачаў дамагацца таго, што Пілат звычайна рабіў.</verse>
				<verse number="9">Пілат у адказ спытаўся ў іх: “Хочаце, выпушчу вам Караля Юдэйскага?”</verse>
				<verse number="10">Бо ведаў, што Яго выдалі першасьвятары праз зайздрасьць.</verse>
				<verse number="11">Але першасьвятары падбурылі народ, каб ім лепш выпусьціў Барабу.</verse>
				<verse number="12">Дык Пілат у адказ сказаў ім паўторна: “Дык што хочаце, каб я зрабіў з Каралём Юдэйскім?”</verse>
				<verse number="13">Але яны зноў закрычалі: “Укрыжуй Яго!”</verse>
				<verse number="14">Дык Пілат сказаў ім: “Што вам благога зрабіў Ён?” Але яны тым болей крычалі: “Укрыжуй Яго!”</verse>
				<verse number="15">І Пілат, патураючы народу, выпусьціў Барабу, а ўбічаванага Езуса выдаў на ўкрыжаваньне.</verse>
				<verse number="16">А жаўнеры ўвялі Яго ў панадворак, што завецца прэторыя, і склікалі ўсю кагорту.</verse>
				<verse number="17">І адзелі Яго ў пурпур, і, сплёўшы карону з церняў, усклалі на Яго,</verse>
				<verse number="18">і пачалі Яго вітаць: “Вітай, Кароль Юдэйскі!”</verse>
				<verse number="19">І трысьцінай білі Яго па галаве, і плявалі на Яго, і, кленчучы, пакланяліся Яму.</verse>
				<verse number="20">І калі ўжо назьдзекваліся з Яго, зьнялі з Яго пурпур, ды зноў адзелі Яго ў адзеньне Ягонае, ды павялі Яго на ўкрыжаваньне.</verse>
				<verse number="21">І прымусілі нейкага Сымона Цырэнэйца, бацьку Аляксандра і Руфа, які ішоў з поля і праходзіў міма, несьці крыж Ягоны.</verse>
				<verse number="22">І прывялі Яго на Гальготу, што значыць Месца Чэрапа.</verse>
				<verse number="23">І далі Яму выпіць віно, зьмяшане з мірай, але не прыняў.</verse>
				<verse number="24">І ўкрыжавалі Яго, і дзялілі адзеньне Ягонае, кідаючы жэрабя, хто мае яго ўзяць.</verse>
				<verse number="25">А была гадзіна трэцяя, калі Яго ўкрыжавалі.</verse>
				<verse number="26">І быў надпіс віны Ягонай: “Кароль Юдэйскі”.</verse>
				<verse number="27">Укрыжавалі таксама двух злачынцаў, аднаго з правага, а другога з левага боку Яго.</verse>
				<verse number="28">І споўнілася Пісаньне: “І да злачынцаў залічаны”.</verse>
				<verse number="29">І праходзячыя блявузгалі на Яго, ківаючы галовамі і кажучы: “О Ты, руйнуеш сьвятыню Божую ды зноў узнаўляеш у тры дні,</verse>
				<verse number="30">ратуй сябе самога, зыйшоўшы з крыжа”.</verse>
				<verse number="31">Таксама і першасьвятары з кніжнікамі сьмяяліся з Яго, кажучы адзін аднаму: “Іншых ратаваў, а сам сябе ўратаваць ня можа.</verse>
				<verse number="32">Хрыстос, Кароль Ізраэля, зыйдзі цяпер з крыжа, каб мы ўбачылі і паверылі”. Такжа і тыя, што былі з Ім укрыжаваныя, зьневажалі Яго.</verse>
				<verse number="33">А калі настала гадзіна шостая, ўсю зямлю ахутала цемра ажно да гадзіны дзевятай.</verse>
				<verse number="34">І а дзевятай гадзіне Езус закрычаў моцным голасам: “Элёі, элёі, лема сабактані ”, што значыць: “Божа Мой, Божа Мой, чаму Мяне пакінуў?”</verse>
				<verse number="35">І некаторыя бліжэй стоячыя, чуючы гэта, казалі: “Ён Гальяша кліча”.</verse>
				<verse number="36">А адзін падбег, памачыў губку воцатам, усклаў яе на трысьціну і падаў Яму піць, гаворачы: “Пачакайце, паглядзім, ці прыйдзе Гальяш зьняць Яго”.</verse>
				<verse number="37">Езус жа, закрычаўшы моцным голасам, аддаў духа.</verse>
				<verse number="38">І заслона ў сьвятыні разьдзёрлася на двое з верху аж да нізу.</verse>
				<verse number="39">Сотнік жа, што стаяў насупраць, бачачы, што Езус, так закрычаўшы, сканаў, сказаў: “Сапраўды, гэты чалавек быў Сын Божы”.</verse>
				<verse number="40">А былі там і жанчыны, здалёк паглядаючыя, між імі Марыя Магдалена, і Марыя, маці Якуба меншага, і Ёсэта, і Салямэя,</verse>
				<verse number="41">каторыя, калі Езус быў у Галілеі, хадзілі з Ім і паслугавалі Яму, ды многа іншых, што разам з Ім прыйшлі ў Ерузалім.</verse>
				<verse number="42">І калі зьвечарэла, а быў гэта дзень Прыгатаваньня, які выпадае перад суботаю,</verse>
				<verse number="43">прыйшоў Язэп з Арыматэі, дастойны сябра Рады, каторы сам чакаў прыходу Каралеўства Божага, і адважна ўвайшоў да Пілата, і прасіў цела Езуса.</verse>
				<verse number="44">Але Пілат сумняваўся, ці ўжо памёр, таму паклікаў сотніка і спытаўся ў яго, ці ўжо памёр,</verse>
				<verse number="45">і даведаўшыся ад сотніка (аб сьмерці Езуса), аддаў цела Язэпу.</verse>
				<verse number="46">Язэп жа купіў палатно, і зьняў цела з крыжа, увярнуў у палатно ды палажыў у магіле, каторая была высечана ў скале. І закрыў уваход каменем.</verse>
				<verse number="47">Марыя ж Магдалена і Марыя, маці Язэпа, глядзелі, дзе пахавалі Яго.</verse>
			</chapter>
			<chapter number="16">
				<verse number="1">І калі мінула субота, Марыя Магдалена, і Марыя, маці Якуба, і Салямэя накуплялі духмянасьцяў, каб пайсьці і намасьціць Езуса.</verse>
				<verse number="2">І вельмі рана, у першы дзень тыдня, прыходзяць да магілы, калі ўзыходзіла сонца.</verse>
				<verse number="3">А гаварылі яны між сабою: “Хто нам адваліць камень ад уваходу ў магілу?”</verse>
				<verse number="4">І, глянуўшы, бачаць яны адвалены камень. А ён быў велізарны.</verse>
				<verse number="5">І, увайшоўшы ў магілу, убачылі юнака, седзячага па правым баку, адзетага ў белае адзеньне, і аслупянелі.</verse>
				<verse number="6">Але ён адазваўся да іх: “Ня бойцеся, шукаеце Езуса Назарэйца, укрыжаванага. Ён уваскрос, няма Яго тут, вось месца, дзе быў паложаны.</verse>
				<verse number="7">Але ідзіце і паведаміце вучням Ягоным і Пятру: “Ён ідзе перад вамі ў Галілею; там Яго ўбачыце, як вам казаў”.</verse>
				<verse number="8">І яны, выйшаўшы, пабеглі ад магілы, бо ахапіў іх страх ды трывога, і нікому не казалі, бо баяліся.</verse>
				<verse number="9">Уваскросшы на сьвітаньні ў першы дзень тыдня, Езус найперш паказаўся Марыі Магдалене, з каторай выгнаў сем дэманаў.</verse>
				<verse number="10">А яна пайшла і паведаміла тым, што з Ім хадзілі, сумным і плачучым.</verse>
				<verse number="11">Але яны, пачуўшы, што Ён жыве і што ёй паказаўся, ня ўверылі.</verse>
				<verse number="12">Пасьля паказаўся двум з іх у іншым выглядзе ў дарозе ў вёску.</verse>
				<verse number="13">І яны пайшлі і расказалі іншым, але і ім не паверылі.</verse>
				<verse number="14">Нарэшце паказаўся Адзінаццаці, калі сядзелі пры стале, і карыў іхняе недаверства і закамянеласьць сэрца, што не паверылі тым, каторыя бачылі Яго ўваскросшага.</verse>
				<verse number="15">І сказаў ім: “Ідзіце на ўвесь сьвет і вясьціце Эвангельле ўсяму стварэньню”.</verse>
				<verse number="16">Хто ўверыць і прыме хрост, будзе збаўлены. Хто ж ня ўверыць, будзе асуджаны.</verse>
				<verse number="17">А тым, што ўвераць, будуць такія знакі: у імя Маё будуць выганяць дэманаў, новымі мовамі гаварыць будуць,</verse>
				<verse number="18">рукамі зьмеяў будуць браць, ды хоць бы што атрутае выпілі, не пашкодзіць ім, на хворых рукі класьці будуць, і яны здаравець будуць”.</verse>
				<verse number="19">І пасьля размовы з імі Госпад Езус узьнёсься ў неба, і сеў па правіцы Божай.</verse>
				<verse number="20">А яны, пайшоўшы, вясьцілі ўсюды (Слова Божае), а Госпад успамагаў іх і сьцьвярджаў словы іхнія знакамі.</verse>
			</chapter>
		</book>
		<book number="42">
			<chapter number="1">
				<verse number="1">Многія ўжо спрабавалі ўдакладніць падзеі, якія ў нас адбыліся,</verse>
				<verse number="2">як пераказалі нам тыя, што ад пачатку былі вачавідцамі і слугамі Слова.</verse>
				<verse number="3">Таксама і я, старана разгледзеўшы ўсё ад пачатку, рашыўся па парадку апісаць табе, дастойны Тэафілю,</verse>
				<verse number="4">каб ты пераканаўся ў праўдзівасьці словаў, у якіх ты быў навучаны.</verse>
				<verse number="5">У дні Герода, караля Юдэі, жыў адзін сьвятар на імя Захарыя з Абіявае чаргі. Ён меў жонку, з дачок Ааронавых, імя яе Альжбета.</verse>
				<verse number="6">Яны абое былі справядлівымі перад Богам, беззаганна спаўняючы ўсе прыказаньні і пастановы Госпадавы.</verse>
				<verse number="7">Ды ня мелі сына, бо Альжбета была няплоднай, а абое былі ўжо ў пажылым веку.</verse>
				<verse number="8">І сталася, калі ён адбываў службу сьвятарскую перад Богам у сваёй чарзе,</verse>
				<verse number="9">па жэрабю, як быў звычай у сьвятароў, выпала яму ўвайсьці ў сьвятыню Госпадаву для каджэньня,</verse>
				<verse number="10">а ўсё мноства народу ў час каджэньня малілася навонкі.</verse>
				<verse number="11">І зьявіўся перад ім анёл Госпадаў, стоячы па правым баку аўтара каджэньня,</verse>
				<verse number="12">дык Захарыя стрывожыўся, бачачы гэта, ды вялікі страх ахапіў яго.</verse>
				<verse number="13">Тады анёл прамовіў да яго: “Ня бойся, Захарыя, бо выслухана маленьне тваё, вось жа жана твая Альжбета народзіць табе сына, і назавеш яго імем Ян.</verse>
				<verse number="14">Ён будзе табе радасьцяй і пацехай, ды многія будуць радавацца з яго нараджэньня.</verse>
				<verse number="15">Ён будзе вялікім на віду Госпада, і ня будзе піць віна і сікеры, ды ад улоньня маці будзе напоўнены Духам Сьвятым,</verse>
				<verse number="16">і многіх сыноў Ізраэля наверне да Госпада, Бога іхняга.</verse>
				<verse number="17">І пройдзе перад Ім у духу і моцы Гальяша, каб вярнуць сэрцы бацькоў да дзяцей, а няверучых — да мудрасьці справядлівых, каб прырыхтаваць Госпаду народ дасканалы”.</verse>
				<verse number="18">І сказаў Захарыя анёлу: “З чаго я магу гэта ведаць? Я бо стары, і жонка мая пажылая ў гадах сваіх”.</verse>
				<verse number="19">У адказ сказаў яму анёл: “Я — Габрыель, каторы стаю перад Богам, і пасланы Ім гаварыць з табою, і абвясьціць табе радасную вестку.</verse>
				<verse number="20">І вось станешся нямым ды ня будзеш магчы гаварыць аж да дня, у які гэта зьдзейсьніцца, таму што ты не паверыў словам маім, якія споўняцца ў свой час”.</verse>
				<verse number="21">І народ чакаў Захарыю, і дзівіліся, што ён так доўга прабывае ў сьвятыні.</verse>
				<verse number="22">Выйшаўшы, ён ня мог да іх гаварыць, дык пазналі, што ён бачыў зьяву ў сьвятыні. А ён даваў ім знакі і застаўся нямым.</verse>
				<verse number="23">І сталася, калі скончыліся дні службы ягонай, ён вярнуўся ў дом свой.</verse>
				<verse number="24">Па нейкім часе жонка яго, Альжбета, пачала дзіця і праз пяць месяцаў скрывалася, кажучы:</verse>
				<verse number="25">“Так учыніў мне Госпад ў дні, у якія ўзглянуў на мяне, каб зьняць ганьбу маю на віду ў людзей”.</verse>
				<verse number="26">А ў шосты месяц быў пасланы Богам анёл Габрыель у горад у Галілеі, званы Назарэт,</verse>
				<verse number="27">да Дзевы, заручанай мужу, які меў імя Язэп, з дому Давіда, а імя Дзевы — Марыя.</verse>
				<verse number="28">Увайшоўшы да яе, анёл прывітаў: “Вітай, поўная ласкі, Госпад з табою”.</verse>
				<verse number="29">А яна ж стрывожылася дзеля словаў ягоных ды думала сабе, што гэта за прывітаньне такое?</verse>
				<verse number="30">І сказаў ёй анёл: “Ня бойся, Марыя, бо знайшла Ты ласку ў Бога.</verse>
				<verse number="31">Вось жа пачнеш ва ўлоньні і народзіш Сына, і дасі Яму імя Езус.</verse>
				<verse number="32">Ён будзе вялікім і Сынам Узвышняга будзе названы. І дасьць Яму Госпад Бог пасад Давіда, бацькі Ягонага;</verse>
				<verse number="33">і будзе Ён валадарыць над домам Якуба вечна, і валадарству Ягонаму ня будзе канца”.</verse>
				<verse number="34">Марыя ж сказала анёлу: “Як жа гэта можа стацца, калі я мужа ня знаю?”</verse>
				<verse number="35">У адказ анёл сказаў ёй: “Дух Сьвяты зыйдзе на Цябе, і моц Узвышняга агарне Цябе. Таму, што народзіцца сьвятое, Сынам Божым назавецца.</verse>
				<verse number="36">Вось сваячка Твая Альжбета, і яна пачала дзіця ў сваёй старасьці, і ўжо шосты месяц у той, каторую завуць бясплоднай,</verse>
				<verse number="37">бо ў Бога ня будзе немагчымым ніводнае слова”.</verse>
				<verse number="38">Марыя ж сказала: “Вось жа Я — служанка Госпадава, хай Мне станецца паводле Твайго слова”. І анёл адыйшоў ад Яе.</verse>
				<verse number="39">У тыя дні Марыя, устаўшы, пайшла з пасьпехам у горы, у горад (пакаленьня) Юды.</verse>
				<verse number="40">І ўвайшла ў дом Захарыі, і прывітала Альжбету.</verse>
				<verse number="41">І калі Альжбета пачула прывітаньне Марыі, падскочыла дзіцятка ў ейным улоньні, і Дух Сьвяты напоўніў Альжбету,</verse>
				<verse number="42">і загаманіла яна моцным голасам, кажучы: “Багаслаўленая Ты між жанчынаў, і багаслаўлены плод улоньня Твайго.</verse>
				<verse number="43">А скуль жа мне гэта ласка, што Маці Госпада майго прыйшла да мяне?</verse>
				<verse number="44">Бо як толькі загучэў голас прывітаньня Твайго ў вушах маіх, падскочыла з радасьцяй дзіцятка ў маім улоньні.</verse>
				<verse number="45">І шчасьлівая тая, што ўверыла, бо споўніцца сказанае Ёй ад Госпада”.</verse>
				<verse number="46">І сказала Марыя: “Узьвялічвае душа Мая Госпада,</verse>
				<verse number="47">і ўзрадаваўся дух Мой у Богу, Збаўцы Маім,</verse>
				<verse number="48">бо ўзглянуў Ён на пакорнасьць служанкі сваёй. Вось адгэтуль шчасьлівай называць Мяне будуць усе роды,</verse>
				<verse number="49">бо зрабіў Мне вялікія рэчы Магутны, і сьвятое імя Яго,</verse>
				<verse number="50">і міласэрдзе Ягонае з пакаленьня ў пакаленьне тым, што баяцца Яго.</verse>
				<verse number="51">Выявіў магутнасьць пляча свайго, разагнаў пыхлівых у намерах сэрцаў сваіх,</verse>
				<verse number="52">спіхнуў моцных з пасадаў і ўзвысіў пакорных.</verse>
				<verse number="53">Галодных насыціў даброцьцем, а багатых адправіў ні з чым.</verse>
				<verse number="54">Прытуліў Ізраэля, слугу свайго, памятаючы на міласэрдзе,</verse>
				<verse number="55">як прадказаў бацькам нашым, Абрагаму і нашчадкам ягоным навекі”.</verse>
				<verse number="56">Ды заставалася з ёю Марыя каля трох месяцаў, і вярнулася ў свой дом.</verse>
				<verse number="57">А Альжбеце настаў час радзіць, і яна нарадзіла сына.</verse>
				<verse number="58">Яе суседзі і сваякі, пачуўшы, што Госпад аказаў ёй сваё вялікае міласэрдзе, радаваліся разам з ёю.</verse>
				<verse number="59">У восьмы дзень сабраліся яны абрэзаць хлапчука ды назваць яго імем бацькі ягонага, Захарыям.</verse>
				<verse number="60">І, запытаная, маці яго адказала: “Ніякім чынам, але будзе названы Ян”.</verse>
				<verse number="61">Сказалі ёй: “У родзе тваім няма нікога, хто б называўся гэтым імем”.</verse>
				<verse number="62">Дык пыталі на мігі ў бацькі яго, як ён хацеў бы назваць яго.</verse>
				<verse number="63">А той запатрабаваў табліцы і напісаў словамі: “Ян імя яго”. Дык зьдзівіліся ўсе.</verse>
				<verse number="64">А ў гэты момант расчыніліся вусны яго ды язык яго і стаў гаварыць, багаславячы Бога.</verse>
				<verse number="65">Дык ахапіў страх усіх іхніх суседзяў, і па ўсіх гарах Юдэі разьнеслася вестка пра гэта здарэньне.</verse>
				<verse number="66">А ўсе, што пра гэта пачулі, разважалі ў сэрцы сваім, кажучы: “Кім жа будзе гэта дзіця?” Бо рука Госпадава была з ім.</verse>
				<verse number="67">І Захарыя, бацька яго, напоўнены Духам Сьвятым, праракаваў у гэтыя словы:</verse>
				<verse number="68">“Багаслаўлены Госпад, Бог Ізраэля, бо наведаў і адкупіў народ свой,</verse>
				<verse number="69">і падняў рог збаўленьня нашага ў доме Давіда, слугі свайго,</verse>
				<verse number="70">як прадказаў вуснамі сьвятых прарокаў сваіх, якія жылі ад вякоў,</verse>
				<verse number="71">збаўленьне ад ворагаў нашых, ды з рук тых, што ненавідзяць нас;</verse>
				<verse number="72">каб аказаць міласэрдзе бацькам нашым, помнячы на сьвяты запавет свой,</verse>
				<verse number="73">і на прысягу, якую даў Абрагаму, бацьку нашаму, даць нам,</verse>
				<verse number="74">каб без страху, асвабоджаныя з рук непрыяцеляў, служылі Яму</verse>
				<verse number="75">ў сьвятасьці і справядлівасьці перад Ім у-ва ўсе дні нашыя.</verse>
				<verse number="76">І ты, юнача, названы будзеш прарокам Узвышняга, бо пойдзеш перад воблікам Госпада, правячы дарогі Ягоныя,</verse>
				<verse number="77">каб даць народу Ягонаму навуку збаўленьня для адпушчэньня грахоў іхніх,</verse>
				<verse number="78">праз міласэрдзе бязмежнае Бога нашага, каторы наведаў нас, зыходзячы з вышыняў,</verse>
				<verse number="79">каб асьвяціць тых, што сядзяць ў поцемках ды ў засеню сьмерці, каб накіраваць ногі нашыя на шлях супакою”.</verse>
				<verse number="80">А дзіця расло і ўзмацоўвалася у духу, ды прабывала ў пустыні аж да дня свайго паяўленьня перад Ізраэлем.</verse>
			</chapter>
			<chapter number="2">
				<verse number="1">І сталася ў тыя дні: выйшаў загад ад цэзара Аўгуста, каб сьпісаць увесь сьвет.</verse>
				<verse number="2">Гэты сьпіс быў першы, зроблены за гаспадараваньне, Квірына ў Сырыі.</verse>
				<verse number="3">Дык ішлі ўсе запісацца, кожны ў свой горад.</verse>
				<verse number="4">Пайшоў таксама і Язэп з Галілеі, з горада Назарэту, у Юдэю, у Давідаў горад, званы Бэтлеем, таму што быў з дому і роду Давіда,</verse>
				<verse number="5">каб запісацца разам з Марыяй, заручанай сваёй жаною, каторая была цяжарная.</verse>
				<verse number="6">Здарылася, што калі там былі, прыйшоў час радзіць Ёй.</verse>
				<verse number="7">І нарадзіла Сына свайго першароднага, і спавіла Яго ў пялёнкі, і паклала ў ясьлі, бо не было для іх месца ў заезьдзе.</verse>
				<verse number="8">У той ваколіцы былі пастухі, пільнуючыя і вартуючыя ў начы пры сваім стадзе.</verse>
				<verse number="9">І вось зьявіўся перад імі анёл Госпадаў, і слава Госпада асьвяціла іх, і яны вельмі спалохаліся.</verse>
				<verse number="10">І сказаў ім анёл: “Ня бойцеся, бо абвяшчаю вам радасьць вялікую, якая будзе ўсім людзям:</verse>
				<verse number="11">сягоньня нарадзіўся вам Збаўца, каторы ёсьць Хрыстос Госпад, у горадзе Давіда.</verse>
				<verse number="12">Такі вось будзе вам знак: знойдзеце Дзіцятка, спавітае ў пялёнкі і пакладзенае ў ясьлях”.</verse>
				<verse number="13">Ды раптам з анёлам паявілася мноства войска нябеснага, славячы Бога і гамонячы:</verse>
				<verse number="14">“Слава на вышынях Богу, і на зямлі супакой людзям добрай волі”.</verse>
				<verse number="15">І сталася, як анёлы ўзняліся ад іх у неба, пастухі казалі адзін аднаму: “Хадземце ў Бэтлеем і пабачма тое слова, што там сталася, пра што павядоміў нам Госпад”.</verse>
				<verse number="16">І з пасьпехам пайшлі ў Бэтлеем, і знайшлі Марыю, і Язэпа, і Дзіцятка, пакладзенае ў ясьлях.</verse>
				<verse number="17">А ўбачыўшы, зразумелі слова, што ім было пра Дзіцятка гэтае.</verse>
				<verse number="18">І ўсе, што чулі, дзівіліся дзеля таго, што ім расказалі пастухі.</verse>
				<verse number="19">Марыя ж запомніла ўсе гэтыя словы, разважаючы ў сэрцы сваім.</verse>
				<verse number="20">І вярнуліся пастухі, славячы і хвалячы Бога за ўсё, што чулі і бачылі, як ім было сказана.</verse>
				<verse number="21">І калі мінула восем дзён, калі трэба было абразаць Дзіцятка, назвалі Яго імем Езус, якое было Яму дадзена анёлам перш, чым Яно было пачата ва ўлоньні.</verse>
				<verse number="22">І калі споўніліся дні ачышчэньня іх па закону Майсея, прынесьлі Яго ў Ерузалім, каб прадставіць Госпаду,</verse>
				<verse number="23">як напісана ў законе Госпада: “Кожны першародны хлопец будзе пасьвячаны Госпаду”,</verse>
				<verse number="24">ды каб скласьці ахвяру паводле таго, што сказана ў законе Госпада: пару туркоў або два галубы.</verse>
				<verse number="25">І вось у той час быў у Ерузаліме чалавек, імем Сымон, і быў ён справядлівы, і баяўся (Бога), і чакаў пацяшэньня Ізраэля, і Дух Сьвяты быў на ім.</verse>
				<verse number="26">Ён атрымаў абяцаньне ад Духа Сьвятога, што не памрэ, пакуль перш не пабачыць Хрыста Госпадавага.</verse>
				<verse number="27">І, ведзены Духам, ён пайшоў у сьвятыню. І калі бацькі Езуса ўносілі Яго ў сьвятыню, каб выпаўніць Закон адносна Яго,</verse>
				<verse number="28">Сымон узяў Яго на рукі свае і багаславіў Бога ў гэтыя словы:</verse>
				<verse number="29">“Цяпер па слову Твайму, Госпадзе, адпушчаеш слугу Твайго ў супакоі,</verse>
				<verse number="30">бо вочы мае бачылі збаўленьне Тваё,</verse>
				<verse number="31">якое Ты прыгатаваў на віду ўсіх народаў;</verse>
				<verse number="32">сьвятло для прасьвятленьня паганаў і на спахвалу народу Твайго, Ізраэля”.</verse>
				<verse number="33">І бацька Ягоны і Маці дзівіліся што да таго, што аб Ім казалі.</verse>
				<verse number="34">І багаславіў іх Сымон, кажучы Марыі, Маці Ягонай: “Ён вось пастаўлены на падзеньне і на паўстаньне многіх у Ізраэлі ды на знак, катораму будуць працівіцца.</verse>
				<verse number="35">І Тваю душу праб’е меч, каб выявіліся намеры многіх сэрцаў”.</verse>
				<verse number="36">Там жа была і прарочыца Ганна, дачка Фануэля, з пакаленьня Асэравага. Яна была пажылая ў гадах, і ад дзявоцтва свайго з мужам жыла сем гадоў,</verse>
				<verse number="37">і, будучы ўдавой васьмідзесяці чатырох гадоў, не пакідала сьвятыні, служачы там (Богу) днём і ноччу ў пастах і маленьнях.</verse>
				<verse number="38">Яна вось, надыйшоўшы ў тую пару, славіла Бога і расказвала аб Ім усім, каторыя чакалі адкупленьня ў Ерузаліме.</verse>
				<verse number="39">І калі споўнілі ўсё паводле закону Госпада, вярнуліся ў Галілею, у Назарэт, горад свой.</verse>
				<verse number="40">А Дзіця расло і ўмацоўвалася, поўнае мудрасьці, ды ласка Божая была на Ім.</verse>
				<verse number="41">Бацькі Ягоныя хадзілі штогод у Ерузалім на ўрачыстасьць Пасхі.</verse>
				<verse number="42">І калі Езус меў ужо дванаццаць гадоў, пайшлі яны, як звычайна, на сьвята,</verse>
				<verse number="43">і калі па заканчэньні сьвята варочаліся дамоў, хлопчык Езус застаўся ў Ерузаліме, і не заўважылі гэтага бацькі Яго.</verse>
				<verse number="44">Думаючы, што Езус у грамадзе, прайшлі дзень дарогі і шукалі Яго сярод сваякоў і знаёмых,</verse>
				<verse number="45">і, не знайшоўшы, вярнуліся ў Ерузалім, шукаючы Яго.</verse>
				<verse number="46">І сталася, што па трох днях знайшлі Яго ў сьвятыні, седзячага паміж вучоных, слухаючага іх і пытаючага ў іх.</verse>
				<verse number="47">Усе, што слухалі, дзівіліся з розуму і адказаў Ягоных.</verse>
				<verse number="48">І (бацькі), убачыўшы Яго, зьдзівіліся. І Маці Ягоная сказала Яму: “Сынок, чаму так нам зрабіў? Вось жа бацька Твой і Я з болем шукалі Цябе”.</verse>
				<verse number="49">А Ён сказаў ім: “Пашто Мяне шукалі? Няўжо ня ведалі, што Мне трэба быць у справах Айца Майго?”</verse>
				<verse number="50">Але яны не зразумелі гэтых словаў, якія ім сказаў.</verse>
				<verse number="51">І пайшоў з імі, і прыйшоў у Назарэт, і быў паслухмяны. І Маці Ягоная захавала ўсе гэтыя словы ў сваім сэрцы.</verse>
				<verse number="52">А Езус рос у мудрасьці і гадах, ды ў ласцы ў Бога і ў людзей.</verse>
			</chapter>
			<chapter number="3">
				<verse number="1">У пятнаццатым годзе панаваньня цэзара Тыбэрыя, калі Понці Пілат начальнічаў у Юдэі, а Герод быў тэтрархам Галілеі, а брат яго Філіп — тэтрархам Ітурэі і Траханіцкай краіны, а Лісані — тэтрархам Абіліны,</verse>
				<verse number="2">пры першасьвятарах Аньне і Каяфе было слова Бога да Яна, сына Захарыі, у пустыні.</verse>
				<verse number="3">І праходзіў ён усю зямлю вакол Ярдану, вешчучы хрост навярненьня дзеля адпушчэньня грахоў,</verse>
				<verse number="4">як напісана ў кнізе словаў Ісаі прарока: “Голас гамонячага ў пустыні: Прыгатуйце дарогу Госпаду, прастуйце сьцежкі Яму.</verse>
				<verse number="5">Хай усякая яма будзе засыпана, і кожная гара і ўзгорак хай будуць паніжаны, і крывыя дарогі хай будуць выпрастаны, а выбоістыя хай будуць выраўнены,</verse>
				<verse number="6">і хай кожны чалавек убачыць збаўленьне Божае”.</verse>
				<verse number="7">Грамадам, што прыходзілі да яго атрымаць хрост, гаварыў: “Зьмяінае племя, хто навучыў вас уцякаць ад будучага гневу?</verse>
				<verse number="8">Рабіце дастойныя плады навярненьня, і перастаньце хваліцца між сабой: “Маем бацьку Абрагама”; кажу вам, што Бог можа з гэтых каменьняў падняць сыноў Абрагаму.</verse>
				<verse number="9">Ужо вось сякера прыложана да карэньняў дрэваў, усякае бо дрэва, што не дае добрага плоду, будзе сьсечана і кінута ў агонь.</verse>
				<verse number="10">Дык пыталіся ў яго грамады: “Што тады маем рабіць?”</verse>
				<verse number="11">Ён у адказ гаварыў ім: “Хто мае дзьве адзежы, хай дасьць таму, хто ня мае. І хто мае яду, хай зробіць падобна”.</verse>
				<verse number="12">Прыходзілі таксама мытнікі, каб атрымаць хрост, і яны пыталіся ў яго: “Вучыцелю, што мы маем рабіць?”</verse>
				<verse number="13">А ён і ім казаў: “Нічога не рабіце больш таго, што вам прызначана”.</verse>
				<verse number="14">Пыталіся ў яго таксама жаўнеры: “А што мы маем рабіць?” А ён ім сказаў: “Нікога ня біце, не ўціскайце і будзьце задаволены сваёю платаю”.</verse>
				<verse number="15">А калі народ сумняваўся ды ўсе ў душы пачыналі разважаць пра Яна, ці ён часам ня Хрыстос,</verse>
				<verse number="16">Ян адказваў усім, кажучы: “Я хрышчу вас вадою. Але прыйдзе дужэйшы ад мяне, катораму Я ня варты разьвязаць рамень Яго сандалаў. Ён будзе вас хрысьціць Духам Сьвятым і агнём.</verse>
				<verse number="17">Ён трымае ў руцэ сваёй веялку і ачысьціць ток свой, ды зьбярэ пшаніцу ў сьвіран свой, а салому спаліць у агні незгасальным.</verse>
				<verse number="18">Многа таксама іншага навучаючы, абвяшчаў народу добрую вестку.</verse>
				<verse number="19">Але Герод, тэтрарха, напамінаны Янам дзеля Герадыяды, жонкі брата свайго, ды дзеля іншых ліхіх паступкаў, якіх дапускаўся Герод,</verse>
				<verse number="20">дадаў да ўсяго і тое, што пасадзіў Яна ў вязьніцу.</verse>
				<verse number="21">І сталася, калі ўвесь народ хрысьціўся, і Езус быў ахрышчаны і маліўся, адкрылася неба,</verse>
				<verse number="22">і Дух Сьвяты цялесна ў выглядзе галуба зыйшоў на Езуса. І азваўся голас з неба: “Ты — Сын Мой улюблёны, у Табе Маё ўпадабаньне”.</verse>
				<verse number="23">Езус меў каля трыццаці гадоў, калі пачынаў (сваё служэньне), і быў уважаны за сына Язэпа, сына Гелія, сына Матата,</verse>
				<verse number="24">сына Левія, сына Мэльхі, сына Янная, сына Язэпа,</verse>
				<verse number="25">сына Мататыя, сына Амоса, сына Нагума, сына Эсьлі, сына Нагая,</verse>
				<verse number="26">сына Магата, сына Мататыя, сына Сэмэя, сына Ясэха, сына Ёда,</verse>
				<verse number="27">сына Яна, сына Рэсы, сын Зарабабэля, сына Салятыеля, сына Нэрыя,</verse>
				<verse number="28">сына Мэльхі, сына Адыя, сына Касама, сына Эльмадама, сына Гера,</verse>
				<verse number="29">сына Ёзуэ, сына Эліезэра, сына Ярыма, сына Матата, сына Левія,</verse>
				<verse number="30">сына Сымона, сына Юды, сына Язэпа, сына Ёны, сына Эліякіма,</verse>
				<verse number="31">сына Мэлея, сына Мэнны, сына Матата, сына Натана, сына Давіда,</verse>
				<verse number="32">сынам Есэя, сына Абэда, сына Баоза, сына Сальмона, сына Наасона,</verse>
				<verse number="33">сына Амінадаба, сына Адміна, сына Арнія, сынам Эсрома, сына Фарэса, сына Юды,</verse>
				<verse number="34">сына Якуба, сына Ізаака, сына Абрагама, сына Тарэ, сына Нахора,</verse>
				<verse number="35">сына Сэруха, сына Рагава, сына Фалека, сына Гебэра, сына Сале,</verse>
				<verse number="36">сына Кайнана, сына Арфаксада, сына Сэма, сына Ноя, сына Лямэха,</verse>
				<verse number="37">сына Матузаля, сына Геноха, сына Ярэда, сына Малялеэля, сына Кайнана,</verse>
				<verse number="38">сынам Геноса, сына Сэта, сына Адама, сына Божага.</verse>
			</chapter>
			<chapter number="4">
				<verse number="1">Езус, поўны Духа Сьвятога, вярнуўся ад Ярдану і быў Духам заведзены ў пустыню</verse>
				<verse number="2">на сорак дзён, і быў там спакушаны д’яблам. Ды ня еў у тыя дні анічога, а калі яны скончыліся, захацеў есьці.</verse>
				<verse number="3">Сказаў Яму д’ябал: “Калі Ты — Сын Божы, дык загадай гэтаму каменю, каб ён стаўся хлебам”.</verse>
				<verse number="4">І адказаў яму Езус: “Напісана: “Ня толькі хлебам жыве чалавек”.”</verse>
				<verse number="5">Затым падняў Яго і паказаў Яму ўсе каралеўствы сьвету ў адзін момант,</verse>
				<verse number="6">ды сказаў Яму д’ябал: “Дам табе ўладу над сусьветам і іх славу, бо мне гэта дадзена, і каму хачу, таму даю яе.</verse>
				<verse number="7">Дык калі Ты паклонішся перада мной, усё будзе Тваё”.</verse>
				<verse number="8">У адказ сказаў яму Езус: “Напісана: “Госпаду, Богу твайму, будзеш пакланяцца ды Яму аднаму служыць будзеш”.</verse>
				<verse number="9">Затым завёў Яго (д’ябал) у Ерузалім, і паставіў на верху сьвятыні, і сказаў Яму: “Калі Ты — Сын Божы, дык кінься ўніз.</verse>
				<verse number="10">Бо напісана: “Анёлам сваім загадае пра Цябе берагчы Цябе”,</verse>
				<verse number="11">ды: “на руках панясуць Цябе, каб часам не скалечыў аб камень нагі тваёй”.</verse>
				<verse number="12">Адказаў яму Езус: “Сказана: “Не спакушай Госпада, Бога твайго”.</verse>
				<verse number="13">І калі скончыў д’ябал усе спакушэньні, адступіўся ад Яго да часу.</verse>
				<verse number="14">І ў моцы Духа вярнуўся Езус у Галілею, і вестка пра Яго разьнеслася па ўсёй краіне.</verse>
				<verse number="15">І Езус вучыў у сынагогах іх, і быў слаўлены ўсімі.</verse>
				<verse number="16">І прыйшоў у Назарэт, дзе быў узгадаваны, і, па сваім звычаі, у суботу ўвайшоў у сынагогу і падняўся чытаць.</verse>
				<verse number="17">І падалі Яму кнігу прарока Ісаі. І калі разьвярнуў кнігу, натрапіў на месца, дзе было напісана:</verse>
				<verse number="18">“Дух Госпада нада Мною; таму Мяне намасьціў, каб вясьціў Эвангельле ўбогім, паслаў Мяне вясьціць свабоду вязьням, і сьляпым — вяртаньне зроку, адпусьціць прыгнечаных на свабоду,</verse>
				<verse number="19">вясьціць год спагадлівасьці Госпада”.</verse>
				<verse number="20">Потым закрыў кнігу, аддаў слузе і сеў. І вочы ўсіх у сынагозе былі зьвернуты на Яго.</verse>
				<verse number="21">Ён пачаў тады гаварыць ім: “Сёньня споўніліся толькі што вамі чутыя словы Пісаньня”.</verse>
				<verse number="22">Усе засьведчылі Яму ды дзівіліся чароўнасьці словаў, выплываючых з вуснаў Ягоных, і казалі: “Ці ж гэта ня сын Язэпаў?”</verse>
				<verse number="23">А Ён сказаў ім: “Хіба скажаце Мне гэту прымаўку: “Лекару, вылечы самога сябе. Учыні і тут, у бацькаўшчыне Тваёй, тое, што, чулі мы, учыніў Ты ў Кафарнаўме”.</verse>
				<verse number="24">І сказаў: “Сапраўды кажу вам, што ніводзін прарок не прыймаецца ў сваёй бацькаўшчыне.</verse>
				<verse number="25">Праўдзіва кажу вам: Многа ўдоваў было ў Ізраэлю ў дні Гальяша, калі неба было замкнёна на тры гады і шэсьць месяцаў, ды быў вялікі голад на ўсёй зямлі;</verse>
				<verse number="26">і да ніводнай з іх ня быў пасланы Гальяш, адно да аўдавелай жанчыны ў Сарэпце Сідонскай.</verse>
				<verse number="27">Таксама было многа пракажаных у Ізраэлю за Элізэя прарока, але ніводзін з іх ня быў ачышчаны, адно Нааман Сырыец”.</verse>
				<verse number="28">Чуючы гэта, усе ў сынагозе закіпелі злосьцю,</verse>
				<verse number="29">і паўскоквалі, і выцягнулі Яго за горад, ды ўзьвялі на верх гары, на якой стаяў горад іх, каб спіхнуць Яго.</verse>
				<verse number="30">Але Ён прайшоў між імі і адыйшоў.</verse>
				<verse number="31">І зыйшоў Езус у Кафарнаўм, горад Галілейскі, і там навучаў у суботы.</verse>
				<verse number="32">І ўсе дзівіліся з навукі Ягонай, бо з уладай былі словы Ягоныя.</verse>
				<verse number="33">У той час быў у сынагозе чалавек, маючы духа нячыстага. І крычаў ён моцным голасам:</verse>
				<verse number="34">“Пакінь, што Табе да нас, Езус з Назарэту? Ты прыйшоў губіць нас? Ведаю Цябе, што Ты — Сьвяты Божы”.</verse>
				<verse number="35">Але Езус пасварыўся на яго, загадваючы: “Замаўчы, ды выйдзі з яго”. І дэман, кінуўшы яго на сярэдзіну, выйшаў з яго, нічога не пашкодзіўшы яму.</verse>
				<verse number="36">І ахапіў жах усіх; і зварачаліся адзін да аднаго, кажучы: “Што гэта за слова, што мае ўладу і моц загадваць духам нячыстым, і тыя выходзяць”.</verse>
				<verse number="37">І так вестка аб Ім разыходзілася па ўсіх вакалічных мясцовасьцях.</verse>
				<verse number="38">Выйшаўшы з сынагогі, пайшоў Ён у дом Сымона. А цёшча Сымона была ў вялікай гарачцы, дык прасілі Яго за яе.</verse>
				<verse number="39">І стаўшы пры ёй, загадаў гарачцы, і яна пакінула яе. І яна зараз жа, падняўшыся, паслугавала ім.</verse>
				<verse number="40">А па заходзе сонца ўсе, што мелі хворых на ўсякія хваробы, прыводзілі іх да Яго. І Ён клаў рукі на кожнага ды аздараўляў іх.</verse>
				<verse number="41">З многіх выходзілі таксама дэманы з крыкам: “Ты — Сын Божы”. І (Езус), сварачыся на іх, не дазваляў казаць, што яны ведаюць, што Ён — Хрыстос. Езус пакідае Кафарнаўм</verse>
				<verse number="42">А калі настаў дзень, Ён выйшаў і адыйшоў на пустыннае месца; і народ аднак шукаў Яго і прыйшоў да Яго, і стараліся затрымаць, каб не адыходзіў ад іх.</verse>
				<verse number="43">Але Ён сказаў ім: “Трэба, каб Я і іншым гарадам вясьціў добрую вестку пра Каралеўства Божае, бо Я дзеля гэтага пасланы”.</verse>
				<verse number="44">І далей навучаў у сынагогах Галілеі.</verse>
			</chapter>
			<chapter number="5">
				<verse number="1">Аднойчы, калі грамады ціснуліся да Яго слухаць слова Божага, а Ён стаяў каля возера Генэзарэт,</verse>
				<verse number="2">убачыў дзьве лодкі, стаячыя пры беразе возера; рыбакі былі выйшаўшы і паласкалі сеткі.</verse>
				<verse number="3">Дык Езус увайшоў у адну лодку, што была Сымонава, і прасіў, каб адплылі крыху ад берага. І, седзячы ў лодцы, навучаў людзей.</verse>
				<verse number="4">Кончыўшы гаварыць, сказаў Сымону: “Паплыві на глыбіню ды закіньце сеткі вашыя на лоўлю”.</verse>
				<verse number="5">А Сымон адказаў Яму: “Вучыцелю, мы ўсю ноч трудзіліся і нічога не злавілі. Аднак на Тваё слова закіну сетку”.</verse>
				<verse number="6">А калі гэта зрабілі, злавілі так многа рыбы, што сетка рвалася.</verse>
				<verse number="7">Дык далі знак таварышам, якія былі ў другой лодцы, каб пасьпяшылі і дапамаглі ім. Дык прыбылі і запоўнілі абедзьве лодкі, так, што ледзь не танулі.</verse>
				<verse number="8">Бачачы гэта, Сымон Пётар упаў да кален Езуса, кажучы: “Адыйдзі ад Мяне, Госпадзе, бо я — чалавек грэшны”.</verse>
				<verse number="9">Бо дзеля такога налову рыбы яго ды ўсіх, што з ім былі, ахапіў жах.</verse>
				<verse number="10">Таксама і Якуба, і Яна, сыноў Зэбэдэявых, таварышаў Сымона. І сказаў Езус Сымону: “Ня бойся; адгэтуль ужо людзей лавіць будзеш”.</verse>
				<verse number="11">І, выцягнуўшы лодкі на бераг, пакінулі ўсё і пайшлі за Ім.</verse>
				<verse number="12">І здарылася, калі Езус быў у адным горадзе, вось прыйшоў адзін чалавек поўнасьцю пракажаны. Ён, убачыўшы Езуса, паў вобліч і прасіў Яго, кажучы: “Госпадзе, калі хочаш, можаш мяне ачысьціць”.</verse>
				<verse number="13">І Езус, працягнуўшы руку, дакрануўся яго і сказаў: “Хачу, будзь ачышчаны”. І зараз жа праказа зыйшла з яго.</verse>
				<verse number="14">І (Езус) загадаў яму, каб нікому пра гэта не гаварыў, але сказаў: “Ідзі, пакажыся сьвятару і ахвяруй за сваё ачышчэньне, як загадаў Майсей на сьведчаньне ім”.</verse>
				<verse number="15">Але разыходзілася слова аб Ім тым больш, і зьбіраліся вялікія грамады людзей паслухаць Яго ды быць аздароўленымі ад сваіх немачаў.</verse>
				<verse number="16">А Ён удаляўся на адзінач і маліўся.</verse>
				<verse number="17">Здарылася, што аднаго дня сядзеў Езус, навучаючы. Там жа сядзелі і фарысэі і законаведы, сабраўшыся з усіх пасяленьняў Галілеі, і Юдэі, і Ерузаліма. І Езус меў моц Госпадаву на аздараўленьне.</verse>
				<verse number="18">Якраз мужчыны прынесьлі чалавека спараліжаванага на лежаку, ды стараліся ўнесьці яго і пакласьці перад Езусам.</verse>
				<verse number="19">І калі дзеля натоўпу не маглі ніяк унесьці, дык узыйшлі на дах і праз сталяваньне спусьцілі яго на лежаку на сярэдзіну перад Езусам.</verse>
				<verse number="20">І Ён, бачачы іхнюю веру, сказаў: ”Чалавеча, адпушчаюцца табе грахі твае”.</verse>
				<verse number="21">І пачалі наракаць кніжнікі і фарысэі, і казаць: “Хто Ён, што блюзьніць? Хто можа грахі адпушчаць, апрача самога Бога?”</verse>
				<verse number="22">А Езус, пазнаўшы іхнія думкі, у адказ сказаў ім: “Што вы думаеце ў сэрцах вашых?</verse>
				<verse number="23">Што лягчэй сказаць: “Адпушчаюцца табе грахі твае”, або: “Устань і хадзі”?</verse>
				<verse number="24">Але, каб вы ведалі, што Сын Чалавечы мае ўладу на зямлі адпушчаньня грахоў, — кажа спараліжаванаму, — Кажу табе, падыміся, вазьмі ляжак свой ды ідзі дамоў”.</verse>
				<verse number="25">І ён, зараз падняўшыся на віду ўсіх, узяў ляжак, на каторым ляжаў, і пайшоў да дому свайго, славячы Бога.</verse>
				<verse number="26">Дык усіх ахапіла зьдзіўленьне, дык славілі Бога і, напалоханыя, казалі: “Бачылі мы сёньня дзіўныя рэчы”.</verse>
				<verse number="27">І пасьля гэтага ідучы, Езус убачыў мытніка на імя Леві, седзячага пры мытні, дык сказаў яму: “Хадзі за Мною!”</verse>
				<verse number="28">І ён, пакінуўшы ўсё, падняўся і пайшоў за Ім.</verse>
				<verse number="29">Затым справіў Яму Леві вялікі банкет у доме сваім, ды вялікае мноства мытнікаў і іншых засела з імі пры стале.</verse>
				<verse number="30">Дык наракалі фарысэі і кніжнікі іх і казалі вучням Ягоным: “Чаму гэта вы з мытнікамі і грэшнікамі ясьцё і п’яцё?”</verse>
				<verse number="31">У адказ сказаў ім Езус: “Не здаровыя патрабуюць лекара, але тыя, што блага чуюцца.</verse>
				<verse number="32">Не прыйшоў Я клікаць справядлівых, але грэшнікаў да пакаяньня”.</verse>
				<verse number="33">Але яны казалі Яму: “Чаму Янавы вучні часта пасьцяць і моляцца, падобна і фарысэйскія, а Твае ядуць і п’юць?”</verse>
				<verse number="34">А Езус сказаў ім: “Ці ж можаце змушаць пасьціць гасьцей вясельных, пакуль жаніх з імі?</verse>
				<verse number="35">Прыйдуць аднак дні, калі ім забяруць маладога, тады пасьціць яны будуць у тыя дні”.</verse>
				<verse number="36">Сказаў ім яшчэ прытым прыповесьць: “Ніхто латы з адзеньня новага не прышывае да старога адзеньня, бо і новае разьдзярэ, ды лата з новага не надаецца да старога.</verse>
				<verse number="37">Ніхто таксама маладога віна ня лье да старых мяхоў, бо маладое віно рассадзіць мяхі і само разальецца, і мяхі прападуць.</verse>
				<verse number="38">Але віно маладое трэба ўліваць у новыя мяхі, тады адно і другое захаваецца.</verse>
				<verse number="39">Ды ніхто, п’ючы старое, не захоча адразу новага, бо кажа: “Старое лепшае”.</verse>
			</chapter>
			<chapter number="6">
				<verse number="1">Аднойчы, калі Езус праходзіў праз пшанічнае поле, вучні Ягоныя зрывалі каласы, выціскалі зярняты рукамі ды елі.</verse>
				<verse number="2">Некаторыя фарысэі казалі ім: “Што гэта робіце, што нельга рабіць у суботу?”</verse>
				<verse number="3">І Езус у адказ сказаў ім: “Ці вы не чыталі, што зрабіў Давід, калі быў галодны сам і тыя, што з ім былі?</verse>
				<verse number="4">Як увайшоў у дом Божы, і сам браў хлябы пакладныя, і еў, ды даў тым, што з ім былі, хоць не належыцца іх есьці нікому, толькі сьвятарам”.</verse>
				<verse number="5">І сказаў ім: “Сын Чалавечы ёсьць Гаспадар і суботы”.</verse>
				<verse number="6">У іншы шабат здарылася таксама, што Езус увайшоў у сынагогу і навучаў. І быў там чалавек, які меў сухую правую руку.</verse>
				<verse number="7">А кніжнікі і фарысэі паглядалі на Яго, ці будзе ў суботу аздараўляць, каб знайсьці прычыну абвінаваціць Яго.</verse>
				<verse number="8">(Езус) ведаў думкі іхнія і сказаў чалавеку, які меў сухую руку: “Падыміся і стань на сярэдзіне”. І ён, падняўшыся, устаў.</verse>
				<verse number="9">Тады спытаўся ў іх Езус: “Пытаюся вас, ці належыцца ў суботу добра рабіць, ці блага, жыцьцё ўратаваць ці загубіць?”</verse>
				<verse number="10">Ды, глянуўшы навокал на ўсіх, сказаў чалавеку: “Выцягні руку тваю!” І ён выцягнуў, і здаровай сталася рука ягоная.</verse>
				<verse number="11">А яны прыйшлі ў шал і радзіліся між сабой, што зрабіць з Езусам.</verse>
				<verse number="12">Здарылася ў тыя дні, што (Езус) пайшоў на гару маліцца ды правёў усю ноч у малітве Божай.</verse>
				<verse number="13">І па настаньні дня пазваў вучняў сваіх ды выбраў з-паміж іх Дванаццаць, каторых і назваў апосталамі:</verse>
				<verse number="14">Сымона, каторага пераназваў Пятром, і Андрэя, брата ягонага, Якуба і Яна, Філіпа і Баўтрамея,</verse>
				<verse number="15">Матэвуша і Тамаша, Якуба Альфеявага, і Сымона, каторага завуць Зэлётам,</verse>
				<verse number="16">Юду Якубавага ды Юду Іскарыёта, каторы быў здраднікам.</verse>
				<verse number="17">І зыйшоў з імі, і затрымаўся на роўным месцы разам з грамадой сваіх вучняў ды з вялікім мноствам людзей з усёй Юдэі і Ерузаліму, з узьбярэжжа Тыру і Сідону,</verse>
				<verse number="18">што прыбылі паслухаць Яго і быць аздароўленымі са сваіх хваробаў. Таксама мучаныя нячыстымі духамі былі аздароўлены.</verse>
				<verse number="19">І ўвесь натоўп людзей стараўся дакрануцца да Яго, бо ад Яго выходзіла моц ды аздараўляла ўсіх.</verse>
				<verse number="20">У той час Езус, зьвярнуўшы вочы свае на вучняў сваіх, казаў: “Шчасьлівыя ўбогія, бо вашае ёсьць Каралеўства Божае.</verse>
				<verse number="21">Шчасьлівыя, каторыя цяпер галадаеце, бо будзеце насычаны. Шчасьлівыя, што цяпер плачаце, бо будзеце сьмяяцца.</verse>
				<verse number="22">Шчасьлівыя вы, калі вас людзі будуць мець у нянавісьці і калі вас адпіхнуць, і праклінаць вас будуць, і зьнеслаўляць імя вашае як ліхое дзеля Сына Чалавечага.</verse>
				<verse number="23">Весяліцеся ў той дзень і радуйцеся, бо заплата вашая шчодрая ў небе; бо так рабілі прарокам бацькі іхнія.</verse>
				<verse number="24">Але гора вам, багатыя, бо маеце пацяшэньне вашае.</verse>
				<verse number="25">Гора вам, каторыя цяпер перасычаныя, бо будзеце галодныя. Гора вам, што цяпер сьмяецёся, бо будзеце сумаваць і плакаць.</verse>
				<verse number="26">Гора вам, калі аб вас добра гаварыць будуць усе людзі, бо так фальшывым прарокам рабілі бацькі іхнія.</verse>
				<verse number="27">Але кажу вам, каторыя слухаеце: Любіце непрыяцеляў вашых, добра рабіце тым, што вас ненавідзяць,</verse>
				<verse number="28">спагадайце тым, што вас праклінаюць, і маліцеся за тых, што вас ачарняюць.</verse>
				<verse number="29">А хто б цябе ўдарыў у шчаку, падстаў яму і другую; і таму, хто забірае табе вопратку, не забараняй узяць, і кашулю.</verse>
				<verse number="30">Кожнаму, хто цябе просіць, дай, і ад таго, хто табе забірае нешта тваё, не дамагайся звароту.</verse>
				<verse number="31">І як вы хочаце, каб вам людзі рабілі, так і вы ім рабіце.</verse>
				<verse number="32">І калі любіце тых, што вас любяць, якая вам за тое падзяка? Бо і грэшнікі любяць тых, каторыя іх любяць.</verse>
				<verse number="33">І калі вы робіце дабро тым, што вам дабро робяць, якая ж для вас падзяка? Бо нават грэшнікі так робяць.</verse>
				<verse number="34">І калі пазычаеце тым, ад якіх спадзяіцёся звароту, дык якая ж для вас падзяка? Бо і грэшнікі грэшнікам пазычаюць, каб гэтулькі-ж было зьвернута.</verse>
				<verse number="35">Вы ж любіце непрыяцеляў вашых і добра ім рабіце, і пазычайце, нічога назад не спадзяючыся; і заплата вашая будзе вялікай, і вы будзеце сынамі Узвышняга, бо Ён спагадны і для неўдзячных і благіх.</verse>
				<verse number="36">Будзьце ж міласэрныя, як і ваш Айцец міласэрны.</verse>
				<verse number="37">Не судзіце, і ня будзеце суджаны. Не вінавацьце, і ня будзеце вінавачаны. Адпушчайце, і вам будзе адпушчана.</verse>
				<verse number="38">Давайце і будзе вам дадзена, меркай добрай, поўнай, патрэсянай і з верхам дадуць вам на ўлоньне вашае. Бо такой самай меркай, каторай вы мераеце, будзе вам адмерана”.</verse>
				<verse number="39">Затым сказаў ім прыповесьць: “Ці можа сьляпы весьці сьляпога? Ці не абодва ўваляцца ў яму?</verse>
				<verse number="40">Вучань ня большы за вучыцеля: але навучыўшыся ўсяму, будзе, як вучыцель ягоны.</verse>
				<verse number="41">Чаму бачыш затруску ў воку брата твайго, а бэлькі ў сваім воку ня бачыш?</verse>
				<verse number="42">Або як можаш казаць брату твайму: “Дазволь, браток, выняць затруску з вока твайго”, а бэлькі, што ў тваім воку, ня бачыш? Крывадушнік, вымі перш бэльку з твайго вока, а тады пабачыш, як выняць затруску з вока брата твайго.</verse>
				<verse number="43">Няма вось дрэва добрага, родзячага благія плады, ані благога дрэва, родзячага добрыя плады.</verse>
				<verse number="44">Бо кожнае дрэва пазнаецца па сваім плодзе. Таксама не зьбіраюць фігаў з церняў або вінаграду з шыпшыньніку.</verse>
				<verse number="45">Добры чалавек дабывае з добрага скарбца сэрца свайго дабро, а благі чалавек з ліхога скарбца сэрца свайго дабывае ліхоцьце. Бо ад перапоўненага сэрца гавораць вусны.</verse>
				<verse number="46">Чаму прызываеце Мяне: “Госпадзе, Госпадзе!”, і не выконваеце таго, што вам кажу.</verse>
				<verse number="47">Кожны, хто прыходзіць да Мяне, і слухае словы Мае, і спаўняе іх, скажу вам, да каго ён падобны:</verse>
				<verse number="48">Ён падобны да чалавека, які збудаваў дом, і ўкапаўся глыбока, і палажыў падмурак на скале. А калі нахлынула паводка, ударыла рака ў той дом і не змагла яго зварухнуць, бо добра быў ён пабудаваны.</verse>
				<verse number="49">А той, хто слухае і не выконвае, падобны да чалавека, які збудаваў свой дом на зямлі без падмурка, на які націснула рака і зараз паваліўся. І разбурэньне дому таго было вялікае.</verse>
			</chapter>
			<chapter number="7">
				<verse number="1">А калі скончыў усе свае словы навукі слухаючым яго людзям, накіраваўся ў Кафарнаўм.</verse>
				<verse number="2">А ў аднаго сотніка быў слуга, якога той вельмі цаніў, і быў моцна хворы, блізкі сьмерці.</verse>
				<verse number="3">Ён, пачуўшы пра Езуса, паслаў да Яго старшыняў Юдэйскіх, просячы Яго, каб прыйшоў і аздаравіў слугу яго.</verse>
				<verse number="4">Калі яны прыйшлі да Езуса, шчыра прасілі Яго, кажучы: “Варты ён, каб гэта яму зрабіў,</verse>
				<verse number="5">бо ён любіць наш народ, нават паставіў нам сынагогу”.</verse>
				<verse number="6">Дык Езус пайшоў за імі. А калі ўжо быў недалёка ад дому, паслаў сотнік сяброў сказаць: “Госпадзе, не турбуйся, бо я ня варты, каб Ты ўвайшоў пад дах мой.</verse>
				<verse number="7">Таму што і самога сябе ўважаю за нявартага прыйсьці да Цябе; але скажы слова і паздаравее слуга мой.</verse>
				<verse number="8">Бо і я — чалавек, маючы ўладу, маю пад сабой жаўнераў. Кажу гэтаму: “Ідзі”, і ён ідзе, а іншаму: “Прыйдзі”, і ён прыходзіць, і слузе свайму: “Рабі гэта”, і ён робіць”.</verse>
				<verse number="9">Езус, пачуўшы гэта, зьдзівіўся дзеля яго ды, зьвярнуўшыся да ідучых за Ім грамадой, сказаў: “Кажу вам, не знайшоў я такой веры ў Ізраэлю!”</verse>
				<verse number="10">І тыя (пасланьнікі), вярнуўшыся дамоў, знайшлі слугу здаровым.</verse>
				<verse number="11">Выпала, што пасьля ішоў (Езус) у горад, які называецца Наім, і з Ім ішлі вучні Ягоныя ды вялікі натоўп людзей.</verse>
				<verse number="12">А калі падыходзіў да брамы горада, якраз выносілі памёршага адзінага сына маці, каторая была ўдавой, ды мноства людзей з горада ішло з ёю.</verse>
				<verse number="13">Калі ўбачыў яе Госпад, пашкадаваў яе ды сказаў ёй: “Ня плач!”</verse>
				<verse number="14">Падыйшоў і дакрануўся насілкаў; а тыя, што несьлі, затрымаліся. І сказаў: “Юнача, кажу табе, устань!”</verse>
				<verse number="15">І сеў памёршы, і пачаў гаварыць. І аддаў яго ягонай маці.</verse>
				<verse number="16">Дык усіх ахапіў страх, і славілі Бога, кажучы: “Вялікі прарок паўстаў сярод нас”, ды: “Бог наведаў народ свой”.</verse>
				<verse number="17">І разьнеслася слова гэтае па ўсёй Юдэі і па ўсёй вакалічнай краіне.</verse>
				<verse number="18">І паведамілі Яну яго вучні пра ўсё гэтае.</verse>
				<verse number="19">Дык Ян паклікаў двух сваіх вучняў і паслаў іх да Госпада запытацца: “Ці Ты — Той, каторы мае прыйсьці, ці маем чакаць другога?”</verse>
				<verse number="20">Як толькі яны прыйшлі да Езуса, сказалі: “Ян Хрысьціцель паслаў нас да Цябе, кажучы: “Ці Ты — Той, каторы мае прыйсьці, ці маем чакаць другога?”</verse>
				<verse number="21">У той час Езус аздаравіў многіх ад хваробаў, і цярпеньняў, і ад ліхіх духаў ды многім сьляпым вярнуў зрок.</verse>
				<verse number="22">І ў адказ сказаў ім Езус: “Ідзіце і абвясьціце Яну, што вы бачылі і чулі: сьляпыя бачаць, кульгавыя ходзяць, пракажаныя ачышчаюцца, глухія чуюць, памёршыя ўваскрасаюць, убогім весьціцца Эвангельле,</verse>
				<verse number="23">і шчасьлівыя тыя, што з Мяне ня згоршацца”.</verse>
				<verse number="24">І калі адыйшліся пасланыя Янам, пачаў Езус гаварыць пра Яна да народу: “Што вы выйшлі глядзець у пустыню? Ці трысьціну, хістаную ветрам?</verse>
				<verse number="25">Ды што выйшлі пабачыць? Мо чалавека, адзетага ў мяккае адзеньне? Вось тыя, што ў багатых адзеньнях ды ў раскошы жывуць, у дамах каралеўскіх знаходзяцца.</verse>
				<verse number="26">Ды што вы выйшлі пабачыць? Прарока? Так, кажу вам, і больш за прарока.</verse>
				<verse number="27">Ён той, аб кім напісана: “Вось жа пасылаю анёла Майго перад воблікам Тваім. Ён прыгатуе дарогу Тваю перад Табою”.</verse>
				<verse number="28">Бо кажу вам: Між народжаных жанчынамі няма большага за Яна (Хрысьціцеля). Але найменшы ў Каралеўстве Божым большы за яго.</verse>
				<verse number="29">І ўвесь народ, які яго чуў, і мытнікі славілі Бога, хрысьцячыся хростам Янавым.</verse>
				<verse number="30">Фарысэі ж і законаведы ўзгардзілі намерам Божым што да сябе і не прынялі хросту ад яго.</verse>
				<verse number="31">З кім мог бы параўнаць Я гэтае пакаленьне людзей і да каго яны падобны?</verse>
				<verse number="32">Яны падобны да хлапчанят, седзячых на рынку, якія кажуць адны да другіх: “Сьпявалі мы вам, а вы ня танчылі, галасілі мы, а вы ня плакалі”.</verse>
				<verse number="33">Прыйшоў Ян Хрысьціцель, і хлеба ня еў, і віна ня піў, і вы кажаце: “Дэмана мае”.</verse>
				<verse number="34">Прыйшоў Сын Чалавечы, які есьць і п’е, і вы кажаце: “Вось чалавек, абжора і п’яніца, прыяцель мытнікаў і грэшнікаў”.</verse>
				<verse number="35">І апраўдана мудрасьць усімі яе сынамі”.</verse>
				<verse number="36">Адзін фарысэй запрасіў Езуса да сябе на пасілак; і Ён, увайшоўшы ў дом фарысэя, сеў за стол.</verse>
				<verse number="37">І вось адна жанчына, каторая была ў горадзе грэшніцай, як даведалася, што Ён сядзіць пры стале ў доме фарысэя, прынесла алябастравую пасудзіну алейку,</verse>
				<verse number="38">ды, стануўшы ззаду каля ног Яго, пачала сьлязьмі абліваць ногі Ягоныя і абціраць валасамі сваёй галавы, ды цалавала ногі Ягоныя і намашчала іх алейкам.</verse>
				<verse number="39">Бачачы гэта, фарысэй, што запрасіў Яго, падумаў у душы сваёй: “Каб Ён быў прарокам, ведаў бы, што гэта за жанчына, якая датыкаецца да Яго, бо яна — грэшніца”.</verse>
				<verse number="40">І адказаў яму Езус: “Сымон, маю табе нешта сказаць”. А ён кажа: “Вучыцелю, кажы”.</verse>
				<verse number="41">“Нейкі пазычацель меў двух даўжнікоў: адзін быў яму пяцьсот дынараў вінаваты, а другі — пяцьдзесят.</verse>
				<verse number="42">Калі ня мелі з чаго аддаць, дараваў ім абодвум. Дык каторы з іх больш удзячны?”</verse>
				<verse number="43">Сымон у адказ сказаў: “Думаю, што той, катораму болей дараваў”. А Езус сказаў яму: “Добра ты рассудзіў”.</verse>
				<verse number="44">І, павярнуўшыся да жанчыны, сказаў Сымону: “Бачыш гэтую жанчыну? Увайшоў Я ў дом твой, і ты не падаў Мне вады на ногі, а яна сьлязьмі абмыла ногі Мае і валасамі сваімі абцёрла.</verse>
				<verse number="45">Ты Мне пацалунку ня даў, а яна, як толькі ўвайшла, не перастае цалаваць ногі Мае.</verse>
				<verse number="46">Не намасьціў ты галавы Маёй, а яна ногі Мае намасьціла алейкам.</verse>
				<verse number="47">Дзеля таго кажу табе: Адпушчаюцца многія грахі ёй, бо многа ўзьлюбіла. А каму менш адпушчаецца, той менш і любіць”.</verse>
				<verse number="48">Сказаў затым ёй: “Адпушчаюцца табе грахі”.</verse>
				<verse number="49">Дык супачываўшыя разам з Ім сталі гаварыць між сабой: “Хто Ён, што нават грахі адпушчае?”</verse>
				<verse number="50">Затым сказаў Езус жанчыне: “Вера твая збавіла цябе. Ідзі ў супакоі”. Сьледам за Езусам</verse>
			</chapter>
			<chapter number="8">
				<verse number="1">І далей Езус хадзіў па гарадах і вёсках, вучачы і абвяшчаючы Эвангельле аб Божым Каралеўстве, і былі з Ім Дванаццаць</verse>
				<verse number="2">ды некалькі жанчынаў, каторых вылечыў ад ліхіх духаў і ад немачаў: Марыя, званая Магдаленай, з якой выйшла сем дэманаў,</verse>
				<verse number="3">Ёанна, жонка Хузы, ўрадоўца Герода, і Зузанна, поруч многа іншых, каторыя дапамагалі ім з маёмасьці сваёй.</verse>
				<verse number="4">А калі сабраўся вялікі натоўп ды з гарадоў сьпяшаліся да Яго, гаварыў (да іх) у прыповесьцях:</verse>
				<verse number="5">“Выбраўся сейбіт сеяць насеньне сваё. І калі сеяў, адно ўпала пры дарозе і было стаптана, ды птушкі нябесныя зьдзяўблі яго.</verse>
				<verse number="6">А другое ўпала на скалу і, узыйшоўшы, засохла, бо ня мела вільгаці.</verse>
				<verse number="7">Яшчэ іншае ўпала між церняў, і церні, вырасшы разам з ім, заглушылі яго.</verse>
				<verse number="8">Іншае зноў упала на ўрадлівую зямлю і, калі вырасла, дала плён стакротны”. Гэта разказваючы, клікаў: “Хто мае вушы слухаць, хай слухае”.</verse>
				<verse number="9">Пыталіся затым вучні Ягоныя ў Яго, што значыць гэтая прыповесьць.</verse>
				<verse number="10">Ён ім адказаў: “Вам дадзена ведаць тайны Каралеўства Божага, іншым жа яны праз прыповесьці, каб, гледзячы, ня бачылі ды, слухаючы, не разумелі”.</verse>
				<verse number="11">А гэта такая прыповесьць: Зерне — гэта Слова Божае.</verse>
				<verse number="12">А што пры дарозе — гэта тыя, што слухаюць, ды пасьля прыходзіць д’ябал і вырывае слова з сэрца іхняга, каб ня ўверылі і не былі збаўлены.</verse>
				<verse number="13">А што на скале — гэта тыя, што слухаюць ды з радасьцю прыймаюць слова, але ня маюць карэньняў і вераць да часу, і ў час спакусы адпадаюць.</verse>
				<verse number="14">Каторае ж упала паміж церняў — гэта тыя, што слухаюць, але праз клопаты і багацьці ды раскошы жыцьця заглушаюцца і не прыносяць пладоў.</verse>
				<verse number="15">А што ў добрай зямлі — гэта тыя, што добрым і шчырым сэрцам слухаюць слова і берагуць яго, ды прыносяць плады ў цярплівасьці.</verse>
				<verse number="16">Ніхто, запаліўшы сьвечку, не хавае яе пад судзіну або пад ложак, але ставіць на сьвечніку, каб уваходзячыя бачылі сьвятло.</verse>
				<verse number="17">Няма бо нічога тайнага, што не было б выяўлена, ані схаванага, каб ня сталася ведамым ды каб ня выйшла на яў.</verse>
				<verse number="18">Глядзеце ж, як маеце слухаць. Бо хто мае, будзе яму дададзена, а хто ня мае, ды яму і тое, што яму здаецца, што мае, будзе аднята”.</verse>
				<verse number="19">Тады прыйшлі да Яго Маці і браты Яго і не маглі даступіцца дзеля натоўпу людзей.</verse>
				<verse number="20">І паведамілі Яму: “Маці Твая і браты Твае стаяць перад домам, хочучы Цябе пабачыць”.</verse>
				<verse number="21">А Ён адказаў ім: “Маці Мая і браты Мае — гэта тыя, што слухаюць Слова Божае ды спаўняюць яго”.</verse>
				<verse number="22">Здарылася аднаго дня, што Езус з вучнямі сваімі ўвайшоў у лодку і сказаў ім: “Пераправімся на другі бераг возера”. І паплылі.</verse>
				<verse number="23">У час пераправы (Езус) задрамаў. І наляцела вятруга на возера, і хвалі залівалі іх, так што апынуліся ў небясьпецы.</verse>
				<verse number="24">Дык пайшлі і пабудзілі Яго, кажучы: “Вучыцель, Вучыцель, мы гінем!” Дык Ён устаў і накрычаў на вецер і хваляваньне вады, і настала ціша.</verse>
				<verse number="25">І сказаў ім: “Дзе ваша вера?” Яны ж, напалоханыя, гаварылі зьдзіўлена адзін аднаму: “Хто Ён, што гурагану і мору загадвае, і яны Яго слухаюць?”</verse>
				<verse number="26">Затым паплылі ў краіну Гергесэнскую, што насупраць Галілеі.</verse>
				<verse number="27">І калі выйшаў на бераг, пераняў Яго чалавек нейкі з горада, апанаваны дэманамі; ад даўжэйшага часу не адзяваў ён адзеньня і ня жыў у доме, але ў магілах.</verse>
				<verse number="28">Ён, убачыўшы Езуса, ўпаў перад Ім ды крычаў моцным голасам: “Што Табе да мяне, Езусе, Сыне Бога Узвышняга? Малю Цябе, каб мяне ня мучыў”.</verse>
				<verse number="29">Бо Езус загадаў нячыстаму духу выйсці з чалавека. Бо той ўжо ад даўжэйшага часу валодаў ім, і хоць зьвязвалі яго ланцугамі і трымалі ў путах, рваў ланцугі і быў гнаны дэманам у пустыню.</verse>
				<verse number="30">Дык запытаўся ў яго Езус: “Якое тваё імя?” А ён сказаў: “Легіён”, бо многа дэманаў увайшло ў яго.</verse>
				<verse number="31">І прасілі яны, каб не загадваў ім ісьці ў бездань.</verse>
				<verse number="32">А там на гары пасьвілася вялікае стада сьвіней. Дык прасіліся Яго, каб дазволіў ім ўвайсьці ў іх. І дазволіў ім.</verse>
				<verse number="33">Дык тады выйшлі нячыстыя духі з чалавека і ўвайшлі ў сьвіней, і стада рынулася са стромага берагу ў мора, і патанула.</verse>
				<verse number="34">Бачачы, што здарылася, пастухі ўцяклі і расказалі пра гэта ў горадзе і ў вёсках.</verse>
				<verse number="35">Дык выйшлі паглядзець, што сталася, і прыйшлі да Езуса, і ўбачылі, што чалавек, з якога выйшлі дэманы, сядзеў адзеўшыся і пры розуме ля ног Езуса, і апанаваў іх страх.</verse>
				<verse number="36">А тыя, што бачылі, расказалі ім, як (чалавек) быў аздароўлены, і як дэманы выйшлі з яго.</verse>
				<verse number="37">Дык увесь народ краіны Гергесэнскай прасіў Езуса, каб Ён пакінуў іх, бо былі надта напалоханы. Дык Езус ўвайшоў у лодку і вярнуўся.</verse>
				<verse number="38">А той чалавек, з каторага выйшлі дэманы, прасіў Езуса, каб мог застацца пры Ім. Але Езус адправіў яго, кажучы:</verse>
				<verse number="39">“Вярніся ў дом твой і расказвай, як вялікія рэчы Бог учыніў табе”. І ён пайшоў, расказваючы па ўсім горадзе, што Езус учыніў яму.</verse>
				<verse number="40">Калі Езус вярнуўся, пераняў Яго вялікі натоўп людзей, бо ўсе Яго чакалі.</verse>
				<verse number="41">І вось прыйшоў чалавек на імя Яір, начальнік сынагогі, і ўпаў да ног Езуса, і прасіў Яго, каб пайшоў у дом ягоны,</verse>
				<verse number="42">бо памірала яго дачка адзіначка, ня маючая яшчэ і дванаццаці гадоў. І калі Езус ішоў, народ націскаў на Яго.</verse>
				<verse number="43">І адна жанчына, маючая дванаццаць гадоў цячэньне крыві і выдаўшая на лекараў усю сваю маёмасьць і нікім ня вылечаная,</verse>
				<verse number="44">падыйшла ззаду (да Езуса) і дакранулася краю шаты Яго, і ў той жа час спынілася цячэньне крыві.</verse>
				<verse number="45">І спытаўся Езус: “Хто дакрануўся да Мяне?” А калі ўсе пярэчылі, Пётар і тыя, што былі з Ім, казалі: “Вучыцелю, натоўп націскае на Цябе, а Ты пытаешся: Хто дакрануўся да Мяне?”</verse>
				<verse number="46">Езус жа сказаў: “Нехта дакрануўся да Мяне, бо ведаю, што моц выйшла з Мяне”.</verse>
				<verse number="47">А жанчына, бачачы, што яна не ўтаілася, падыйшла, дрыжучы, і ўпала перад Ім, і перад народам прызналася, чаму дакранулася Яго і як адразу паздаравела.</verse>
				<verse number="48">А Езус сказаў ёй: “Дачка, вера твая збавіла цябе. Ідзі ў супакоі”.</verse>
				<verse number="49">Калі Ён яшчэ гаварыў, хтосьці прыходзіць з дому начальніка сынагогі, паведамляючы яго: “Дачка твая памерла, не турбуй больш Вучыцеля”.</verse>
				<verse number="50">Але Езус, пачуўшы гэта слова, сказаў бацьку дзіцяці: “Ня бойся, толькі вер, і будзе яна выратавана”.</verse>
				<verse number="51">І калі Езус прыбыў у дом, не дазволіў нікому ўвайсьці, адно Пятру, Яну і Якубу разам з бацькам і маткаю дзіцяці.</verse>
				<verse number="52">А ўсе плакалі і галасілі па ёй. А Ён сказаў: “Ня плачце, не памерла бо дзяўчынка, але сьпіць”.</verse>
				<verse number="53">Дык сьмяяліся з Яго, ведаючы, што памерла.</verse>
				<verse number="54">А Ён, узяўшы яе за руку, сказаў у голас: “Дзяўчынка, устань!”</verse>
				<verse number="55">І вярнуўся ў яе дух, і яна зараз устала; і загадаў даць ёй есьці.</verse>
				<verse number="56">І зьдзівіліся ейныя бацькі, каторым загадаў, каб нікому не гаварылі аб тым, што сталася.</verse>
			</chapter>
			<chapter number="9">
				<verse number="1">Сазваўшы Дванаццацёх, Езус даў ім уладу і моц над усімі дэманамі і на лячэньне хваробаў,</verse>
				<verse number="2">і паслаў іх вясьціць Каралеўства Божае і аздараўляць хворых,</verse>
				<verse number="3">і сказаў ім: “Не бярыце нічога ў дарогу: ані кія, ані падарожнага мяшка, ані хлеба, ані грошы, ані дзьвёх вопраткаў.</verse>
				<verse number="4">Ды ў які дом увойдзеце, там заставайцеся, і не выходзьце адтуль.</verse>
				<verse number="5">І калі б дзе вас не прынялі, выходзьце з тога гораду, і нават пыл абтрасіце з ног вашых на сьведчаньне супраць іх”.</verse>
				<verse number="6">Дык яны, выйшаўшы, абыходзілі вёскі, эвангелізуючы і аздараўляючы ўсюды.</verse>
				<verse number="7">А тэтрарха Герод, пачуўшы аб усіх тых падзеях, ня ведаў, што аб гэтым думаць, бо адны казалі, што гэта Ян уваскрос з мёртвых,</verse>
				<verse number="8">другія ж — што Гальяш паявіўся, а яшчэ іншыя — што хіба адзін з даўнейшых прарокаў уваскрос.</verse>
				<verse number="9">І сказаў Герод: “Яну я адсёк галаву; хто ж тады Той, аб каторым чую такія рэчы?” І стараўся пабачыць Яго.</verse>
				<verse number="10">Апосталы, вярнуўшыся, расказалі Яму пра ўсё, што зрабілі. Ды ўзяўшы іх з сабою, адыйшоў у пустыннае месца каля гораду, званага Бэтсаіда.</verse>
				<verse number="11">Калі пра гэта даведаліся грамады, пайшлі за Ім. І Ён прыняў іх, і навучаў аб Каралеўстве Божым, а тых, што патрабавалі лячэньня, аздараўляў.</verse>
				<verse number="12">А калі ўжо наставаў вечар, падыйшлі Дванаццаць і сказалі Яму: “Адпусьці грамады, каб пайшлі ў вакалічныя пасяленьні і вёскі і знайшлі, дзе пераначаваць і паесьці, бо тут месца пустыннае”.</verse>
				<verse number="13">Але Езус сказаў ім: “Вы дайце ім есьці”. А яны сказалі: “Ня маем нічога, толькі пяць хлябоў і дзьве рыбы, хіба пойдзем і купім ежы на ўсю гэту грамаду”.</verse>
				<verse number="14">Было бо каля пяці тысяч мужчынаў. Дык сказаў Езус сваім вучням: “Зрабіце, каб яны паселі радамі па пяцьдзесят”.</verse>
				<verse number="15">І яны зрабілі так, і разьмясьцілі ўсіх.</verse>
				<verse number="16">А Езус, узяўшы пяць хлябоў і дзьве рыбы, глянуў у неба, і пабаславіў іх, і ламаў і даваў вучням сваім, каб яны клалі перад людзьмі.</verse>
				<verse number="17">І елі ўсе, і наеліся; і сабрана было таго, што засталося, дванаццаць кашоў кавалкаў.</verse>
				<verse number="18">Аднойчы, калі Езус сам адзін маліўся, а з Ім былі вучні, спытаўся ў іх: “За каго лічаць Мяне людзі?”</verse>
				<verse number="19">А яны адказалі: “Адны — за Яна Хрысьціцеля, другія — за Гальяша, а іншыя — за аднаго з даўнейшых прарокаў, які ўваскрос”.</verse>
				<verse number="20">Дык спытаўся ў іх: “А вы за каго Мяне лічыце?” У адказ сказаў Пётар: “За Хрыста Божага”.</verse>
				<verse number="21">Ён аднак, папярэдзіўшы іх, загадаў, каб нікому гэтага не казалі,</verse>
				<verse number="22">і дадаў: ”Трэба, каб Сын Чалавечы шмат цярпеў і быў адкінуты старшынямі, і першасьвятарамі, і кніжнікамі, і каб быў забіты, і на трэці дзень уваскрос”.</verse>
				<verse number="23">А ўсім сказаў: “Калі хто хоча ісьці за Мной, хай вырачыцца самога сябе і возьме крыж свой на кожны дзень ды ідзе сьледам за Мною.</verse>
				<verse number="24">А хто б хацеў жыцьцё сваё ўратаваць, загубіць яго; а хто загубіць жыцьцё сваё дзеля Мяне, выратуе яго.</verse>
				<verse number="25">Бо што за карысьць чалавеку, калі б увесь сьвет здабыў, але сябе загубіў або сабе шкоду зрабіў?</verse>
				<verse number="26">Бо калі хто пасароміцца Мяне і слоў Маіх, таго і Сын Чалавечы пасароміцца, калі прыйдзе ў славе сваёй і Айца, і сьвятых анёлаў.</verse>
				<verse number="27">Сапраўды кажу вам: Некаторыя з тут стаячых не спазнаюць сьмерці, перш чым не пабачаць Каралеўства Божага”.</verse>
				<verse number="28">Па васьмі днях пасьля гэтых словаў Езус, узяўшы Пятра, і Яна, і Якуба, узыйшоў на гару памаліцца.</verse>
				<verse number="29">А калі маліўся, аблічча Яго зьмянілася, і адзеньне Яго сталася бліскуча белым.</verse>
				<verse number="30">І два мужы гаварылі з Ім, а гэта былі Майсей і Гальяш,</verse>
				<verse number="31">якія зьявіліся ў славе і гаварылі аб Ягоным выхадзе, які меў адбыцца ў Ерузаліме.</verse>
				<verse number="32">Пётар жа і тыя, што з ім былі, былі змораны сном. А прачнуўшыся, убачылі хвалу Ягоную і двух мужоў, каторыя стаялі пры Ім.</verse>
				<verse number="33">І сталася, калі яны адыходзілі ад Яго, Пётар сказаў Езусу: “Вучыцель, добра нам тут быць, зрабема тры палаткі: Табе адну, Майсею адну і Гальяшу адну”, але сам ня ведаў, што гаварыў.</verse>
				<verse number="34">А калі ён гэта гаварыў, явілася воблака і засланіла іх; і спалохаліся, калі пачалі ўваходзіць у воблака.</verse>
				<verse number="35">І пачуўся голас з воблаку, кажучы: “Гэта Сын Мой выбраны, Яго слухайце”.</verse>
				<verse number="36">І калі голас сьціх, Езус застаўся адзін. І яны маўчалі ў тыя дні, і нікому не расказвалі таго, што бачылі.</verse>
				<verse number="37">Назаўтра, калі зыходзілі з гары, здарылася, што забегла ім дарогу вялікая грамада.</verse>
				<verse number="38">І вось адзін чалавек з натоўпу закрычаў: “Вучыцель, малю Цябе, глянь на майго сына, бо ён у мяне адзін.</verse>
				<verse number="39">І вось жа дух хапае яго, і раптам крычыць, ды кідае ім, і цягае яго з пенай, і ледзь пакідае яго, вымучанага.</verse>
				<verse number="40">І я прасіў вучняў Тваіх вылечыць яго, але не маглі яны”.</verse>
				<verse number="41">Тады Езус у адказ сказаў: “О род няверны і пераваротны, дакуль буду сярод вас ды буду вас цярпець? Прывядзі сына твайго сюды”.</verse>
				<verse number="42">А калі надыходзіў, таргануў ім дэман і кінуў яго на зямлю. Але Езус прыгразіў духу нячыстаму і аздаравіў юнака, і аддаў яго бацьку ягонаму.</verse>
				<verse number="43">Таму ўсе дзівіліся з магутнасьці Бога. А калі ўсе дзівіліся ўсяму, што Ён рабіў, сказаў вучням сваім:</verse>
				<verse number="44">“Улажыце ў вушы свае гэтыя словы: Сын Чалавечы будзе выдадзены ў рукі людзей”.</verse>
				<verse number="45">Але яны тады не разумелі гэтага слова, бо было закрыта перад імі, каб не маглі ўцяміць яго, а баяліся запытацца ў Яго аб гэтым слове.</verse>
				<verse number="46">Паявілася ж у іх думка, хто з іх большы.</verse>
				<verse number="47">А Езус, ведаючы думкі сэрцаў іхніх, узяў дзіцё, паставіў яго каля сябе</verse>
				<verse number="48">і сказаў ім: “Хто прыйме гэта дзіцё ў імя Маё, Мяне прыйме, а хто Мяне прыйме, прыйме Таго, хто Мяне паслаў. Бо хто найменшы сярод вас усіх, той ёсьць вялікі”.</verse>
				<verse number="49">У адказ Ян сказаў: “Вучыцель, мы бачылі, як нехта ў імя Тваё выганяў дэманаў, і мы забаранілі яму, бо ён ня ходзіць з намі”.</verse>
				<verse number="50">І сказаў яму Езус: “Не забараняйце, бо хто ня супраць вас, той з вамі”.</verse>
				<verse number="51">І сталася, калі набліжаліся дні адыходу Ягонага, вырашыў Ён ісьці ў Ерузалім,</verse>
				<verse number="52">і паслаў перад сабой весьнікаў. І яны ўвайшлі ў паселішча Самарыйскае прыгатаваць прыстанішча.</verse>
				<verse number="53">Але не прынялі Яго, бо ішоў у напрамку Ерузаліма.</verse>
				<verse number="54">Бачачы гэта, вучні Ягоныя, Якуб і Ян, сказалі: “Госпадзе, калі дазволіш, скажам, каб зыйшоў агонь з неба і спаліў іх?”</verse>
				<verse number="55">Але Езус, зьвярнуўшыся да іх, пасварыўся на іх, кажучы: “Ня ведаеце, якога вы духа.</verse>
				<verse number="56">Сын Чалавечы не прыйшоў губіць душы, але ратаваць”. І пайшлі ў другое сяло.</verse>
				<verse number="57">І здарылася, што калі ішлі дарогаю, нехта сказаў Яму: “Пайду за Табой, куды толькі пойдзеш”.</verse>
				<verse number="58">І сказаў яму Езус: “Лісы маюць норы, і птушкі нябесныя — гнёзды, а Сын Чалавечы ня мае, дзе б галаву прытуліць”.</verse>
				<verse number="59">А іншаму сказаў: “Ідзі за Мной!” А той сказаў: “Госпадзе, дазволь мне перш пайсьці і пахаваць бацьку майго”.</verse>
				<verse number="60">Але Езус сказаў яму: “Хай памёршыя хаваюць сваіх памёршых, а ты ідзі і вясьці Каралеўства Божае”.</verse>
				<verse number="61">А іншы сказаў: “Пайду за Табой, Госпадзе, але дазволь мне перш разьвітацца з тымі, хто дома”.</verse>
				<verse number="62">Але Езус сказаў яму: “Ніхто не прыдатны да Каралеўства Божага, хто бярэ рукою сваею за плуг і аглядаецца назад”.</verse>
			</chapter>
			<chapter number="10">
				<verse number="1">Пасьля гэтага Госпад вызначыў іншых семдзесят двух і паслаў іх перад абліччам сваім па дваіх у кожны горад і месца, дзе меўся пайсьці.</verse>
				<verse number="2">Ды сказаў ім: “Жніво вялікае, работнікаў мала. Дык прасіце Госпада жніва, каб выслаў працаўнікоў на жніво сваё.</verse>
				<verse number="3">Ідзіце; вось Я пасылаю вас, як ягнятаў у ваўкі.</verse>
				<verse number="4">Не насіце з сабою ані капшука, ані торбы, ані сандалаў ды нікога ў дарозе не вітайце.</verse>
				<verse number="5">У які дом увойдзеце, перш скажыце: “Супакой гэтаму дому”.</verse>
				<verse number="6">І калі б прабываў там сын супакою, супачыне на ім супакой ваш; а калі не, вернецца да вас.</verse>
				<verse number="7">У тым жа доме заставайцеся, ешце і піце, што ёсьць у ім, бо працаўнік варты заплаты сваёй. Не пераходзьце з дому ў дом.</verse>
				<verse number="8">І ў які горад увойдзеце і прыймуць вас, ешце, што вам пададуць,</verse>
				<verse number="9">і аздараўляйце хворых, што ў ім, ды кажыце ім: “Зблізілася да вас Каралеўства Божае”.</verse>
				<verse number="10">А калі ў які горад увойдзіце і ня прыймуць вас, выходзячы на вуліцы іх, кажыце:</verse>
				<verse number="11">“Нават і пыл, што прыліп да нас з вашага горада, абтрасаем на вас. А ўсё ж такі ведайце, што зблізілася Каралеўства Божае”.</verse>
				<verse number="12">Кажу вам, што лягчэй будзе Садоме ў той дзень, чым гораду таму. Гора гарадам Галілейскім</verse>
				<verse number="13">Гора табе, Харазін! Гора табе, Бэтсаіда! Бо калі б у Тыры і Сідоне гэтыя цуды адбываліся, што ў вас, яны б ужо даўно, у зрэбніцы і попеле седзячы, пакутавалі.</verse>
				<verse number="14">Аднак лягчэй будзе Тыру і Сідону на судзе, чым вам.</verse>
				<verse number="15">І ты, Кафарнаўм, ці аж пад неба ўзьнясешся? У пекла будеш укінуты!</verse>
				<verse number="16">Хто вас слухае, Мяне слухае; і хто вамі пагарджае, Мною пагарджае; а хто Мною пагарджае, пагарджае Тым, хто Мяне паслаў”.</verse>
				<verse number="17">Затым з радасьцю вярнуліся семдзесят двух, кажучы: “Госпадзе, нават дэманы паддаюцца нам у імя Тваё!”</verse>
				<verse number="18">І сказаў ім: “Я бачыў шатана, падаючага з неба як маланка.</verse>
				<verse number="19">Вось жа Я даў вам уладу таптаць зьмеяў і скарпіёнаў, ды ўсю варожую сілу, і нішто вам ня будзе шкодзіць.</verse>
				<verse number="20">Аднак не з таго весяліцеся, што духі вам паддаюцца, але з таго радуйцеся, што імёны вашыя запісаны ў нябёсах”. Аб’яўленьне Айца і Сына</verse>
				<verse number="21">У той час узрадаваўся ў Духу Сьвятым і сказаў: “Слаўлю Цябе, Ойча, Госпадзе неба і зямлі, што закрыў гэтыя рэчы перад мудрымі і разумнымі, і аб’явіў малым. Так, Ойча, бо так спадабалася Табе.</verse>
				<verse number="22">Усё дадзена Мне Айцом Маім. І ніхто ня ведае, хто ёсьць Сын, толькі Айцец, і хто ёсьць Айцец, толькі Сын, ды каму Сын хацеў бы аб’явіць”.</verse>
				<verse number="23">І, зьвярнуўшыся да вучняў сваіх, сказаў: “Шчасьлівыя вочы, каторыя бачаць, што вы бачыце.</verse>
				<verse number="24">Кажу бо вам, што многа прарокаў і каралёў хацела бачыць тое, што вы бачыце, і ня бачылі, і чуць тое, што вы чулі, і ня чулі”.</verse>
				<verse number="25">І вось адзін законавед устаў і, спакушаючы Езуса, сказаў: “Вучыцель, што маю рабіць, каб здабыць жыцьцё вечнае?”</verse>
				<verse number="26">А Езус сказаў яму: “Што напісана ў Законе? Як чытаеш?”</verse>
				<verse number="27">Той сказаў: “Любі Госпада, Бога твайго, усім сэрцам тваім, і ўсёй душой тваёй, і ўсёю моцаю тваёй, і ўсім розумам тваім, і бліжняга твайго, як сябе самога”.</verse>
				<verse number="28">Езус сказаў яму: “Добра адказаў. Рабі гэтак, і будзеш жыць”.</verse>
				<verse number="29">Той, хочучы апраўдацца, сказаў Езусу: “А хто мой бліжні?”</verse>
				<verse number="30">Адказваючы на гэта, Езус сказаў: “Адзін чалавек ішоў з Ерузаліма ў Ерыхон і папаўся разбойнікам. Яны абрабавалі яго, паранілі ды пакінулі ледзь жывога.</verse>
				<verse number="31">Здарылася, што гэтаю дарогай праходзіў нейкі сьвятар і, паглядзеўшы на яго, прайшоў міма.</verse>
				<verse number="32">Таксама і левіт, праходзячы каля гэтага месца і бачачы яго, прамінуў яго.</verse>
				<verse number="33">А Самаранін нейкі, праходзячы гэтай дарогай каля яго і ўбачыўшы яго, пашкадаваў яго,</verse>
				<verse number="34">ды, падыйшоўшы, абвязаў раны яму, паліўшы алеем і віном, і пасадзіў на сваю жывёліну, і завёз у заезд, і даглядаў яго.</verse>
				<verse number="35">А назаўтра дастаў два дынары і даў гаспадару заезду, кажучы: “Апякуйся ім, а калі больш выдасі, я, вярнуўшыся, вярну табе”.</verse>
				<verse number="36">Хто з гэтых трох, здаецца табе, быў бліжнім таму, хто папаўся разбойнікам?”</verse>
				<verse number="37">Ён сказаў: “Той, хто аказаў яму міласэрдзе”. І сказаў яму Езус: “Ідзі і ты рабі падобна”.</verse>
				<verse number="38">Аднойчы па дарозе Езус зайшоў у адну вёску, і адна жанчына на імя Марта прыняла Яго ў свой дом.</verse>
				<verse number="39">І мела яна сястру, імем Марыя, якая села ля ног Госпада і слухала Яго слова.</verse>
				<verse number="40">Марта ж завіхалася ва ўсякай паслузе, затым станула і сказала: “Госпадзе, ці ня бачыш, што сястра пакінула мяне адну паслугаваць? Дык скажы, каб яна мне дапамагла”.</verse>
				<verse number="41">У адказ сказаў ёй Госпад: “Марта, Марта, пра многа што турбуешся і клапоцішся,</verse>
				<verse number="42">а адно толькі патрэбна. Марыя выбрала найлепшую долю, якая ня будзе аднята ў яе”.</verse>
			</chapter>
			<chapter number="11">
				<verse number="1">І сталася, калі на адным месцы Езус маліўся, як скончыў, папрасіў Яго адзін з вучняў Ягоных: “Госпадзе, навучы нас маліцца, як і Ян навучыў сваіх вучняў”.</verse>
				<verse number="2">Сказаў ім Езус: “Калі моліцеся, кажыце: Ойча, сьвятым будзь імя Тваё, прыйдзі валадарства Тваё.</verse>
				<verse number="3">Хлеба нашага штодзённага дай нам сёньня.</verse>
				<verse number="4">І адпусьці нам грахі нашыя, як і мы адпушчаем кожнаму нам вінаватаму, і ня ўводзь нас у спакусу”.</verse>
				<verse number="5">Затым сказаў ім: “Хто з вас будзе мець прыяцеля, і пойдзе да яго ў поўнач, і скажа яму: “Прыяцелю, пазыч мне тры хлеба,</verse>
				<verse number="6">бо прыбыў да мяне мой прыяцель з дарогі і ня маю чым яго прыняць”.</verse>
				<verse number="7">А той з хаты адкажа: “Не дакучай мне; дзьверы ўжо замкнёныя, і дзеткі мае са мной у ложку, не магу ўстаць, каб даць табе”.</verse>
				<verse number="8">Кажу вам: Калі не падымецца і ня дасьць яму хлеба дзеля таго, што ёсьць яго прыяцелем, дык дзеля яго дакучлівасьці ўстане і дасьць, колькі яму трэба.</verse>
				<verse number="9">Дык і Я вам кажу: прасіце і будзе вам дадзена; шукайце і знойдзеце; стукайце і будзе вам адчынена.</verse>
				<verse number="10">Бо кожны, хто просіць, атрымлівае, і хто шукае, знаходзіць; і стукаючаму будзе адчынена.</verse>
				<verse number="11">А хто з вас бацька, калі сын папросіць хлеба, ці дасьць яму камень? Або калі папросіць рыбу, ці ж замест рыбы дасьць яму зьмяю?</verse>
				<verse number="12">Або калі папросіць яйка, ці ж дасьць яму скарпіёна?</verse>
				<verse number="13">Таму, калі вы, будучы благімі, умеееце даваць дзецям вашым добрыя дары, дык многа больш Айцец ваш нябесны дасьць просячым Яго Духа Сьвятога”.</verse>
				<verse number="14">І раз выгнаў Ён дэмана, які быў нямы. І калі дэман выйшаў, нямы пачаў гаварыць, дык грамады дзівіліся.</verse>
				<verse number="15">А некаторыя з людзей казалі: “Моцай Бэльзэбуля, князя дэманаў, Ён выганяе дэманаў”.</verse>
				<verse number="16">А іншыя, спакушаючы Яго, патрабавалі ад Яго знаку з неба.</verse>
				<verse number="17">Але Ён, ведаючы іх думкі, казаў ім: “Кожнае каралеўства, разьдзіранае нязгодай, будзе зьнішчана, і дом на дом упадзе.</verse>
				<verse number="18">А калі і шатан разьдзяліўся сам у сабе, дык як утрымаецца каралеўства яго? Бо вы кажаце, што Я моцай Бэльзэбуля выганяю дэманаў.</verse>
				<verse number="19">А калі Я праз Бэльзэбуля выганяю дэманаў, дык сыны вашыя праз каго выганяюць? Таму яны будуць суддзямі вашымі.</verse>
				<verse number="20">Але калі Я пальцам Божым выганяю дэманаў, значыць прыйшло да вас Каралеўства Божае.</verse>
				<verse number="21">Калі ўзброены асілак сьцеражэ дом свой, дык у бясьпецы тое, што ён мае.</verse>
				<verse number="22">А калі дужэйшы ад яго прыйдзе і пераможа яго, дык забярэ ўсю яго зброю, на якую спадзяваўся, і дабытак яго раздасьць.</verse>
				<verse number="23">Хто не са Мною, той супраць Мяне, і хто не зьбірае са Мною, той раскідае.</verse>
				<verse number="24">Калі нячысты дух пакіне чалавека, бадзяецца па бязводных мясьцінах, шукаючы супачынку, і, не знаходзячы яго, кажа: “Вярнуся ў дом свой, з якога выйшаў”.</verse>
				<verse number="25">І, вярнуўшыся, знаходзіць яго вымеценым і прыбраным.</verse>
				<verse number="26">Тады ідзе і бярэ з сабой сем іншых духаў, горшых за сябе, ды, увайшоўшы, абжываюцца там. І робяцца пазнейшыя справы тога чалавека горшымі за папярэднія”.</verse>
				<verse number="27">І сталася, калі гэта навучаў, адна жанчына з натоўпу моцным голасам сказала Яму: “Шчасьлівае ўлоньне, каторае насіла Цябе, ды грудзі, якія Ты ссаў”.</verse>
				<verse number="28">А Езус сказаў: “Тым болей шчасьлівыя тыя, што слухаюць Слова Божае ды захоўваюць яго”.</verse>
				<verse number="29">А калі сабраліся грамады, пачаў казаць: “Род гэты ёсьць родам нягодным; шукае знаку, і знак ня будзе дадзены яму, толькі знак Ёны прарока.</verse>
				<verse number="30">Бо як Ёна быў знакам для Нінівійцаў, так Сын Чалавечы будзе знакам для роду гэтага.</verse>
				<verse number="31">Каралева з поўдня ў дзень суду ўваскрэсьне разам з людзьмі гэтага пакаленьня ды асудзіць іх. Яна бо прыбыла з канца зямлі паслухаць мудрасьці Салямона, а вось тут большы, чым Салямон.</verse>
				<verse number="32">Нінівійцы стануць на судзе з гэтым вось пакаленьнем і асудзяць яго, бо яны на прызыў Ёны навярнуліся, а вось тут большы, чым Ёна.</verse>
				<verse number="33">Ніхто не запальвае сьвечкі і ня ставіць у сховішча або пад пасудзіну, але на сьвечніку, каб бачылі сьвятло яе ўсе ўваходзячыя.</verse>
				<verse number="34">Сьвечка цела твайго — вока тваё. Калі вока тваё будзе чыстае, дык і ўсё цела тваё будзе сьветлае. А калі вока тваё будзе нягодным, дык і ўсё цела тваё цёмным будзе.</verse>
				<verse number="35">Дык глядзі, каб сьвятло, якое ў табе, ня сталася цемрай.</verse>
				<verse number="36">Калі тады ўсё цела тваё сьветлым будзе, ня маючы ані часткі зацемненай, дык усё будзе сьвяціцца, быццам бляск маланкі асьвяціў цябе”.</verse>
				<verse number="37">У час размовы адзін фарысэй запрасіў Езуса на абед да сябе; і, увайшоўшы, Ён заняў сваё месца.</verse>
				<verse number="38">Але фарысэй дзівіўся, бачучы, што Езус не памыў рук прад ядой.</verse>
				<verse number="39">І сказаў Госпад яму: “Цяпер вы, фарысэі, абмываеце звонку чашу і місу, але нутро вашае поўнае сквапнасьці і беззаконьня.</verse>
				<verse number="40">Неразумныя! Ці ж Той, хто стварыў зьнешняе, не стварыў таксама нутра?</verse>
				<verse number="41">Лепш давайце людзям міласьціну з таго, што ў нутры, і ўсё будзе вам чыстым.</verse>
				<verse number="42">Але гора вам, фарысэі, што даецё дзесяціну з мяты, і руты, і з усякай гародніны, а не зважаеце на справядлівасьць і любоў Бога. Трэба і гэта споўніць, і таго не забываць.</verse>
				<verse number="43">Гора вам, фарысэі, што любіце першыя месцы ў сынагозе і прывітаньні на рынку.</verse>
				<verse number="44">Гора вам, бо вы як магілы забытыя, па каторых людзі ходзяць, ня ведаючы аб гэтым.</verse>
				<verse number="45">Адзін з законаведаў у адказ сказаў Езусу: “Вучыцель, так гаворачы, Ты і нас зьневажаеш”.</verse>
				<verse number="46">Ён жа працягваў: “Гора вам, законаведы, бо вы накладаеце на людзей цяжары невыносныя, а самі гэтых цяжараў і адным пальцам не кранаеце.</verse>
				<verse number="47">Гора вам, што будуеце магілы прарокам, каторых вашыя бацькі пазабівалі.</verse>
				<verse number="48">Сапраўды, вы паказваеце, што згаджаецеся з учынкамі бацькоў вашых, бо яны іх пазабівалі, а вы ім ставіце (магілы).</verse>
				<verse number="49">Дзеля таго і мудрасьць Божая кажа: Пашлю да іх прарокаў і апосталаў, і з іх адных заб’юць, а другіх перасьледаваць будуць,</verse>
				<verse number="50">каб спагнана была з гэтага роду кроў усіх прарокаў, пралітая ад стварэньня сьвету,</verse>
				<verse number="51">пачынаючы ад крыві Абля аж да крыві Захарыі, забітага між аўтаром і сьвятыняй. Гэтак кажу вам: Будзе спагнана з роду гэтага.</verse>
				<verse number="52">Гора вам, законаведы, што вы ўзялі ключ разуменьня, і самі не ўвайшлі, і тым, што ўваходзілі, перашкодзілі”.</verse>
				<verse number="53">А калі выйшаў адтуль, фарысэі і кніжнікі пачалі чапляцца да Яго і закідваць пытаньнямі,</verse>
				<verse number="54">цікуючы на Яго і стараючыся падлавіць на слове, каб абвінаваціць Яго.</verse>
			</chapter>
			<chapter number="12">
				<verse number="1">Калі сабраліся велізарныя грамады кругом Яго, так што адны другіх націскалі, пачаў Езус гаварыць перш да вучняў сваіх: “Сьцеражыцеся кісьлі фарысэйскай, каторая ёсьць крывадушнасьць.</verse>
				<verse number="2">Бо няма анічога скрытага, што не было б выяўлена, ані таксама тайнага, чаго б ня ведалі.</verse>
				<verse number="3">Бо што вы гаварылі ў цемры, пачуецца ў сьвятле, ды што ў вуха шапталі ў бакоўцы, будзе абвешчана на дахах.</verse>
				<verse number="4">Кажу ж вам, сябрам Маім: Ня бойцеся тых, што забіваюць цела, і пасьля гэтага нічога болей ня могуць зрабіць.</verse>
				<verse number="5">А падказваю вам, каго маеце баяцца: Бойцеся таго, хто па забіцьці мае ўладу ўкінуць у пекла. Сапраўды кажу вам: Такога бойцеся.</verse>
				<verse number="6">Ці ж не прадаюць пяць вераб’ёў за два медзякі? Але ні адзін з іх не забыты Богам.</verse>
				<verse number="7">А ў вас і валасы на галаве вашай усе палічаны. Ня бойцеся; вы ж болей вартыя, чым шмат вераб’ёў.</verse>
				<verse number="8">Кажу ж вам: Хто прызнае Мяне перад людзьмі, таго і Сын Чалавечы прызнае перад анёламі Божымі.</verse>
				<verse number="9">А хто вырачацца Мяне перад людзьмі, таго выракуцца перад анёламі Божымі.</verse>
				<verse number="10">І кожнаму, хто скажа слова на Сына Чалавечага, будзе адпушчана; але хто б блюзьніў на Духа Сьвятога, ня будзе таму адпушчана.</verse>
				<verse number="11">А калі вас павядуць у сынагогі, да начальстваў і да ўладаў, не турбуйцеся, як і што маеце адказаць, ці што гаварыць,</verse>
				<verse number="12">бо Дух Сьвяты навучыць вас у тую гадзіну, што вам трэба казаць”.</verse>
				<verse number="13">Нехта з грамады сказаў Езусу: “Вучыцель, скажы брату майму, каб ён падзяліўся са мною спадчынай”.</verse>
				<verse number="14">Але Ён сказаў: “Чалавеча, хто ж устанавіў Мяне суддзёй і дзяліцелем над вамі?”</verse>
				<verse number="15">Ды сказаў ім: “Глядзіце, высьцерагайцеся ўсякай хцівасьці, бо калі хто і мае дастатак, яго жыцьцё не залежыць ад таго, што мае”.</verse>
				<verse number="16">Затым расказаў ім прыповесьць: “Поле аднаго багатага чалавека дало шчодры ўраджай.</verse>
				<verse number="17">Дык ён разважаў у сваёй душы: “Што мне зрабіць, бо ня маю дзе падзець свайго плёну?”</verse>
				<verse number="18">Дык сказаў: “Вось што зраблю: развалю свае гумны, і пастаўлю большыя, і там памяшчу ўсю пшаніцу і даброцьце маё,</verse>
				<verse number="19">і скажу душы маёй: “Душа, маеш многа даброцьцяў, назапашаных на шмат гадоў; адпачывай, еш, пі, банкетуй”.</verse>
				<verse number="20">Але Бог сказаў яму: “Дурны, у гэту ноч запатрабуюць ад цябе душы тваёй, а тое, што прыгатаваў, чыё будзе?”</verse>
				<verse number="21">Так бывае з тым, хто для сябе зьбірае скарбы, а ня ёсьць багаты перад Богам”.</verse>
				<verse number="22">І сказаў вучням сваім: “Дзеля таго кажу вам: Не турбуйцесяся пра жыцьцё вашае, што будзеце есьці, ані пра цела, у што яго будзеце адзяваць.</verse>
				<verse number="23">Бо жыцьцё важнейшае за яду, і цела — за адзеньне.</verse>
				<verse number="24">Паглядзіце на груганоў: яны ня сеюць, ані жнуць, і ня маюць сьвірнаў, і Бог іх корміць. На колькі ж вы больш вартыя за птушак.</verse>
				<verse number="25">Ды хто з вас сваім клопатам можа дадаць хоць адзін локаць да свайго веку?</verse>
				<verse number="26">Калі вось найменшай рэчы ня можаце, дык чаму пра іншыя турбуецеся?</verse>
				<verse number="27">Прыгледзьцеся лілеям, як растуць: не працуюць, ані прадуць. Але кажу Я вам, што нават Салямон ва ўсёй сваёй славе ня быў так адзеты, як адна з іх.</verse>
				<verse number="28">Дык калі траву, што сёньня на полі, а заўтра ў печ кіданая, Бог так адзяе, дык куды больш вас, малаверы.</verse>
				<verse number="29">Таму вы не пытайцеся, што будзеце есьці або што будзеце піць, і не турбуйцеся.</verse>
				<verse number="30">Гэта ўсё людзі гэтага сьвету шукаюць. Ваш жа Айцец ведае, што гэтага патрабуеце.</verse>
				<verse number="31">Дык перш шукайце Каралеўства Яго, і гэта ўсё будзе вам дадзена.</verse>
				<verse number="32">Ня бойся, малое стада, бо спадабалася Айцу вашаму даць вам Каралеўства.</verse>
				<verse number="33">Дык прадайце, што маеце, і дайце міласьціну. Спраўце сабе капшукі, каторыя не нішчэюць, скарб бязьмежны ў небе, куды злодзей не ўбіваецца, і дзе моль не зьядае.</verse>
				<verse number="34">Бо дзе скарб ваш, там будзе і сэрца вашае.</verse>
				<verse number="35">Хай паясьніцы вашыя будуць падперазаныя і сьветачы запаленыя ў руках вашых,</verse>
				<verse number="36">а вы самі падобныя да людзей, чакаючых вяртаньня гаспадара свайго з вясельля, каб, калі надыйдзе і пастукае, адразу адчыніць яму.</verse>
				<verse number="37">Шчасьлівыя тыя слугі, каторых, прыйшоўшы, гаспадар знойдзе чуваючымі. Сапраўды кажу вам, ён падперажацца і скажа ім сесьці за стол ды, абыходзячы, будзе паслугаваць ім.</verse>
				<verse number="38">І ці ён прыйдзе ў другую варту, ці ў трэцюю прыйдзе і так знойдзе, шчасьлівыя тыя слугі.</verse>
				<verse number="39">А гэта ведайце, што калі б гаспадар дому ведаў, у каторы час злодзей прыйдзе, напэўна не дазволіў бы яму ўламацца ў дом свой.</verse>
				<verse number="40">Так і вы будзьце гатовыя, бо Сын Чалавечы прыйдзе ў гадзіну, у каторай вы не спадзяецёся.</verse>
				<verse number="41">Затым спытаўся ў Яго Пётар: “Госпадзе, ці гэта нам гаворыш гэту прыповесьць, ці, можа, усім?”</verse>
				<verse number="42">І сказаў Госпад: “Хто, думаеш, ёсьць верны і разумны загадчык, якога гаспадар паставіў над домам сваім, каб у свой час зааглядаў кожнага мераю хлеба?</verse>
				<verse number="43">Шчасьлівы той слуга, якога гаспадар, надыйшоўшы, знойдзе так робячым.</verse>
				<verse number="44">Сапраўды кажу вам, што паставіць яго над усёй сваёю маёмасьцю.</verse>
				<verse number="45">А калі той слуга падумае ў сэрцы сваім: “Гаспадар мой марудзіць з паваротам”, ды пачне біць слугі і служанкі, есьці, піць ды напівацца,</verse>
				<verse number="46">прыйдзе гаспадар слугі таго ў дзень, у які не спадзяецца, і ў хвіліну, якой ня ведае, і адлучыць яго, ды дасьць яму ўдзел з нявернымі.</verse>
				<verse number="47">Той жа слуга, які ведаў волю гаспадара свайго, але не прыгатаваўся і не рабіў паводле волі яго, будзе строга пакараны.</verse>
				<verse number="48">А той, які ня ведаў, і рабіў вартае кары, будзе пакараны меней. Ад кожнага, каму болей дадзена, болей будзе вымагацца, і ад таго, каму многа даручана, болей патрабаваць будуць.</verse>
				<verse number="49">Агонь прыйшоў Я кінуць на зямлю і чаго хачу? Каб ён ужо гарэў!</verse>
				<verse number="50">Я маю быць хростам хрышчаны і так мучуся, пакуль гэта ня споўніцца.</verse>
				<verse number="51">Ці ж думаеце, што Я прыйшоў супакой прынесьці на зямлю? Не, кажу вам, але разьдзяленьне.</verse>
				<verse number="52">Адсюль вось будзе пяцёра ў адным доме падзеленыя: трое супраць двух, а двух супраць тром паўстануць.</verse>
				<verse number="53">Бацька будзе супраць сына, а сын — супраць бацькі, матка супраць дачкі, а дачка супраць маткі, сьвякруха супраць сынавай сваёй, а сынавая супраць сьвякрухі сваёй.</verse>
				<verse number="54">Далей прамаўляў і да грамадаў: “Калі бачыце хмарку, што падымаецца з захаду, зараз кажаце: “Будзе навальніца”, і так станецца.</verse>
				<verse number="55">А калі вецер дзьме з поўдня, кажаце: “Будзе сьпякота”, і так станецца.</verse>
				<verse number="56">Крывадушнікі! Аблічча зямлі і неба ўмееце распазнаваць, як жа часу гэтага не пазнаецё?</verse>
				<verse number="57">Дык чаму самі сябе ня судзіце па справядлівасьці?</verse>
				<verse number="58">Калі ідзеш з супраціўнікам тваім да начальніка, дык па дарозе старайся асвабадзіцца ад яго, каб ён не павёў цябе да суддзі, а суддзя не аддаў бы цябе кату, а кат ня кінуў бы цябе ў вязьніцу.</verse>
				<verse number="59">Кажу табе, ня выйдзеш адтуль, пакуль не разлічышся да апошняга грошыка”. Заклік да навярненьня</verse>
			</chapter>
			<chapter number="13">
				<verse number="1">У гэты самы час прыйшлі некаторыя і расказалі Яму пра Галілейцаў, кроў каторых Пілат зьмяшаў з іхнімі ахвярамі.</verse>
				<verse number="2">У адказ сказаў ім Езус: “Ці вы думаеце, што гэтыя Галілейцы былі большымі грэшнікамі, чым іншыя Галілейцы, што так пацярпелі?</verse>
				<verse number="3">Ніякім чынам, кажу вам, але калі вы не навернецеся, усе падобна пагінеце.</verse>
				<verse number="4">Або тыя васемнаццаць, на якіх завалілася вежа у Сілёэ і забіла іх. Ці вы думаеце, што яны былі больш вінаватымі, чым усе людзі, пражываючыя ў Ерузаліме?</verse>
				<verse number="5">Ніякім чынам, кажу вам, але калі не навернецеся, усе вы падобна папрападаеце”.</verse>
				<verse number="6">Затым расказаў ім гэтую прыповесьць: “Нейкі чалавек меў дрэва фіговае, пасаджанае ў сваім вінаградніку. Раз прыйшоў шукаць пладоў на ім і не знайшоў.</verse>
				<verse number="7">Дык сказаў вінаградару: “Вось ўжо тры гады прыходжу, і шукаю плоду на гэтым дрэве фіговым, і не знаходжу. Выкарчуй яго, бо нашто зямлю займае?”</verse>
				<verse number="8">Кажа яму вінаградар: “Гаспадару, пакінь яго і на гэты год, пакуль я абкапаю яго і абкладу гноем,</verse>
				<verse number="9">можа стане даваць плод, а калі не, пазней яго выкарчуеш”.</verse>
				<verse number="10">Аднойчы ў суботу навучаў Езус у адной сынагозе.</verse>
				<verse number="11">І вось адна жанчына, якая ад васемнаццаці гадоў мела духа немачы, і хадзіла сагнутая, і не магла ніяк глянуць уверх.</verse>
				<verse number="12">Калі ўбачыў яе Езус, паклікаў да сябе ды сказаў ёй: “Жанчына, асвабоджана — ты ад сваёй нядужасьці”.</verse>
				<verse number="13">І ўсклаў на яе рукі, і яна адразу выпраставалася і славіла Бога.</verse>
				<verse number="14">Тады начальнік сынагогі, абураны, што Езус аздараўляў у суботу, казаў да народу: “Ёсьць шэсьць дзён, у каторыя належыцца працаваць, дык у тыя дні прыходзьце і аздараўляйцеся, а не ў дзень суботы”.</verse>
				<verse number="15">А Госпад у адказ сказаў яму: “Крывадушнікі, ці ж кожны з вас не адвязвае вала свайго або асла ад жолабу ды не вядзе напаіць у дзень суботы?</verse>
				<verse number="16">А ці ж гэтае дачкі Абрагама, зьвязанай дэманам ад васемнаццаці гадоў, не належалася асвабадзіць ад путаў у суботу?”</verse>
				<verse number="17">Калі гэта казаў, засаромеліся ўсе Яго супраціўнікі, а ўвесь народ цешыўся з усіх слаўных чынаў Яго.</verse>
				<verse number="18">Дык далей казаў: “Да чаго падобнае Каралеўства Божае, ды з чым мог бы яго параўнаць?</verse>
				<verse number="19">Падобна яно да гарчычнага зярняці, якое, узяўшы, чалавек пасеяў у сваім агародзе. І вырасла яно, і сталася дрэвам вялізным, і птушкі нябесныя адпачывалі на яго галінах”.</verse>
				<verse number="20">І зноў гаварыў: “Да чаго параўняю Каралеўства Божае?</verse>
				<verse number="21">Яно падобнае да рашчыны, якую ўзяла жанчына і ўмяшала ў тры меркі мукі, пакуль ня ўкісла ўсё”.</verse>
				<verse number="22">І хадзіў, навучаючы па гарадах і вёсках, скіраваўшыся ў Ерузалім.</verse>
				<verse number="23">Хтосьці сказаў Яму: “Госпадзе, ці мала тых, што будуць збаўлены?” А Ён сказаў ім:</verse>
				<verse number="24">“Старайцеся ўвайсьці праз цесную браму, бо кажу вам, многія будуць хацець увайсьці і ня змогуць.</verse>
				<verse number="25">Бо калі ўстане гаспадар дому і замкне дзьверы, будзеце стаяць вонкі і стукацца ў дзьверы, кажучы: “Госпадзе, адчыні нам”. І Ён у адказ скажа вам: “Ня ведаю вас, адкуль вы”.</verse>
				<verse number="26">Тады пачніцё гаварыць: “Мы елі і пілі з Табою, і навучаў Ты на нашых вуліцах”.</verse>
				<verse number="27">Але Ён скажа вам: “Ня ведаю вас, адкуль вы. Адыйдзіцеся ад Мяне ўсе, каторыя дапускаецеся беззаконьня”.</verse>
				<verse number="28">Там будзе плач і скрыгатаньне зубамі, калі ўбачыце Абрагама, Ізаака, ды Якуба, ды ўсіх прарокаў у Каралеўстве Божым, а саміх сябе вон выкінутых.</verse>
				<verse number="29">Ды прыйдуць з усходу і з захаду, з поўначы і з поўдня і засядуць у Каралеўстве Божым.</verse>
				<verse number="30">І вось ёсьць апошнія, якія стануць першымі, і першыя, якія стануць апошнімі”.</verse>
				<verse number="31">У той самы дзень падыйшлі да Яго некалькі фарысэяў і сказалі Яму: “Выходзь і ідзі адсюль, бо Герод хоча Цябе забіць”.</verse>
				<verse number="32">Ён сказаў ім: “Ідзіце і скажыце гэнаму лісу: “Вось Я выганяю дэманаў і лячу хваробы сёньня і заўтра, а на трэці дзень спынюся.</verse>
				<verse number="33">Аднак трэба, каб Я сёньня, і заўтра, і пазаўтра быў у дарозе, бо нельга прароку гінуць па-за Ерузалімам.</verse>
				<verse number="34">Ерузалім, Ерузалім, які забіваеш прарокаў і камянуеш тых, што да цябе пасыланыя. Колькі разоў хацеў Я сабраць сыноў тваіх, як птушка птушанят сваіх пад свае крыльлі, але ты не хацеў.</verse>
				<verse number="35">Дык застанецца вам дом ваш пусты. Бо кажу вам: Ня ўбачыце Мяне, аж пакуль ня скажаце: “Багаслаўлены, хто прыходзіць у імя Госпада”. Новае аздараўленьне ў суботу</verse>
			</chapter>
			<chapter number="14">
				<verse number="1">І сталася, калі Езус у суботу ўвайшоў у дом аднаго з начальнікаў фарысэйскіх, запрошаны на пасілак, яны вось за Ім сачылі.</verse>
				<verse number="2">І вось нейкі апухлы чалавек прыйшоў да Яго.</verse>
				<verse number="3">І адказваючы, спытаўся Езус законаведаў і фарысэяў, кажучы: “Ці належыцца аздараўляць у суботу?”</verse>
				<verse number="4">Але яны маўчалі. Тады Езус, дакрануўшыся да хворага, аздаравіў яго і адправіў.</verse>
				<verse number="5">І сказаў ім: “Калі каторага з вас асёл або вол уваліцца ў студню, ці ня зараз выцягваюць яго ў дзень суботы”.</verse>
				<verse number="6">І не маглі яны на гэта ніяк адказаць.</verse>
				<verse number="7">Аднойчы, прыглядаючыся, як госьці выбіралі першыя месцы, сказаў Езус запрошаным гэтую прыповесьць:</verse>
				<verse number="8">“Калі будзеш запрошаны на вясельле, не сядай на першым месцы, каб часам ня быў запрошаны важнейшы за цябе,</verse>
				<verse number="9">бо тады той, хто цябе і яго запрасіў, прыйшоўшы, скажа табе: “Саступі яму месца”. І тады ты з сорамам зоймеш апошняе месца.</verse>
				<verse number="10">Дык калі цябе запросяць, ідзі і сядзь на апошнім месцы, каб, калі надыйдзе той, хто цябе запрасіў, сказаў табе: “Прыяцелю, сядзь вышэй”. Тады будзеш мець пашану ў банкетуючых.</verse>
				<verse number="11">Бо кожны, хто сябе вывышае, будзе паніжаны, а хто сябе паніжае, будзе ўзвышаны”.</verse>
				<verse number="12">Затым гаварыў і да таго, хто Яго запрасіў: “Калі спраўляеш абед або вячэру, не запрашай сяброў тваіх, ані братоў тваіх, ані сваякоў, ані багатых суседзяў, каб яны часам цябе не запрасілі, бо ўжо атрымаў бы ўзнагароду.</verse>
				<verse number="13">Але калі спраўляеш банкет, пакліч убогіх, калекаў, кульгавых ды сьляпых,</verse>
				<verse number="14">і шчасьлівы будзеш, бо запрошаныя ня маюць, чым адплаціцца табе. Адплачана табе будзе пры ўваскрашэньні справядлівых”.</verse>
				<verse number="15">Пачуўшы гэта, адзін з гасьцей сказаў Яму: “Багаслаўлены той, хто будзе спажываць хлеб у Каралеўстве Божым!”</verse>
				<verse number="16">А (Езус) сказаў яму: “Адзін чалавек справіў вялікую вячэру і паклікаў многа гасьцей.</verse>
				<verse number="17">Ды паслаў свайго слугу ў пару вячэры, каб прыпомніў запрошаным: “Прыходзьце, бо ўжо ўсё прагатавана”.</verse>
				<verse number="18">І пачалі ўсе ў адзін час адгаворвацца. Першы сказаў яму: “Купіў я палетак і мушу пайсьці і агледзець яго; прашу цябе, прабач мне”.</verse>
				<verse number="19">А другі сказаў: “Купіў я пяць пар валоў і іду іх праверыць. Прашу цябе, прабач мне”.</verse>
				<verse number="20">Яшчэ іншы сказаў: “Я ажаніўся, і дзеля таго не магу прыйсьці”.</verse>
				<verse number="21">І, вярнуўшыся, слуга расказаў гэта гаспадару свайму. Тады разгневаны гаспадар сказаў свайму слузе: “Ідзі скора на вуліцы і завулкі горада, і прывядзі сюды ўбогіх і калекаў, храмых і сьляпых”.</verse>
				<verse number="22">І сказаў слуга: “Гаспадару, усё зроблена, як загадаў ты, але яшчэ ёсьць месца”.</verse>
				<verse number="23">Дык зноў сказаў гаспадар слузе: “Выйдзі на дарогі і заплоцьці і змушай прыходзіць, каб дом мой быў поўным.</verse>
				<verse number="24">Кажу вам, што ніводзін з тых людзей запрошаных не пакаштуе маёй вячэры”.</verse>
				<verse number="25">І хадзілі за Езусам вялікія грамады, і, павярнуўшыся да іх, Ён сказаў:</verse>
				<verse number="26">“Калі хто прыходзіць да Мяне, і ня мае ў нянавісьці бацькі свайго, і маці, і жонкі, і дзяцей, і братоў, і сёстраў, а пры тым і жыцьця свайго, ня можа быць вучнем Маім.</verse>
				<verse number="27">І хто не нясе крыжа свайго ды не ідзе за Мной, ня можа быць вучнем Маім.</verse>
				<verse number="28">Бо хто з вас, маючы збудаваць вежу, ня сядзе перш і не аблічыць патрэбных выдаткаў, ці мае чым яе дакончыць?</verse>
				<verse number="29">Каб, калі заложыць падмурак і ня зможа закончыць, усе, якія гэтае бачаць, ня сталі сьмяяцца з яго</verse>
				<verse number="30">ды каб не гаварылі: “Гэты чалавек пачаў будаваць і ня змог скончыць”.</verse>
				<verse number="31">Або які кароль, маючы ваяваць супраць другога караля, ня сядзе перш і не абдумае, ці мог бы ён з дзесяцьцю тысячамі пайсьці супраць тога, які ідзе на яго з дваццацьцю тысячамі?</verse>
				<verse number="32">Інакш, калі той яшчэ далёка, высылае пасланьнікаў і просіць аб мір.</verse>
				<verse number="33">Так вось кожны з вас, хто ня вырачацца ўсяго, што мае, ня можа быць Маім вучнем.</verse>
				<verse number="34">Соль добрая, але калі зьвятрэе, чым яе пасаліць?</verse>
				<verse number="35">Не надасца яна ані ў зямлю, ані ў гной, але вон яе выкінуць. Хто мае вушы слухаць, няхай слухае”.</verse>
			</chapter>
			<chapter number="15">
				<verse number="1">Прыходзілі да Яго ўсе мытнікі і грэшнікі слухаць Яго.</verse>
				<verse number="2">І наракалі фарысэі і кніжнікі, кажучы: “Ён прыймае грэшнікаў і есьць з імі”.</verse>
				<verse number="3">Сказаў ім тады Езус гэткую прыповесьць:</verse>
				<verse number="4">“Ці ёсьць між вамі нехта, хто мае сто авец, і калі б згубіў адну з іх, ці не пакіне дзевяноста дзевяць у пустыні і ці не ідзе за тою, што згублена, пакуль яе ня знойдзе?</verse>
				<verse number="5">І калі яе знойдзе, кладзе сабе на плечы і цешыцца.</verse>
				<verse number="6">І, вярнуўшыся дамоў, склікае сяброў і суседзяў, кажучы ім: “Цешцеся разам са мной, бо я адшукаў авечку маю, якая была згубіўшыся”.</verse>
				<verse number="7">Кажу вам, што большая будзе радасьць у небе з аднаго грэшніка, які навяртаецца, чым з дзевяноста дзевяці справядлівых, не патрабуючых навярненьня.</verse>
				<verse number="8">Або якая жанчына, маючы дзесяць драхмаў, калі згубіць адну драхму, ці ня паліць сьвечкі і ці не мяце падлогі ды не шукае рупліва, аж пакуль ня знойдзе?</verse>
				<verse number="9">А калі знойдзе, склікае сябровак і суседак, кажучы ім: “Цешцеся са мною, бо я знайшла драхму, якую была згубіўшы”.</verse>
				<verse number="10">Так кажу вам: Будзе радасьць сярод анёлаў Божых дзеля аднаго грэшніка, каторы навяртаецца.</verse>
				<verse number="11">І казаў далей: “Адзін чалавек меў двух сыноў.</verse>
				<verse number="12">І маладзейшы з іх сказаў бацьку: “Айцец, дай мне частку маёмасьці, што мне належыцца”. І (бацька) разьдзяліў паміж іх маёмасьць.</verse>
				<verse number="13">Небавам маладзейшы сын, забраўшы ўсё сваё, выбраўся ў далёкую краіну і пралайдачыў там сваю маёмасьць, жывучы распусна.</verse>
				<verse number="14">І калі змарнаваў усё, настаў вялікі голад у той старане, ды і сам ён пачаў галадаць.</verse>
				<verse number="15">Дык пайшоў і прыстаў да аднаго жыхара тае краіны, і той паслаў яго ў сваё паселішча пасьвіць сьвіні.</verse>
				<verse number="16">І ён рады быў напоўніць жывот свой стручкамі, якія елі сьвіні, але ніхто яму не даваў.</verse>
				<verse number="17">Разважыўшы гэта, сказаў: “Колькі парабкаў у бацькі майго ўдосталь маюць хлеба, а я тут з голаду паміраю.</verse>
				<verse number="18">Устану і вярнуся да бацькі майго ды скажу яму: “Айцец, саграшыў я перад небам і перад табой,</verse>
				<verse number="19">і ўжо ня варты называцца тваім сынам; вазьмі мяне адным з парабкаў сваіх”.</verse>
				<verse number="20">І, устаўшы, пайшоў да бацькі свайго. А калі ён быў яшчэ далёка, бацька ягоны ўбачыў яго, і зьлітаваўся, і, пераняўшы яго, кінуўся яму на шыю, і цалаваў яго.</verse>
				<verse number="21">Сын жа сказаў яму: “Айцец, я саграшыў перад небам і перад табой; і ўжо ня варты называцца сынам тваім”.</verse>
				<verse number="22">А бацька загадаў слугам сваім: “Хутка прынясіце найлепшую адзежу і адзеньце яго, і дайце яму такжа персьцень на палец яго і сандалы яму на ногі,</verse>
				<verse number="23">і выбярыце кормнае цялё і забіце. Будзем есьці і весяліцца,</verse>
				<verse number="24">бо сын мой гэты быў памёршы і аджыў, быў прапаўшы і знайшоўся”. І пачалі весяліцца.</verse>
				<verse number="25">А старэйшы сын яго быў на полі і, калі вяртаўся і падыйшоў пад дом, пачуў музыку і скокі.</verse>
				<verse number="26">І паклікаў аднаго слугу ды спытаўся, што гэта здарылася.</verse>
				<verse number="27">А той кажа яму: “Брат твой вярнуўся, дык бацька твой забіў кормнае цялё, бо вярнуўся ён здаровы”.</verse>
				<verse number="28">Абурыўся ён тады і не хацеў заходзіць. А бацька яго выйшаў і пачаў яго ўпрашаць.</verse>
				<verse number="29">А ён у адказ сказаў бацьку свайму: “Я столькі гадоў служу табе і ніколі не парушыў загаду твайго, а ты мне ніколі ня даў казьляці, каб я пабаляваў з сябрамі сваімі.</verse>
				<verse number="30">А як паявіўся гэты сын твой, што пралайдачыў з распусьніцамі сваю маёмасьць, дык забіў ты яму тлустае цялё”.</verse>
				<verse number="31">Бацька сказаў яму: “Сыне, ты заўсёды са мной, і ўсё, што маё — тваё.</verse>
				<verse number="32">Трэба ж аднак радавацца і банкетаваць, бо брат твой быў памёршы і аджыў, быў прапаўшы і знайшоўся”.</verse>
			</chapter>
			<chapter number="16">
				<verse number="1">І далей навучаў вучняў сваіх: “Быў адзін багаты чалавек, які меў аканома, і зьняславілі таго перад гаспадаром, што ён марнуе яго даброцьці.</verse>
				<verse number="2">Дык пазваўшы яго, сказаў яму (гаспадар): “Што я чую пра цябе? Разлічыся з гаспадараваньня твайго, бо ўжо больш ня будзеш гаспадараваць”.</verse>
				<verse number="3">Падумаў сабе аканом: “Што мне рабіць, калі гаспадар мой адбярэ ад мяне гаспадараваньне? Капаць ня здолею, а жабраваць стыдаюся.</verse>
				<verse number="4">Ведаю, што мне рабіць, каб, калі буду ўсунуты ад гаспадараваньня, прынялі мяне ў дамы свае”.</verse>
				<verse number="5">Склікаўшы тады паасобку даўжнікоў гаспадара свайго, сказаў перашаму: “Колькі вінаваты ты гаспадару майму?”</verse>
				<verse number="6">Той адказаў: “Сто бочак алею”. Дык сказаў яму: “Вазьмі запіс твой, сядзь і хуценька напішы пяцьдзесят”.</verse>
				<verse number="7">Затым пытае другога: “А ты колькі вінаваты?” Той адказаў: “Сто мер пшаніцы”. Дык сказаў яму: “Вазьмі запіс твой ды напішы восемдзесят”.</verse>
				<verse number="8">Дык пахваліў гаспадар аканома нягоднага, што здагадліва зрабіў. Бо сыны гэтага веку разумнейшыя ў родзе сваім, чым сыны сьвятла.</verse>
				<verse number="9">І Я вам кажу: Здабывайце сабе сяброў мамонай нягоднай, каб, калі яе ня стане, прынялі вас у вечныя сялібы.</verse>
				<verse number="10">Хто верны ў малым, і ў вялікім будзе верны. А хто ў малым нягодны, і ў вялікім нягодны будзе.</verse>
				<verse number="11">Дык калі вы не былі вернымі ў нягоднай мамоне, хто вам даверыць сапраўднае (дабро)?</verse>
				<verse number="12">І калі вы ў чужым не былі вернымі, дык хто вам дасьць вашае?</verse>
				<verse number="13">Ніводзін слуга ня можа двум панам служыць, бо або аднаго будзе ненавідзіць, а другога будзе любіць, або да аднаго прытуліцца, а другім пагардзіць. Ня можаце Богу служыць і мамоне”.</verse>
				<verse number="14">А гэтага ўсяго слухалі фарысэі, якія былі хцівымі, і насьмяхаліся з Яго.</verse>
				<verse number="15">Дык (Езус) сказаў ім: “Вы ўважаецеся за справядлівых перад людзьмі, але Бог ведае сэрцы вашыя. Бо што ў людзей высокароднае, тое ў Бога агіднае.</verse>
				<verse number="16">Закон і Прарокі былі да Яна. Адгэтуль жа весьціцца Каралеўства Божае, і кожны сілаю ўваходзіць у яго.</verse>
				<verse number="17">Лягчэй небу і зямлі прамінуць, чым адна крэска ў Законе счэзьне.</verse>
				<verse number="18">Кожны, хто кідае жонку сваю і бярэ іншую, чужаложыць; і хто кінутую мужам узяў, чужаложыць.</verse>
				<verse number="19">Жыў адзін багаты чалавек. Ён адзяваўся ў пурпур і вісон ды штодзённа раскошна баляваў.</verse>
				<verse number="20">І жыў нейкі жабрак імем Лазар. Ён ляжаў увесь у скулах каля яго брамы</verse>
				<verse number="21">і прагнуў заспакоіць голад крошкамі, спадаючымі са стала багацея, але ніхто яму не даваў, толькі сабакі прыходзілі і лізалі скулы ягоныя.</verse>
				<verse number="22">І сталася, што жабрак памёр, і анёлы занесьлі яго на ўлоньне Абрагама. Памёр таксама багацей і быў пахаваны.</verse>
				<verse number="23">І ў пекле, церпячы мукі, падняў свае вочы і ўбачыў здалёк Абрагама і на ўлоньні яго Лазара.</verse>
				<verse number="24">І закрычаў: “Ойча Абрагаме, зжалься нада мной і пашлі Лазара, хай умочыць у вадзе канец пальца свайго і змочыць язык мой, бо мучуся ў полымі”.</verse>
				<verse number="25">Сказаў яму Абрагам: “Сыне, прыпомні, што ты за жыцьця свайго карыстаўся даброцьцямі тваімі, а Лазар благацьцём. Ён цяпер тут цешыцца, а ты мучышся.</verse>
				<verse number="26">Прытым паміж намі і вамі зьзяе прорва, каб тыя, што хочуць ад нас да вас перайсьці, не маглі, ані адтуль да нас перабрацца”.</verse>
				<verse number="27">Дык кажа: “Малю цябе, ойча, каб паслаў яго ў дом бацькі майго, —</verse>
				<verse number="28">бо маю пяць братоў — каб перасьцярог іх, каб і яны не папалі ў гэтае месца мучэньняў”.</verse>
				<verse number="29">Кажа яму Абрагам: “Маюць Майсея і Прарокаў; хай слухаюць іх”.</verse>
				<verse number="30">Але ён кажа: “Не, ойча Абрагаме, але каб хто з памёршых пайшоў да іх, навернуцца”.</verse>
				<verse number="31">Але (Абрагам) сказаў яму: “Калі ня слухаюць Майсея і Прарокаў, дык каб і хто з памёршых паўстаў, не павераць”.</verse>
			</chapter>
			<chapter number="17">
				<verse number="1">І сказаў Езус вучням сваім: “Немагчыма, каб не прыйшлі згаршэньні, але гора таму, праз каго яны прыходзяць.</verse>
				<verse number="2">Лепш было б яму, каб павесіць яму камень млынавы на шыю ды ўкінуць яго ў мора, чым меў бы ён згоршыць аднаго з малых гэтых.</verse>
				<verse number="3">Глядзіце! Калі брат твой саграшыў супраць цябе, упомні яго, і калі навернецца, даруй яму.</verse>
				<verse number="4">І калі б сем разоў на дзень саграшыў адносна цябе і сем разоў зьвярнуўся да цябе, кажучы: “Каюся за гэта”, даруй яму”.</verse>
				<verse number="5">І сказалі апосталы Госпаду: “Павяліч нам веру”.</verse>
				<verse number="6">А Госпад сказаў: “Калі б вы мелі веру як зярнятка гарчыцы, дык сказалі б гэтаму дрэву: “Вырвіся з коранем і перасадзіся ў мора”, і яно паслухала б вас.</verse>
				<verse number="7">А хто з вас, маючы слугу аратага або пастуха, калі ён вернецца з поля, скажа яму: “Хадзі, сядзь за стол”?</verse>
				<verse number="8">І ці ня скажа: “Прыгатуй мне вячэру і падперажыся ды паслугуй мне, пакуль буду есьці і піць, а потым ты будзеш есьці і піць”?</verse>
				<verse number="9">Ці ён дзякуе слузе таму, што ён зрабіў тое, што яму загадаў? Ня думаю.</verse>
				<verse number="10">Так і вы, калі споўнілі ўсё, што вам загадана, кажыце: “Слугі мы не зарадныя; што павінны былі зрабіць, зрабілі”.</verse>
				<verse number="11">І сталася, ідучы ў Ерузалім, праходзіў між Самарыяй і Галілеяй.</verse>
				<verse number="12">І калі ўваходзіў у адно паселішча, перанялі Яго дзесяць чалавек пракажаных, якія сталі здалёк</verse>
				<verse number="13">і крычалі ў голас: “Езусе, Вучыцелю, пашкадуй нас!”</verse>
				<verse number="14">Езус, убачыўшы іх, сказаў: “Ідзіце, пакажыцеся вашым сьвятарам”. І сталася, што калі яны ішлі, ачысьціліся.</verse>
				<verse number="15">Адзін жа з іх, як аглядзеўся, што стаў здаровы, вярнуўся, моцным голасам славячы Бога,</verse>
				<verse number="16">і ўпаў на твар ля ног Езуса, дзякуючы Яму. А быў ён Самаранін.</verse>
				<verse number="17">А Езус сказаў: “Ці ня дзесяць было ачышчаных? І дзе ж дзевяць?</verse>
				<verse number="18">Не знайшоўшыся з іх ніхто, хто б вярнуўся і славіў Бога, акрамя гэтага чужынца?”</verse>
				<verse number="19">І сказаў яму: “Устань, ідзі, бо вера твая выратавала цябе”.</verse>
				<verse number="20">Запытаны фарысэямі, калі надыйдзе Каралеўства Божае, у адказ сказаў ім: “Каралеўства Божае ня прыйдзе відавочна.</verse>
				<verse number="21">І ня скажуць: “ Вось тут” або: “Там”. Бо Каралеўства Божае ўнутры вас ёсьць”.</verse>
				<verse number="22">І сказаў вучням сваім: “Прыйдуць дні, калі вы будзеце прагнуць бачыць хоць адзін дзень Сына Чалавечага і ня ўбачыце.</verse>
				<verse number="23">І скажуць вам: “Вось тут” або: “Вось там”, але не ідзіце і не шукайце.</verse>
				<verse number="24">Бо як маланка зазьзяе пад небам і асьвеціць тое, што пад небам, так і Сын Чалавечы у дзень свой.</verse>
				<verse number="25">Але трэба, каб Ён перш многа перацярпеў ды быў адкінуты праз гэта пакаленьне.</verse>
				<verse number="26">І як дзеялася ў дні Ноя, так будзе ў дні Сына Чалавечага:</verse>
				<verse number="27">елі і пілі, жаніліся і замуж выдавалі аж да дня, калі Ной увайшоў у каўчэг, і прыйшоў патоп, і выгубіў усіх.</verse>
				<verse number="28">Падобна, як рабілася ў дні Лёта: елі і пілі, куплялі і прадавалі, садзілі і будавалі;</verse>
				<verse number="29">аж у дзень, калі Лёт выйшаў з Садомы, спаў з неба, як дождж, агонь ды серка і выгубіў усіх.</verse>
				<verse number="30">Так будзе ў дзень, калі Сын Чалавечы аб’явіцца.</verse>
				<verse number="31">У той дзень, хто будзе на даху, а прылады яго дома, хай не зыходзіць, каб іх забраць; і хто на полі, хай таксама не вяртаецца.</verse>
				<verse number="32">Памятайце на жану Лёта.</verse>
				<verse number="33">Калі б хто стараўся душу сваю зьберагчы, загубіць яе, а хто загубіць яе, той ажывіць яе.</verse>
				<verse number="34">Кажу вам: У тую ноч будзе двух на адным ложку: адзін будзе ўзяты, а другі пакінуты;</verse>
				<verse number="35">дзьве будуць малоць разам: адна будзе ўзята, а другая застанецца;</verse>
				<verse number="36">двух будзе на полі: адзін будзе ўзяты, а другі застанецца”.</verse>
				<verse number="37">Яны запыталіся ў Яго: “Дзе, Госпадзе?” А Ён адказаў ім: “Дзе будзе цела, там зьбяруцца і арлы”.</verse>
			</chapter>
			<chapter number="18">
				<verse number="1">Таксама расказаў ім прыповесьць аб тым, што заўсёды трэба маліцца і не пераставаць,</verse>
				<verse number="2">кажучы: у адным горадзе быў адзін суддзя, каторы Бога не баяўся і людзей не сароміўся.</verse>
				<verse number="3">Жыла таксама ў гэтым горадзе адна ўдава, якая прыйшла да яго з просьбай, кажучы: “Абарані мяне ад майго супраціўніка”.</verse>
				<verse number="4">А ён не хацеў даўжэйшы час. Потым аднак сказаў сабе: “Хоць я Бога не баюся і з людзьмі не лічуся,</verse>
				<verse number="5">аднак дзеля дакучлівасьці гэтае ўдавы абараню яе, каб больш не прыходзіла надакучаць мне”.</verse>
				<verse number="6">Дык сказаў Госпад: “Паслухайце, што гаворыць несправядлівы суддзя;</verse>
				<verse number="7">а ці ж Бог ня возьмецца бараніць выбраньнікаў сваіх, якія днём і ноччу прызываюць Яго, ды ці будзе марудзіць у іх справе?</verse>
				<verse number="8">Кажу вам, што скора возьме іх у абарону. Але калі прыйдзе Сын Чалавечы, ці знойдзе веру на зямлі?”</verse>
				<verse number="9">Некаторым, што надта былі пэўныя, што яны справядлівыя, а іншымі пагарджалі, сказаў гэткую прыповесьць:</verse>
				<verse number="10">“Двух людзей увайшло ў сьвятыню памаліцца: адзін — фарысэй, а другі — мытнік.</verse>
				<verse number="11">Фарысэй, стоячы, так маліўся ў сабе: “Божа, дзякую Табе, што я не такі, як іншыя людзі: рабаўнікі, несправядлівыя, чужаложнікі або як гэты мытнік.</verse>
				<verse number="12">Пашчу два разы ў тыдні, даю дзесяціну з усяго, што маю”.</verse>
				<verse number="13">А мытнік, стоячы здалёку, не адважваўся нават падняць вочы ў неба, але біў сябе ў грудзі і прасіў: “Божа, будзь міласэрны мне, грэшнаму”.</verse>
				<verse number="14">Кажу вам: Гэты вярнуўся дамоў апраўданы, а ня той, бо кожны, хто сам сябе вывышае, будзе паніжаны, а хто сябе паніжае будзе ўзвышаны”.</verse>
				<verse number="15">Прыносілі да Яго таксама дзяцей, каб дакрануўся да іх. Бачачы гэта, вучні сварыліся на іх.</verse>
				<verse number="16">Але Езус, паклікаўшы іх да сябе, сказаў: “Дазваляйце дзеткам прыходзіць да Мяне і не бараніце ім, бо такіх ёсьць Каралеўства Божае.</verse>
				<verse number="17">Сапраўды кажу вам: Хто ня прыйме Каралеўства Божага як дзіця, ня ўвойдзе ў яго”.</verse>
				<verse number="18">І спытаўся ў Яго нейкі начальнік, кажучы: “Вучыцель добры, што маю рабіць, каб здабыць жыцьцё вечнае?”</verse>
				<verse number="19">А Езус яму адказаў: “Чаму Мяне завеш добрым? Ніхто ня добры, адно Бог.</verse>
				<verse number="20">Ведаеш прыказаньні: Не чужалож, не забівай, не крадзі, ня сьведчы фальшыва, паважай бацьку твайго і маці тваю”.</verse>
				<verse number="21">А ён сказаў: “Я гэта ўсё спаўняю ад маленства”.</verse>
				<verse number="22">Пачуўшы гэта, Езус сказаў яму: “Аднаго табе не хапае: прадай усё, што маеш, і раздай убогім, і будзеш мець скарб у небе, ды прыходзь і ідзі за Мной”.</verse>
				<verse number="23">Той жа, пачуўшы гэта, пасмутнеў, бо быў вельмі багаты.</verse>
				<verse number="24">Езус, бачачы яго сумным, сказаў: “Як цяжка, маючы багацьце, увайсьці ў Каралеўства Божае!</verse>
				<verse number="25">Лягчэй вярблюду праціснуцца праз вушка іголкі, чым багатаму ўвайсьці ў Каралеўства Божае”.</verse>
				<verse number="26">Дык спыталіся тыя, што слухалі: “Хто ж можа быць тады збаўлены?”</verse>
				<verse number="27">Сказаў Ён ім: “Што немагчыма для людзей, тое магчыма для Бога”.</verse>
				<verse number="28">Сказаў Пётар: “Вось жа мы пакінулі ўсё і пайшлі за Табой”.</verse>
				<verse number="29">Сказаў ім Езус: “Сапраўды кажу вам: Няма нікога, хто б пакінуў дом, або жонку, або бацькоў, або братоў, або дзяцей дзеля Каралеўства Божага,</verse>
				<verse number="30">каб не атрымаў многа больш у гэты час, а ў век будучы — жыцьцё вечнае.</verse>
				<verse number="31">Узяўшы ж з сабой Дванаццаць, казаў ім: “Вось ідзем у Ерузалім, і зьдзейсьніцца ўсё, што напісана Прарокамі пра Сына Чалавечага:</verse>
				<verse number="32">будзе выдадзены паганам і высьмеяны, зьняважаны ды апляваны,</verse>
				<verse number="33">і па ўбічаваньні заб’юць Яго, і на трэці дзень уваскрэсьне”.</verse>
				<verse number="34">Але яны з гэтага нічога не зразумелі; і словы гэтыя былі закрытыя для іх, і не разумелі, што гаварылася.</verse>
				<verse number="35">Здарылася, калі падыходзіў да Ерыхону, нейкі сьляпы сядзеў пры дарозе, жабруючы.</verse>
				<verse number="36">Пачуўшы гармідар праходзячага натоўпу, спытаўся, што гэта такое</verse>
				<verse number="37">Сказалі яму: “Езус з Назарэту ідзе”.</verse>
				<verse number="38">Дык пачаў крычаць: “Езусе, Сыне Давідаў, зжалься нада мной!”</verse>
				<verse number="39">А тыя, што ішлі наперадзе, сварыліся на яго, каб маўчаў. Але ён тым мацней крычаў: “Сыне Давідаў, пашкадуй мяне!”</verse>
				<verse number="40">Езус затрымаўся і загадаў яго прывесьці да сябе. І калі ён падыйшоў, спытаўся ў яго:</verse>
				<verse number="41">“Што хочаш, каб Я зрабіў табе?” А ён сказаў: “Госпадзе, хачу бачыць”.</verse>
				<verse number="42">Сказаў яму Езус: “Праглянь! Вера твая аздаравіла цябе”.</verse>
				<verse number="43">І зараз стаў бачыць, ды ішоў за Езусам, славячы Бога. І ўвесь народ, бачачы гэта, аддаў хвалу Богу.</verse>
			</chapter>
			<chapter number="19">
				<verse number="1">І прыбыўшы ў Ерыхон, Езус праходзіў праз горад.</verse>
				<verse number="2">Там жыў чалавек імем Закхей, начальні мытнікаў і чалавек багаты.</verse>
				<verse number="3">Ён шукаў пабачыць Езуса, хто Ён такі, але ня мог дзеля натоўпу, бо быў малога росту.</verse>
				<verse number="4">Дык забег наперад, узьлез на дрэва сыкаморы, каб убачыць Яго, бо тамака меў Ён праходзіць.</verse>
				<verse number="5">І калі Езус прыбыў на тое месца, глянуўшы ўверх, убачыў яго ды сказаў яму: “Закхей, злазь хутчэй, бо сягоньня мушу пабыць у тваім доме”.</verse>
				<verse number="6">Дык Закхей зьлез пасьпешна і прыняў Езуса з радасьцю.</verse>
				<verse number="7">І ўсе, бачачы гэта, наракалі, кажучы: “Да грэшніка пайшоў у госьці”.</verse>
				<verse number="8">Закхей жа, стоячы, сказаў Госпаду: “Госпадзе, вось жа палову маёмасьці сваёй раздам убогім, а калі каго скрыўдзіў, аднагараджуся ў чатыры разы”.</verse>
				<verse number="9">Сказаў яму Езус: “Сягоньня прыйшло ў гэты дом збаўленьне, бо і ён ёсьць сынам Абрагама.</verse>
				<verse number="10">Бо Сын Чалавечы прыйшоў шукаць і збаўляць тое, што было прапаўшы”.</verse>
				<verse number="11">Калі яны гэта слухалі, (Езус) у дабаўку расказаў прыповесьць, бо Ён быў блізка Ерузаліму, і яны думалі, што ўжо небавам аб’явіцца Каралеўства Божае.</verse>
				<verse number="12">Дык расказваў: “Адзін высакародны чалавек выбраўся ў далёкую краіну атрымаць каралеўства і вярнуцца.</verse>
				<verse number="13">Дык пазваў дзесяць сваіх слугаў і даў ім дзесяць мін (грошаў) ды сказаў ім: “Гандлюйце, пакуль не вярнуся”.</verse>
				<verse number="14">А грамадзяне ненавідзелі яго, і выправілі за ім пасланьнікаў, і сказалі: “Ня хочам, каб ён караляваў над намі”.</verse>
				<verse number="15">Атрымаўшы каралеўства, ён вярнуўся і загадаў паклікаць слугаў сваіх, каторым даручыў грошы, каб даведацца, колькі з іх кожны зарабіў.</verse>
				<verse number="16">Дык прыбыў першы і сказаў: “Гаспадару, міна твая прынесла дзесяць мін”.</verse>
				<verse number="17">Сказаў яму: “Добра, слуга добры; за тое, што ў малым быў ты верны, дам табе ўладу на дзесяцьцю гарадамі”.</verse>
				<verse number="18">Затым прыбыў другі і сказаў: “Гаспадару, міна твая пяць мін прынесла”.</verse>
				<verse number="19">Сказаў яму: “І ты будзеш валодаць пяцьцю гарадамі”.</verse>
				<verse number="20">І трэці прыбыў і сказаў: “Гаспадару, вось твая міна, якую я меў схаваўшы ў хустцы,</verse>
				<verse number="21">бо баяўся цябе, што ты чалавек жорсткі: бярэш, чаго не лажыў, ды жнеш, чаго ня сеяў”.</verse>
				<verse number="22">Сказаў (гаспадар) яму: “Па словах тваіх суджу цябе, ліхі слуга! Ведаў ты, што я чалавек жорсткі, што бяру, чаго не лажыў, ды жну, чаго ня сеяў.</verse>
				<verse number="23">Чаму ж ты грошаў маіх не аддаў у банк, каб па павароце мог я запатрабаваць іх з прыбыткам?”</verse>
				<verse number="24">І сказаў да прысутных: “Забярыце ад яго міну і дайце таму, які мае дзесяць мін”.</verse>
				<verse number="25">Дык сказалі яму: “Гаспадару, ён жа мае дзесяць мін!”</verse>
				<verse number="26">“Дык кажу вам: Кожнаму, хто мае, будзе дадзена, а хто ня мае, і тое, што мае, будзе ад яго забрана.</verse>
				<verse number="27">А тых непрыяцеляў маіх, што мяне не хацелі, каб над імі караляваў, прывядзіце сюды ды біце перада мною”.</verse>
				<verse number="28">І гэта сказаўшы, Езус ішоў далей у кірунку Ерузаліма.</verse>
				<verse number="29">Падходзячы да Бетфагэ і Бэтаніі, да гары, якая завецца Аліўнай, Ён паслаў двух вучняў сваіх</verse>
				<verse number="30">кажучы: “Ідзіце ў вёску, што насупраць, і, увайшоўшы ў яе, знойдзеце прывязанае асьлянё, на якім яшчэ ніхто з людзей не сядзеў. Адвяжыце яго і прывядзіце.</verse>
				<verse number="31">Калі б хто вас спытаўся: “Чаму адвязаваеце?”, скажаце так: “Госпад яго патрабуе”.</verse>
				<verse number="32">Дык пайшлі тады пасланыя ды знайшлі (асьляня), як сказаў ім Езус.</verse>
				<verse number="33">Калі яны адвязвалі асьлянё, уласьнікі яго спыталіся ў іх: “Чаму адвязваеце асьляня?”</verse>
				<verse number="34">Яны адказалі: “Госпад яго патрабуе”.</verse>
				<verse number="35">І прывялі яго да Езуса; і, закінуўшы на яго адзеньне сваё, пасадзілі Езуса на асьляня.</verse>
				<verse number="36">А калі ехаў Ён, людзі слалі адзеньне сваё на дарозе.</verse>
				<verse number="37">І калі збліжаліся да спуску гары Аліўнай, пачалі ўсе грамады вучняў радасна хваліць Бога за ўсе цуды, каторыя бачылі,</verse>
				<verse number="38">гамонячы: “Багаслаўлены кароль, каторы прыходзіць у імя Госпада! Супакой на небе і хвала на вышынях!”</verse>
				<verse number="39">Спасярод натоўпу некаторыя фарысэі сказалі Езусу: “Вучыцель, забарані вучням Тваім”.</verse>
				<verse number="40">І сказаў Езус: “Кажу вам: Калі яны замоўкнуць, камяні гаманіць будуць”.</verse>
				<verse number="41">І калі Езус прыблізіўся і ўбачыў горад, заплакаў дзеля яго</verse>
				<verse number="42">і сказаў: “Калі б ты пазнаў хоць у гэты дзень тое, што дзеля супакою твайго! Але цяпер закрыта гэта ад вачэй тваіх.</verse>
				<verse number="43">Бо прыйдуць на цябе дні, і акружаць цябе ворагі твае валам, і аблягуць цябе ды сьціснуць цябе зусюль,</verse>
				<verse number="44">і паваляць цябе на зямлю і дзеці твае, каторыя ў табе, ды не пакінуць у табе каменя на камені, бо ты не пазнаў часу адведзінаў тваіх.</verse>
				<verse number="45">І, увайшоўшы ў сьвятыню, стаў выкідаць прадаючых у ёй і купляючых,</verse>
				<verse number="46">кажучы ім: “Напісана: “Дом Мой ёсьць дом малітвы”, а вы зрабілі яго пячорай разбойнікаў”. Навучаньне ў сьвятыні</verse>
				<verse number="47">Ды штодзень навучаў у сьвятыні. А першасьвятары, і кніжнікі, і начальнікі народу шукалі, як бы яго забіць,</verse>
				<verse number="48">але не знаходзілі, што зрабіць з Ім, бо ўвесь народ слухаў Яго з захапленьнем.</verse>
			</chapter>
			<chapter number="20">
				<verse number="1">І здарылася, калі аднаго дня Езус навучаў народ у сьвятыні ды вясьціў Эвангельле, сабраліся першасьвятары і кніжнікі разам са старшынямі</verse>
				<verse number="2">і сказалі Яму: “Скажы нам: Якою ўладаю гэтае робіш, або хто Табе даў такую ўладу?”</verse>
				<verse number="3">А Езус у адказ сказаў ім: “І Я вас спытаюся адно слова. Адкажыце мне:</verse>
				<verse number="4">Хрост Янаў з неба быў ці ад людзей?”</verse>
				<verse number="5">А яны разважалі ды гаварылі між сабой: “Калі скажам: З неба, скажа нам: “Дык чаму ж вы тады ня ўверылі?”</verse>
				<verse number="6">А калі скажам: Ад людзей, увесь народ укамянуе нас, бо перакананы, што Ян — гэта прарок”.</verse>
				<verse number="7">І адказалі, што ня ведаюць адкуль.</verse>
				<verse number="8">І Езус сказаў ім: “Я таксама не скажу вам, якою ўладаю гэта раблю”.</verse>
				<verse number="9">Затым разказаў Езус людзям гэткую прыповесьць: “Адзін чалавек пасадзіў вінаграднік і аддаў яго ў арэнду вінаградарам, а сам выехаў на доўгі час.</verse>
				<verse number="10">І ў свой час паслаў да вінаградараў слугу, каб аддалі яму пладоў вінаградніку, але яны, зьбіўшы яго, пусьцілі ні з чым.</verse>
				<verse number="11">Дык зноў паслаў другога слугу, але і яго зьбілі, зьняважылі і адаслалі ні з чым.</verse>
				<verse number="12">Нарэшце паслаў трэцяга, але і гэтага пакалечылі і выкінулі.</verse>
				<verse number="13">Дык сказаў гаспадар вінаградніку: “Што рабіць? Пашлю сына майго ўлюбленага. Можа яго ўшануюць”.</verse>
				<verse number="14">Але калі яго ўбачылі вінаградары, разважалі між сабой, кажучы: Ён (спадкаемца). Заб’ема яго і завалодаем яго спадчынаю!”</verse>
				<verse number="15">І, выкінуўшы яго з вінаградніку, забілі. Дык што ж тады зробіць гаспадар вінаградніку?</verse>
				<verse number="16">Прыйдзе і выгубіць гэтых вінаградараў, а вінаграднік аддасьць іншым”. Чуўшыя гэта сказалі яму: “О, каб гэтак не было!”</verse>
				<verse number="17">Езус, гледзячы на іх, сказаў ім: “Што значыць тады напісанае: “Камень, каторы адкінулі будаўнікі, стаўся галавою вугла”?</verse>
				<verse number="18">Кожны, хто ўпадзе на гэты камень, разаб’ецца, а на каго ён упадзе, таго сатрэ”.</verse>
				<verse number="19">І шукалі першасьвятары і кніжнікі налажыць на Яго рукі ў тую пару, але баяліся народу; бо здагадаліся, што гэту прыповесьць гаварыў пра іх.</verse>
				<verse number="20">І сачылі яны за Езусам, і падаслалі шпіёнаў, якія, удаючы справядлівых, мелі падлавіць Яго на слове і выдаць начальнікам і ўладзе намесьніка.</verse>
				<verse number="21">І спыталіся Яго, кажучы: “Вучыцель, ведаем, што справядліва кажаш і вучыш, і не зважаеш на асобу, але дарогі Божай па праўдзе навучаеш.</verse>
				<verse number="22">Ці належыць плаціць падатак цэзару, ці не?”</verse>
				<verse number="23">Езус, разумеючы іхні подступ, сказаў ім: “Чаму мяне спакушаеце?</verse>
				<verse number="24">Пакажыце мне дынар. Чый гэта надпіс і адмалюнак?</verse>
				<verse number="25">Адказалі Яму: “Цэзараў”. Дык сказаў ім: “Дык аддайце цэзарава цэзару, а Божае — Богу”.</verse>
				<verse number="26">І не маглі злавіць Яго на слове ў прысутнасьці людзей, і, зьдзівіўшыся адказу Яго, змоўклі.</verse>
				<verse number="27">Падыйшлі таксама некаторыя з садукеяў, якія адмаўляюць уваскрасеньне, і спыталіся ў Яго,</verse>
				<verse number="28">кажучы: “Вучыцель, Майсей напісаў нам, што калі б чый брат, маючы жонку, памёр бязьдзетна, хай брат яго возьме жонку яго і хай узьніме патомства брату свайму.</verse>
				<verse number="29">Было вось сем братоў: і першы, узяўшы жонку, памёр бязьдзетна.</verse>
				<verse number="30">Дык узяў яе другі, але і ён памёр бяздзетна.</verse>
				<verse number="31">Затым узяў яе трэці, і падобна ўсе яны сем памерлі, не пакінуўшы патомства.</verse>
				<verse number="32">Па ўсіх памерла і жанчына.</verse>
				<verse number="33">Дык пры ўваскрасеньні каторага з іх будзе яна жонкай? Бо сямёх мелі яе за жонку?”</verse>
				<verse number="34">І сказаў ім Езус: “Сыны гэтага веку жэняцца і замуж выходзяць.</verse>
				<verse number="35">Тыя ж, што будуць прызнаныя дастойнымі будучага веку і ўваскрасеньня, не жэняцца ды замуж ня выходзяць.</verse>
				<verse number="36">Яны ўжо памерці ня могуць, бо яны роўныя анёлам і ёсьць сынамі Божымі, калі былі сынамі ўваскрасеньня.</verse>
				<verse number="37">А што памёршыя ўваскрэснуць, дык ужо Майсей паказаў каля куста палаючага, калі назваў Госпада Богам Абрагама, і Богам Ізаака, і Богам Якуба.</verse>
				<verse number="38">Бог ня ёсьць Бог памёршых, але жывых: бо для Яго ўсе жывуць”.</verse>
				<verse number="39">А некаторыя з кніжнікаў у адказ казалі: “Вучыцель, добра Ты сказаў”.</verse>
				<verse number="40">І ўжо больш не адважыліся Яго пра што-колечы пытацца.</verse>
				<verse number="41">Затым сказаў ім Езус: “Як жа кажуць, што Хрыстос ёсьць сынам Давіда,</verse>
				<verse number="42">калі сам Давід у кнізе Псальмаў кажа: “Сказаў Госпад Госпаду майму: Сядзь па правіцы Маёй,</verse>
				<verse number="43">аж пакуль не палажу непрыяцеляў Тваіх у падножжа ног Тваіх”.</verse>
				<verse number="44">Калі Давід называе Яго Госпадам, дык як жа тады Ён — сын яго?” Перасьцярога перад кніжнікамі</verse>
				<verse number="45">А калі Яго ўвесь народ з увагай слухаў, сказаў вучням сваім:</verse>
				<verse number="46">“Высьцерагайцеся вучоных кніжнікаў, што любяць хадзіць у доўгіх шатах і любяць прывітаньні на рынку, і першыя месцы ў сынагозе, і першыя месцы на банкетах,</verse>
				<verse number="47">якія аб’ядаюць дамы ўдоваў і дзеля віду доўга моляцца. Іх чакае цяжкі прысуд”.</verse>
			</chapter>
			<chapter number="21">
				<verse number="1">Аднойчы Езус, падняўшы вочы свае і бачачы, як багатыя кідалі ахвяры свае ў скарбону,</verse>
				<verse number="2">убачыў таксама адну бедную ўдаву, як кідала два дробныя грошыкі,</verse>
				<verse number="3">і сказаў: “Сапраўды кажу вам: Гэтая ўдава ўкінула болей, чым усе іншыя.</verse>
				<verse number="4">Бо ўсе з лішкаў сваіх кідалі ў ахвяру (Богу), а яна з недастатку свайго ўкінула ўсё, што мела на сваё ўтрыманьне”.</verse>
				<verse number="5">І калі некаторыя гаварылі пра сьвятыню, што прыгожымі каменьнямі і дарамі аздоблена, Езус сказаў:</verse>
				<verse number="6">“Надыйдуць дні, у якія з усяго, што бачыце, не застанецца каменя на камені, каб ня было зруйнавана”.</verse>
				<verse number="7">Дык спыталіся ў Яго, кажучы: “Вучыцель, калі гэта будзе, і што будзе за знак, калі гэта пачнецца?”</verse>
				<verse number="8">Езус сказаў: “Глядзіце, каб вас не зьвялі. Бо многа прыйдзе ў Маё імя, кажучы: “Гэта Я” або: “Час надыйшоў”, ды не ідзіце за імі.</verse>
				<verse number="9">А калі пачуеце пра войны і замяшаньні, не палохайцеся, бо трэба, каб гэта здарылася перш, але яшчэ ня зараз канец”.</verse>
				<verse number="10">Далей казаў ім: “Паўстане народ на народ і каралеўства на каралеўства,</verse>
				<verse number="11">і будуць вялікія землятрусы, і месцамі пошасьці і голад, і панаваць будуць страхі, ды знакі вялікія будуць на небе.</verse>
				<verse number="12">Але перад тым усім наложаць на вас рукі, будуць перасьледаваць і выдаваць у сынагогі і ў вязьніцы, цягаючы да каралёў і намесьнікаў дзеля імя Майго;</verse>
				<verse number="13">а станецца гэта вам дзеля сьведчаньня.</verse>
				<verse number="14">Палажыце тады ў сэрцах вашых ня думаць, як маеце адказваць.</verse>
				<verse number="15">Бо Я дам вам вымову і мудрасьць, каторай ня змогуць запярэчыць усе супраціўнікі вашыя.</verse>
				<verse number="16">А выдаваць вас будуць і бацькі, і браты, і сваякі, і сябры, і заб’юць некаторых з вас,</verse>
				<verse number="17">і будуць вас усе ненавідзець дзеля імя Майго.</verse>
				<verse number="18">Але нават волас з галавы вашай не прападзе.</verse>
				<verse number="19">Цярплівасьцяй вашай здабудзеце душы вашыя.</verse>
				<verse number="20">Калі вось убачыце Ерузалім войскам акружаны, тады ведайце, што прыблізілася спусташэньне ягонае.</verse>
				<verse number="21">Тады тыя, што ў Юдэі, хай уцякаюць у горы, і каторыя ў горадзе, хай выходзяць (з яго), а тыя, што ў ваколіцы, хай не ўваходзяць у яго.</verse>
				<verse number="22">Бо гэта дні помсты, каб збылося ўсё, што напісана.</verse>
				<verse number="23">Гора ж цяжарным і кормячым у тыя дні! Бо будзе прыгнёт вялікі на зямлі і гнеў над гэтым народам,</verse>
				<verse number="24">і будуць падаць ад вострага мяча, і пагоняць іх у няволю да ўсіх народаў, і Ерузалім будзе таптаны паганамі, аж пакуль ня выпаўняцца часы народаў.</verse>
				<verse number="25">І будуць знакі на сонцы, і на месяцы, і на зорках, ды на зямлі прыгнёт народаў ад разрухаў, як зараве і забушуе мора.</verse>
				<verse number="26">Людзі будуць пруцянець ад страху і чаканьня тых падзей, якія нахлынуць на ўвесь сьвет, бо магуцьці нябесныя захістаюцца.</verse>
				<verse number="27">І тады ўбачаць Сына Чалавечага, прыходзячага ў воблаку з уладай і славай вялікай.</verse>
				<verse number="28">А калі гэта дзеяцца пачне, углядайцеся і падымайце галовы вашыя, бо набліжаецца адкупленьне вашае”.</verse>
				<verse number="29">І сказаў ім прыповесьць: “Паглядзіце на дрэва фіговае ды на ўсе дрэвы.</verse>
				<verse number="30">Калі яны ўжо пускаюць лісты, ведаеце, што ўжо блізка лета.</verse>
				<verse number="31">Так і вы, як убачыце, што ўсё гэта дзеецца, ведайце, што ўжо блізка Каралеўства Божае.</verse>
				<verse number="32">Сапраўды кажу вам: Не праміне пакаленьне гэтае, як усё гэта споўніцца.</verse>
				<verse number="33">Неба і зямля праміне, але словы Мае не прамінуць.</verse>
				<verse number="34">Сьцеражыцеся, каб часам не абцяжарылі сэрцы вашыя абжорствам і п’янствам, ды клопатамі гэтага жыцьця, і каб дзень гэты не прыйшоў на вас зьнянацку.</verse>
				<verse number="35">Бо ён як сетка спадзе на ўсіх, што жывуць на абліччы ўсёй зямлі.</verse>
				<verse number="36">Дык чувайце, молячыся ўвесь час, каб былі вартымі ўсьцерагчыся ўсяго гэтага, што мае прыйсьці, ды каб маглі стануць перад Сынам Чалавечым”.</verse>
				<verse number="37">І навучаў днямі ў сьвятыні, а нанач выходзіў і прабываў на гары, каторую называюць Аліўнай.</verse>
				<verse number="38">І ўвесь народ ад раніцы зьбіраўся ў сьвятыню, каб слухаць Яго.</verse>
			</chapter>
			<chapter number="22">
				<verse number="1">Надыходзіў жа дзень сьвята Праснакоў, называны Пасхай.</verse>
				<verse number="2">І першасьвятары, і кніжнікі шукалі, як бы забіць Яго, але баяліся народу.</verse>
				<verse number="3">Шатан жа ўвайшоўшы ў Юду, называнага Іскарыётам, аднаго з Дванаццаці.</verse>
				<verse number="4">І той, пайшоўшы, дамовіўся з першасьвятарамі і начальнікамі, як выдаць ім Езуса.</verse>
				<verse number="5">Яны ж узрадаваліся і вырашылі даць яму грошы.</verse>
				<verse number="6">І абяцаў ён ім ды шукаў магчымасьці, каб выдаць Яго ім, калі будзе далёка ад людзей.</verse>
				<verse number="7">І надыйшоў дзень Праснакоў, у каторым належала ахвяраваць Пасху.</verse>
				<verse number="8">І (Езус) паслаў Пятра і Яна, кажучы: “Ідзіце і прыгатуйце нам спажываць Пасху”.</verse>
				<verse number="9">Яны спыталіся: “Дзе хочаш, каб прыгатавалі?”</verse>
				<verse number="10">Езус сказаў ім: “Калі будзеце ўваходзіць у горад, сустрэне вас нейкі чалавек, каторы будзе несьці збан вады. Ідзіце за ім у дом, у які ўвойдзе.</verse>
				<verse number="11">Ды скажыце гаспадару дому: “Вучыцель кажа табе: Дзе месца, дзе Я з вучнямі Маімі мог бы спажываць Пасху?”</verse>
				<verse number="12">Ён вам пакажа вялікую сьвятліцу, засланую (дываном), там прыгатуеце”.</verse>
				<verse number="13">Пайшоўшы за тым, знайшлі ўсё, як было ім сказана, і прыгатавалі Пасху.</verse>
				<verse number="14">А калі надыйшла пара, (Езус) заняў сваё месца пры стале, і апосталы з Ім.</verse>
				<verse number="15">І сказаў ім Езус: “Жаданьнем вялікім жадаў Я спажываць гэту Пасху з вамі перш, чым буду цярпець.</verse>
				<verse number="16">Бо кажу вам: Адгэтуль ня буду яе есьці, пакуль ня споўніцца ў Каралеўстве Божым”.</verse>
				<verse number="17">І, узяўшы келіх і склаўшы падзяку, сказаў: “Бярыце і падзяліце між сабой.</verse>
				<verse number="18">Бо кажу вам: Ня буду піць з плоду вінаграда, пакуль ня прыйдзе Каралеўства Божае”.</verse>
				<verse number="19">І, узяўшы хлеб і склаўшы падзяку, ламаў яго і даў ім, кажучы: “Гэта Цела Маё, каторае за вас даецца. Гэта рабіце ў Маю памяць”.</verse>
				<verse number="20">Падобна па вячэры Ён узяў келіх, кажучы: “Гэта келіх Новага Запавету ў Крыві Маёй, каторая за вас праліваецца.</verse>
				<verse number="21">Аднак вось рука здрадніка Майго разам з Маёю на стале.</verse>
				<verse number="22">Сын Чалавечы, праўда, адыходзіць паводле таго, як вызначана, аднак гора таму чалавеку, каторы яго выдае”.</verse>
				<verse number="23">І яны пачалі пытацца адзін аднаго, хто з іх меўся гэта ўчыніць.</verse>
				<verse number="24">Узьнялася таксама спрэчка між імі, хто з іх павінен лічыцца першым.</verse>
				<verse number="25">Сказаў ім Езус: “Каралі народаў валодаюць імі, і тыя, хто над імі маюць уладу, завуцца дабрадзеямі.</verse>
				<verse number="26">Але між вас ня так, але хто ў вас большы, хай будзе як найменшы, і правадыр — як слуга.</verse>
				<verse number="27">Хто большы: ці той, хто сядзіць пры стале, ці той, хто паслугуе? Ці ня той, хто сядзіць пры стале? Я аднак у вас як той, што паслугуе.</verse>
				<verse number="28">Вы ж ёсьць тыя, што вытрывалі пры Мне ў спакушэньнях Маіх.</verse>
				<verse number="29">Я вам пераказваю Каралеўства, як Мне пераказаў Айцец Мой,</verse>
				<verse number="30">каб вы елі і пілі пры стале Маім у Каралеўстве Маім, і сядзелі на тронах, судзячы дванаццаць пакаленьняў Ізраэля”.</verse>
				<verse number="31">І сказаў Госпад: “Сымон, Сымон! Вось жа шатан захацеў вас перасеяць як пшаніцу.</verse>
				<verse number="32">Але Я маліўся за цябе, каб не змалела вера твая. І ты, навярнуўшыся, умацоўвай братоў тваіх”.</verse>
				<verse number="33">Той жа сказаў Яму: “Госпадзе, я гатовы з Табой ісьці ў вязніцу і на сьмерць”.</verse>
				<verse number="34">Але Езус адказаў яму: “Кажу табе, Пётар, не запяе певень сёньня, як тры разы вырачэшся, што ведаеш Мяне”.</verse>
				<verse number="35">І сказаў ім: “Калі Я пасылаў вас без капшука і без торбы і сандалаў, ці ж вам не хапала чаго?” Яны сказалі:</verse>
				<verse number="36">“Анічога”. Сказаў ім тады: “А цяпер хто мае капшук, хай возьме таксама і торбу, а хто ня мае, хай прадасьць вопратку сваю і купіць меч.</verse>
				<verse number="37">Бо кажу вам: што мусіць споўніцца на Мне тое, што напісана: “І ў злачынцы быў залічаны”. Бо што адносіцца да Мяне, збываецца”.</verse>
				<verse number="38">А яны сказалі: “Госпадзе, вось два мячы”. Ён сказаў ім: “Хопіць”.</verse>
				<verse number="39">І, выйшаўшы, Езус па звычаю накіраваўся на гару Аліўную, а за Ім пайшлі вучні Ягоныя.</verse>
				<verse number="40">І калі прыбыў на месца, сказаў ім: “Маліцеся, каб не папалі ў спакушэньне”.</verse>
				<verse number="41">І адыйшоўся ад іх, як кінуць камень, ды, упаўшы на калені, маліўся</verse>
				<verse number="42">ў гэтыя словы: “Ойча, калі хочаш, ухілі ад Мяне гэты келіх, аднак не Мая воля, але Твая хай станецца”.</verse>
				<verse number="43">І зьявіўся Яму анёл з неба, умацоўваючы Яго. А Ён, будучы ў агоніі, тым даўжэй маліўся.</verse>
				<verse number="44">І быў пот Ягоны як кроплі крыві, сьцякаючай на зямлю.</verse>
				<verse number="45">І калі падняўся ад маліты і прыйшоў да вучняў, знайшоў іх сьпячых ад смутку.</verse>
				<verse number="46">Дык сказаў ім: “Чаму сьпіцё? Падымайцеся і маліцеся, каб не папалі ў спакушэньне”.</verse>
				<verse number="47">Яшчэ Ён гэта гаварыў, як надыйшла грамада, ды наперадзе яе адзін з Дванаццацёх, каторы называўся Юда. Ён падыйшоў да Езуса, каб пацалаваць Яго.</verse>
				<verse number="48">А Езус сказаў яму: “Юда, пацалункам Сына Чалавечага выдаеш?”</verse>
				<verse number="49">А тыя, што пры Ім былі, бачачы, да чаго ідзе, сказалі Яму: “Госпадзе, ці маем ударыць мячом?”</verse>
				<verse number="50">Ды адзін з іх ударыў слугу першасьвятара і адсёк яму правае вуха.</verse>
				<verse number="51">А Езус адказаў: “Спыніцеся, хопіць!” і, дакрануўшыся вуха яго, аздаравіў яго.</verse>
				<verse number="52">Затым сказаў Езус тым, што прыйшлі па Яго, першасьвятарам, начальнікам сьвятыні і старшыням: “Як на разбойніка выйшлі вы з мячамі і кіямі.</verse>
				<verse number="53">Калі штодзень прабываў Я з вамі ў сьвятыні, не паднялі вы на Мяне рук. Але цяпер ваш час і ўлада цемры”.</verse>
				<verse number="54">І, узяўшы Яго, павялі і прывялі ў дом першасьвятара. Пётар жа ішоў за імі здалёк.</verse>
				<verse number="55">А калі распалілі вогнішча на панадворку і заселі вакол агню, быў між імі і Пётар.</verse>
				<verse number="56">І нейкая служанка, прыгледзіўшыся яму пры сьвятле ўважна, сказала: “І ён быў з Ім”.</verse>
				<verse number="57">А ён выракся Яго, кажучы: “Жанчына, я ня ведаю Яго!”</verse>
				<verse number="58">А па нейкім часе, убачыўшы яго, нехта іншы сказаў: “І ты з іх”. Пётар жа сказаў: ”Што ты, чалавеча, не”.</verse>
				<verse number="59">А калі прайшло каля гадзіны часу, хто іншы настойваў, кажучы: “Сапраўды, і ён быў з Ім, бо і ён Галілеец”.</verse>
				<verse number="60">Сказаў яму Пётар: “Чалавеча, ня ведаю, што ты гаворыш”. І зараз, калі ён яшчэ гаварыў, запяяў певень.</verse>
				<verse number="61">І Госпад, павярнуўшыся, глянуў на Пятра, і Пётар успомніў словы Госпада, як яму прадказаў: “Перш, чым запяе певень, тры разы вырачашся Мяне”.</verse>
				<verse number="62">І Пётар, выйшаўшы навонкі, горка заплакаў.</verse>
				<verse number="63">А людзі, пільнуючыя Яго, наругаліся з Яго і білі Яго.</verse>
				<verse number="64">І, закрыўшы Яму твар, пыталіся Яго, кажучы: “Праракуй, хто ўдарыў Цябе?”</verse>
				<verse number="65">Ды многа іншых блюзьнерстваў гаварылі на Яго.</verse>
				<verse number="66">А калі настаў дзень, сабраліся старшыні народу, і першасьвятары, і кніжнікі ды прывялі Езуса перад сваю Раду,</verse>
				<verse number="67">кажучы: “Калі Ты — Хрыстос, дык скажы нам”. А Ён сказаў ім: “Калі скажу вам, ня ўверыце Мне,</verse>
				<verse number="68">а калі спытаюся, не адкажаце Мне, ані таксама ня выпусьціце Мяне.</verse>
				<verse number="69">Але адгэтуль Сын Чалавечы будзе сядзець па правіцы моцы Божай”.</verse>
				<verse number="70">Дык сказалі яны ўсе: “Дык Ты — Сын Божы?” Ён сказаў: “Вы самі гаворыце, што Я”.</verse>
				<verse number="71">Дык яны сказалі: “Ці патрэбныя нам яшчэ сьведкі? Усе мы чулі з вуснаў Яго”.</verse>
			</chapter>
			<chapter number="23">
				<verse number="1">І паднялася ўся іх грамада, і завялі Яго да Пілата.</verse>
				<verse number="2">І пачалі Яго вінаваціць і казаць: “Мы знайшлі, што Ён бунтуе наш народ, і забараняе плаціць падатак цэзару, і называе сябе Хрыстом Каралём”.</verse>
				<verse number="3">Дык спытаўся ў Яго Пілат: “Ты — кароль Юдэйскі?” А Езус сказаў: “Ты гэта кажаш”.</verse>
				<verse number="4">Дык Пілат сказаў першасьвятарам і народу: “Я не знаходжу ніякай віны ў гэтым чалавеку”.</verse>
				<verse number="5">Але яны настойвалі, кажучы: “Ён бунтуе народ, вучачы па ўсёй Юдэі, пачаўшы ад Галілеі аж дасюль”.</verse>
				<verse number="6">А Пілат, пачуўшы аб Галілеі, спытаўся, ці гэты чалавек Галілеец,</verse>
				<verse number="7">і калі даведаўся, што Ён з-пад улады Герода, адаслаў Яго да Герода, які ў той час прабываў у Ерузаліме.</verse>
				<verse number="8">Герод, убачыўшы Езуса, вельмі ўзрадаваўся, бо прагнуў даўно ўбачыць Яго, бо многа пра Яго чуў і спадзяваўся ўбачыць які знак, Ім зроблены.</verse>
				<verse number="9">Дык пытаўся Яго многімі словамі, але Езус яму нічога не адказаў.</verse>
				<verse number="10">А першасьвятары і кніжнікі, стоячы там, усяк Яго вінавацілі.</verse>
				<verse number="11">Тады Герод узгардзіў Ім разам з войскам сваім і, на зьдзек адзеўшы Яго ў белую шату, адправіў да Пілата.</verse>
				<verse number="12">І сталіся ў той дзень Герод і Пілат сябрамі, бо перад тым былі ворагамі сабе.</verse>
				<verse number="13">А Пілат, пазваўшы першасьвятароў, начальнікаў і народ,</verse>
				<verse number="14">сказаў ім: “Вы выдалі гэтага чалавека, быццам ён бунтуе народ, і вось я, распытваючы ў вашай прысутнасьці, не знайшоў у гэтым чалавеку ніякай віны у тым, у чым вы вінаваціце Яго.</verse>
				<verse number="15">Таксама і Герод, бо адаслаў Яго да нас. І вось не даказана Яму нічога вартага сьмерці.</verse>
				<verse number="16">Таму, укараўшы Яго, выпушчу”.</verse>
				<verse number="17">А на сьвята мусіў ім звольніць аднаго вязьня.</verse>
				<verse number="18">Дык уся грамада закрычала: “Вазьмі Яго, а выпусьці нам Барабу”.</verse>
				<verse number="19">А той быў пасаджаны ў вязьніцу за паўстаньне ў горадзе і забойства.</verse>
				<verse number="20">Затым паўторна прамовіў Пілат да іх, хочучы асвабадзіць Езуса,</verse>
				<verse number="21">але яны крычалі: “Укрыжуй, укрыжуй Яго!”</verse>
				<verse number="22">Ён трэці раз сказаў ім: “Што Ён зрабіў благога? Не знайшоў я ў Ім нічога вартага сьмерці, дык пакараю Яго і выпушчу”.</verse>
				<verse number="23">Ды яны з крыкам дамагаліся, каб быў укрыжаваны, і перамог крык іхні.</verse>
				<verse number="24">І Пілат прысудзіў споўніць па просьбе іхняй:</verse>
				<verse number="25">адпусьціў ім таго, хто за бунт і за забойства быў пасаджаны ў вязьніцу, чаго дамагаліся, а Езуса выдаў на іхнюю волю.</verse>
				<verse number="26">І калі вялі Яго, спынілі нейкага Сымона з Цырэны, які ішоў з вёскі, усклалі на яго крыж, каб нёс яго за Езусам.</verse>
				<verse number="27">Ішоў за Езусам вялікі натоўп людзей і жанчыны, каторыя плакалі і галасілі.</verse>
				<verse number="28">Езус жа, павярнуўшыся да іх, сказаў: “Дочкі Ерузалімскія, ня плачце дзеля Мяне, але дзеля сябе плачце ды дзеля сыноў вашых.</verse>
				<verse number="29">Бо вось надыходзяць дні, калі будуць казаць: “Шчасьлівыя няплодныя і ўлоньні, што не радзілі, ды грудзі, якіх ня ссалі”.</verse>
				<verse number="30">Тады стануць казаць горам: “Валіцеся на нас”, і ўзгоркам: “Схавайце нас”,</verse>
				<verse number="31">бо калі з зялёным дрэвам гэта робяць, што станецца з сухім?”</verse>
				<verse number="32">Вялі з Ім таксама іншых двух злачынцаў на пакараньне сьмерцю.</verse>
				<verse number="33">І калі прыбылі на месца, званае Чараповае, там укрыжавалі Яго і разбойнікаў, аднаго з правага, а другога з левага боку.</verse>
				<verse number="34">Езус жа маліўся: “Ойча, даруй ім, бо ня ведаюць, што робяць”. І, дзелячы адзеньне Яго, кідалі жэрабя. Зьдзекі з укрыжаванага</verse>
				<verse number="35">І народ стаяў, прыглядаючыся. Насьмяхаліся з Езуса і начальнікі, кажучы: “Іншых ратаваў, хай і сябе выратуе, калі Ён — Хрыстос, выбраньнік Божы”.</verse>
				<verse number="36">Таксама і жаўнеры зьдзекаваліся з Езуса, падыходзячы і падаючы Яму воцат,</verse>
				<verse number="37">і кажучы: “Калі Ты — кароль Юдэйскі, выратуй самога сябе!”</verse>
				<verse number="38">І быў над Ім надпіс: “Гэта кароль Юдэйскі”.</verse>
				<verse number="39">А адзін з укрыжаваных разбойнікаў блюзьніў супраць Яго, кажучы: “Калі Ты — Хрыстос, дык выратуй самога сябе і нас”.</verse>
				<verse number="40">А другі ў адказ сварыўся на яго: “Ты і Бога не баішся, хоць церпіш тую самую кару.</verse>
				<verse number="41">І мы засуджаны справядліва, бо атрымалі дастойна ўчынкам, а Ён нічога благога не зрабіў”.</verse>
				<verse number="42">Ды казаў Езусу: “Госпадзе, узгадай мяне, калі прыйдзеш у Тваё Каралеўства”.</verse>
				<verse number="43">І сказаў яму Езус: “Сапраўды кажу табе: Сёньня будзеш са Мною ў раю”.</verse>
				<verse number="44">І была блізу шостая гадзіна, і цемра ахінула ўсю зямлю аж да дзевятай гадзіны,</verse>
				<verse number="45">і сонца зацьмела, і заслона сьвятыні разьдзёрлася пасярэдзіне.</verse>
				<verse number="46">І Езус закрычаў моцным голасам: “Ойча, у рукі Твае аддаю духа Майго”. І, сказаўшы гэта, сканаў.</verse>
				<verse number="47">Сотнік, бачачы, што сталася, славіў Бога і казаў: “Гэты чалавек быў сапраўды справядлівы”.</verse>
				<verse number="48">І ўвесь натоўп тых, што сабраліся паглядзець, бачачы, што сталася, вярталіся, б’ючы сябе ў грудзі.</verse>
				<verse number="49">А здалёк стаялі ўсе ведаўшыя Яго і жанчыны, што прыйшоўшы былі з Ім з Галілеі, і глядзелі на гэтае.</verse>
				<verse number="50">І вось чалавек, імем Язэп, сябра Рады, чалавек добры і справядлівы, —</verse>
				<verse number="51">ён не згаджаўся з Радай і іх учынкамі, — з Арыматэі, горада Юдэйскага, які чакаў Каралеўства Божага,</verse>
				<verse number="52">прыйшоў да Пілата і прасіў цела Езуса,</verse>
				<verse number="53">і, зьняўшы, увярнуў у палатно і палажыў у высечанай магіле, у якой яшчэ ніхто ня быў пахаваны.</verse>
				<verse number="54">І быў гэта дзень Прыгатаваньня, і надыходзіла субота.</verse>
				<verse number="55">Надыйшлі таксама жанчыны, каторыя прыйшлі з Ім з Галілеі, і бачылі магілу і як улажылі цела Ягонае,</verse>
				<verse number="56">і, вярнуўшыся, прыгатавалі духмянасьці і алеек, і нічога не рабілі ў суботу паводле прыказаньня.</verse>
			</chapter>
			<chapter number="24">
				<verse number="1">А ў першы дзень тыдня на сьвітаньні пайшлі яны да магілы, нясучы прыгатаваныя духмянасьці.</verse>
				<verse number="2">І знайшлі яны камень, адвалены ад магілы,</verse>
				<verse number="3">і, увайшоўшы, не знайшлі цела Госпада Езуса.</verse>
				<verse number="4">І калі так былі занепакоены, вось паявіліся пры іх два чалавекі ў бліскучых шатах.</verse>
				<verse number="5">І калі яны, стрывожаныя, схілілі твары свае ўніз, сказалі тыя ім: “Чаму шукаеце жывога між памёршымі?</verse>
				<verse number="6">Няма Яго тут, Ён уваскрос. Прыпомніце, як вам гаварыў, калі яшчэ быў у Галілеі.</verse>
				<verse number="7">Кажучы: Трэба Сыну Чалавечаму быць выдадзеным у рукі грэшнікаў, і будзе ўкрыжаваны, і на трэці дзень уваскрэсьне”.</verse>
				<verse number="8">І яны прыпомнілі гэтыя словы Ягоныя,</verse>
				<verse number="9">і, вярнуўшыся ад магілы, расказалі гэта ўсё Адзінаццаці ды ўсім іншым.</verse>
				<verse number="10">Былі ж гэта Марыя Магдалена, і Ёанна, і Марыя Якубава, ды іншыя з імі, якія расказвалі пра гэта апосталам.</verse>
				<verse number="11">І словы гэтыя здаліся ім недарэчнасьцю, і ня ўверылі ім.</verse>
				<verse number="12">Пётар жа падняўся і пабег да магілы, і, нахіліўшыся, убачыў толькі палатно лежачае; і адыйшоў, зьдзіўлены тым, што сталася.</verse>
				<verse number="13">І вось тога самага дня двое з іх ішлі ў вёску, што ў шаснаццаці стадыях ад Ерузаліму, званую Эмаўс,</verse>
				<verse number="14">і гаварылі між сабой аб усім, што адбылося.</verse>
				<verse number="15">І здарылася, што калі яны гутарылі і адзін другога пыталіся, сам Езус, падыйшоўшы, далучыўся да іх;</verse>
				<verse number="16">а вочы іхнія былі зацемнены, так што не пазналі Яго.</verse>
				<verse number="17">І сказаў ім Езус: “Што за размову вядзіцё між сабою ў дарозе?” І спыніліся сумныя.</verse>
				<verse number="18">І ў адказ адзін з іх, імем Кляопа, сказаў Яму: “Ці ж ты — адзін з падарожнікаў у Ерузаліме і ня ведаеш, што ў ім у гэтых днях адбылося?”</verse>
				<verse number="19">А Езус спытаўся: “Што менавіта?” Дык расказалі Яму: “Што было з Езусам з Назарэту, каторы быў прарокам, магутным ў чыне і ў слове перад Богам і перад усім народам.</verse>
				<verse number="20">І як першасьвятары і начальнікі нашыя выдалі Яго на сьмерць ды ўкрыжавалі.</verse>
				<verse number="21">А мы спадзяваліся, што Ён меў адкупіць Ізраэля. І цяпер па ўсім гэтым ужо ёсьць трэці дзень, як гэта сталася.</verse>
				<verse number="22">Але жанчыны некаторыя, што былі пры магіле на сьвітаньні, зьбянтэжылі нас,</verse>
				<verse number="23">і, не знайшоўшы цела Ягонага, прыйшоўшы, казалі, што бачылі анёлаў, якія кажуць, што Ён жыве.</verse>
				<verse number="24">Пайшлі таксама да магілы некаторыя з нашых, і таксама знайшлі, як расказвалі жанчыны, але Яго самога ня бачылі”.</verse>
				<verse number="25">І сказаў ім Езус: “О, дурныя і няскорыя сэрцам уверыць у-ва ўсё, што казалі прарокі.</verse>
				<verse number="26">Ці ня трэба было, каб Хрыстос цярпеў і так увайшоў у хвалу сваю?”</verse>
				<verse number="27">І пачаўшы ад Майсея і ўсіх Прарокаў, выясьняў ім, што адносілася да Яго ва ўсіх Пісаньнях.</verse>
				<verse number="28">І так падыйшлі да сяла, да каторага ішлі, і Ён хацеў быццам ісьці далей.</verse>
				<verse number="29">Але яны прымусілі Яго, кажучы: “Застанься з намі, бо ўжо вечарэе, і дзень зыходзіць”. І ўвайшоў Ён, каб застацца з імі.</verse>
				<verse number="30">І сталася, калі сеў з імі за стол, узяў хлеб і багаславіў, ламаў і падаваў ім.</verse>
				<verse number="31">І адкрыліся вочы іхнія, і пазналі Езуса, але Ён зьнік з іх вачэй.</verse>
				<verse number="32">І казалі яны адзін аднаму: “Ці ж сэрцы нашыя не гарэлі ў нас, калі размаўляў з намі ў дарозе і адкрыў нам Пісаньне?”</verse>
				<verse number="33">І, падняўшыся ў тую ж гадзіну, вярнуліся ў Ерузалім. І знайшлі там сабраўшыхся Адзінаццаць ды тых, што з імі былі,</verse>
				<verse number="34">якія казалі: “Госпад праўдзіва ўваскрос і паказаўся Сымону”.</verse>
				<verse number="35">А яны расказалі, што сталася ў дарозе і як пазналі Яго пры ламаньні хлеба.</verse>
				<verse number="36">А калі яны гэта расказвалі, стануў пасярод іх Езус і сказаў ім: “Супакой вам”.</verse>
				<verse number="37">А яны, стрывожаныя і напалоханыя, думалі, што духа бачаць.</verse>
				<verse number="38">І сказаў ім Езус: “Чаго стрывожыліся ды такія думкі ўзьнікаюць у вашых сэрцах?</verse>
				<verse number="39">Агледзьце рукі Мае і ногі Мае, што гэта Я сам; дакраніцеся Мяне і глядзіце, бо дух ня мае цела, ані касьцей, што, як бачыце, Я маю”.</verse>
				<verse number="40">І калі гэта гаварыў, паказаў ім рукі і ногі.</verse>
				<verse number="41">А калі яны яшчэ ня верылі і дзівіліся з радасьці, сказаў: “Ці маеце што есьці?”</verse>
				<verse number="42">І падалі Яму частку печанай рыбы і сотавага мёду.</verse>
				<verse number="43">І, узяўшы, еў у прысутнасьці іхняй.</verse>
				<verse number="44">І сказаў ім: “Ці ж не такія былі Мае словы, якія гаварыў вам, будучы яшчэ з вамі, што трэба было споўніцца ўсяму, што напісана было пра Мяне ў Законе Майсея, у Прарокаў і ў Псальмах”.</verse>
				<verse number="45">Тады адкрыў ім розум, каб зразумелі Пісаньні.</verse>
				<verse number="46">Ды сказаў ім: “Так было напісана і трэба было, каб Хрыстос цярпеў і на трэці дзень уваскрос,</verse>
				<verse number="47">і каб у імя Яго было вешчана навярненьне дзеля адпушчэньня грахоў ўсім народам, пачынаючы ад Ерузаліму.</verse>
				<verse number="48">І вы — сьведкі гэтага.</verse>
				<verse number="49">І Я вось спасылаю вам абяцанае Айцом Маім. Вы ж заставайцеся ў горадзе, аж будзеце апрануты моцай з вышыні”.</verse>
				<verse number="50">Затым вывеў іх з гораду ў Бэтанію і, падняўшы рукі свае, пабагаславіў іх.</verse>
				<verse number="51">І калі багаславіў іх, аддаліўся ад іх і падняўся ў неба.</verse>
				<verse number="52">І яны пакланіліся Яму і з вялікай радасьцю вярнуліся ў Ерузалім,</verse>
				<verse number="53">і прабывалі увесь час у сьвятыні, славячы Бога.</verse>
			</chapter>
		</book>
		<book number="43">
			<chapter number="1">
				<verse number="1">На пачатку было Слова, і Слова было ў Бога, і Богам было Слова.</verse>
				<verse number="2">Яно было на пачатку ў Бога.</verse>
				<verse number="3">Усё праз Яго сталася, і без Яго ня сталася нічога, з таго што сталася.</verse>
				<verse number="4">У Ім было жыцьцё, і жыцьцё было сьвятлом людзей.</verse>
				<verse number="5">І сьвятло ў цемры сьвеціць, і цемра не агарнула яго.</verse>
				<verse number="6">Быў чалавек, пасланы Богам, якому імя было Ян.</verse>
				<verse number="7">Ён прыйшоў на сьведчаньне, каб даць сьведчаньне аб Сьвятле, каб усе верылі праз яго.</verse>
				<verse number="8">Ня быў ён Сьвятлом, але каб даць сьведчаньне аб Сьвятле.</verse>
				<verse number="9">Было праўдзівае Сьвятло, каторае асьвятляе кожнага чалавека, прыходзячага на гэты сьвет.</verse>
				<verse number="10">На сьвеце было, і сьвет праз Яго стаўся, і сьвет Яго не пазнаў.</verse>
				<verse number="11">Прыйшло да сваіх, і свае Яго не прынялі.</verse>
				<verse number="12">А каторыя Яго прынялі, дало ім моц стацца сынамі Божымі, тым, што вераць у імя Яго,</verse>
				<verse number="13">каторыя не з крыві, ані з жаданьня цела, ані з жаданьня мужа, але з Бога нарадзіліся.</verse>
				<verse number="14">І Слова сталася целам і жыло паміж намі, — і мы бачылі славу Яго, славу як Адзінароднага ад Айца, — поўнае ласкі і праўды.</verse>
				<verse number="15">Ян дае сьведчаньне аб Ім і клікае, кажучы: “Гэта Той, пра каторага я казаў: Каторы па мне мае прыйсьці, перада мною стаўся, бо перш за мяне быў”.</verse>
				<verse number="16">І з паўнаты Ягонай усе мы ўзялі, і то ласку за ласкай.</verse>
				<verse number="17">Бо закон быў дадзены праз Майсея, а ласка і праўда сталіся праз Езуса Хрыста.</verse>
				<verse number="18">Бога ніхто ніколі ня бачыў. Адзінародны Сын, Каторы ва ўлоньні Айца, Ён заявіў.</verse>
				<verse number="19">І вось сьведчаньне Яна, калі Юдэі з Ерузаліма паслалі да яго сьвятароў і левітаў, каб у яго спыталіся: “Хто ты?”</verse>
				<verse number="20">І прызнаўся, і не запярэчыў; і вызнаў: “Я не Хрыстос”.</verse>
				<verse number="21">Дык пыталіся ў яго: “Дык што? Ты мо Гальяш?” І сказаў: “Не”. “Дык ты прарок?” І адказаў: “Не”.</verse>
				<verse number="22">Дык спыталіся яны ў яго: “Дык хто ж ты, каб мы маглі адказаць тым, што нас паслалі. Што можаш сказаць сам пра сябе?”</verse>
				<verse number="23">Ён сказаў: “Я — голас клікаючага ў пустыні: “Прастуйце дарогу Госпаду”, як казаў прарок Ісая”.</verse>
				<verse number="24">А пасланцы былі з фарысэяў;</verse>
				<verse number="25">дык пыталіся ў яго: “Чаму тады хрысьціш, калі ты не Хрыстос, не Гальяш, ані прарок?”</verse>
				<verse number="26">Дык у адказ сказаў ім Ян: “Я хрышчу вадою, але пасярод вас зьявіўся Той, каго вы ня ведаеце.</verse>
				<verse number="27">Гэта Той, што пасьля мяне прыйдзе, якому я ня варты развязаць рамень сандалаў Яго”.</verse>
				<verse number="28">Гэта адбылося ў Бэтаніі за Ярданам, дзе Ян хрысьціў.</verse>
				<verse number="29">Назаўтра ўбачыў Ян Езуса, прыходзячага да Яго, і сказаў: “Вось Ягнё Божае, Той, хто бярэ на сябе грахі сьвету.</verse>
				<verse number="30">Гэта Той, пра якога я гаварыў: Пасьля мяне прыйдзе чалавек, які стаўся перада мной, бо быў раней, чым я.</verse>
				<verse number="31">І я, што праўда, ня ведаў Яго, але дзеля таго прыйшоў я, хрысьцячы вадой, каб мог Ён аб’явіцца Ізраэлю”.</verse>
				<verse number="32">Ды даў Ян сьведчаньне, кажучы,: ”Бачыў я Духа, зыходзячага з неба як галуб, які сеў на Ім.</verse>
				<verse number="33">І я Яго ня ведаў, але Той, хто мяне паслаў хрысьціць вадою, сказаў мне: “На каго ўбачыш, што Дух зыходзіць і застаецца на Ім, гэта Той, хто хрысьціць Духам Сьвятым”.</verse>
				<verse number="34">І гэта я сам бачыў і сьведчу, што Ён — Сын Божы”.</verse>
				<verse number="35">На другі дзень зноў стаяў Ян і два вучні ягоныя.</verse>
				<verse number="36">Гледзячы на праходзячага Езуса, Ян сказаў: “Вось Ягнё Божае”.</verse>
				<verse number="37">Дык пачулі два вучні, як ён гэта казаў, і пайшлі за Езусам.</verse>
				<verse number="38">Езус, павярнуўшыся, убачыў іх, як ішлі за Ім, і спытаўся ў іх: “Што шукаеце?” Яны сказалі Яму: “Раббі, — што значыць Вучыцель, — дзе жывеш?”</verse>
				<verse number="39">Кажа ім: “Хадзіце і паглядзіце”. Дык пайшлі і паглядзелі, дзе жыў, і засталіся тога дня з Ім, а была блізу гадзіна дзесятая.</verse>
				<verse number="40">А адным з двух, што пачулі ад Яна і пайшлі за Ім, быў Андрэй, брат Сымона Пятра.</verse>
				<verse number="41">Ён, спаткаўшы перш брата свайго Сымона, сказаў: “Знайшлі мы Мэсію”, што значыць — Хрыста.</verse>
				<verse number="42">І прывёў яго да Езуса. А Езус, глянуўшы на яго, сказаў яму: “Ты Сымон, сын Ёны, будзеш называцца Кефас, што значыць Пётар”.</verse>
				<verse number="43">Назаўтра Езус маніўся ісьці ў Галілею ды напаткаў Філіпа. І сказаў яму Езус: “Ідзі за Мною”.</verse>
				<verse number="44">А Філіп быў з Бэтсаіды, горада Андрэя і Пятра.</verse>
				<verse number="45">Філіп жа напаткаў Натанаэля і сказаў яму: “Мы знайшлі Таго, аб кім пісаў Майсей у Законе і Прарокі: Езуса, сына Язэпа з Назарэту”.</verse>
				<verse number="46">І сказаў яму Натанаэль: “Ці можа быць што добрага з Назарэту?” Кажа яму Філіп: “Хадзі і паглядзі”.</verse>
				<verse number="47">Убачыў Езус, што Натанаэль ідзе да Яго, і сказаў пра яго: “Вось праўдзівы Ізраэлец, у якім няма падману”.</verse>
				<verse number="48">Натанаэль спытаўся ў Езуса: “А скуль жа мяне ведаеш?” У адказ сказаў яму Езус: “Я бачыў цябе перш, чым пазваў цябе Філіп, калі ты быў пад фіговым дрэвам”.</verse>
				<verse number="49">Адказаў яму Натанаэль: “Раббі, Ты — Сын Божы, Ты — кароль Ізраэля!”</verse>
				<verse number="50">Адказаў яму Езус і сказаў: “Таму, што Я табе сказаў: Я цябе бачыў пад фіговым дрэвам, уверыў ты? Болей за гэта ўбачыш”.</verse>
				<verse number="51">І дадаў: “Сапраўды, сапраўды кажу вам: Убачыце неба адкрытае і анёлаў Божых, узыходзячых і зыходзячых да Сына Чалавечага”.</verse>
			</chapter>
			<chapter number="2">
				<verse number="1">І на трэці дзень спраўлялася вясельле ў Кане Галілейскай, і Маці Езуса была там.</verse>
				<verse number="2">Таксама Езус разам з вучнямі Яго быў запрошаны на вясельле.</verse>
				<verse number="3">А калі не хапіла віна, сказала Яму Маці: “Віна ня маюць”.</verse>
				<verse number="4">І сказаў ёй Езус: “Што Мне і Табе, жанчына? Яшчэ не прыйшла Мая гадзіна”.</verse>
				<verse number="5">Сказала тады Маці Езуса слугам: “Зрабіце ўсё, што вам загадае”.</verse>
				<verse number="6">А стаяла там шэсьць каменных глякоў для абрадавага абмываньня па звычаю Юдэяў, і кожны з іх зьмяшчаў па два або па тры вядры.</verse>
				<verse number="7">Загадвае ім Езус: “Напоўніце глякі вадой”. І напоўнілі іх аж па берагі.</verse>
				<verse number="8">Затым сказаў ім Езус: “Зачэрпайце цяпер і занясіце маршалку вясельля”. І занесьлі.</verse>
				<verse number="9">А калі маршалак пакаштаваў вады, якая замянілася ў віно, — а ня ведаў, адкуль узялося віно, слугі ж, што чэрпалі ваду, ведалі, — пазваў маршалак вясельля маладога</verse>
				<verse number="10">і сказаў яму: “Кожны чалавек дае найперш добрае віно, а калі нап’юцца, тады горшае, а ты захаваў добрае віно аж да гэтага часу”.</verse>
				<verse number="11">Такі вось пачатак знакаў учыніў Езус у Кане Галілейскай і аб’явіў славу сваю. Дык уверылі ў Яго вучні Ягоныя.</verse>
				<verse number="12">Затым пайшоў сам і Маці, браты і вучні Яго ў Кафарнаўм. І там прабывалі некалькі дзён.</verse>
				<verse number="13">А надыходзіла Пасха Юдэйская, дык Езус пайшоў у Ерузалім.</verse>
				<verse number="14">І знайшоў у сьвятыні прадаючых валоў, авец і галубоў і седзячых мяняльнікаў грошаў.</verse>
				<verse number="15">І, зрабіўшы з вяровак біч, павыганяў усіх са сьвятыні, таксама авечак і валоў, і грошы мяняльнікаў рассыпаў і сталы павыварочваў;</verse>
				<verse number="16">і тым, што прадавалі галубоў, сказаў: “Выносьце гэта адсюль! Не рабіце дому Айца Майго домам гандлю”.</verse>
				<verse number="17">І прыпомнілі вучні Ягоныя, што напісана: “Руплівасьць пра дом Твой зьядае Мяне”.</verse>
				<verse number="18">Тады Юдэі, чэпячыся, сказалі Езусу: “Які знак дасі нам у доказ, што гэта робіш?”</verse>
				<verse number="19">Езус у адказ гаварыў ім: “Зруйнуйце гэту сьвятыню, і Я ў тры дні адбудую яе”.</verse>
				<verse number="20">Дык сказалі тады Юдэі: “Сорак шэсьць гадоў будавалі гэту сьвятыню, а Ты ў тры дні адбудуеш яе?”</verse>
				<verse number="21">Але Езус гаварыў пра сьвятыню цела свайго.</verse>
				<verse number="22">Дык калі ўваскрос з мёртвых, вучні Яго прыпомнілі сабе, што пра гэта казаў, і ўверылі Пісаньню і словам, якія сказаў Езус.</verse>
				<verse number="23">А калі быў Езус у Ерузаліме ў дзень сьвяточны на Пасху, многія ўверылі ў імя Яго, бачачы знакі, якія чыніў.</verse>
				<verse number="24">Але сам Езус не давяраўся ім, таму што ведаў усіх.</verse>
				<verse number="25">Ды ня меў патрэбы, каб хто сьведчыў аб чалавеку, бо сам ведаў, што ёсьць у чалавеку.</verse>
			</chapter>
			<chapter number="3">
				<verse number="1">Між фарысэяў быў чалавек, імем Мікодым, начальнік Юдэйскі.</verse>
				<verse number="2">Ноччу прыйшоў ён і сказаў Яму: “Раббі, мы ведаем, што Ты ад Бога прыйшоў як Настаўнік; бо ніхто ня можа чыніць такіх знакаў, як Ты чыніш, калі б Бог ня быў з ім”.</verse>
				<verse number="3">Езус у адказ сказаў яму: “Сапраўды, сапраўды кажу табе: Калі хто не народзіцца нанова, ня можа бачыць Каралеўства Божага”.</verse>
				<verse number="4">Сказаў яму Мікодым: “Як жа можа нарадзіцца чалавек, калі ён ужо стары? Ці ж можа паўторна ўвайсьці ва ўлоньне сваёй маці ды зноў нарадзіцца?”</verse>
				<verse number="5">Адказаў Езус: “Сапраўды, сапраўды кажу табе: Калі хто не народзіцца з вады і з Духа, ня можа ўвайсьці ў Каралеўства Божае.</verse>
				<verse number="6">Тое, што нарадзілася з цела, ёсьць целам, а што нарадзілася з Духа, ёсьць дух.</verse>
				<verse number="7">Не дзівіся, што Я табе гэта сказаў: Трэба вам нарадзіцца нанова.</verse>
				<verse number="8">Дух дзьме, куды хоча, і голас яго чуеш, але ня ведаеш, скуль прыходзіць і куды адыходзіць. Таксама з кожным, хто з Духа нарадзіўся”.</verse>
				<verse number="9">Дык спытаўся Мікодым: “Як можа гэта стацца?”</verse>
				<verse number="10">Сказаў яму Езус у адказ: “Ты — вучыцель Ізраэля і ня ведаеш гэтага?</verse>
				<verse number="11">Сапраўды, сапраўды кажу табе: Мы кажам тое, што ведаем, і сьведчым пра тое, што мы бачылі, але сьведчаньня нашага не прыймаеце.</verse>
				<verse number="12">Калі казаў вам пра зямныя рэчы, і вы ня верыце, дык як уверыце, калі вам буду гаварыць пра нябесныя?</verse>
				<verse number="13">Ніхто не ўзыйшоў у неба, толькі Той, хто зыйшоў з неба, Сын Чалавечы.</verse>
				<verse number="14">І як Майсей падняў зьмея ў пустыні, так мусіць быць падняты Сын Чалавечы,</verse>
				<verse number="15">каб кожны, хто верыць у Яго, меў жыцьцё вечнае.</verse>
				<verse number="16">Бо так палюбіў Бог сьвет, што Сына свайго Адзінароднага даў, каб кожны, хто верыць у Яго, не памёр, але меў жыцьцё вечнае.</verse>
				<verse number="17">Бо не паслаў Бог Сына свайго ў сьвет, каб судзіць сьвет, але каб сьвет быў збаўлены праз Яго.</verse>
				<verse number="18">Хто верыць у Яго, ня будзе асуджаны, а хто ня верыць, ужо асуджаны, бо ня ўверыў у імя Адзінароднага Сына Божага.</verse>
				<verse number="19">А суд такі, што сьвятло прыйшло на сьвет, але людзі болей узьлюбілі цемру, чым сьвятло, бо ліхімі былі іх учынкі.</verse>
				<verse number="20">Бо кожны, хто блага робіць, ненавідзіць сьвятло і не ідзе да сьвятла, каб не выявіліся яго ўчынкі.</verse>
				<verse number="21">А кожны, хто чыніць праўду, ідзе да сьвятла, каб выявіліся ўчынкі ягоныя, бо яны ў Богу былі ўчынены”.</verse>
				<verse number="22">Затым прыйшоў Езус разам з вучнямі сваімі ў зямлю Юдэйскую і там, прабываючы з імі, хрысьціў.</verse>
				<verse number="23">І Ян таксама хрысьціў у Эноне блізка Саліма, бо там было шмат вады, і людзі прыходзілі і прыймалі хрост;</verse>
				<verse number="24">бо Ян ня быў яшчэ пасаджаны ў вязьніцу.</verse>
				<verse number="25">І ўзьнікла спрэчка між вучнямі Яна і Юдэямі ў справе ачышчэньня.</verse>
				<verse number="26">Дык прыйшлі да Яна і сказалі яму: “Раббі, вось жа Той, што з табой быў за Ярданам і пра якога ты сьведчыў, вось Ён хрысьціць, ды ўсе ідуць да Яго”.</verse>
				<verse number="27">А Ян адказаў ім: “Нічога ня можа атрымаць чалавек, калі яму ня будзе дадзена з неба.</verse>
				<verse number="28">Вы самі можаце засьведчыць, што я вам сказаў: Я не Хрыстос, але пасланы перад Ім.</verse>
				<verse number="29">Хто мае нявесту, той жаніх, а сябра маладога, які побач стаіць і чуе, цешыцца з усяго сэрца з голасу жаніха. І гэтая радасьць мая споўнілася.</verse>
				<verse number="30">Ён мае расьці, а я — малець.</verse>
				<verse number="31">Хто прыходзіць з высока, Той вышэй за ўсіх, а хто з зямлі, той зямны і пра зямное гаворыць. Хто прыходзіць з неба, Той па-над усімі.</verse>
				<verse number="32">Ён сьведчыць аб тым, што чуў і бачыў, і сьведчаньня Яго ніхто ня хоча прыймаць.</verse>
				<verse number="33">А хто прыняў Яго сьведчаньне, той сьцьвердзіў, што Бог праўдамоўны.</verse>
				<verse number="34">Бо Той, каго Бог паслаў, абвяшчаеслова Божае, бо ня мераючы Бог дае Духа.</verse>
				<verse number="35">Айцец любіць Сына і ўсё аддаў у рукі Ягоныя.</verse>
				<verse number="36">Хто верыць у Сына, мае жыцьцё вечнае, а хто ня верыць Сыну, ня будзе аглядаць жыцьця, але гнеў Божы вісіць над ім”.</verse>
			</chapter>
			<chapter number="4">
				<verse number="1">Калі затым Езус даведаўся, што фарысэі чулі, што Езус здабывае больш вучняў ды хрысьціць, чым Ян, —</verse>
				<verse number="2">хоць сам Езус не хрысьціў, але вучні Ягоныя, —</verse>
				<verse number="3">дык пакінуў Юдэю і вярнуўся ізноў у Галілею.</verse>
				<verse number="4">А выпала Яму ісьці праз Самарыю.</verse>
				<verse number="5">Прыбыў затым у Самаранскі горад Сіхар, непадалёк паселішча, якое даў Якуб Язэпу, свайму сыну.</verse>
				<verse number="6">Ды была там студня Якуба. І Езус, змучаны дарогай, сядзеў пры студні. Было каля шостай гадзіны.</verse>
				<verse number="7">У той час прыйшла жанчына Самаранка браць ваду. Кажа ёй Езус: “Дай мне напіцца”;</verse>
				<verse number="8">бо вучні Яго пайшлі ў горад купіць харчоў.</verse>
				<verse number="9">Кажа тады Яму жанчына Самаранка: “Як жа Ты, Юдэй, можаш прасіць вады ў мяне, Самаранкі?” Бо Юдэі ня маюць зносінаў з Самаранамі.</verse>
				<verse number="10">Адказаў ёй Езус: “Калі б ты ведала дар Божы ды хто ёсьць Той, хто цябе просіць: “Дай мне піць”, напэўна прасіла б Яго, і Ён даў бы табе жывой вады”.</verse>
				<verse number="11">Кажа Яму жанчына: “Госпадзе, ня маеш нават чым набраць вады, а студня глыбокая; адкуль тады возьмеш жывой вады?</verse>
				<verse number="12">Ці ж ты большы за бацьку нашага Якуба, які нам даў гэтую студню, з якой сам піў і сыны яго, і статак?”</verse>
				<verse number="13">У адказ сказаў ёй Езус: “Кожны, хто п’е гэту ваду, зноў смагнуць будзе,</verse>
				<verse number="14">а хто нап’ецца вады, якую Я яму дам, ніколі ня будзе чуць смагі, але вада, якую Я яму дам, станецца ў ім жаралом, што бруіцца ў жыцьцё вечнае”.</verse>
				<verse number="15">Кажа Яму жанчына: “Госпадзе, дай мне гэтае вады, каб я не адчувала смагі, ды не прыходзіла сюды за вадой”.</verse>
				<verse number="16">Кажа ёй Езус: “Ідзі, пазаві мужа свайго і прывядзі сюды”.</verse>
				<verse number="17">Адказала жанчына: “Я ня маю мужа”. Сказаў ёй Езус: “Добра сказала: “Ня маю мужа”,</verse>
				<verse number="18">бо мела ты пяць мужоў, а гэты, каторага цяпер маеш, ня ёсьць тваім мужам; гэта ты праўду сказала”.</verse>
				<verse number="19">Кажа Яму жанчына: “Госпадзе, бачу, што Ты — прарок.</verse>
				<verse number="20">Бацькі нашы на гэтай гары пакланяліся Богу, а вы кажаце, што ў Ерузаліме ёсьць месца, дзе належыцца славіць Яго”.</verse>
				<verse number="21">Сказаў ёй Езус: “Жанчына, павер Мне, што набліжаецца час, калі ані на гэтай гары, ані ў Ерузаліме, ня будзеце пакланяцца Айцу.</verse>
				<verse number="22">Вы пакланяецеся тому, чаго ня ведаеце, а мы пакланяемся тому, што ведаем, бо з Юдэяў збаўленьне.</verse>
				<verse number="23">Але надыходзіць час, ды ўжо надыйшоў, што праўдзівыя спахвальнікі будуць пакланяцца Айцу ў Духу і ў праўдзе. Бо і Айцец шукае такіх спахвальнікаў.</verse>
				<verse number="24">Бог ёсьць Дух, і тыя, што пакланяюцца Яму, павінны аддаваць Яму спахвалу ў Духу і ў праўдзе”.</verse>
				<verse number="25">Кажа Яму жанчына: “Ведаю, што прыйдзе Мэсія, — значыць Хрыстос, — калі Ён прыйдзе, усё нам аб’явіць”.</verse>
				<verse number="26">Кажа ёй Езус: “Гэта Я, які з табою размаўляю”.</verse>
				<verse number="27">Небавам прыйшлі вучні Яго і дзівіліся, што Ён размаўляе з жанчынаю. Але ніводзін з іх не спытаўся: “Пра што пытаеш, або пра што з ёй гаворыш?”.</verse>
				<verse number="28">Жанчына ж пакінула збанок свой і пайшла ў горад, і расказала жыхарам ягоным:</verse>
				<verse number="29">“Ідзіце і пабачце чалавека, які мне сказаў усё, што я толькі рабіла. Ці гэта не Хрыстос?”</verse>
				<verse number="30">Дык выйшлі з горада і пайшлі да Яго.</verse>
				<verse number="31">Тым часам вучні прасілі Яго: “Раббі, еш”.</verse>
				<verse number="32">Але Ён сказаў ім: “Я Маю ежу, пра каторую вы ня ведаеце”.</verse>
				<verse number="33">Казалі тады вучні між сабой: “Няўжо нехта прынёс Яму есьці?”</verse>
				<verse number="34">Сказаў ім Езус: “Мая ежа — спаўняць волю Таго, хто паслаў Мяне, і скончыцьць справу Ягоную.</verse>
				<verse number="35">Ці ж вы ня кажаце: “Яшчэ чатыры месяцы і пачнецца жніво”? Дык кажу вам: Падыміце вочы вашыя і прыгледзьцеся ваколіцам, як ужо бялеюць на жніво.</verse>
				<verse number="36">Той, хто жне, атрымоўвае заплату і сабірае плён на жыцьцё вечнае, каб і сейбіт, і жнец разам радаваліся.</verse>
				<verse number="37">Тут спраўджваецца слова: Адзін сее, а хто іншы зьбірае.</verse>
				<verse number="38">Я паслаў вас жаць тое, над чым вы не трудзіліся; іншыя працавалі, а вы карыстаецеся трудом іхнім”.</verse>
				<verse number="39">І многа Самранаў з горада таго ўверыла ў Яго дзеля словаў жанчыны, якая сьведчыла: “Ён мне сказаў усё, што я толькі рабіла”.</verse>
				<verse number="40">Дык калі да Яго прыйшлі Самаране, прасілі Яго, каб там пабыў; дык застаўся там два дні.</verse>
				<verse number="41">Ды многа болей уверыла ў Яго дзеля словаў Ягоных.</verse>
				<verse number="42">Жанчыне ж казалі: “Ужо не дзеля твайго расказу верым, але дзеля таго, што чулі і пераканаліся, што Ён — праўдзівы Збаўца сьвету”.</verse>
				<verse number="43">А па двух днях пайшоў адтуль і направіўся ў Галілею;</verse>
				<verse number="44">хоць сам Езус сьведчыў, што прарок ня мае пашаны ў сваёй бацькаўшчыне.</verse>
				<verse number="45">Калі затым прыйшоў у Галілею, Галілейцы прынялі Яго, бо бачылі ўсё, што ўчыніў у Ерузаліме ў час сьвятаў, бо і яны былі на сьвяце.</verse>
				<verse number="46">Езус ізноў прыйшоў у Кану Галілейскую, дзе перамяніў ваду ў віно. І быў там нейкі ўрадовец, каторага сын хварэў у Кафарнаўме.</verse>
				<verse number="47">Ён, калі пачуў, што Езус з Юдэі прыйшоў у Галілею, пайшоў да Яго і прасіў Яго, каб прыйшоў і аздаравіў сына яго, які быў пры сьмерці.</verse>
				<verse number="48">Сказаў яму Езус: “Калі ня ўбачыце знакаў і цудаў, ня ўверыце”.</verse>
				<verse number="49">Кажа Яму ўрадовец: “Госпадзе, прыйдзі перш, чым сын мой памрэ”.</verse>
				<verse number="50">Кажа яму Езус: “Ідзі, сын твой жывы”. Паверыў той чалавек слову, якое яму сказаў Езус, і пайшоў.</verse>
				<verse number="51">А калі быў яшчэ ў дарозе, слугі яго выйшлі на спатканьне і сказалі яму, што сын яго жыве.</verse>
				<verse number="52">Спытаўся іх тады пра пару, у якую яму палягчэла. Дык сказалі: “Учора а сёмай гадзіне спынілася гарачка”.</verse>
				<verse number="53">Дык даведаўся бацька, што гэта быў час, у які сказаў яму Езус: “Сын твой жыве”. Дык уверыў ён ды ўвесь дом ягоны.</verse>
				<verse number="54">Гэта ўжо другі знак, які ўчыніў Езус, калі вярнуўся з Юдэі ў Галілею.</verse>
			</chapter>
			<chapter number="5">
				<verse number="1">Пасьля гэтага было сьвята Юдэйскае, і Езус прыйшоў у Ерузалім.</verse>
				<verse number="2">А ў Ерузаліме ёсьць ля Авечай брамы сажалка, якая па-гебрайску завецца Бэтсата, якая мае пяць прысенкаў.</verse>
				<verse number="3">У іх ляжала шмат хворых, сьляпых, храмых, спараліжаваных, чакаючых узваруху вады.</verse>
				<verse number="4">Бо анёл Госпадаў ад часу да часу зыходзіў у сажалку і каламуціў ваду, і хто першы ўваходзіў у сажалку па ўзварухненьні вады, той здаравеў, якою бы немаччу ні хварэў.</verse>
				<verse number="5">А быў там адзін чалавек, што хварэў трыццаць восем гадоў.</verse>
				<verse number="6">Калі Езус убачыў яго лежачага ды даведаўся, што ён ужо доўгі час хварэе, спытаўся ў яго: “Ці хочаш быць здаровы?”</verse>
				<verse number="7">Хворы адказаў Яму: “Госпадзе, ня маю нікога, хто б мяне ўкінуў у сажалку, калі ўзварухнецца вада. Бо калі я сам прыходжу, хто іншы перада мной уваходзіць”.</verse>
				<verse number="8">Сказаў яму Езус: “Падыміся, вазьмі ляжак свой, і ідзі”.</verse>
				<verse number="9">І адразу стаў здаровым той чалавек, і ўзяў ляжак свой і хадзіў. А быў гэта дзень суботні.</verse>
				<verse number="10">Дык казалі Юдэі аздароўленаму: “Сёньня субота, не выпадае табе насіць ляжак твой”.</verse>
				<verse number="11">Адказаў ім: “Той, хто аздаравіў мяне, сказаў мне: “Вазьмі ляжак свой ды хадзі”.</verse>
				<verse number="12">Дык пыталіся яго: “Што гэта за чалавек, каторы табе сказаў: “Вазьмі ляжак твой і хадзі”?.</verse>
				<verse number="13">Аздароўлены ж ня ведаў, хто гэта быў, бо Езус адыйшоўся ад людзей, што былі сабраўшыся ў тым месцы.</verse>
				<verse number="14">Потым напаткаў яго Езус у сьвятыні і сказаў яму: “Вось ты паздаравеў; ужо болей не грашы, каб ня здарылася табе што горшае”.</verse>
				<verse number="15">Затым той чалавек пайшоў і сказаў Юдэям, што гэта Езус яго аздаравіў.</verse>
				<verse number="16">Таму перасьледавалі Юдэі Езуса, што Ён рабіў такое ў суботу.</verse>
				<verse number="17">Але Езус адказаў ім: “Айцец Мой дагэтуль робіць так, і Я так раблю”.</verse>
				<verse number="18">Дзеля таго тым больш думалі Юдэі, як забіць Езуса, бо ня толькі парушаў суботу, але і Бога называў Айцом сваім, раўнуючыся Богу.</verse>
				<verse number="19">Затым у адказ сказаў ім Езус: “Сапраўды, сапраўды кажу вам: Сын ня можа нічога зрабіць сам ад сябе, але толькі тое, што бачыць, як Айцец робіць. Бо што Ён робіць, тое таксама Сын робіць.</verse>
				<verse number="20">Бо Айцец любіць Сына і аб’яўляе Яму усё, што сам робіць, і яшчэ большыя за гэтыя пакажа Яму даконы, каб вы дзівіліся.</verse>
				<verse number="21">Бо як Айцец уваскрашае памёршых і ажыўляе, так і Сын, каму хоча, дае жыцьцё.</verse>
				<verse number="22">Бо Айцец нікога ня судзіць, але ўвесь суд даручыў Сыну,</verse>
				<verse number="23">каб усе славілі Сына, як славяць Айца. Хто ня славіць Сына, ня славіць таксама Айца, які паслаў Яго.</verse>
				<verse number="24">Сапраўды, сапраўды кажу вам: Хто слухае Маё слова ды верыць Таму, хто Мяне паслаў, мае жыцьцё вечнае, ды не ідзе на суд, але са сьмерці пераходзіць у жыцьцё.</verse>
				<verse number="25">Сапраўды, сапраўды кажу вам, што надыходзіць час, ды нават ужо надыйшоў, калі памёршыя пачуюць голас Сына Божага, і тыя, што пачуюць, жыць будуць.</verse>
				<verse number="26">Бо як Айцец мае жыцьцё сам у сабе, так і Сыну даў мець жыцьцё ў сабе самым.</verse>
				<verse number="27">Ды даў Яму ўладу судзіць, бо Ён — Сын Чалавечы.</verse>
				<verse number="28">Не дзівіцеся таму, бо надходзіць час, у якім усе, што ў магілах, пачуюць голас Яго.</verse>
				<verse number="29">І тыя, што добра рабілі, пойдуць на ўваскрашэньне жыцьця, а тыя, што блага рабілі — на ўваскрашэньне суду.</verse>
				<verse number="30">Сам ад сябе нічога не магу рабіць. Суджу так, як чую, ды суд Мой справядлівы, бо не шукаю Маёй волі, але волі Таго, хто Мяне паслаў.</verse>
				<verse number="31">Калі Я сам сьведчу аб сабе, сьведчаньне Маё непраўдзівае.</verse>
				<verse number="32">Ёсьць Той, хто сьведчыць аба Мне, і ведаю, што Яго сьведчаньне, дадзенае пра Мяне слушнае.</verse>
				<verse number="33">Вы пасылалі да Яна, і ён сьведчыў праўдзіва.</verse>
				<verse number="34">Але Я не прыймаю сьведчаньня ад чалавека, але кажу гэта, каб вы былі збаўлены.</verse>
				<verse number="35">Ян быў сьветачам, які гарыць і сьвеціць, але вы толькі хвілінку хацелі пацешыцца сьвятлом яго.</verse>
				<verse number="36">Але Я маю сьведчаньне большае, чым Яна. Бо даконы, якія Мне Айцец даручыў выканаць, і гэтыя даконы, каторыя раблю, сьведчаць пра Мяне, што Айцец Мяне паслаў.</verse>
				<verse number="37">Ды і сам Айцец, які Мяне паслаў, засьведчыў аба Мне. Але вы голасу Яго ніколі ня чулі і аблічча Яго ня бачылі.</verse>
				<verse number="38">І слова Яго ня маеце ў сэрцах вашых, бо ня верыце Таму, каго Ён паслаў.</verse>
				<verse number="39">Разгледзьце Пісаньні, бо вы думаеце, што маеце ў іх жыцьцё вечнае, і яны сьведчаць аба Мне.</verse>
				<verse number="40">Але да Мяне ня хочаце ісьці, каб атрымаць жыцьцё вечнае.</verse>
				<verse number="41">Славы ад людзей не прымаю.</verse>
				<verse number="42">Але вас я ведаю, што любові да Бога ў сабе ня маеце.</verse>
				<verse number="43">Я прыйшоў у імя Айца Майго, і вы не прыймаеце Мяне, а калі б хто іншы прыйшоў у сваё імя, таго прыймеце.</verse>
				<verse number="44">Як жа можаце верыць вы, каторыя хвалу прыймаеце адны ад другіх, а хвалы, што ад самога Бога, не шукаеце?</verse>
				<verse number="45">Ня думайце, што Я вас буду вінаваціць перад Айцом; вінаваціць будзе вас Майсей, у якім вы надзею пакладаеце.</verse>
				<verse number="46">Бо каб вы верылі Майсею, дык уверылі б вы і Мне, бо ён пра Мяне пісаў.</verse>
				<verse number="47">Але калі вы пісаньням яго ня верыце, дык як жа ўверыце словам Маім?”</verse>
			</chapter>
			<chapter number="6">
				<verse number="1">Пасьля Езус пайшоў на другі бок мора Галілейскага або Тыбэрыядзкага.</verse>
				<verse number="2">І ішоў за ім вялікі натоўп людзей, бо бачылі знакі, дакананыя над хворымі.</verse>
				<verse number="3">Затым Езус узыйшоў на гару і сеў там са сваімі вучнямі.</verse>
				<verse number="4">А збліжалася Пасха, сьвяточны дзень Юдэйскі.</verse>
				<verse number="5">Калі Езус падняў вочы і ўбачыў вялікі натоўп людзей, які ішоў да Яго, сказаў Філіпу: “Дзе купім хлеба, каб маглі яны пад’есьці?”</verse>
				<verse number="6">А гаварыў, каб выспрабаваць іх, бо сам ведаў, што меў зрабіць.</verse>
				<verse number="7">Адказаў яму Філіп: “Дзьвесьце дынараў ня хопіць, каб купіць ім хлеба, каб кожны з іх атрымаў хоць крыху”.</verse>
				<verse number="8">Сказаў Яму адзін з вучняў Яго, Андрэй, брат Сымона Пятра:</verse>
				<verse number="9">“Ёсьць тут адзін юнак, які мае пяць ячменных хлябоў, і дзьве рыбы, але што гэта на такое мноства?”</verse>
				<verse number="10">Сказаў ім Езус: “Загадайце людзям сесьці”. А было на тым месцы многа травы. І так села мужчын каля пяці тысяч.</verse>
				<verse number="11">Тады Езус узяў хлябы, склаў падзяку і раздаў седзячым; падобна і рыбы, колькі хто хацеў.</verse>
				<verse number="12">А калі наеліся, загадаў вучням сваім: “Зьбярыце кавалкі, каб не змарнаваліся”.</verse>
				<verse number="13">Дык сабралі кускі з пяці хлябоў ячменных і налажылі дванаццаць кашоў таго, што засталося па тых, што елі.</verse>
				<verse number="14">Людзі ж тыя, бачачы знак, учынены Езусам, казалі: “Сапраўды гэта прарок, які ідзе ў сьвет”.</verse>
				<verse number="15">А Езус, даведаўшыся, што меліся прыйсьці, каб ўзяць Яго і абвясьціць каралём, адыйшоў сам адзін на гару.</verse>
				<verse number="16">А калі зьвечарэла, вучні Ягоны спусьціліся да мора</verse>
				<verse number="17">і, улезшы ў лодку, паплылі на другі бераг у Кафарнаўм. Ужо сьцямнела, а Езус не вяртаўся да іх.</verse>
				<verse number="18">А мора пачало хвалявацца, бо дуў моцны вецер.</verse>
				<verse number="19">Калі адплылі за дваццаць пяць або і трыццаць стадыяў, убачылі Езуса, ідучага па моры і падыходзячага да лодкі, і спалохаліся.</verse>
				<verse number="20">Але Езус сказаў ім: “Гэта Я, ня бойцеся”.</verse>
				<verse number="21">Дык хацелі ўзяць Яго ў лодку, але лодка зараз жа прыплыла да берагу, да якога яны плылі.</verse>
				<verse number="22">Назаўтра народ, які застаўся за морам, заўважыў, што не было там другой лодкі, толькі адна, ды што Езус ня сеў у лодку са сваімі вучнямі, але вучні адплылі самі;</verse>
				<verse number="23">іншыя ж лодкі прыплылі з Тыбэрыяды да месца, дзе спажывалі хлеб, над якім Госпад складаў падзяку.</verse>
				<verse number="24">Калі затым народ убачыў, што там няма Езуса, ані вучняў Ягоных, дык селі ў лодкі і прыплылі ў Кафарнаўм, шукаючы Езуса.</verse>
				<verse number="25">І, знайшоўшы Езуса за морам, сказалі Яму: “Раббі, калі Ты сюды прыйшоў?”</verse>
				<verse number="26">У адказ сказаў ім Езус: “Сапраўды, сапраўды кажу вам: Шукаеце Мяне не таму, што вы бачылі знакі, але што вы елі хлеб і наеліся.</verse>
				<verse number="27">Рупцеся не пра ежу, якая прападае, але пра ежу, якая прычыняецца да жыцьця вечнага, якое дасьць вам Сын Чалавечы, бо на Ім палажыў пячаць сваю Айцец Бог”.</verse>
				<verse number="28">Сказалі тады Яму: “Што маем рабіць, каб спаўняць справы Божыя?”</verse>
				<verse number="29">А Езус адказаў ім і сказаў: “Гэта справа Божая, каб верылі ў Таго, каго Ён паслаў”.</verse>
				<verse number="30">Тады сказалі Яму: “Дык што за знак учыніш, каб мы ўбачылі і ўверылі Табе? Што зробіш?</verse>
				<verse number="31">Бацькі нашыя елі манну ў пустыні, як напісана: “Хлеб з неба даў ім да яды”.</verse>
				<verse number="32">Сказаў тады ім Езус: “Сапраўды, сапраўды кажу вам: Не Майсей даў вам хлеб з неба, але Айцец Мой дае вам праўдзівы хлеб з неба.</verse>
				<verse number="33">Бо хлеб Божы, ёсьць той, які з неба зыйшоў і дае жыцьцё сьвету”.</verse>
				<verse number="34">Затым сказалі Яму: “Госпадзе, дай нам заўсёды гэтага хлеба”.</verse>
				<verse number="35">Сказаў ім Езус: “Я — хлеб жыцьця. Хто прыходзіць да Мяне, ня будзе чуць голаду, і хто верыць у Мяне, ніколі смагнуць ня будзе.</verse>
				<verse number="36">Казаў жа Я вам, што і бачылі Мяне, і ня верыце.</verse>
				<verse number="37">Усё, што дае Мне Айцец, да Мяне прыйдзе, і тога, хто да Мяне прыходзіць, ня выкіну прэч.</verse>
				<verse number="38">Бо Я зыйшоў з неба, не каб сваю волю чыніць, але волю Таго, хто Мяне паслаў.</verse>
				<verse number="39">А воля Таго, які Мяне паслаў, каб Я нічога не страціў з таго, што Ён Мне даў, але ўваскрасіў гэта ў апошні дзень.</verse>
				<verse number="40">Гэта воля Айца Майго, каб кожны, хто глядзіць на Сына і верыць у Яго, меў жыцьцё вечнае; і Я яго ўваскрашу ў апошні дзень”.</verse>
				<verse number="41">Дык наракалі Юдэі на Езуса, што Ён сказаў: “Я — хлеб, які зыйшоў з неба”,</verse>
				<verse number="42">ды казалі: “Ці ж гэта ня Езус, сын Язэпа, якога бацьку і маці ведаем? Дык як жа можа Ён казаць: “Зыйшоў з неба”?”</verse>
				<verse number="43">У адказ сказаў ім Езус: “Не наракайце між сабой.</verse>
				<verse number="44">Ніхто ня можа прыйсьці да Мяне, калі яго не пацягне Айцец, які Мяне паслаў; і Я яго ўваскрашу ў апошні дзень.</verse>
				<verse number="45">Напісана ў прарокаў: “І будуць усе вучнямі Бога”. Кожны, хто пачуў ад Айца і навучыўся, прыходзіць да Мяне.</verse>
				<verse number="46">Ня значыць гэта быццам хто Айца бачыў, бо толькі Той, хто ад Бога, Той бачыў Айца.</verse>
				<verse number="47">Сапраўды, сапраўды кажу вам: Хто верыць у Мяне, мае жыцьцё вечнае.</verse>
				<verse number="48">Я — хлеб жыцьця.</verse>
				<verse number="49">Бацькі вашыя елі манну ў пустыні і паўміралі.</verse>
				<verse number="50">А гэта хлеб, які з неба зыходзіць, каб кожны, хто яго есьці будзе, не памёр.</verse>
				<verse number="51">Я — хлеб жывы, які з неба зыйшоў. Хто б еў гэты хлеб, жыць будзе вечна; а хлеб, які Я дам, ёсьць цела Маё, (якое Я аддам) за жыцьцё сьвету”.</verse>
				<verse number="52">Дык спрачаліся Юдэі між сабою і казалі: “Як жа Ён можа нам даць цела сваё на яду?”</verse>
				<verse number="53">Сказаў затым ім Езус: “Сапраўды, сапраўды кажу вам: Калі вы ня будзеце есьці цела Сына Чалавечага ды ня будзеце піць крыві Ягонай, ня будзеце мець жыцьця ў сабе.</verse>
				<verse number="54">Хто есьць цела Маё і п’е кроў Маю, мае жыцьцё вечнае, і Я яго ўваскрашу ў апошні дзень.</verse>
				<verse number="55">Бо цела Маё сапраўды ёсьць ежа, а кроў Мая сапраўды ёсьць пітво.</verse>
				<verse number="56">Хто есьць цела Маё ды п’е кроў Маю, у-ва Мне прабывае, а Я ў ім.</verse>
				<verse number="57">Як Мяне паслаў жывы Айцец і Я жыву Айцом, так і той, хто есьць Мяне, будзе жыць Мною.</verse>
				<verse number="58">Гэта хлеб, які з неба зыйшоў, не такі, які бацькі вашыя елі і паўміралі. Хто есьць гэты хлеб, будзе жыць вечна”.</verse>
				<verse number="59">Гэта казаў, навучаючы ў сынагозе ў Кафарнаўме.</verse>
				<verse number="60">Дык многія з вучняў Яго, чуючы гэта, казалі: “Жорсткае гэта слова. Хто яго слухаць можа?”</verse>
				<verse number="61">А Езус, ведаючы, што наракалі на гэта вучні Ягоныя, сказаў ім: “Гэта вас горшыць?</verse>
				<verse number="62">А што ж будзе, калі ўбачыце Сына Чалавечага, узыходзячага туды, дзе перш быў?</verse>
				<verse number="63">Дух ёсьць тым, хто ажыўляе, цела ж нічым не дапаможа. Словы, якія я вам сказаў, ёсьць Духам і жыцьцём.</verse>
				<verse number="64">Аднак ёсьць між вамі такія, што ня вераць”. Бо ведаў Езус ад пачатку, хто ў гэта ня верыць і хто меў Яго выдаць.</verse>
				<verse number="65">І казаў далей: “Дзеля таго і сказаў вам, што ніхто ня можа прыйсьці да Мяне, калі яму ня дадзена Айцом Маім”.</verse>
				<verse number="66">Ад той хвіліны многа вучняў Ягоных адыйшло ды ўжо з Ім не хадзілі.</verse>
				<verse number="67">Дык спытаўся Езус Дванаццацёх: “Ці і вы маніцеся пакінуць Мяне?”</verse>
				<verse number="68">Адказаў тады Яму Сымон Пётар: “Госпадзе, да каго ж пойдзем? Ты маеш словы жыцьця вечнага.</verse>
				<verse number="69">Мы ж уверылі і пераканаліся, што Ты — Хрыстос, Сьвяты Божы”.</verse>
				<verse number="70">Адказаў ім Езус: “Ці не Дванаццаць вас Я выбраў? А адзін з вас д’ябал”.</verse>
				<verse number="71">А гаварыў пра Юду Сымонавага Іскарыёта, ён хоць быў адным з Дванаццаці, але меў Яго выдаць.</verse>
			</chapter>
			<chapter number="7">
				<verse number="1">І потым Езус хадзіў па Галілеі, бо не хацеў прабываць у Юдэі, бо Юдэі зьбіраліся забіць Яго.</verse>
				<verse number="2">А надыходзіла Юдэйскае сьвята Палатак.</verse>
				<verse number="3">Сказалі затым Яму браты Яго: “Адыйдзіся адгэтуль і ідзі ў Юдэю, каб і вучні Твае аглядалі даконы Твае, якія робіш.</verse>
				<verse number="4">Бо ніхто ня робіці чаго-колечы тайна, а і сам хоча паказацца на людзях. Калі такія рэчы чыніш, пакажы сябе сьвету”.</verse>
				<verse number="5">Бо і браты Ягоныя ня верылі ў Яго.</verse>
				<verse number="6">Кажа ім затым Езус: “Яшчэ не прыйшла Мая пара, а ваш час заўсёды.</verse>
				<verse number="7">Вас сьвет ня можа ненавідзець, а Мяне ненавідзіць, бо Я сьведчу аб ім, што яго ўчынкі ліхія.</verse>
				<verse number="8">Вы ідзіце на гэта сьвята, а Я не пайду на гэта сьвята, бо час Мой яшчэ не надыйшоў”.</verse>
				<verse number="9">Гэта сказаўшы, застаўся ў Галілеі.</verse>
				<verse number="10">Але калі браты Яго адправіліся, і Ён пайшоў на сьвята, ня яўна, але быццам употай.</verse>
				<verse number="11">А ў час сьвята шукалі Яго Юдэі і казалі: “Дзе Ён?”</verse>
				<verse number="12">І гаварылася пра Яго між людзей многа. Адны казалі, што Ён добры, а другія гаварылі, што не, бо зводзіць народ.</verse>
				<verse number="13">Але ніхто не гаварыў пра Яго яўна, бо баяліся Юдэяў.</verse>
				<verse number="14">А калі сьвята ўпалавінілася, Езус увайшоў у сьвятыню і стаў навучаць.</verse>
				<verse number="15">А Юдэі дзівіліся і казалі: “Як Ён можа ведаць Пісаньне, бо ж не вучыўся?”</verse>
				<verse number="16">Езус казаў ім: “Мая навука не Мая, але Таго, хто Мяне паслаў.</verse>
				<verse number="17">Калі хто хоча спаўняць волю Ягоную, той з навукі пазнае, ці яна ад Бога, ці Я сам ад сябе гавару.</verse>
				<verse number="18">Хто з сябе самога гаворыць, той сваёй спахвалы шукае, але хто шукае хвалы Таго, хто Яго паслаў, той праўдамоўны ды няма ў ім беззаконьня.</verse>
				<verse number="19">Ці не Майсей даў вам закон, але ніхто з вас не спаўняе закону. Чаму хочаце Мяне забіць?”</verse>
				<verse number="20">Адказала грамада, кажучы: “Чарта маеш! Хто хоча Цябе забіць?”</verse>
				<verse number="21">У адказ сказаў ім Езус: “Я даканаў адзін чын, а ўсе дзівіцеся.</verse>
				<verse number="22">Вось Майсей устанавіў абразаньне, хоць яно не ад Майсея, але ад вашых продкаў, і вы абразаеце ў суботу чалавека.</verse>
				<verse number="23">Калі можна абразаць чалавека ў суботу, не парушаючы Майсеявага закону, дык чаму злуецёся на Мяне, калі Я ўсяго чалавека вылечыў у суботу?</verse>
				<verse number="24">Дык не судзіце па зьнешнасьці, але судзіце справядлівым судом”.</verse>
				<verse number="25">Дык некаторыя з жыхароў Ерузаліма казалі: “Ці гэта ня Той, каторага хочуць забіць?</verse>
				<verse number="26">Бо вось яўна навучае, і нічога Яму ня кажуць. Ці сапраўды пераканаліся начальнікі, што Ён — Хрыстос?</verse>
				<verse number="27">Але аб Ім ведаем, скуль Ён родам, а пра Хрыста, калі паявіцца, ніхто ведаць ня будзе, скуль Ён прыходзіць”.</verse>
				<verse number="28">А Езус, навучаючы ў сьвятыні, голасна сказаў: “І Мяне ведаеце, і ведаеце скуль Я. І Я сам ад сябе не прыйшоў, але праўдзівы Той, хто Мяне паслаў, а Якога вы ня ведаеце.</verse>
				<verse number="29">Я ведаю Яго, бо Я ад Яго, і Ён Мяне паслаў”.</verse>
				<verse number="30">Дык маніліся Яго ўзяць, але ніхто не падняў на Яго рукі, бо яшчэ не прыйшла Яго пара.</verse>
				<verse number="31">А спасярод грамады многа ўверыла ў Яго, і яны казалі: “Ці ж калі Хрыстос прыйдзе, болей знакаў даканае, чым Ён учыніў?”</verse>
				<verse number="32">А калі фарысэі пачулі, што людзі так пра Яго гавораць, дык паслалі сьвятары і фарысэі слугаў, каб Яго ўзяць.</verse>
				<verse number="33">Сказаў тады Езус: “Кароткі толькі час буду з вамі, і пайду да Таго, хто Мяне паслаў.</verse>
				<verse number="34">Будзеце Мяне шукаць і ня знойдзеце, і дзе Я буду, вы туды ня можаце прыйсьці”.</verse>
				<verse number="35">Дык гаварылі Юдэі між сабой: “Куды ж Ён пойдзе, што мы Яго ня знойдзем? Ці меўся пайсьці да раскінутых між Грэкаў ды Грэкаў навучаць?</verse>
				<verse number="36">Што ж гэта за слова, якое сказаў: “Шукаць Мяне будзеце і ня знойдзеце”, ды: “Дзе Я буду, вы туды прыйсьці ня можаце”?”</verse>
				<verse number="37">А ў апошні вялікі дзень сьвята стаў Езус і казаў уголас: “Калі хто смагне, хай прыходзіць да Мяне і п’е.</verse>
				<verse number="38">Хто верыць у Мяне, як кажа Пісаньне, у таго рэкі жывой вады пацякуць з яго нутра”.</verse>
				<verse number="39">А так казаў аб Духу, якога мелі атрымаць веручыя ў Яго. Бо Дух ня быў яшчэ на іх, бо Езус ня быў яшчэ праслаўлены.</verse>
				<verse number="40">Многія з-паміж людзей, чуючы гэтыя словы, казалі: “Гэта сапраўды прарок”.</verse>
				<verse number="41">Іншыя ж казалі: “Гэта Хрыстос”. А яшчэ іншыя гаварылі: “Ці ж Хрыстос прыйдзе з Галілеі?</verse>
				<verse number="42">Ці ж Пісаньне ня кажа, што Хрыстос прыйдзе з роду Давіда, і зь мястэчка Бэтлеем, скуль быў Давід?”</verse>
				<verse number="43">З гэтае прычыны дайшло да спрэчкі ў народзе.</verse>
				<verse number="44">Дык некаторыя з іх хацелі Яго ўзяць, але ніхто не падняў на Яго рукі.</verse>
				<verse number="45">Прыйшлі затым слугі да сьвятароў і фарысэяў, і тыя сказалі: “Чаму вы Яго не прывялі?”</verse>
				<verse number="46">Слугі адказалі: “Ніводзін чалавек так не гаварыў, як Ён”.</verse>
				<verse number="47">Дык адказалі ім фарысэі: “Ці і вы ім зьведзены?</verse>
				<verse number="48">Ці ўверыў у Яго хоць хто з фарысэяў або начальнікаў?</verse>
				<verse number="49">А гэта грамада, якая ня ведае закону, праклятая”.</verse>
				<verse number="50">Сказаў ім Мікодым, той, што прыходзіў да Яго ноччу, а быў адным з іх:</verse>
				<verse number="51">“Ці ж закон наш асуджае чалавека, перш чым яго не паслухае і не праверыць, што ён робіць?”</verse>
				<verse number="52">У адказ яму сказалі: “Ці і ты не з Галілеі? Пашукай і пераканайся, што прарок не зьявіцца з Галілеі”.</verse>
				<verse number="53">Ды разыйшліся кожны ў свой дом.</verse>
			</chapter>
			<chapter number="8">
				<verse number="1">Затым Езус пайшоў на Аліўную гару.</verse>
				<verse number="2">А на сьвітаньні вярнуўся зноў у сьвятыню, і ўвесь народ падыйшоў да Яго, і Ён сеў і навучаў іх.</verse>
				<verse number="3">Тут прывялі кніжнікі і фарысэі жанчыну, злоўленую на чужалостве, і паставілі яе на сярэдзіне,</verse>
				<verse number="4">ды сказалі Яму: “Вучыцель, гэтую жанчыну злавілі толькі што на чужалостве.</verse>
				<verse number="5">Майсей у законе загадаў нам такія каменаваць. Дык Ты што скажаш?”</verse>
				<verse number="6">Казалі ж гэта, зводзячы Яго, каб магчы абвінаваціць. А Езус, нахіліўшыся, нешта пісаў пальцам на зямлі.</verse>
				<verse number="7">Калі аднак не пераставалі пытацца ў Яго, падняўся і сказаў ім: “Хто з вас бяз грэху, няхай першы кіне ў яе камень”.</verse>
				<verse number="8">І зноў, нахіліўшыся, пісаў на зямлі.</verse>
				<verse number="9">Пачуўшы гэта, адзін за другім выходзілі, пачынаючы ад старэйшых, ды застаўся толькі адзін Езус, і жанчына, стоячы на сярэдзіне.</verse>
				<verse number="10">Падняўшыся, Езус сказаў ёй: “Жанчына, дзе ж твае вінавацелі? Ніхто цябе не асудзіў?”</verse>
				<verse number="11">Адказалі яна: “Ніхто, Госпадзе”. Дык Езус сказаў: “І Я цябе не асуджаю. Ідзі і болей не грашы”.</verse>
				<verse number="12">Затым зноў навучаў іх Езус і казаў: “Я — сьвятло сьвету, хто ідзе за Мной, ня ходзіць у поцемках, але будзе мець сьвятло жыцьця”.</verse>
				<verse number="13">Дык сказалі Яму фарысэі: “Ты сам аб сабе сьведчыш; сьведчаньне Тваё не праўдзівае”.</verse>
				<verse number="14">У адказ Езус сказаў ім: “Хоць Я сьведчу пра сябе, праўдзівым ёсьць сьведчаньне Маё, бо ведаю, адкуль прыйшоў і куды іду; а вы ня ведаеце, скуль прыходжу або куды іду.</verse>
				<verse number="15">Вы судзіце паводле цела, а Я не суджу нікога.</verse>
				<verse number="16">А калі суджу, суд Мой праўдзівы, бо Я не адзін, але Я і Айцец, які Мяне паслаў.</verse>
				<verse number="17">Дый у законе вашым напісана, што сьведчаньне двух людзей ёсьць праўдзівае.</verse>
				<verse number="18">Я даю сам аб сабе сьведчаньне, і сьведчыць аба Мне Айцец, які Мяне паслаў”.</verse>
				<verse number="19">Дык сказалі Яму: “А дзе ж Твой Айцец?” Адказаў Езус: “Вы ані Мяне ня ведаеце, ані Айца Майго. Бо калі б вы Мяне ведалі, зналі б і Айца Майго”.</verse>
				<verse number="20">Гэтыя словы выказаў Езус, навучаючы ў сьвятыні пры скарбцу. І ніхто ня ўзяў Яго, бо яшчэ не надыйшла пара Ягоная.</verse>
				<verse number="21">І зноў сказаў ім Езус: “Я адыходжу, вы ж шукаць Мяне будзеце і памрыцё ў граху вашым. Куды Я іду, вы пайсьці ня можаце”.</verse>
				<verse number="22">Дык казалі Юдэі: “Ці ж меўся б забіць сам сябе, бо кажа: Куды Я іду, вы ня можаце пайсьці?”</verse>
				<verse number="23">Езус сказаў ім: “Вы — ад нізу, а Я — з вышыні, вы — з гэтага сьвету, а Я — не з гэтага сьвету.</verse>
				<verse number="24">Дзеля таго Я вам сказаў, што памрыцё ў вашых грахах; бо калі не паверыце, што Я ёсьць, — памрыцё ў грахах вашых”.</verse>
				<verse number="25">Дык казалі Яму: “Хто Ты?” Сказаў ім Езус: “Адпачатны, і так вам гавару.</verse>
				<verse number="26">Маю пра вас шмат гаварыць і судзіць, але Той, хто Мяне паслаў, годны веры, і Я тое, што ад Яго чуў, абвяшчаю сьвету”.</verse>
				<verse number="27">Аднак не зразумелі, што гаварыў пра Айца.</verse>
				<verse number="28">Сказаў ім тады Езус: “Калі падымеце Сына Чалавечага, тады пазнаеце, што Я ёсьць, ды што сам ад сябе нічога не раблю, але тое кажу, чаго Мяне навучыў Айцец.</verse>
				<verse number="29">Той, хто Мяне паслаў, ёсьць са Мной і не пакінуў Мяне аднаго, бо Я раблю тое, што Яму падабаецца”.</verse>
				<verse number="30">Калі Ён гэта казаў, многія ўверылі ў Яго.</verse>
				<verse number="31">Гаварыў затым Езус да Юдэяў, якія Яму ўверылі: “Калі вытрываеце ў слове Маім, станецеся праўдзіва Маімі вучнямі</verse>
				<verse number="32">і пазнаеце праўду, а праўда вас асвабодзіць”.</verse>
				<verse number="33">Адказалі Яму: “Мы — патомства Абрагама, і мы ніколі не былі ў нічыёй няволі; як жа затым кажаш, што будзем свабодныя?”</verse>
				<verse number="34">Адказаў ім Езус: “Сапраўды, сапраўды кажу вам, што кожны, хто грашыць, ёсьць нявольнік грэху.</verse>
				<verse number="35">Але нявольнік не жыве ў доме вечна. Сын жа жыве вечна.</verse>
				<verse number="36">Таму, калі Сын вас асвабодзіць, сапраўды свабоднымі будзеце.</verse>
				<verse number="37">Ведаю, што вы — патомства Абрагама, але хочаце Мяне забіць, таму што словы Мае вам незразумелыя.</verse>
				<verse number="38">Я гавару пра тое, што Я бачыў у Айца Майго, а вы робіце тое, што вы бачылі ў айца вашага”.</verse>
				<verse number="39">У адказ сказалі Яму: “Бацькам нашым ёсьць Абрагам”. Сказаў ім Езус: “Калі б вы былі сыны Абрагама, спаўнялі б чыны Абрагама.</verse>
				<verse number="40">А вы хочаце цяпер Мяне забіць, чалавека, Які вам казаў праўду, якую чуў ад Бога. Гэтага Абрагам не рабіў!</verse>
				<verse number="41">Але вы спаўняеце чыны айца вашага”. Сказалі тады Яму: “Мы — ня дзеці, народжаныя ў чужалостве: аднаго маем Айца-Бога”.</verse>
				<verse number="42">Сказаў ім тады Езус: “Калі б Бог быў вашым Айцом, любілі б вы Мяне, бо Я ад Бога выйшаў і іду, і ня сам ад сябе прыходжу, але Ён Мяне паслаў.</verse>
				<verse number="43">Чаму вы гэта мовы Маёй не разумееце? Бо вы ня можаце слухаць словы Мае.</verse>
				<verse number="44">Вы — ад бацькі д’ябла, і жаданьне бацькі вашага выконваць хочаце. Ён — забойца ад пачатку і ў праўдзе ня вытрываў, бо няма ў ім праўды. Калі гаворыць хлусьню, гаворыць ад сябе, бо ён — хлус і бацька хлусьні.</verse>
				<verse number="45">А як Я праўду кажу, ня верыце Мне.</verse>
				<verse number="46">Хто з вас давядзе Мой грэх? Калі Я вам праўду кажу, чаму Мне ня верыце?</verse>
				<verse number="47">Хто з Бога, той словы Божыя слухае, а вы таму ня слухаеце, што вы ня з Бога”.</verse>
				<verse number="48">У адказ сказалі Яму Юдэі: “Ці ж ня слушна мы кажам, што Ты — Самаранін і дэмана маеш?”</verse>
				<verse number="49">Адказаў ім Езус: “Я дэмана ня маю, але слаўлю Айца Майго, а вы Мяне зьневажаеце.</verse>
				<verse number="50">Я не шукаю сваёй славы, але ёсьць Той, хто шукае і судзіць.</verse>
				<verse number="51">Сапраўды, сапраўды кажу вам: Калі хто зьберажэ словы Мае, ня ўгледзіць сьмерці вечна”.</verse>
				<verse number="52">Дык Юдэі сказалі Яму: “Цяпер мы пераканаліся, што дэмана маеш. І Абрагам памёр, і прарокі, а Ты кажаш: “Калі хто зьберажэ словы Мае, не спазнае сьмерці вечна”.</verse>
				<verse number="53">Ці Ты большы за бацьку нашага Абрагама, які памёр? Нават прарокі паўміралі. За каго Ты ўважаешся?”</verse>
				<verse number="54">Адказаў Езус: “Калі Я сам сябе слаўлю, хвала Мая — нішто. Але ёсьць Айцец Мой, каторы Мяне славіць, і аб каторым вы кажаце, што Ён — Бог ваш,</verse>
				<verse number="55">але вы не спазналі Яго. Але Я Яго ведаю, і калі б сказаў, што Яго ня ведаю, быў бы падобным вам хлусам. Але ведаю Я Яго і словы Яго берагу.</verse>
				<verse number="56">Абрагам, айцец ваш, узрадаваўся, калі ўбачыў дзень Мой, і ўбачыў, і ўсьцешыўся”.</verse>
				<verse number="57">Сказалі Яму Юдэі: “Пяцьдзесят гадоў яшчэ ня маеш, і бачыў Абрагама?”</verse>
				<verse number="58">Сказаў ім Езус: “Сапраўды, сапраўды кажу вам: Перш чым Абрагам быў, Я ёсьць”.</verse>
				<verse number="59">Дык Юдэі хапілі камяні, каб каменаваць Яго, але Езус скрыўся і выйшаў са сьвятыні.</verse>
			</chapter>
			<chapter number="9">
				<verse number="1">Аднойчы, праходзячы, ўбачыў Езус чалавека сьляпога ад нараджэньня.</verse>
				<verse number="2">Дык спыталіся Яго вучні Ягоныя: “Раббі, хто саграшыў: ён ці бацькі ягоныя, што ён такім нарадзіўся?”</verse>
				<verse number="3">Езус сказаў ім: “Ані ён не саграшыў, ані бацькі ягоныя, але каб справы Божыя выявіліся на ім.</verse>
				<verse number="4">Я маю выконваць справы Таго, хто Мяне паслаў, пакуль дзень. Бо надыходзіць ноч, калі ніхто ня будзе магчы рабіць.</verse>
				<verse number="5">Пакуль Я на сьвеце, Я — сьвятло сьвету”.</verse>
				<verse number="6">Гэта сказаўшы, плюнуў на зямлю, зрабіў балота са сьліны і памазаў яму вочы,</verse>
				<verse number="7">кажучы: “Ідзі і абмый у сажалцы Сілёэ”, што значыць Пасланы. Дык ён пайшоў, абмыўся і вярнуўся бачачы.</verse>
				<verse number="8">Суседзі ж і тыя, што яго раней бачылі, як быў жабраком, казалі: “Ці ж гэта ня той, што сядзеў і жабраваў?”</verse>
				<verse number="9">Адны казалі, што гэта ён, а іншыя казалі што не, але падобны да яго. А ён казаў: “Гэта я”.</verse>
				<verse number="10">Дык пыталіся тады ў яго: “Як вочы адкрыліся ў цябе?”</verse>
				<verse number="11">І ён казаў: “Чалавек, якога завуць Езус, зрабіў балота, памазаў мне ім вочы ды сказаў мне: “Ідзі да сажалкі Сілёэ і абмыйся”. Я пайшоў, абмыўся і бачу”.</verse>
				<verse number="12">Дык спыталіся ў яго: “А дзе Ён?” Сказаў ён: “Ня ведаю”.</verse>
				<verse number="13">Дык завялі таго, што быў сьляпым, да фарысэяў.</verse>
				<verse number="14">А была субота, калі Езус зрабіў балота і вярнуў яму зрок.</verse>
				<verse number="15">Дык ізноў пыталіся ў яго фарысэі, у які спосаб ён стаў бачыць”. А ён сказаў ім: “Ён мне памазаў балотам вочы, я абмыўся і бачу”.</verse>
				<verse number="16">Дык казалі некаторыя з фарысэяў: “Чалавек той, што не беражэ суботы, ня ёсьць ад Бога”. Другія ж казалі: “Як жа чалавек грэшны можа чыніць такія знакі?” Гэтак дайшло да падзелу між імі.</verse>
				<verse number="17">Пытаюцца затым паўторна ў сьляпога: “Што ты скажаш пра Таго, што табе зрок вярнуў?” Ён жа сказаў: “Гэта прарок!”</verse>
				<verse number="18">Юдэі аднак не паверылі яму, што ён быў сьляпы і стаў бачыць, пакуль не пазвалі бацькоў таго, хто стаў бачыць.</verse>
				<verse number="19">Дык пыталіся іх: “Ці сапраўды ён — ваш сын, аб якім кажаце, што нарадзіўся сьляпым? Дык як жа ён цяпер бачыць?”</verse>
				<verse number="20">Адказалі ім бацькі ягоныя: “Ведаем, што ён — наш сын ды што сьляпым нарадзіўся,</verse>
				<verse number="21">але якім чынам цяпер бачыць — ня ведаем, ня ведаем таксама, хто яму адкрыў вочы. У яго самога пытайцеся, мае гады, хай сам аб сабе расказвае”.</verse>
				<verse number="22">Гэтак бацькі казалі, бо баяліся Юдэяў, бо Юдэі ўжо дамовіліся, што вылучаць з сынагогі таго, хто прызнае Яго за Хрыста.</verse>
				<verse number="23">Дзеля таго бацькі яго сказалі: “Мае гады, яго самога пытайцеся”.</verse>
				<verse number="24">Затым паўторна пазвалі чалавека, што быў сьляпы, і сказалі яму: “Дай хвалу Богу! Мы ведаем, што той чалавек — грэшны”.</verse>
				<verse number="25">Але ён ім адказаў: “Ці Ён грэшны, ня ведаю, але толькі ведаю, што я быў сьляпы, а цяпер бачу”.</verse>
				<verse number="26">Дык пыталіся яго: “Што Ён зрабіў? У які спосаб адкрыў табе вочы?”</verse>
				<verse number="27">Ён адказаў ім: “Я ўжо казаў вам, а вы ня слухалі, чаму зноў хочаце пачуць? Ці і вы хочаце стацца Яго вучнямі?”</verse>
				<verse number="28">Яны дакаралі яго і казалі: “Гэта ты — Яго вучань, а мы — вучні Майсея.</verse>
				<verse number="29">Мы ведаем, што да Майсея прамаўляў Бог, але скуль гэты — ня ведаем”.</verse>
				<verse number="30">А той чалавек у адказ сказаў ім: “Гэта вось дзіўна, што вы ня ведаеце, скуль Ён, а Ён адкрыў мне вочы”.</verse>
				<verse number="31">Ведаем жа, што грэшнікаў Бог не выслухоўвае, а калі хто спахвальнік Бога і волю Яго спаўняе, таго выслухоўвае.</verse>
				<verse number="32">Ад веку ня чута, каб хто народжанаму сьляпым вочы адкрыў.</verse>
				<verse number="33">Каб Ён ня быў ад Бога, ня мог бы нічога зрабіць”.</verse>
				<verse number="34">У адказ сказалі яны яму: “У грахах увесь ты нарадзіўся і хочаш нас павучаць”. І выкінулі яго вон.</verse>
				<verse number="35">Пачуў Езус, што яго выкінулі вон, і, спаткаўшы яго, сказаў яму: “Ці верыш ты ў Сына Чалавечага?”</verse>
				<verse number="36">Ён у адказ спытаўся: “А хто Ён, Госпадзе, каб я мог у Яго верыць?”</verse>
				<verse number="37">Сказаў яму Езус: “Ты ўжо бачыў Яго, і Той, хто з табою гаворыць, гэта Ён”.</verse>
				<verse number="38">Дык ён сказаў: “Веру, Госпадзе!” І, упаўшы, пакланіўся Яму.</verse>
				<verse number="39">І сказаў Езус: “На суд прыйшоў Я на гэты сьвет, каб тыя, што ня бачаць, бачылі, а тыя, што бачаць, сталіся сьляпымі”.</verse>
				<verse number="40">Пачулі гэта некаторыя з фарысэяў, што пры Ім былі, дык пыталіся ў Яго: “Ці і мы сьляпыя?”</verse>
				<verse number="41">Сказаў ім Езус: “Калі б вы былі сьляпыя, ня мелі б віны. Вы аднак уважаеце, што бачыце, таму грэх трывае ў вас.</verse>
			</chapter>
			<chapter number="10">
				<verse number="1">Сапраўды, сапраўды кажу вам: хто не ўваходзіць у аўчарню праз дзьверы, але інакш, той злодзей і разбойнік.</verse>
				<verse number="2">А хто ўваходзіць праз дзьверы, той пастыр авец.</verse>
				<verse number="3">Яму прыдзьвернік адчыняе, і авечкі слухаюць Яго голасу, і свае авечкі кліча ён па імю ды выводзіць іх.</verse>
				<verse number="4">А калі выпусьціць свае авечкі, ідзе перад імі наперадзе, а авечкі ідуць за ім, бо ведаюць яго голас.</verse>
				<verse number="5">Але за чужым яны ня пойдуць, але ўцякаюць ад яго, бо голасу чужых ня ведаюць”.</verse>
				<verse number="6">Такую прыповесьць сказаў ім Езус, але яны не зразумелі таго, што ім гаварыў.</verse>
				<verse number="7">Дык сказаў ім Езус паўторна: “Сапраўды, сапраўды кажу вам: Я — дзьверы для авец.</verse>
				<verse number="8">Усе, колькі іх не прыйшло перада Мною, — злодзеі яны і разбойнікі, але авечкі не паслухалі іх.</verse>
				<verse number="9">Я — дзьверы. Калі хто праз Мяне ўвойдзе, будзе збаўлены; і ўвойдзе, і выйдзе, ды знойдзе пашу.</verse>
				<verse number="10">Злодзей не прыходзіць інакш, каб толькі красьці, забіваць і губіць. Я ж прыйшоў, каб мелі жыцьцё і мелі ўдосталь.</verse>
				<verse number="11">Я — пастыр добры. Добры пастыр жыцьцё аддае за свае авечкі.</verse>
				<verse number="12">Але найміт ды той, хто ня пастыр, да каго не належаць авечкі, калі бачыць надбягаючага ваўка, кідае авечкі ды ўцякае, а воўк хапае і разганяе авечкі.</verse>
				<verse number="13">Найміт жа ўцякае, бо ён — найміт, і ня рупіцца пра авечкі.</verse>
				<verse number="14">Я — добры пастыр і ведаю свае, і яны Мяне ведаюць,</verse>
				<verse number="15">як ведае Мяне Айцец, а Я ведаю Айца; і жыцьцё Маё адддаю за авечкі.</verse>
				<verse number="16">Ды і іншыя маю, якія ня з гэтай аўчарні, і тыя мушу прывесьці, і будуць яны слухаць голасу Майго, і станецца адно стада і адзін пастыр.</verse>
				<verse number="17">Таму любіць Мяне Айцец, што Я жыцьцё Маё аддаю, каб зноў яго атрымаць.</verse>
				<verse number="18">Ніхто Мне яго не адбірае, але Я са сваёй волі аддаю яго. Маю моц ахвяраваць яго і маю моц яго атрымаць. Такі загад атрымаў Я ад Айца Майго”.</verse>
				<verse number="19">Дзеля таго ўзьнікла зноў спрэчка між Юдэямі дзеля гэтых словаў.</verse>
				<verse number="20">Затым многія з іх гаварылі: “Чарта мае і шалее! Пашто Яго слухаць?”</verse>
				<verse number="21">Іншыя ж казалі: “Гэта ня словы апанаванага ліхім. Ці ж дэман можа сьляпым адкрываць вочы?”</verse>
				<verse number="22">Выпала тады ў Ерузаліме ўрачыстасьць Пасьвячэньня Сьвятыні, а была зіма.</verse>
				<verse number="23">І хадзіў Езус па сьвятыні ў прысенках Салямона.</verse>
				<verse number="24">Тады абступілі Яго Юдэі і казалі Яму: “Дакуль будзеш трымаць нас у няпэўнасьці? Калі Ты — Хрыстос, скажы нам яўна”.</verse>
				<verse number="25">Адказаў ім Езус: “Кажу ж вам, а вы ня верыце. Учынкі Мае, каторыя выконваю ў імя Айца Майго, сьведчаць пра Мяне.</verse>
				<verse number="26">Але вы ня верыце, бо вы не з Маіх авец.</verse>
				<verse number="27">Авечкі Мае слухаюць голасу Майго, і Я ведаю іх, і яны ідуць за Мной.</verse>
				<verse number="28">І Я даю ім жыцьцё вечнае, і не прападуць да веку, і ніхто ня вырве іх з рукі Айца.</verse>
				<verse number="29">Айцец Мой, які даў Мне іх, большы за ўсё, і ніхто ня можа вырваць з рук Айца Майго.</verse>
				<verse number="30">Я і Айцец — адно”.</verse>
				<verse number="31">Дык Юдэі хапілі каменьні, каб Яго ўкаменаваць.</verse>
				<verse number="32">Сказаў ім Езус: “Многа добрых учынкаў выявіў Я вам ад Айца; дык за які з гэтых учынкаў хочаце ўкаменаваць Мяне?”</verse>
				<verse number="33">Адказалі Яму Юдэі: “Не камянуем Цябе за добры ўчынак, але за блюзьнерства, за тое, што Ты, будучы чалавекам, робіш сябе Богам”.</verse>
				<verse number="34">Адказаў ім Езус: “Ці ж у законе вашым не напісана: “Я сказаў: вы — багі”?</verse>
				<verse number="35">Калі назваў багамі тых, для якіх было прызначана слова Божае, а Пісаньне памыліцца ня можа,</verse>
				<verse number="36">аб Тым, каго Айцец усьвяціў і паслаў у сьвет, вы кажаце, што блюзьніць, бо сказаў: Я — Сын Божы.</verse>
				<verse number="37">Калі Я не раблю ўчынкаў Айца Майго, ня верце Мне.</verse>
				<verse number="38">Але калі раблю, дык калі вы Мне верыць ня хочаце, верце ўчынкам, каб спазналі і ведалі, што Айцец — у-ва Мне, а Я — у Айцу”.</verse>
				<verse number="39">Стараліся затым Яго ўзяць, але Езус ухіліўся ад іхніх рук.</verse>
				<verse number="40">І пайшоў зноў за Ярдан, у месца, дзе раней хрысьціў Ян, ды там прабываў.</verse>
				<verse number="41">І многія прыходзілі да Яго і казалі: “Ян, што праўда, ніводнага знаку не ўчыніў. Але ўсё, што Ян аб Ім сказаў, было праўдай”.</verse>
				<verse number="42">І многія там уверылі ў Яго.</verse>
			</chapter>
			<chapter number="11">
				<verse number="1">Быў жа захварэў нейкі Лазар з вёскі Бэтанія, дзе жыла Марыя і яе сястра Марта.</verse>
				<verse number="2">Марыя ж была тая, што намасьціла Госпада пахкім алейкам ды абцёрла ногі Ягоныя сваімі валасамі, яе вось брат Лазар захварэў.</verse>
				<verse number="3">Сёстры паслалі да Яго вестку: “Госпадзе, вось жа той, каго любіш, хворы”.</verse>
				<verse number="4">Пачуўшы гэта, Езус сказаў: “Хвароба гэта не на сьмерць, але на хвалу Божую, каб праз яе быў праслаўлены Сын Божы”.</verse>
				<verse number="5">А Езус любіў Марту, і сястру яе, і Лазара.</verse>
				<verse number="6">Калі пачуў, што той хворы, замарудзіў тады яшчэ два дні ў тым месцы.</verse>
				<verse number="7">Потым сказаў вучням сваім: “Хадземце зноў у Юдэю”.</verse>
				<verse number="8">Сказалі Яму вучні: “Раббі, толькі што хацелі Цябе ўкаменаваць Юдэі, а Ты зноў туды ідзеш?”</verse>
				<verse number="9">Адказаў Езус: “Ці не дванаццаць гадзін мае дзень? Калі хто ходзіць у дзень, не спатыкаецца, бо бачыць сьвятло гэтага сьвету.</verse>
				<verse number="10">Але калі ходзіць ноччу, спатыкаецца, бо няма ў ім сьвятла”.</verse>
				<verse number="11">Сказаў так, а потым гаворыць ім: “Лазар, наш сябар, сьпіць, але Я іду яго абудзіць”.</verse>
				<verse number="12">Сказалі Яго вучні: “Госпадзе, калі заснуў, будзе здаровы”,</verse>
				<verse number="13">Езус жа казаў аб сьмерці яго, а яны думалі, што казаў аб заснуцьці.</verse>
				<verse number="14">Тады сказаў ім Езус адкрыта: “Лазар памёр.</verse>
				<verse number="15">Цешуся ж, што там Мяне не было, каб вы ўверылі. Дык хадземце да яго”.</verse>
				<verse number="16">А Тамаш, званы Дыдымас, азваўся да таварышаў: “Хадзем і мы разам з ім памерці”.</verse>
				<verse number="17">Затым прыйшоў Езус і знайшоў Лазара ўжо чатыры дні лежачага ў магіле.</verse>
				<verse number="18">А Бетанія знаходзілася блізка Ерузаліму, каля пятнаццаці стадыяў.</verse>
				<verse number="19">Да Марыі ж і Марты назьбіралася многа Юдэяў пацяшаць іх па памершым браце.</verse>
				<verse number="20">Як толькі пачула Марта, што Езус ідзе, пабегла і пераняла Яго, а Марыя засталася дома.</verse>
				<verse number="21">Сказала тады Марта Езусу: “Госпадзе, каб Ты быў тут, не памёр бы брат мой.</verse>
				<verse number="22">Але і цяпер ведаю, калі пра што папросіш Бога, дасьць Табе Бог”.</verse>
				<verse number="23">Сказаў ёй Езус: “Уваскрэсьне брат твой”.</verse>
				<verse number="24">Кажа Яму Марта: “Ведаю, што ўваскрэсьне пры ўваскрасеньні ў апошні дзень”.</verse>
				<verse number="25">Сказаў ёй Езус: “Я ёсьць уваскрасеньне і жыцьцё. Хто верыць у Мяне, хоць бы ён і памёр, жыць будзе.</verse>
				<verse number="26">І кожны, хто жыве і верыць у Мяне, не памрэ павек. Верыш у гэта?”</verse>
				<verse number="27">Кажа Яму: “Так, Госпадзе; я веру, што Ты — Хрыстос, Сын Божы, які прыйшоў на гэты сьвет”.</verse>
				<verse number="28">Гэта сказаўшы, яна пайшла і, ціха паклікаўшы сястру сваю, Марыю, сказала: “Вучыцель прыйшоў і кліча цябе”.</verse>
				<verse number="29">Пачуўшы гэта, яна скора паднялася і пайшла да Яго;</verse>
				<verse number="30">бо Езус ня быў яшчэ ўвайшоўшы ў сяло, але затрымаўся на тым месцы, дзе Яго пераняла Марта.</verse>
				<verse number="31">А Юдэі, што былі з ёй у доме і пацяшалі яе, убачыўшы, што Марыя хутка ўстала і выбегла, пайшлі за ёй, бо казалі: “Ідзе да магілы, каб там плакаць”.</verse>
				<verse number="32">Марыя ж, калі прыйшла да месца, дзе стаяў Езус, убачыўшы Яго, упала Яму да ног ды казала Яму: “Госпадзе, каб Ты быў тут, не памёр бы брат мой”.</verse>
				<verse number="33">А калі Езус убачыў яе, плачучую, і Юдэяў, што з ёй прыйшлі, плачучых, разжаліўся ў духу і, узрушаны,</verse>
				<verse number="34">спытаўся: “Дзе палажылі яго?” Кажуць Яму: “Госпадзе, пайдзі і паглядзі”.</verse>
				<verse number="35">Езус заплакаў.</verse>
				<verse number="36">Дык казалі Юдэі: “Во як яго Ён любіў”.</verse>
				<verse number="37">А некаторыя з іх казалі: “Ці ня мог Ён, што адкрыў вочы сьляпому, зрабіць, каб і гэты не памёр?”</verse>
				<verse number="38">А Езус, разжалены зноў, прыйшоў да магілы. А была гэта пячора і камень быў на ёй паложаны.</verse>
				<verse number="39">Сказаў Езус: “Прыміце камень!” Дык сказала Марта, сястра памёршага: “Госпадзе, ужо сьмярдзіць ад яго, бо ўжо чатыры дні ў магіле”.</verse>
				<verse number="40">Кажа ёй Езус: “Ці ж Я табе не казаў, што калі ўверыш, убачыш хвалу Божую?”</verse>
				<verse number="41">Дык прынялі камень. Езус жа, падняўшы вочы свае, сказаў: “Ойча, дзякую Табе, што Ты Мяне выслухаў.</verse>
				<verse number="42">Я бо ведаў, што Ты Мяне заўсёды выслухоўваеш, але сказаў гэта дзеля народу, які стаіць кругом, каб уверылі, што Ты Мяне паслаў”.</verse>
				<verse number="43">Гэта сказаўшы, закрычаў моцным голасам: “Лазар, выйдзі з магілы!”</verse>
				<verse number="44">І адразу выйшаў той, што быў памёршы, маючы рукі і ногі зьвязаныя павязкамі, а твар абвязаны хусткай. Сказаў ім Езус: “Развяжыце яго і пусьціце хадзіць”.</verse>
				<verse number="45">Дык многа Юдэяў, што былі прыйшоўшы да Марыі і Марты, ды бачылі, што ўчыніў Езус, уверыла ў Яго.</verse>
				<verse number="46">Некаторыя ж з іх пайшлі да фарысэяў і расказалі ім, што зрабіў Езус.</verse>
				<verse number="47">Дык сабралі першасьвятары і фарысеі Раду і казалі: “Што нам рабіць? Бо чалавек гэты робіць многа знакаў.</verse>
				<verse number="48">Калі так Яго пакінем, дык усе ўвераць у Яго, і прыйдыць Рымляне, і забяруць наш край і народ”.</verse>
				<verse number="49">Дык адзін з іх, Каяфа, які быў у тым годзе першасьвятаром, сказаў ім: “Вы нічога ня ведаеце,</verse>
				<verse number="50">ані ня думаеце, што лепш, каб адзін чалавек памёр за народ, чым увесь народ меў прападаць”.</verse>
				<verse number="51">А не гаварыў гэтага ад сябе, але як першасьвятар у гэтым годзе праракаваў, што Езус меў памерці за народ.</verse>
				<verse number="52">Ды ня толькі за народ, але каб сабраць у адно сыноў Божых, што былі раскіданыя.</verse>
				<verse number="53">Ад таго дня думалі толькі як Яго забіць.</verse>
				<verse number="54">Таму Езус не хадзіў ужо яўна сярод Юдэяў, але адыйшоў у мясцовасьць блізка пустыні, у горад, званы Эфрэм, і там прабываў з вучнямі.</verse>
				<verse number="55">А надыходзіла Пасха Юдэйская, і многа людзей з усяго краю выбралася ў Ерузалім перад Пасхаю, каб ачысьціцца.</verse>
				<verse number="56">Дык шукалі Езуса і казалі адны другім, стоячы ў сьвятыні: “Што думаеце? Ці ня прыйдзе Ён на сьвята?”</verse>
				<verse number="57">А першасьвятары і фарысэі загадалі, каб кожны, хто даведаецца пра Яго, дзе Ён прабывае, паведаміў, каб Яго ўзяць.</verse>
			</chapter>
			<chapter number="12">
				<verse number="1">А за шэсьць дзён перад Пасхай прыйшоў Езус у Бэтанію, дзе быў памёршы Лазар, якога Езус падняў з мёртвых.</verse>
				<verse number="2">Дык прыгатавалі Яму там вячэру, у якой Марта паслугавала, а Лазар быў адным з седзячых з Ім пры стале.</verse>
				<verse number="3">Марыя ж узяла фунт каштоўнага алею нардовага і намасьціла ногі Яму, і абцёрла сваімі валасамі Ягоныя ногі, а пах алейку напоўніў увесь дом.</verse>
				<verse number="4">Сказаў тады адзін з вучняў Яго, Юда Іскарыёт, які меў Яго выдаць:</verse>
				<verse number="5">“Чаму гэта не прадалі гэтага алейку за трыста дынараў і не раздалі ўбогім?”</verse>
				<verse number="6">А казаў гэта не таму, што рупіўся пра ўбогіх, але што быў злодзей ды, маючы капшук, насіў тое, што туды клалі.</verse>
				<verse number="7">Сказаў яму Езус: “Пакінь яе, бо яна гэта зрабіла на дзень Майго пахаваньня.</verse>
				<verse number="8">Убогіх паміж сябе заўсёды маеце, а Мяне — не заўсёды”.</verse>
				<verse number="9">І шмат хто з-паміж Юдэяў, даведаўшыся, што там Езус, прыйшлі ня толькі дзеля Езуса, але і каб убачыць Лазара, каторага Ён ўваскрасіў з мёртвых.</verse>
				<verse number="10">Дык першасьвятары пастанавілі забіць таксама Лазара,</verse>
				<verse number="11">бо многа Юдэяў адыходзіла ад іх дзеля яго і ўверыла ў Езуса.</verse>
				<verse number="12">А назаўтра вялікая грамада, што была прыйшоўшы на сьвята, калі пачула, што Езус ідзе ў Ерузалім,</verse>
				<verse number="13">назьбірала пальмавых галінак і пераняла Езуса, гамонячы: “Гасанна! Багаслаўлены, хто прыходзіць у імя Госпада, Кароль Ізраэля”.</verse>
				<verse number="14">Езус жа знайшоў асьляня і сеў на яго, як напісана:</verse>
				<verse number="15">“Ня бойся, дачка Сыёну! Вось жа Кароль твой прыбывае, седзячы на асьляняці”.</verse>
				<verse number="16">Спачатку вучні Яго не зразумелі гэтага, але калі Езус ўжо быў праслаўлены, тады яны прыпомнілі сабе, што так было пра Яго напісана і што так Яму было і зроблена.</verse>
				<verse number="17">Таксама сьведчылі (пра Яго) і людзі, што былі з Ім, калі выклікаў з магілы Лазара і падняў яго з мёртвых.</verse>
				<verse number="18">Таму вось натоўп людзей выйшаў Яму на спатканьне, бо чулі, што Ён гэткі знак учыніў.</verse>
				<verse number="19">Фарысэі ж казалі паміж сабою: “Бачыце, мы не дамо рады. Увесь сьвет пайшоў за Ім”.</verse>
				<verse number="20">Між тымі, што прыбылі на сьвята, каб пакланіцца Богу, былі таксама Грэкі.</verse>
				<verse number="21">Яны вось зьвярнуліся да Філіпа, што быў з Бетсаіды Галілейскай і прасілі яго: “Васпане, хочам пабачыць Езуса”.</verse>
				<verse number="22">Дык пайшоў Філіп і сказаў Андрэю, а Андрэй і Філіп сказалі Езусу.</verse>
				<verse number="23">А Езус у адказ сказаў ім: “Прыйшла пара, каб праслаўлены быў Сын Чалавечы.</verse>
				<verse number="24">Сапраўды, сапраўды кажу вам: Калі пшанічнае зерне, укінутае ў зямлю, не памрэ, дык застаецца само; а калі памрэ, дасьць багаты плён.</verse>
				<verse number="25">Хто любіць сваё жыцьцё, загубіць яго, а хто мае ў нянавісьці сваё жыцьцё на гэтым сьвеце, зьберажэ яго на жыцьцё вечнае.</verse>
				<verse number="26">Хто б хацеў Мне служыць, хай ідзе за Мною, і дзе Я, там будзе і слуга Мой. Калі хто Мне служыць, славіць яго Айцец.</verse>
				<verse number="27">Цяпер стрывожылася душа мая. Што Мне сказаць? Ойча, захавай Мяне ад гэтае гадзіны? Але ж Я прыйшоў дзеля гэтай гадзіны.</verse>
				<verse number="28">Ойча, праслаў імя Тваё!” І азваўся голас з неба: “Праславіў і яшчэ праслаўлю!”</verse>
				<verse number="29">А людзі, што стаялі і чулі, казалі, што загрымела. А іншыя казалі: “Анёл прамовіў да Яго”.</verse>
				<verse number="30">У адказ сказаў Езус: “Не дзеля Мяне азваўся голас гэты, але дзеля вас.</verse>
				<verse number="31">Цяпер суд гэтага сьвету, цяпер князь гэтага сьвету будзе выкінуты вон.</verse>
				<verse number="32">А Я, калі буду падняты над зямлёй, усіх пацягну да сябе”.</verse>
				<verse number="33">А казаў гэта, прадказваючы, якою сьмерцю мае памерці.</verse>
				<verse number="34">Адказаў Яму натоўп: “Мы чулі з закону, што Хрыстос трывае вечна, а як жа Ты кажаш, што трэба, каб быў падняты Сын Чалавечы? Хто гэты Сын Чалавечы?”</verse>
				<verse number="35">Сказаў ім тады Езус: “Яшчэ толькі коратка будзе сьвятло сярод вас. Хадзеце, пакуль маеце сьвятло, каб вас цемра не агарнула. Бо хто ў цемры ходзіць, ня ведае, куды ідзе.</verse>
				<verse number="36">Пакуль маеце сьвятло, верце сьвятлу, каб былі вы сынамі сьвятла”. Гэта сказаў Езус і адыйшоў, ды схаваўся ад іх.</verse>
				<verse number="37">Ды хоць так многа знакаў даканаў перад імі, ня верылі ў Яго,</verse>
				<verse number="38">каб споўніліся словы, якія сказаў Ісая прарок, кажучы: “Госпадзе, хто ўверыў пачутаму ад нас, ды плячо Госпада каму было аб’яўлена?”</verse>
				<verse number="39">Дзеля таго не змаглі ўверыць, бо як далей сказаў Ісая:</verse>
				<verse number="40">“Засьляпіў вочы іхнія і закамяніў сэрца іхняе, каб вачыма ня бачылі ды сэрцам не зразумелі, і не навярнуліся, ды каб Я не аздаравіў іх”.</verse>
				<verse number="41">Гэта сказаў Ісая, калі ўбачыў хвалу Яго і гаварыў пра Яго.</verse>
				<verse number="42">Усё ж такі многа з начальнікаў уверыла ў Яго, але са страху перад фарысэямі не прызнаваліся, каб іх ня выключылі з сынагогі;</verse>
				<verse number="43">бо хвалу людзей больш узьлюбілі, чым хвалу Божую.</verse>
				<verse number="44">А Езус клікаў, кажучы: “Хто верыць у Мяне, не ў Мяне верыць, але ў Таго, хто паслаў Мяне.</verse>
				<verse number="45">І хто Мяне бачыць, бачыць Таго, хто паслаў Мяне.</verse>
				<verse number="46">Я сьвятлом прыйшоў на сьвет, каб ніхто хто верыць у Мяне, не заставаўся ў цемры.</verse>
				<verse number="47">І хто б слухаў словы Мае, а не зьбярох, Я яго не суджу, бо Я не прыйшоў, каб судзіць сьвет, але каб збавіць сьвет.</verse>
				<verse number="48">Хто грэбуе Мною і не прыймае словаў Маіх, той ўжо мае суддзю свайго: Слова, што Я сказаў, асудзіць яго ў апошні дзень.</verse>
				<verse number="49">Бо Я не ад самога сябе гаварыў, але Айцец, які Мяне паслаў, Ён Мне загадаў, што маю гаварыць і вясьціць.</verse>
				<verse number="50">І Я ведаю, што загад Ягоны ёсьць жыцьцё вечнае. Таму, што Я гавару, гавару так, як Мне сказаў Айцец”.</verse>
			</chapter>
			<chapter number="13">
				<verse number="1">А перад днём сьвята Пасхі Езус, ведаючы, што надыйшла пара Яго, каб адыйсьці з гэтага сьвету да Айца, узьлюбіўшы сваіх, што былі на сьвеце, аж да канца іх узьлюбіў.</verse>
				<verse number="2">І ў час вячэры, калі д’ябал улажыў у сэрца Юды Сымонавага Іскарыёта выдаць Яго,</verse>
				<verse number="3">Езус, ведаючы, што Айцец аддаў усё ў рукі Яго, што Ён ад Бога выйшаў і да Бога вяртаецца,</verse>
				<verse number="4">падняўся ад стала вячэры, і скінуў сваё адзеньне, і, узяўшы ручнік, падперазаўся.</verse>
				<verse number="5">Затым наліў вады ў місу і пачаў абмываць ногі вучням і выціраць ручніком, якім быў падпаясаны.</verse>
				<verse number="6">Гэтак падыходзіць да Сымона Пятра. Дык кажа Яму (Пётар): “Госпадзе, няўжо Ты мне будзеш мыць ногі?”</verse>
				<verse number="7">У адказ кажа яму Езус: “Што Я раблю, ты яшчэ не разумееш, а потым зразумееш”.</verse>
				<verse number="8">Кажа Яму Пётар: “Ніколі ня будзеш мне мыць ног”. Адказаў яму Езус: “Калі Я цябе не абмыю, ня будзеш мець удзелу са Мной”.</verse>
				<verse number="9">Кажа Яму Сымон Пётар: “Госпадзе, ня толькі ногі мае, але і рукі, і галаву”.</verse>
				<verse number="10">Кажа яму Езус: “Хто памыты, патрабуе толькі ногі памыць, бо ўвесь чысты. Вы таксама чыстыя, але ня ўсе”.</verse>
				<verse number="11">Бо ведаў, хто гэта меў выдаць Яго, таму сказаў: “Ня ўсе вы чыстыя”.</verse>
				<verse number="12">Калі затым памыў ногі іхнія і апрануў адзеньне сваё, сеў пры стале і сказаў ім: “Ці разумееце, што Я вам зрабіў?</verse>
				<verse number="13">Вы Мяне называеце Вучыцелем і Госпадам, і добра кажаце, бо Я ім ёсьць.</verse>
				<verse number="14">Дык калі Я, Госпад і Вучыцель, памыў вам ногі, дык і вы павінны адзін другому мыць ногі.</verse>
				<verse number="15">Вось жа даў вам прыклад, як Я вам зрабіў, каб так і вы рабілі.</verse>
				<verse number="16">Сапраўды, сапраўды кажу вам: Слуга ня большы за гаспадара свайго, ані таксама пасланец ня большы за таго, хто яго паслаў.</verse>
				<verse number="17">Калі пра гэта ведаеце, шчасьлівыя будзеце, калі гэтак будзеце рабіць.</verse>
				<verse number="18">Не аб усіх вас гавару. Ведаю Я, каго выбраў, але няхай споўніцца Пісаньне: “Той, хто есьць са Мною хлеб, падняў на Мяне пяту сваю”.</verse>
				<verse number="19">Наперад кажу вам, перш, чым станецца, каб вы, калі станецца, уверылі, што гэта Я ёсьць.</verse>
				<verse number="20">Сапраўды, сапраўды кажу вам: Хто прыймае таго, каго Я пашлю, Мяне прыймае, а хто Мяне прыймае, прыймае Таго, хто паслаў Мяне”.</verse>
				<verse number="21">Езус, сказаўшы гэта, разжаліўся ў духу і сказаў: “Сапраўды, сапраўды кажу вам, што адзін з вас выдасьць Мяне”.</verse>
				<verse number="22">Дык вучні глядзелі адзін на аднаго, няпэўныя, аб кім Езус гаворыць.</verse>
				<verse number="23">А адзін з вучняў, той, якога Езус любіў, супачываў на ўлоньні Езуса.</verse>
				<verse number="24">Дык кіўнуў яму Сымон Пётар, каб спытаўся, хто гэта, аб кім Ён гаворыць.</verse>
				<verse number="25">І ён, апіраючыся на грудзях Езуса, пытаецца ў Яго: “Госпадзе, а хто гэта?”</verse>
				<verse number="26">Адказаў Езус: “Гэта той, каму падам умочаны хлеб”. І, памачыўшы хлеб, падаў Юдзе Сымонаваму Іскарыёту.</verse>
				<verse number="27">І па зьядзеньні хлеба ўвайшоў у яго шатан. Дык сказаў яму Езус: “Што маеш рабіць, рабі чым хутчэй”.</verse>
				<verse number="28">З седзячых за сталом ніхто не зразумеў, чаму так яму сказаў.</verse>
				<verse number="29">Некаторыя думалі, што як Юда мае купшук, то Езус даў яму даручэньне: “Купі чаго нам трэба на сьвята”, або каб што раздаў убогім.</verse>
				<verse number="30">Той жа, узяўшы кусок, адразу выйшаў. А была ноч.</verse>
				<verse number="31">А калі выйшаў, Езус сказаў: “Цяпер праслаўлены Сын Чалавечы, і Бог праслаўлены ў Ім.</verse>
				<verse number="32">А калі Бог праслаўлены ў Ім, дык Бог праславіць Яго ў сабе ды ўславіць небавам.</verse>
				<verse number="33">Сыночкі! Нядоўга ўжо буду з вамі. Будзеце Мяне шукаць, але як сказаў Юдэям: Куды Я іду, вы прыйсьці ня можаце, так і вам цяпер кажу.</verse>
				<verse number="34">Прыказаньне новае даю вам, каб вы любілі адзін аднаго; як Я узьлюбіў вас, каб і вы адзін аднаго любілі.</verse>
				<verse number="35">Па тым пазнаюць усе, што вы — Мае вучні, калі будзеце мець любоў адзін да другога”.</verse>
				<verse number="36">Кажа Яму Сымон Пётар: “Госпадзе, куды ідзеш?” Адказаў Езус: “Куды Я іду, ты цяпер ня можаш прыйсьці, але потым прыйдзеш за Мною”.</verse>
				<verse number="37">Кажа Яму Пётар: “Чаму я цяпер не магу пайсьці за Табой? Жыцьцё сваё аддам за Цябе”.</verse>
				<verse number="38">Адказаў яму Езус: “Жыцьцё ты за Мяне аддасі? Сапраўды, сапраўды кажу табе: Перш чым певень запяе, тры разы вырачашся Мяне.</verse>
			</chapter>
			<chapter number="14">
				<verse number="1">Хай не трывожыцца сэрца вашае. Верце ў Бога і ў Мяне верце.</verse>
				<verse number="2">У доме Айца Майго жытла многа. Калі б было інакш, сказаў бы Я вам, што іду прыгатаваць вам месца.</verse>
				<verse number="3">І калі адыйду ды прыгатую вам месца, зноў прыйду і прыйму вас да сябе, каб і вы былі там, дзе Я буду.</verse>
				<verse number="4">І куды Я іду, ведаеце, і дарогу ведаеце”.</verse>
				<verse number="5">Сказаў Яму Тамаш: “Госпадзе, ня ведаем, куды ідзеш, а як жа можам ведаць дарогу?”</verse>
				<verse number="6">Кажа яму Езус: “Я — дарога, і праўда, і жыцьцё. Ніхто не прыходзіць да Айца, як толькі праз Мяне.</verse>
				<verse number="7">Калі б вы Мяне былі пазнаўшы, то напэўна пазналі б і Айца Майго; але ўжо ведаеце Яго і ўжо бачылі Яго”.</verse>
				<verse number="8">Кажа Яму Філіп: “Госпадзе, пакажы нам Айца, і хопіць нам”.</verse>
				<verse number="9">Кажа яму Езус: “Ужо так доўга Я з вамі, і вы не пазналі Мяне, Філіп? Хто бачыць Мяне, бачыць і Айца. Як жа ты можаш казаць: “Пакажы нам Айца”?</verse>
				<verse number="10">Ня верыце, што Я — у Айцу, а Айцец — у-ва Мне? Словы, якія Я вам кажу, не ад сябе самога кажу: Айцец, які ў-ва Мне, Ён робіць даконы свае.</verse>
				<verse number="11">Верце Мне, што Я — у Айцу, а Айцец — у-ва Мне, а як не, дык дзеля саміх учынкаў верце.</verse>
				<verse number="12">Сапраўды, сапраўды, кажу вам: Хто верыць у Мяне, той будзе рабіць учынкі, якія Я раблю, а нават большыя даканае, бо Я іду да Айца.</verse>
				<verse number="13">І пра што толькі прасіць будзеце Айца ў імя Маё, споўню гэта, каб Айцец быў праслаўлены ў Сыне.</verse>
				<verse number="14">Калі Мяне аб што прасіць будзеце ў імя Маё, зраблю гэта.</verse>
				<verse number="15">Калі Мяне любіце, беражыце прыказаньні Мае.</verse>
				<verse number="16">І Я буду прасіць Айца, і іншага Пацяшыцеля дасьць вам, каб заставаўся з вамі навек,</verse>
				<verse number="17">Духа праўды, якога сьвет ня можа прыняць, бо Яго ня бачыць і ня ведае. Вы Яго ведаеце, бо сярод вас прабывае ды ў вас будзе.</verse>
				<verse number="18">Не пакіну вас сіротамі, прыйду да вас.</verse>
				<verse number="19">Яшчэ трохі, і сьвет Мяне ўжо ня ўбачыць. Але вы Мяне ўбачыце, бо Я жыву, і вы жыць будзеце.</verse>
				<verse number="20">Вось у той дзень пазнаеце, што Я — ў Айцу Маім, і вы — ў-ва Мне, і Я — ў вас.</verse>
				<verse number="21">Хто мае прыказаньні Мае і беражэ іх, той вось Мяне любіць. А хто Мяне любіць, таго любіць будзе Айцец Мой, і Я яго любіць буду, і аб’яўлю яму сябе самога”.</verse>
				<verse number="22">Сказаў Яму Юда, але не Іскарыёт: “Госпадзе, чаму гэта маеш аб’явіцца нам, а ня сьвету?”</verse>
				<verse number="23">У адказ сказаў яму Езус: “Калі хто Мяне любіць, будзе берагчы слова Маё, і Айцец Мой палюбіць яго, і Мы прыйдзем да яго і зробім сялібу ў яго.</verse>
				<verse number="24">Хто Мяне ня любіць, не беражэ слова Майго. А слова, каторае чуеце, не Маё, але Айца, які паслаў Мяне.</verse>
				<verse number="25">Гэта вам сказаў, між вас прабываючы.</verse>
				<verse number="26">А Пацяшыцель, Дух Сьвяты, якога Айцец пашле ў імя Маё, Ён вас усяго навучыць ды прыпомніць вам усё, што Я вам казаў.</verse>
				<verse number="27">Супакой пакідаю вам, супакой Мой даю вам; не як дае сьвет, Я вам даю. Няхай не трывожыцца сэрца вашае, і няхай не баіцца.</verse>
				<verse number="28">Чулі, што Я сказаў вам: Адыходжу і прыйду да вас. Калі б вы Мяне любілі, сапраўды цешыліся б, што Я іду да Айца, бо Айцец большы, чым Я.</verse>
				<verse number="29">І цяпер сказаў Я вам, перш чым станецца тое, каб калі станецца, паверылі.</verse>
				<verse number="30">Шмат ужо ня буду вам гаварыць. Надыходзіць вось князь гэтага сьвету, але ён ня мае нічога ў-ва Мне,</verse>
				<verse number="31">але каб сьвет пазнаў, што Я люблю Айца ды як Айцец Мне загадаў, так раблю. Падымецеся, хадземце адсюль.</verse>
			</chapter>
			<chapter number="15">
				<verse number="1">Я ёсьць праўдзівы вінаградны ушчэп, а Айцец Мой — вінаградар.</verse>
				<verse number="2">Усякую галінку, якая ў-ва Мне не прыносіць плоду, Ён адсякае, а тую, што прыносіць плод, ачышчае, каб болей прыносіла плоду.</verse>
				<verse number="3">Вы ўжо ачышчаны праз слова, якое Я гаварыў вам.</verse>
				<verse number="4">Будзьце ў-ва Мне, і Я — у вас. Як галінка ня можа пладаваць сама з сябе, калі ня будзе на вінаградным ушчэпе, так і вы, калі ня будзеце ў-ва Мне.</verse>
				<verse number="5">Я — вінаградны ўшчэп, а вы — галіны. Хто прабывае ў-ва Мне, і Я — ў ім, той прыносіць многа пладоў, бо без Мяне вы ня можаце нічога зрабіць.</verse>
				<verse number="6">Хто ня будзе ў-ва Мне, будзе адкінуты прэч, як галінка, і ссохне, і падбяруць яе, і кінуць у агонь, і там згарыць.</verse>
				<verse number="7">Калі будзеце ў-ва Мне, і словы Мае ў вас, пра што захочаце, прасіце, і станецца вам.</verse>
				<verse number="8">У гэтым уславіцца Айцец Мой, калі многа плоду прынясіцё ды станецеся Маімі вучнямі.</verse>
				<verse number="9">Як Мяне ўзьлюбіў Айцец, так і Я ўзьлюбіў вас. Трывайце ў Маёй любові.</verse>
				<verse number="10">Калі зьберажэце Мае прыказаньні, вытрываеце ў Маёй любові, як і Я зьбярог прыказаньні Айца Майго і трываю ў Яго любові.</verse>
				<verse number="11">Гэта Я вам сказаў, каб радасьць Мая была ў вас, ды каб радасьць ваша была поўнай.</verse>
				<verse number="12">Гэта вось Маё прыказаньне, каб вы любілі адзін аднаго, як і Я узьлюбіў вас.</verse>
				<verse number="13">Ніхто ня мае большай любові за тую, калі хто аддае жыцьцё сваё за сваіх сяброў.</verse>
				<verse number="14">Вы — сябры Мае, калі спаўняць будзеце тое, што Я загадваю вам.</verse>
				<verse number="15">Ужо Я вас не называю слугамі, бо слуга ня ведае, што робіць гаспадар ягоны. А Я назваў вас сябрамі, бо ўсё, што ад Айца Майго пачуў, пераказаў вам.</verse>
				<verse number="16">Ня вы Мяне выбралі, але Я вас выбраў і паставіў вас, каб вы ішлі і давалі плод, ды каб ваш плод трываў, і каб Айцец даў вам, пра што толькі будзеце прасіць Яго ў імя Маё.</verse>
				<verse number="17">Гэта загадваю вам, каб вы любілі адзін другога.</verse>
				<verse number="18">Калі вас сьвет ненавідзіць, ведайце, што і Мяне зьневідзеў перш, чым вас.</verse>
				<verse number="19">Каб вы былі са сьвету, сьвет любіў бы тое, што яго; але вы не са сьвету, бо Я вас выбраў са сьвету, таму вас сьвет ненавідзіць.</verse>
				<verse number="20">Памятайце Мае словы, якія Я вам сказаў: Слуга ня большы за гаспадара свайго. Калі Мяне перасьледавалі, дык і вас перасьледаваць будуць. А калі вы Маё слова зьбераглі, дык і вашае берагчы будуць.</verse>
				<verse number="21">А гэта ўсё зробяць вам дзеля імя Майго, бо ня ведаюць Таго, хто Мяне паслаў.</verse>
				<verse number="22">Калі б Я ня быў прыйшоўшы і не гаварыў ім, ня мелі б грэху, але цяпер ня маюць апраўданьня з свайго грэху.</verse>
				<verse number="23">Хто Мяне ненавідзіць, ненавідзіць і Айца Майго.</verse>
				<verse number="24">Калі б, будучы сярод іх, не чыніў даконаў, якіх не чыніў ніхто іншы, ня мелі б грэху, але ж цяпер і бачылі, і зьненавідзелі Мяне і Айца Майго.</verse>
				<verse number="25">Але, каб споўнілася слова, напісанае ў іхнім Законе: “Зьненавідзелі Мяне без прычыны”.</verse>
				<verse number="26">А калі прыйдзе Пацяшыцель, якога Я вам пашлю ад Айца, Дух праўды, каторы ад Айца паходзіць, Ён пра Мяне сьведчыць будзе.</verse>
				<verse number="27">І вы (пра Мяне) сьведчыць будзеце, бо вы ад пачатку са Мною.</verse>
			</chapter>
			<chapter number="16">
				<verse number="1">Гэта Я сказаў вам, каб вы ня горшыліся.</verse>
				<verse number="2">Выключаць вас з сынагогаў; нават надыходзіць час, што кожны, хто забіваць вас будзе, будзе думаць, што прыслугу Богу робіць.</verse>
				<verse number="3">А гэтак з вамі паступаць будуць, бо не пазналі ані Айца, ані Мяне.</verse>
				<verse number="4">Але гэта сказаў Я вам, каб, калі надыйдзе іхняя пара, успомнілі на тое, што Я вам сказаў. Не гаварыў Я вам гэтага спачатку, бо Я быў з вамі.</verse>
				<verse number="5">А цяпер іду да Таго, хто Мяне паслаў, і ніхто з вас не пытае Мяне: “Куды ідзеш?”</verse>
				<verse number="6">Але, калі Я вам сказаў гэта, смутак напоўніў вашыя сэрцы.</verse>
				<verse number="7">Але Я вам кажу праўду: Лепей для вас, каб Я пакінуў вас, бо калі не пакіну, Пацяшыцель ня прыйдзе да вас; а калі адыйду, пашлю Яго да вас.</verse>
				<verse number="8">І калі Ён прыйдзе, пераканае сьвет у грэху, справядлівасьці і судзе:</verse>
				<verse number="9">у грэху, бо ня вераць у Мяне;</verse>
				<verse number="10">у справядлівасьці, бо іду да Айца, ды ўжо Мяне ня ўбачыце;</verse>
				<verse number="11">а ў судзе, бо князь гэтага сьвету ўжо асуджаны.</verse>
				<verse number="12">Многа яшчэ маю вам сказаць, але цяпер ня можаце ўцяміць.</verse>
				<verse number="13">Але калі прыйдзе Ён, Дух праўды, то навучыць вас усякай праўды. Бо не ад сябе гаварыць будзе, але што толькі пачуе, тое скажа, ды што мае быць, вам аб’явіць.</verse>
				<verse number="14">Ён праславіць Мяне, бо з Майго возьме і вам аб’явіць.</verse>
				<verse number="15">Усё, што мае Айцец, ёсьць Маім. Таму сказаў вам, што з Майго возьме і вам аб’явіць.</verse>
				<verse number="16">Яшчэ крыху, і ня будзеце Мяне бачыць, і зноў небавам будзеце Мяне аглядаць, бо іду да Айца”.</verse>
				<verse number="17">Дык некаторыя з вучняў гаварылі між сабой: “Што гэта значыць, што Ён нам кажа: “Яшчэ крыху, і ня будзеце Мяне бачыць, ды зноў небавам, будзеце аглядаць Мяне”, і што значыць: “Іду да Айца”?”</verse>
				<verse number="18">Дык пыталіся: “Што значыць, што кажа: “Небавам”? Ня ведаем, што гаворыць?”</verse>
				<verse number="19">Пазнаў Езус, што хочуць пытацца Яго, дык сказаў ім: “Пытаецеся між сабой, што Я сказаў: “Хутка ня будзеце бачыць Мяне, ды зноў небавам убачыце Мяне”?</verse>
				<verse number="20">Сапраўды, сапраўды кажу вам, што будзеце плакаць і галасіць, а сьвет будзе весяліцца; вы сумаваць будзеце, але смутак ваш заменіцца ў радасьць.</verse>
				<verse number="21">Жанчына, калі родзіць, боль церпіць, бо надыходзіць яе пара, а калі дзіця народзіць, ня памятае свайго болю з радасьці, што чалавек на сьвет нарадзіўся.</verse>
				<verse number="22">Так і вы, цяпер сумуеце, але Я вас зноў убачу, і будзе радавацца сэрца вашае, і радасьці вашай ніхто ўжо не адбярэ.</verse>
				<verse number="23">І ў той дзень ні пра што ня будзеце пытацца. Сапраўды, сапраўды кажу вам: Пра што будзеце прасіць Айца ў імя Маё, дасьць вам.</verse>
				<verse number="24">Дасюль нічога не прасілі ў імя Маё. Прасіце, і атрымаеце, каб радасьць ваша была поўнай.</verse>
				<verse number="25">Гэта ўсё расказваў вам у прыповесьцях. Прыходзіць пара, што ўжо не ў прыповесьцях расказваць буду, але яўна аб’яўлю вам пра Айца.</verse>
				<verse number="26">У той дзень у імя Маё прасіць будзеце, і не кажу Я вам, што Я буду прасіць Айца за вас,</verse>
				<verse number="27">бо сам Айцец любіць вас, бо вы Мяне палюбілі ды ўверылі, што Я ад Бога прыйшоў.</verse>
				<verse number="28">Я выйшаў ад Айца і прыйшоў на сьвет, і зноў пакідаю сьвет і іду да Айца”.</verse>
				<verse number="29">Сказалі Яму вучні Ягоныя: “Цяпер вось адкрыта гаворыш ды ніякай прыповесьці не расказваеш.</verse>
				<verse number="30">Цяпер мы ведаем, што ўсё ведаеш і не патрабуеш, каб хто Цябе пытаўся. Дзеля таго верым, што Ты ад Бога прыйшоў”.</verse>
				<verse number="31">Адказаў ім Езус: “Цяпер верыце?</verse>
				<verse number="32">Вось жа надыходзіць час, і ўжо надыйшоў, калі расьсеецеся кожны ў свой бок, а Мяне аднаго пакінеце. Але Я не адзін, бо Айцец са Мной.</verse>
				<verse number="33">Гэта Я вам сказаў, каб вы мелі супакой у-ва Мне; на сьвеце будзеце мець прыгнёт, але спадзявайцеся, Я перамог сьвет”.</verse>
			</chapter>
			<chapter number="17">
				<verse number="1">Так прамаўляў Езус; і падняўшы вочы свае да неба, маліўся: “Ойча, прыйшла пара: праслаў Сына Твайго, каб і Сын Твой праславіў Цябе.</verse>
				<verse number="2">Ты даў Яму ўладу над кожным целам, каб усім, каго Ты даў Яму, Ён даў жыцьцё вечнае.</verse>
				<verse number="3">А гэта жыцьцё вечнае ў тым, каб пазналі Цябе, адзінага праўдзівага Бога, і Езуса Хрыста, Якога Ты паслаў.</verse>
				<verse number="4">Я праславіў Цябе на зямлі, споўніў даручэньне, якое Мне даў зрабіць;</verse>
				<verse number="5">а цяпер праслаў Мяне Ты, Ойча, у Цябе самога тою хвалою, якую Я меў ў Цябе перш, чым паўстаў сьвет.</verse>
				<verse number="6">Я аб’явіў імя Тваё людзям, каторых Ты мне даў са сьвету. Яны былі Твае, і Ты іх Мне даў, і яны зьбераглі слова Тваё.</verse>
				<verse number="7">Цяпер яны пазналі, што ўсё, што Ты Мне даў, ад Цябе паходзіць.</verse>
				<verse number="8">Бо словы, якія Ты Мне даў, Я перадаў ім, і яны іх прынялі, ды пазналі, што Я ад Цябе прыйшоў, і яны ўверылі, што Ты Мяне паслаў.</verse>
				<verse number="9">Я за іх прашу, не прашу за сьвет, але за тых, каторых Ты Мне даў, бо яны — Твае.</verse>
				<verse number="10">І ўсё Маё — Тваё, і Тваё — Маё; і Я ў іх праслаўлены.</verse>
				<verse number="11">Я ўжо не на сьвеце, але яны яшчэ на сьвеце, Я ж іду да Цябе. Ойча Сьвяты, у імя Тваё захавай тых, якіх Мне даў, каб былі яны адно, як і Мы.</verse>
				<verse number="12">Калі Я быў з імі, Я бярог іх у імя Тваё, тых, каторых Ты Мне даў, і захаваў ды ніхто з іх не загінуў, толькі сын загубы, каб споўнілася Пісаньне.</verse>
				<verse number="13">А цяпер іду да Цябе і гавару гэта на сьвеце, каб яны радасьць Маю поўную мелі ў сабе.</verse>
				<verse number="14">Я перадаў ім слова Тваё, і сьвет іх зьненавідзіў, бо яны не са сьвету, як і Я не са сьвету.</verse>
				<verse number="15">Не прашу, каб іх узяў са сьвету, але каб іх усьцярог ад зла.</verse>
				<verse number="16">Яны не са сьвету, як і Я не са сьвету.</verse>
				<verse number="17">Асьвяці іх ў праўдзе; Слова Тваё ёсьць праўда.</verse>
				<verse number="18">Як Ты Мяне паслаў на сьвет, і Я іх паслаў на сьвет,</verse>
				<verse number="19">і за іх Я пасьвячаю сябе самога, каб і яны былі асьвечаны ў праўдзе.</verse>
				<verse number="20">Я ня толькі за іх прашу, але і за тых, што дзякуючы слову іх увераць у Мяне,</verse>
				<verse number="21">каб усе былі адно; як Ты, Ойча, у-ва Мне, а Я ў Табе, каб і яны былі адно ў Нас, каб сьвет уверыў, што Ты Мяне паслаў.</verse>
				<verse number="22">І хвалу, якую Ты Мне даў, Я перадаў ім, каб яны былі адно, як і Мы адно.</verse>
				<verse number="23">Я ў іх, і Ты ў-ва Мне так, каб былі ў адзінстве дасканалымі, і каб сьвет пазнаў, што Ты Мяне паслаў ды палюбіў іх, як і Мяне палюбіў.</verse>
				<verse number="24">Ойча, хачу, каб і тыя, каторых Ты Мне даў, былі са Мной там, дзе Я, каб аглядалі хвалу Маю, якую Ты Мне даў, бо Ты Мяне палюбіў перад стварэньнем сьвету.</verse>
				<verse number="25">Ойча справядлівы, сьвет Цябе не пазнаў, але Я Цябе пазнаў, і яны пазналі, што Ты Мяне паслаў.</verse>
				<verse number="26">І Я аб’явіў ім імя Тваё і аб’яўлю, каб любоў, якою Ты палюбіў Мяне, у іх была, ды Я ў іх”.</verse>
			</chapter>
			<chapter number="18">
				<verse number="1">Сказаўшы гэта, Езус з вучнямі сваімі пайшоў за ручай Кедрон, дзе быў сад, у які ўвайшоў сам з вучнямі сваімі.</verse>
				<verse number="2">Але і Юда, які Яго выдаў, ведаў гэтае месца, бо Езус часта туды хадзіў са сваімі вучнямі.</verse>
				<verse number="3">Затым Юда, узяўшы кагорту (жаўнераў) і слугаў ад першасьвятароў і фарысэяў, прыйшоў туды з лятарнямі, сьветачамі і аружжам.</verse>
				<verse number="4">А Езус, ведаючы ўсё, што з Ім будзе, выйшаў наперад і спытаўся ў іх: “Каго шукаеце?”</verse>
				<verse number="5">Адказалі Яму: “Езуса з Назарэту”. Кажа ім Езус: “Гэта Я ёсьць”. А з імі стаяў і Юда, які Яго выдаў.</verse>
				<verse number="6">Калі сказаў ім (Езус): “Гэта Я ёсьць”, яны адступіліся назад ды ўпалі на зямлю.</verse>
				<verse number="7">Спытаўся іх тады зноў: “Каго шукаеце?” А яны сказалі: “Езуса Назарэйца”.</verse>
				<verse number="8">Адказаў Езус: “Дык жа сказаў Я вам, што гэта Я ёсьць. Калі Мяне шукаеце, дазвольце ім пайсьці”,</verse>
				<verse number="9">каб споўнілася слова, якое быў Ён сказаўшы: “Не загубіў ніводнага з тых, каторых Ты Мне даў”.</verse>
				<verse number="10">Сымон жа Пётар, які меў меч, дастаў яго і ўдарыў слугу першасьвятара, і адсек яму правае вуха. Слуга той меў імя Мальхос.</verse>
				<verse number="11">Сказаў тады Езус Пятру: “Схавай меч свой у похвы. Ці ж Я ня маю піць чашу, якую даў Мне Айцец?”</verse>
				<verse number="12">Тады кагорта, і трыбун, ды слугі Юдэйскія ўзялі Езуса і зьвязалі Яго,</verse>
				<verse number="13">і прывялі Яго перш да Анны, бо быў цесьцем Каяфы, які быў таго года першасьвятаром.</verse>
				<verse number="14">Гэта той Каяфа, які даў параду Юдэям: “Лепш, каб адзін чалавек памёр за народ”.</verse>
				<verse number="15">А за Езусам ішоў Сымон Пётр і другі вучань. А вучань той знаёмы быў з першасьвятаром, і таму ўвайшоў з Езусам на панадворак першасьвятара.</verse>
				<verse number="16">Пётар жа застаўся навонкі пры дзьвярах. Выйшаў тады другі вучань, які ведаў першасьвятара, пагаварыў з прыдзьверніцай, ды ўвёў Пятра.</verse>
				<verse number="17">Кажа тады Пятру служанка прыдзьверніца: “Ці і ня ты з вучняў тога чалавека?” А ён кажа: “Не”.</verse>
				<verse number="18">Там стаялі нявольнікі і слугі, якія распалілі вогнішча, бо было холадна, і грэліся. А разам з імі быў і Пётар, стоячы і грэючыся.</verse>
				<verse number="19">Першасьвятар жа пытаўся ў Езуса пра вучняў Ягоных і навуку Яго.</verse>
				<verse number="20">Адказаў яму Езус: “Я яўна гаварыў сьвету, ды вучыў заўсёды ў сынагозе і ў сьвятыні, дзе зьбіраюцца ўсе Юдэі, і нічога не гаварыў тайком.</verse>
				<verse number="21">Чаму Мяне пытаеш? Спытай тых, каторыя чулі, што Я ім гаварыў; вось яны ведаюць, што Я ім казаў”.</verse>
				<verse number="22">Калі гэта сказаў, дык адзін з слугаў, стоячы там, ударыў Езуса па твары, кажучы: “Так адказваеш першасьвятару?”</verse>
				<verse number="23">Адказаў яму Езус: “Калі блага сказаў, дакажы гэта, а калі добра, дык чаму Мяне б’еш?”</verse>
				<verse number="24">Затым адаслаў Яго Анна зьвязанага да першасьвятара Каяфы.</verse>
				<verse number="25">А Сымон Пётар стаяў і грэўся. Дык сказалі яму: “Ці і ты ня з вучняў Ягоных?” А ён запярэчыў, кажучы: “Не!”</verse>
				<verse number="26">Дык адзін са слугаў першасьвятара, сваяк таго, катораму Пётар адсёк вуха, сказаў яму: “Ці ж я цябе ня бачыў з Ім у садзе?”</verse>
				<verse number="27">Ды Пётр зноў запярэчыў; і зараз засьпяваў певень.</verse>
				<verse number="28">Затым павялі Езуса ад Каяфы ў прэторыю. А было гэта нараніцы. І самі не ўвайшлі ў прэторыю, каб не спаганіцца, але каб маглі есьці Пасху.</verse>
				<verse number="29">Выйшаў да іх Пілат і сказаў: “У чым вінаваціце гэтага чалавека?”</verse>
				<verse number="30">Дык сказалі яму: “Калі б Ён ня быў злачынцам, ня выдалі б Яго табе”.</verse>
				<verse number="31">Дык сказаў ім Пілат: “Вазьміце Яго і асудзіце Яго паводле вашага закону”. Сказалі яму тады Юдэі: “Нам нельга нікога забіваць”,</verse>
				<verse number="32">каб споўнілася слова Езуса, сказанае ім, якою сьмерцю меў памерці.</verse>
				<verse number="33">Дык увайшоў (Пілат) зноў у прэторыю, і, пазваўшы Езуса, спытаўся ў Яго: “Ты — кароль Юдэйскі?”</verse>
				<verse number="34">Адказаў Езус: “Ці гэта сам ад сябе кажаш, ці табе іншыя сказалі гэта пра Мяне?”</verse>
				<verse number="35">Адказаў Пілат: “Ці ж я Юдэй? Народ Твой і першасьвятары выдалі мне Цябе. Што Ты нарабіў?”</verse>
				<verse number="36">Адказаў Езус: “Маё каралеўства ня з гэтага сьвету. Бо каб Маё каралеўства было з гэтага сьвету, слугі Мае ваявалі б пэўне, каб ня быў Я выдадзены Юдэям. Але каралеўства Маё цяпер не адгэтуль”.</verse>
				<verse number="37">Сказаў Яму тады Пілат: “Дык Ты — Кароль?” Адказаў Езус: “Ты кажаш, што Я — Кароль. Я на тое нарадзіўся ды на тое прыйшоў на свет, каб сьведчыць аб праўдзе. Кожны, хто з праўды, слухае голасу Майго”.</verse>
				<verse number="38">Кажа Яму Пілат: “Што ёсьць праўда?” І, гэта сказаўшы, зноў выйшаў да Юдэяў і сказаў ім: “Я не знаходжу ў Ім ніякай віны.</verse>
				<verse number="39">У вас жа ёсьць звычай, каб на Пасху выпусьціць вам аднаго вязьня. Дык хочаце, пушчу вам караля Юдэйскага?”</verse>
				<verse number="40">Але яны ўсе закрычалі: “Не Яго, але Барабу!” А Бараба быў разбойнікам.</verse>
			</chapter>
			<chapter number="19">
				<verse number="1">Тады Пілат узяў Езуса і бічаваў Яго.</verse>
				<verse number="2">І жаўнеры, сплёўшы карону з церняў, усклалі на галаву Яму, і пурпуровую шату адзелі на Яго,</verse>
				<verse number="3">і падходзілі да Яго, і казалі: ”Вітай, Кароль Юдэйскі!” Ды білі Яго па твары.</verse>
				<verse number="4">Тым часам Пілат выйшаў зноў навонкі і сказаў ім: “Вось жа выводжу Яго да вас, каб вы самі пераканаліся, што я ў Ім не знаходжу ніякай віны”.</verse>
				<verse number="5">Выйшаў затым Езус у цярнёвай кароне і пурпуровай шаце. І сказаў ім (Пілат): “Вось чалавек!”</verse>
				<verse number="6">Дык калі Яго ўбачылі першасьвятары і іх слугі, дык закрычалі: “Укрыжуй, укрыжуй Яго!” Кажа ім Пілат: “Вазьміце вы Яго ды ўкрыжуйце, бо я ў Ім не знаходжу віны”.</verse>
				<verse number="7">Адказалі яму Юдэі: “Мы маем закон, а па закону павінен Ён памерці, бо Ён зрабіў сябе Сынам Божым”.</verse>
				<verse number="8">Калі Пілат пачуў гэтыя словы, тым болей спалохаўся,</verse>
				<verse number="9">і зноў увёў у прэторыю, і спытаўся Езуса: “Скуль Ты?” Але Езус яму не адказаў.</verse>
				<verse number="10">Кажа Яму тады Пілат: “Не гаворыш да Мяне? Ці ня ведаеш, што я маю ўладу ўкрыжаваць Цябе ды маю ўладу пусьціць Цябе?”</verse>
				<verse number="11">Адказаў Езус: “Ня меў бы ты ніякай улады нада Мной, калі б табе не было дадзена зьверху. Таму той, хто Мяне выдаў, мае большы грэх”.</verse>
				<verse number="12">Адгэтуль Пілат намагаўся пусьціць Яго. Але Юдэі крычалі: “Калі ты Яго выпусьціш, дык ты — непрыяцель цэзараў. Бо кожны, хто робіць сябе каралём, супрацівіцца цэзару”.</verse>
				<verse number="13">Пачуўшы гэтыя словы, Пілат вывеў Езуса навонкі і сеў на судовым пасадзе, на месцы, што завецца Літостратос, а па-гебрайску — Габбата.</verse>
				<verse number="14">А быў гэта дзень Прыгатаваньня Пасхі, блізу гадзіна шостая. Сказаў Пілат Юдэям: “Вось Кароль ваш”.</verse>
				<verse number="15">А яны закрычалі: “Вазьмі, вазьмі, укрыжуй Яго!” Кажа ім Пілат: “Караля вашага ўкрыжаваць!” Першасьвятары адказалі: “Ня маем караля, толькі цэзара”.</verse>
				<verse number="16">Дык тады Пілат выдаў ім Езуса на ўкрыжаваньне. І ўзялі Езуса, і павялі.</verse>
				<verse number="17">І, нясучы крыж свой, прыйшоў на тое месца, што завецца Чараповішча, а па-гебрайску — Гальгота,</verse>
				<verse number="18">дзе і ўкрыжавалі Яго, і з Ім двух іншых з аднаго боку і другога, а пасярэдзіне Езуса.</verse>
				<verse number="19">Пілат прыгатовіў таксама надпіс і памясьціў над крыжам. А было напісана: “Езус Назарэец, Кароль Юдэйскі”.</verse>
				<verse number="20">Многа Юдэяў чытала гэты надпіс, бо месца ўкрыжаваньня было блізка горада; і было напісана па-гебрайску, па-грэцку і па-лацінску.</verse>
				<verse number="21">Дык казалі першасьвятары Юдэйскія Пілату: “Ня пішы: Кароль Юдэйскі, але што Ён сам казаў: “Я — Кароль Юдэйскі”.</verse>
				<verse number="22">Пілат адказаў: “Што напісаў, тое напісаў”.</verse>
				<verse number="23">Калі Езуса ўкрыжавалі, тады жаўнеры ўзялі адзеньне Яго і падзялілі на чатыры часткі для кожнага па адной, і сукню. А сукня была ня шытая, але ўся тканая зьверху ўніз.</verse>
				<verse number="24">Дык казалі яны адзін другому: “Ня будзем разьдзіраць яе, але кіньма жэрабя, чыёй мае быць”, каб споўнілася Пісаньне, якое кажа: “Падзялілі між сабой адзеньне Маё, а аб сукню Маю кідалі жэрабя”. Так і зрабілі жаўнеры.</verse>
				<verse number="25">А пад крыжам Езуса стаяла Маці Ягоная і сястра Маці Яго, Марыя Клеопава, поруч Марыя Магдалена.</verse>
				<verse number="26">Калі Езус убачыў Маці і вучня, каторага любіў, побач стаячага, сказаў Маці сваёй: “Жанчына, вось сын Твой!”</verse>
				<verse number="27">Затым сказаў вучню: “Вось Маці твая!” Ад гэтай пары ўзяў Яе вучань да сябе.</verse>
				<verse number="28">Пасьля таго Езус, ведаючы, што ўсё збылося, каб споўнілася Пісаньне, сказаў: “Смагну”.</verse>
				<verse number="29">А была там пастаўлена судзіна, напоўненая воцатам, дык (жаўнеры) намачылі губку ў воцат, насадзілі на трысьціну і паднялі да вуснаў Яго.</verse>
				<verse number="30">Калі Езус дакрануўся воцату, сказаў: “Споўнілася!” і, схіліўшы галаву, аддаў духа.</verse>
				<verse number="31">Дык Юдэі, бо быў дзень Прыгатаваньня, каб у суботы целы не заставаліся на крыжы, бо быў вялікі той дзень суботы, прасілі Пілата, каб ім перабіць ногі і зьняць іх.</verse>
				<verse number="32">Дзеля таго прыйшлі жаўнеры і перабілі ногі першаму і другому, якія былі побач Езуса ўкрыжаваныя.</verse>
				<verse number="33">А калі падыйшлі да Езуса і ўбачылі, што Ён памёршы, не ламалі Яму ног,</verse>
				<verse number="34">але адзін з жаўнераў дзідай прабіў бок Яго, і зараз выцякла кроў і вада.</verse>
				<verse number="35">І той, хто бачыў, сьведчыць, ды праўдзівае яго сьведчаньне, і ведае ён, што праўду кажа, каб і вы ўверылі.</verse>
				<verse number="36">Гэта сталася, каб споўнілася Пісаньне: “Косць Яго ня будзеце ламаць”.</verse>
				<verse number="37">А ў іншым месцы кажа Пісаньне: “Убачаць, каго прабілі”.</verse>
				<verse number="38">Пасьля таго Язэп з Арыматэі, які быў вучнем Езуса, але скрыты дзеля страху перад Юдэямі, прасіў Пілата, каб узяць цела Езуса. І Пілат дазволіў. Дык прыйшоў ён і ўзяў цела Яго.</verse>
				<verse number="39">Прыйшоў таксама і Мікодым, які раней быў прыйшоўшы ноччу да Езуса, і прынёс каля ста фунтаў мяшанкі міры і алёэ.</verse>
				<verse number="40">Яны ўзялі цела Езуса і ўкруцілі ў палатно з духмянасьцямі па звычаю хаваньня ў Юдэяў.</verse>
				<verse number="41">А на месцы, дзе быў укрыжаваны, знаходзіўся сад, а ў садзе была магіла, у якой ніхто яшчэ ня быў пахаваны.</verse>
				<verse number="42">Там дзеля дня Прыгатаваньня Юдэйскага палажылі цела Езуса ў магілу, бо была блізка.</verse>
			</chapter>
			<chapter number="20">
				<verse number="1">А ў першы дзень тыдня нараніцы, калі было яшчэ цёмна, прыйшла да магілы Марыя Магдалена і ўбачыла, што камень адвалены ад магілы.</verse>
				<verse number="2">Дык пабегла і прыйшла да Сымона Пятра і другога вучня, каторага любіў Езус, і сказала ім: “Узялі Госпада з магілы, і ня ведаем, дзе Яго падзелі!”</verse>
				<verse number="3">Дык выйшлі тады Пётар і той другі вучань ды пайшлі да магілы.</verse>
				<verse number="4">І беглі яны абодва разам, але той першы вучань апярэдзіў Пятра і першы дабег да магілы,</verse>
				<verse number="5">і, нахіліўшыся, убачыў ляжачае палатно, аднак не ўвайшоў.</verse>
				<verse number="6">Прыйшоў затым Сымон Пётар, і ўвайшоў у магілу, і ўбачыў ляжачае палатно</verse>
				<verse number="7">і хустку, якая была на Яго галаве, і ляжала ня разам з палатном, але асобна скручаная на адным месцы.</verse>
				<verse number="8">Тады ўвайшоў і той вучань, які першы прыбег да магілы, і ўбачыў, і ўверыў.</verse>
				<verse number="9">Бо яны яшчэ не разумелі Пісаньня, што трэба было, каб Ён уваскрос.</verse>
				<verse number="10">Затым вучні зноў вярнуліся дамоў.</verse>
				<verse number="11">А Марыя стаяла навонкі магілы і плакала. Плачучы, нахілілася і зазірнула ў магілу.</verse>
				<verse number="12">І ўгледзіла двух анёлаў у белым седзячых, аднаго ля галавы, а другога ля ног, дзе было паложана цела Езуса.</verse>
				<verse number="13">Пытаюцца яны ў яе: “Жанчына, чаго плачаш?” Кажа ім: “Узялі Госпада майго, і ня ведаю, дзе падзелі?”</verse>
				<verse number="14">Гэта сказаўшы, аглянулася за сябе і ўбачыла, што стаіць Езус, а ня ведала, што гэта Езус.</verse>
				<verse number="15">Пытаецца ў яе Езус: “Жанчына, чаму плачаш? Каго шукаеш?” А яна, думаючы, што гэта садоўнік, кажа Яму: “Гаспадару, калі ты Яго ўзяў, скажы мне, дзе ты палажыў Яго, і я вазьму Яго”.</verse>
				<verse number="16">Кажа ёй Езус: “Марыя”. А яна, павярнуўшыся, кажа Яму па-гебрайску: “Раббуні!” што значыць Вучыцель.</verse>
				<verse number="17">Кажа ёй Езус: “Не дакранайся Мяне, бо Я яшчэ не ўзыйшоў да Айца Майго, але ідзі да братоў Маіх і скажы ім: Узыходжу да Айца Майго і Айца вашага, Бога Майго і Бога вашага”.</verse>
				<verse number="18">Дык пайшла Марыя Магдалена і сказала вучням: “Я бачыла Госпада!” і што Ён ёй гэта сказаў.</verse>
				<verse number="19">Вечарам тога дня пасьля суботы, калі дзьверы дому, дзе сабраліся вучні, былі замкнёныя дзеля страху перад Юдэямі, прыйшоў Езус, і стаў пасярэдзіне, і сказаў ім: “Супакой вам!”</verse>
				<verse number="20">Гэта сказаўшы, паказаў ім рукі і бок. Узрадаваліся тады вучні, убачыўшы Госпада.</verse>
				<verse number="21">Сказаў ім зноў Езус: “Супакой вам! Як Мяне паслаў Айцец, так і Я пасылаю вас”.</verse>
				<verse number="22">Гэта сказаўшы, дыхнуў на іх і сказаў ім: “Вазьміце Духа Сьвятога.</verse>
				<verse number="23">Каму адпусьціце грахі, таму будуць адпушчаны, а каму затрымаеце, на тым застануцца”.</verse>
				<verse number="24">А Тамаш, адзін з Дванаццаці, званы Дыдымас, ня быў разам з імі, калі прыходзіў Езус.</verse>
				<verse number="25">Сказалі яму іншыя вучні: “Мы бачылі Госпада”. А ён сказаў ім: “Калі ня ўбачу ранаў ад цьвікоў на руках Ягоных, і не ўкладу пальца майго ў раны ад цьвікоў і не ўкладу сваёй рукі ў бок Ягоны, ня ўверу”.</verse>
				<verse number="26">І па васьмі днях зноў сабраліся вучні ў доме, і Тамаш з імі. Зьявіўся Езус, калі дзьверы былі замкнёныя, і стаў між іх, і сказаў: “Супакой вам”.</verse>
				<verse number="27">Потым сказаў Тамашу: “Укладзі палец твой і паглядзі на рукі Мае, выцягні руку сваю і ўкладзі ў бок Мой, ды ня будзь недаверкам, але веручым”.</verse>
				<verse number="28">Адказаў Тамаш Яму: “Госпад мой і Бог мой!”</verse>
				<verse number="29">Кажа яму Езус: “Уверыў таму, што Мяне ўбачыў. Шчасьлівыя тыя, што ня бачылі Мяне, а ўверылі”.</verse>
				<verse number="30">Многа яшчэ іншых знакаў учыніў Езус у прысутнасьці вучняў сваіх, якія не сьпісаны ў гэтай кнізе.</verse>
				<verse number="31">Гэтыя ж сьпісаны, каб вы верылі, што Езус ёсьць Хрыстос, Сын Божы, ды каб праз веру мелі жыцьцё ў імя Яго”.</verse>
			</chapter>
			<chapter number="21">
				<verse number="1">Далей аб’явіўся зноў Езус вучням каля мора Тыбэрыядскага. А аб’явіўся ім так:</verse>
				<verse number="2">Былі сабраўшыся разам Сымон Пётар і Тамаш, званы Дыдымас, Натанаэль з Каны Галілейскай, і сыны Зэбэдэя, і два іншых з вучняў Ягоных.</verse>
				<verse number="3">Сказаў ім Сымон Пётар: “Іду лавіць рыбу”. Кажуць яму: “І мы пойдзем з табой”. Дык пайшлі, селі ў лодку, і ў тую ноч нічога не злавілі.</verse>
				<verse number="4">А калі настала раніца, явіўся Езус на беразе, але вучні не пазналі, што гэта Езус.</verse>
				<verse number="5">Сказаў ім затым Езус: “Дзеці, ці маеце што есьці?” Адказалі яму: “Не”.</verse>
				<verse number="6">Дык сказаў ім: “Закіньце сетку па правы бок лодкі і зловіце”. Закінулі тады, і дзеля мноства рыбы ледзь маглі выцягнуць сетку.</verse>
				<verse number="7">Тады той вучань, каторага любіў Езус, сказаў Пятру: “Гэта ж Госпад!” Дык Сымон Пётар, пачуўшы, што гэта Госпад, адзеў вопратку, бо быў голы, і кінуўся ў мора.</verse>
				<verse number="8">Іншыя ж вучні прыплылі ў лодцы, бо былі недалёка ад берагу, каля дзьвесьце стадыяў, цягнучы сетку з рыбамі.</verse>
				<verse number="9">А калі выйшлі на сухмень, убачылі распаленае вогнішча і лежачую на іх рыбу і хлеб.</verse>
				<verse number="10">Кажа ім Езус: “Прынясеце тыя рыбы, што цяпер налавілі”.</verse>
				<verse number="11">Дык пайшоў Сымон Пётар, выцягнуў на зямлю сетку, поўную вялікіх рыбаў, якіх было сто пяцьдзесят тры. І хоць было так шмат, сетка не парвалася.</verse>
				<verse number="12">Кажа ім Езус: “Хадзіце і ешце”. Але ніхто з седзячых не адважыўся спытацца: “Хто Ты?”, бо ведалі, што гэта Госпад.</verse>
				<verse number="13">Езус падыйшоў, узяў хлеб і даў ім, падобна і рыбу.</verse>
				<verse number="14">Гэта ўжо трэці раз аб’явіўся Езус вучням сваім пасьля ўваскрасеньня з мёртвых.</verse>
				<verse number="15">Дык калі яны наеліся, кажа Езус Сымону Пятру: “Сымон, Ёнаў, ці любіш Мяне больш, чым гэтыя?” Кажа Яму: “Так, Госпадзе, Ты ведаеш, што я люблю Цябе”. Кажа яму Езус: “Пасі ягняткі Мае”.</verse>
				<verse number="16">Паўторна пытаецца ў яго: “Сымон Ёнаў, ці любіш ты Мяне?” Кажа Яму: “Так, Госпадзе, Ты ведаеш, што я люблю Цябе”. Кажа яму Езус: “Пасі авечкі Мае”.</verse>
				<verse number="17">І пытаецца ў яго трэці раз: “Сымон Ёнаў, ці любіш ты Мяне?” Засмуціўся Пётар, што ўжо трэці раз пытаецца ў яго: “Ці любіш ты Мяне?”, дык сказаў Езусу: “Госпадзе, Ты ўсё ведаеш, Ты ведаеш, што я люблю Цябе”. Кажа яму Езус: “Пасі авечкі Мае”.</verse>
				<verse number="18">Сапраўды, сапраўды кажу табе: Калі ты быў малады, падпаясваўся сам і хадзіў, дзе хацеў, а як састарэеш, выцягнеш рукі твае, ды хто іншы цябе падпаяша, і павядзе туды, куды ты не захочаш”.</verse>
				<verse number="19">А гэта сказаў, паказваючы, якою ён сьмерцю праславіць Бога. Ды, гэта сказаўшы, кажа яму: “Ідзі за Мной!”</verse>
				<verse number="20">Пётар, аглянуўшыся, убачыў таго вучня, якога Езус любіў, ідучага за ім, які на вячэры прытуліўшыся быў да грудзей Езуса і пытаўся: “Госпадзе, хто гэта, што Цябе выдасьць?”</verse>
				<verse number="21">Вось, убачыўшы яго, Пётар пытаецца ў Езуса: “Госпадзе, а з гэтым што будзе?”</verse>
				<verse number="22">Сказаў яму Езус: “Калі Я хачу, каб ён застаўся, пакуль прыйду, што табе да таго? Ты ідзі за Мной”.</verse>
				<verse number="23">Разыйшлася тады вестка між братамі, што вучань той не памрэ. Але Езус не сказаў: “Не памрэ”, а толькі: “Калі Я хачу, каб ён застаўся, пакуль прыйду, што табе да таго!”</verse>
				<verse number="24">Дык вось той вучань сьведчыць пра гэта ды напісаў гэта, і ведаем, што сьведчаньне яго праўдзівае.</verse>
				<verse number="25">Многа яшчэ іншага ўчыніў Езус, але каб усё запісаць, дык, думаю, не зьмясьціў бы ўвесь сьвет кнігаў, каторыя мелі б быць напісаны.</verse>
			</chapter>
		</book>
		<book number="44">
			<chapter number="1">
				<verse number="1">Перш, Тэафілю, пісаў я аб усім, што Езус рабіў і што навучаў ад пачатку</verse>
				<verse number="2">аж да дня, у якім быў узяты ў неба, даўшы даручэньні праз Духа Сьвятога выбраным сабою апосталам.</verse>
				<verse number="3">Па сваёй сьмерці даў Ён ім многа доказаў, што Ён жыве, на працягу сарака дзён паказваючыся ім ды навучаючы іх пра Каралеўства Божае.</verse>
				<verse number="4">І пры супольным пасілку загадаў ім не выходзіць з Ерузаліму, але чакаць абяцаньня Айца: “Аб чым вы чулі ад Мяне,</verse>
				<verse number="5">што Ян хрысьціў вадою, а вось вы за некалькі дзён будзеце ахрышчаны Духам Сьвятым”. Дзень ушэсьця</verse>
				<verse number="6">Пыталіся ў Яго тыя, што былі сабраўшыся: “Госпадзе, ці ня ў гэты час адновіш каралеўства Ізраэля?”</verse>
				<verse number="7">Ён жа сказаў ім: “Ня ваша справа ведаць час і хвіліну, якія ўстанавіў Айцец сваёй уладаю.</verse>
				<verse number="8">Але калі атрымаеце моц зыйшоўшага на вас Духа Сьвятога, тады будзеце Мне сьведкамі ў Ерузаліме, і ва ўсёй Юдэі ды Самарыі, і аж па скрай зямлі”.</verse>
				<verse number="9">І калі гэта сказаў, на вачах іхніх падняўся ўгору, і воблака ўзяло Яго ад іх вачэй.</verse>
				<verse number="10">Калі яны так углядаліся на Яго, падымаючагася ў неба, вось жа два мужы ў белых шатах станулі каля іх,</verse>
				<verse number="11">і сказалі яны: “Мужы Галілейскія, чаго стаіцё, углядаючыся ў неба? Гэты Езус, узяты ад вас у неба, так прыйдзе, як бачылі Яго ўзыходзячага ў неба”.</verse>
				<verse number="12">Тады вярнуліся яны з гары, званай Аліўнай, каторая каля Ерузаліма, за дзень суботні ходу.</verse>
				<verse number="13">І, прыйшоўшы, сабраліся яны ў сьвятліцу, дзе і прабывалі, Пётар і Ян, Якуб і Андрэй, Філіп і Тамаш, Баўтарамей і Мэтэвуш, Якуб Альфеяў і Сымон Зэлёт ды Юда Якубаў.</verse>
				<verse number="14">Яны ўсе аднадушна трывалі ў малітве разам з жанчынамі і Марыяй, Маткаю Езуса, ды братамі Яго.</verse>
				<verse number="15">У тыя дні, стануўшы пасярод братоў, — а там было сабраўшыся каля ста дваццаці чалавек, – Пётар сказаў:</verse>
				<verse number="16">“Мужы браты, споўнілася тое, што ў Пісаньні прадказаў Дух Сьвяты вуснамі Давіда пра Юду, каторы быў правадыром тых, што ўзялі Езуса.</verse>
				<verse number="17">Ён быў залічаны да нас і меў удзел у гэтым служэньні.</verse>
				<verse number="18">Ён вось атрымаў зямлю як заплату за злачынства і, рынуўшыся, разьдзёрся напалам ды вылілася ўсё нутро яго.</verse>
				<verse number="19">І даведаліся пра гэта ўсе жыхары Ерузаліма, так што гэтае поле ў іхняй мове было названа Акельдамах, значыць Поле крыві.</verse>
				<verse number="20">Бо ў кнізе Псальмаў напісана: “Хай яго панадворак будзе пустым, ды хай ніхто на ім не жыве”, ды: “Хай урад яго возьме хто іншы”.</verse>
				<verse number="21">Дык трэба, каб адзін з гэтых мужоў, што з намі хадзілі ўвесь час, пакуль Госпад Езус быў з намі,</verse>
				<verse number="22">пачынаючы ад Янавага хросту аж да дня, у каторым Ён быў узяты ад нас, быў разам з намі сьведкам ўваскрасеньня Ягонага”.</verse>
				<verse number="23">І выставілі двух: Язэпа, называнага Барсабай, па мянушцы Справядлівы, ды Мацея.</verse>
				<verse number="24">І ў малітве прасілі: “Ты, Госпадзе, што ведаеш сэрцы усіх, пакажы, каторага з гэтых двух выбраў</verse>
				<verse number="25">заняць месца паслугі і апостальства, ад якога адступіўся Юда, каб заняць належнае сваё месца”.</verse>
				<verse number="26">І кінулі жэрабя, і жэрабя выпала на Мацея, і ён быў далучаны да адзінаццаці апосталаў.</verse>
			</chapter>
			<chapter number="2">
				<verse number="1">І калі спаўняўся дзень Пяцідзесятніцы, усе былі разам у тым жа месцы.</verse>
				<verse number="2">І раптам стаўся шум з неба, як бы ад наляцеўшага буйнага ветру, ды напоўніў увесь дом, дзе яны сядзелі.</verse>
				<verse number="3">І паказаліся ім паасобна языкі як бы агнявыя і паселі на кожнага з іх.</verse>
				<verse number="4">І напоўнены былі яны ўсе Духам Сьвятым, і пачалі гаварыць іншымі мовамі так, як ім Дух даваў прамаўляць.</verse>
				<verse number="5">А былі тады ў Ерузаліме пабожныя Юдэі з усіх народаў пад сонцам.</verse>
				<verse number="6">І калі ўзьняўся гэты шум, зьбеглася мноства людзей. І кожны быў зьдзіўлены, бо кожны чуў іх прамаўляючых у сваёй мове.</verse>
				<verse number="7">Аслупянелі яны і дзівіліся ды казалі: “Ці ж гэтыя усе, што прамаўляюць, не Галілейцы?</verse>
				<verse number="8">Дык як жа мы кожны чуем у сваёй мове, у якой мы нарадзіліся.</verse>
				<verse number="9">Парты і Мэды, Эляміты і жыхары Мэсапатаміі, Юдэі і Кападокіі, Понту і Азіі,</verse>
				<verse number="10">Фрыгіі і Памфіліі, Эгіпту і частак Лібіі, што каля Цырэны, і прыбыльцы з Рыму,</verse>
				<verse number="11">а таксама Юдэі і празэліты, Крыцяне і Арабы, чуем іх, што яны гавораць пра веліч Божую ў нашых мовах”.</verse>
				<verse number="12">Зьдзіўляліся вось усе, і, не разумеючы гэтага, пыталіся адзін другога: “Што гэта значыць?”</verse>
				<verse number="13">А іншыя насьмяхаліся і казалі: “Хіба яны напіліся маладога віна”.</verse>
				<verse number="14">Тады Пётар, стаўшы з Адзінаццацю, падняў голас свой і сказаў ім: “Мужы Юдэйскія ды ўсе жыхары Ерузаліма, хай будзе вам гэта ведама, і выслухайце словы мае!</verse>
				<verse number="15">Гэтыя бо людзі ня п’яныя, як вы думаеце, бо (яшчэ) трэцяя гадзіна дня,</verse>
				<verse number="16">але гэта спаўняецца тое, што сказана праз прарока Ёэля:</verse>
				<verse number="17">“І будзе: у апошнія дні, – кажа Бог, – вылью Духа Майго на кожнае цела; і будуць праракаваць сыны вашыя і дочкі; вашыя, і юнакі вашыя будуць бачыць зьявы, і старыя вашыя будуць сьніць сны.</verse>
				<verse number="18">І на нявольнікаў Маіх і на нявольніц вылью у тыя дні Духа Майго, і будуць праракаваць.</verse>
				<verse number="19">І пакажу цуды на небе, ўгары, ды знакі на зямлі, унізе, кроў і агонь, і стаўбы дыму.</verse>
				<verse number="20">Сонца абернецца ў цемру і месяц — у кроў перш, чым прыйдзе дзень Госпадаў, вялікі і слаўны.</verse>
				<verse number="21">І будзе: кожны, хто будзе прызываць імя Госпада, будзе збаўлены”.</verse>
				<verse number="22">Мужы Ізраэльскія, паслухайце словы гэтыя: Езуса,мужа засьведчанага для вас Богам моцамі, цудамі і знакамі, каторыя Бог учыніў праз Яго між вамі, як вы самі ведаеце,</verse>
				<verse number="23">Яго вось, паводле вызначанага рашэньня і огляда Божага выдадзенага, вы, рукамі беззаконных укрыжаваўшы, забілі.</verse>
				<verse number="24">Але Бог уваскрасіў Яго, вызваліўшы з мукаў сьмерці, бо немагчыма было, каб яна авалодала Ім.</verse>
				<verse number="25">Бо Давід кажа пра Яго: “Бачыў я перад сабой Госпада заўсёды, бо Ён праваруч мяне, каб я не захістаўся.</verse>
				<verse number="26">Дзеля таго ўзрадавалася сэрца маё, і ўзвесяліўся язык мой, і цела маё супачываць будзе з надзеяй.</verse>
				<verse number="27">Бо не пакінеш душы маёй у пекле, ды не дасі Сьвятому Твайму бачыць зьнішчэньне.</verse>
				<verse number="28">Ты даў мне пазнаць дарогі жыцьця, Ты напоўніш мяне радасьцяй ад аблічча Твайго”.</verse>
				<verse number="29">Мужы браты, дазвольце сказаць вам адкрыта пра патрыярха Давіда, што ён і памёр, і быў пахаваны, ды магіла яго захавалася ў нас да сёньняшняга дня.</verse>
				<verse number="30">Як прарок ён ведаў, што Бог кляўся і прысягнуў яму, што плод паясьніцы яго засядзе на пасадзе яго,</verse>
				<verse number="31">і, прадбачачы, прадказаў уваскрасеньне Хрыста, што Ён не застанецца ў пекле, ды што цела Яго ня ўбачыць зьнішчэньня.</verse>
				<verse number="32">Гэтага вось Езуса ўваскрасіў Бог, а мы ўсе — сьведкі гэтага.</verse>
				<verse number="33">Ён быў правіцаю Божаю ўзвышаны ды атрымаў ад Айца абяцаньне Духа Сьвятога і выліў Яго, як вы бачыце гэта самі і чуеце.</verse>
				<verse number="34">Бо Давід не ўзыйшоў у неба, аднак кажа: “Сказаў Госпад Госпаду майму: Сядзь па правіцы Маёй,</verse>
				<verse number="35">пакуль не палажу непрыяцеляў Тваіх у падножжа ног Тваіх”.</verse>
				<verse number="36">Дык хай цьвёрда ведае ўвесь дом Ізраэля, што гэтага Езуса, каторага вы ўкрыжавалі, Бог устанавіў Госпадам і Хрыстом”.</verse>
				<verse number="37">Калі яны пачулі гэта, спакарыліся сэрцам ды пыталіся ў Пятра і іншых апосталаў: “Дык што маем мы рабіць, мужы браты?”</verse>
				<verse number="38">Пётар сказаў ім: “Пакайцеся, і хай кожны з вас прыйме хрост у імя Езуса Хрыста на адпушчэньне вашых грахоў, і атрымаеце дар Духа Сьвятога.</verse>
				<verse number="39">Бо вам належыцца абяцанае і дзецям вашым, ды ўсім далёкім, каго пакліча Госпад, Бог наш”.</verse>
				<verse number="40">І многімі іншымі словамі сьведчыў і напамінаў, кажучы: “Ратуйцеся ад гэтага роду распуснага”.</verse>
				<verse number="41">Дык тыя, каторыя прынялі яго словы, былі ахрышчаны. І ў той дзень далучылася каля трох тысячаў душ.</verse>
				<verse number="42">І трывалі яны ў навуцы апосталаў ды ў супольнасьці, у ламаньні хлеба і ў малітвах.</verse>
				<verse number="43">І страх ахапіў кожную душу, бо апосталы чынілі многа знакаў і цудаў.</verse>
				<verse number="44">Усе тыя, што ўверылі, прабывалі разам ды ўсё мелі супольнае,</verse>
				<verse number="45">і прадавалі маёмасьць і ўласнасьць ды дзялілі паміж усіх тых, што мелі патрэбу.</verse>
				<verse number="46">І штодзень аднадушна прабывалі ў сьвятыні, і, ламаючы хлеб па дамах, спажывалі ежу ў радасьці і прастаце сэрца,</verse>
				<verse number="47">славячы Бога і маючы ласку ва ўсяго народу. Госпад жа штодзень дадаваў тых, што мелі быць збаўлены.</verse>
			</chapter>
			<chapter number="3">
				<verse number="1">Калі Пётар і Ян уваходзілі ў сьвятыню а гадзіне дзевятай маліцца,</verse>
				<verse number="2">уносілі акурат аднаго чалавека, кульгавага ад нараджэньня, якога клалі штодзень ля брамы сьвятыні, званай Прыгожай, каб прасіў міласьціны ў уваходзячых у сьвятыню.</verse>
				<verse number="3">Ён, убачыўшы Пятра і Яна, маючых увайсьці ў сьвятыню, прасіў аб дарэньне.</verse>
				<verse number="4">Тады Пётар з Янам, гледзячы на яго, сказалі: “Глянь на нас!”</verse>
				<verse number="5">А ён глядзеў на іх, спадзяючыся нешта ад іх атрымаць.</verse>
				<verse number="6">Тады Пётар сказаў: “Серабра і золата ня маю, але што маю, тое дам табе: у імя Езуса Хрыста з Назарэту ўстань і хадзі!”</verse>
				<verse number="7">І, узяўшы яго за правую руку, падняў яго. І зараз акрэплі ногі і стопы ягоныя,</verse>
				<verse number="8">і ён ускочыў і стануў на нагах, і хадзіў ды ўвайшоў з імі ў сьвятыню, і хадзіў, і падскокваў, і славіў Бога.</verse>
				<verse number="9">І ўвесь народ убачыў яго ходзячага і славячага Бога,</verse>
				<verse number="10">і пазнавалі ў ім таго чалавека, што сядзеў ля Прыгожай Брамы сьвятыні і жабраваў. Дык ахапілі іх страх і зьдзіўленьне з прычыны таго, што напаткала яго.</verse>
				<verse number="11">А як ён трымаўся Пятра і Яна, увесь народ у зьдзіўленьні зьбегся да іх у прысенак, званы Салямонавым.</verse>
				<verse number="12">Бачачы гэта, Пётар прамовіў да народу: “ Мужы Ізраэльскія, чаму дзівіцеся з гэтага ды чаму так углядаецеся на нас, быццам мы сваёй моцай або пабожнасьцьцю справілі тое, што ён ходзіць?</verse>
				<verse number="13">Бог Абрагама, і Бог Ізаака, і Бог Якуба, Бог айцоў нашых уславіў Слугу свайго Езуса, каторага вы выдалі ды адракліся перад Пілатам, калі ён вырашыў асвабадзіць Яго.</verse>
				<verse number="14">Вы ж адракліся Сьвятога і Справядлівага і прасілі даць вам забойцу,</verse>
				<verse number="15">а Спраўцу жыцьця забілі, але Бог падняў Яго з памёршых, і мы — сьведкі гэтага.</verse>
				<verse number="16">І дзеля веры ў імя Яго – гэтаму чалавеку, каторага бачыце і ведаеце, імя гэта вярнула сілы, і вера, што праз Яго, дала яму поўнае аздараўленьне перад вамі ўсімі.</verse>
				<verse number="17">Але я цяпер ведаю, браты, што гэта вы зрабілі па няведаньні, як і начальнікі вашыя.</verse>
				<verse number="18">А Бог такім чынам споўніў тое, што прадказаў вуснамі ўсіх прарокаў, што Хрыстос Яго будзе цярпець.</verse>
				<verse number="19">Дык пакайцеся і навярніцеся, каб грахі вашыя былі скасаваныя,</verse>
				<verse number="20">каб насталі часы астуды ад Госпада і, каб Ён паслаў Таго, якога прадказаў вам, Хрыста Езуса,</verse>
				<verse number="21">каторага неба мусіць затрымаць аж да часу аднаўленьня ўсяго, што спрадвеку прадказваў Бог вуснамі сьвятых сваіх прарокаў.</verse>
				<verse number="22">Майсей жа сказаў: “Прарока як я паставіць вам Госпад, Бог ваш, з-паміж братоў вашых. Слухайце Яго ва ўсім, што Ён вам скажа.</verse>
				<verse number="23">І будзе: кожны, хто не паслухае гэтага Прарока, будзе выкаранены з народу”.</verse>
				<verse number="24">І прадказвалі гэтыя дні такжа ўсе прарокі ад часоў Самуэля і далей яго наступнікі.</verse>
				<verse number="25">Вы – сыны прарокаў і запавету, які Бог заключыў з бацькамі вашымі, калі сказаў Абрагаму: “У патомстве тваім атрымаюць багаславенства ўсе народы зямлі”.</verse>
				<verse number="26">Вам у першай чарзе Бог паставіў Слугу свайго ды паслаў Яго, каб багаславіў кожнаму з вас, каб кожны адвярнуўся ад грахоў сваіх”.</verse>
			</chapter>
			<chapter number="4">
				<verse number="1">Калі ж яны прамаўлялі да народу, падыйшлі да іх сьвятары і начальнік варты сьвятыні ды садукеі,</verse>
				<verse number="2">абураныя, што яны вучаць народ ды што вясьцяць у Езусе ўваскрасеньне памёршых.</verse>
				<verse number="3">Дык узлажылі на іх рукі і даручылі іх варце да наступнага дня, бо быў ужо вечар.</verse>
				<verse number="4">А многія з тых, што слухалі слова, уверылі; і лік мужчын быў каля пяці тысяч.</verse>
				<verse number="5">На другі дзень у Ерузаліме сабраліся іх начальнікі, старшыні і кніжнікі,</verse>
				<verse number="6">і першасьвятар Анна, і Каяфа, і Ян, і Аляксандар ды колькі іх было са сьвятарскага роду.</verse>
				<verse number="7">І паставілі іх пасярэдзіне і пыталіся: “Якою моцай ці ў чыё імя вы гэта зрабілі?”</verse>
				<verse number="8">Тады Пётар, напоўнены Сьвятым Духам, сказаў ім: “Правадыры народу і старшыні!</verse>
				<verse number="9">Калі сягоньня дзеля дабрадзейства хвораму чалавеку, праз якое ён быў аздароўлены, вы дапытваеце нас,</verse>
				<verse number="10">дык хай будзе ведама ўсім вам ды ўсяму народу Ізраэля, што ў імя Езуса Хрыста Назарэйца, каторага вы ўкрыжавалі і каторага Бог уваскрасіў з памёршых, праз Яго гэты чалавек стаіць перад вамі здаровы.</verse>
				<verse number="11">Ён — камень, каторы вы, будаўнікі, адкінулі, а Ён вось стаўся галавою вугла.</verse>
				<verse number="12">І няма ў нікім іншым збаўленьня, бо няма іншага імя пад небам, дадзенага людзям, у каторым маглі б мы быць збаўлены”.</verse>
				<verse number="13">Яны вось, бачачы адвагу Пятра і Яна ды даведаўшыся, што яны людзі без навукі і простыя, зьдзівіліся і пазналі іх, што яны былі з Езусам.</verse>
				<verse number="14">Ды бачачы стаячага з імі аздароўленага чалавека, нічога не маглі сказаць насупраць.</verse>
				<verse number="15">Дык загадалі ім выйсьці з залі Рады і радзіліся,</verse>
				<verse number="16">кажучы: “Што маем зрабіць з гэтымі людзьмі? Бо ўсім жыхарам Ерузаліма ясна, што споўнены імі знак, і мы ня можам запярэчыць.</verse>
				<verse number="17">Але каб не разыходзілася гэта ў народзе, сурова забаронім ім, каб не прамаўлялі да нікога ў гэтае імя”.</verse>
				<verse number="18">І зноў пазвалі іх і забаранілі ім зусім прамаўляць і навучаць у імя Езуса.</verse>
				<verse number="19">Аднак Пётар і Ян адказалі ім: “Судзіце самі, ці справядліва на віду Бога вас больш слухаць, чым Бога?</verse>
				<verse number="20">Бо мы ня можам бо мы не гаварыць пра тое, што мы бачылі і чулі”.</verse>
				<verse number="21">Дык яны панавілі пагрозы і, не знаходзячы за што караць, выпусцілі іх дзеля народу, бо ўсе славілі Бога з прычыны таго, што сталася.</verse>
				<verse number="22">Бо той чалавек, з якім стаўся знак аздараўленьня, меў болей сарака гадоў.</verse>
				<verse number="23">Асвабоджаныя, яны прыйшлі да сваіх і абвясьцілі, што казалі ім першасьвятары і старшыні.</verse>
				<verse number="24">Тыя ж, выслухаўшы (аповед), аднадушна паднялі голас да Бога і маліліся: “Госпадзе, Ты, што стварыў неба і зямлю, і мора, ды ўсё, што ёсьць на іх.</verse>
				<verse number="25">Ты праз Духа Сьвятога сказаў вуснамі Давіда, слугі твайго: “Чаго бунтуюцца народы, ды людзі задумалі ліхое?</verse>
				<verse number="26">Паўсталі каралі зямлі ды князі зыйшліся ў адно супраць Госпада і супраць памазанца Яго”.</verse>
				<verse number="27">Бо сапраўды зыйшліся ў гэтым горадзе супраць сьвятога Слугі Твайго Езуса, каторага Ты намасьціў, Герод і Понці Пілат з паганамі ды народам Ізраэля,</verse>
				<verse number="28">каб зьдзейсьніць тое, што рука і рада Твая прызначылі стацца.</verse>
				<verse number="29">І цяпер, Госпадзе, зьвярні вочы на пагрозы іхнія ды дай слугам Тваім з усёю адвагай вясьціць слова Тваё,</verse>
				<verse number="30">ды працягні руку Тваю, каб аздараўляць, і чыніць знакі і цуды праз імя сьвятога Слугі Твайго Езуса”.</verse>
				<verse number="31">І калі яны памаліліся, задрыжэла месца, на якім былі яны сабраўшыся, ды ўсе былі напоўнены Духам Сьвятым і вясьцілі Слова Божае адважна.</verse>
				<verse number="32">І адзін дух ды адно сэрца ажыўлялі ўсіх веручых; што мелі, ні адзін не называў сваім, бо ўсё ў іх было супольнае.</verse>
				<verse number="33">І апосталы з вялікай сілай сьведчылі пра ўваскарасеньне Госпада Езуса, і ласка вялікая была на ўсіх іх.</verse>
				<verse number="34">І не было між іх нікога ў недастатку, бо кожны ўласьнік зямлі або дому прадаваў іх ды прыносіў атрыманыя грошы,</verse>
				<verse number="35">ды складаў ля ног апосталаў, і дзялілі іх між тых, што мелі патрэбу.</verse>
				<verse number="36">Язэп жа, празваны апосталамі Барнабай, што значыць Сын пацяшэньня, левіт, родам з Кіпру,</verse>
				<verse number="37">меўшы палетак зямлі, прадаў яго і прынёс грошы, і паклаў ля ног апосталаў.</verse>
			</chapter>
			<chapter number="5">
				<verse number="1">А адзін чалавек, імем Ананія, са сваёй жонкай Сафірай прадаў палетак</verse>
				<verse number="2">ды, зь ведама жонкі, адлажыў сабе частку атрыманых грошаў, а рэшту прынёс і палажыў ля ног апосталаў.</verse>
				<verse number="3">Пётар жа сказаў: “Ананія, чаму шатан напоўніў тваё сэрца падмануць Духа Сьвятога, затрымоўваючы частку атрыманых за поле грошаў?</verse>
				<verse number="4">Ці ж ты ня мог палетак пакінуць для сябе, а прадаўшы, ці ня мог грошы сабе затрымаць? Дык чаму надумаў гэтакую рэч у сэрцы сваім? Ты ж схлусіў ня людзям, але Богу!”</verse>
				<verse number="5">Выслухаўшы гэтыя словы, Ананія ўпаў мёртвы. І ўсіх, што чулі, ахапіў страх вялікі.</verse>
				<verse number="6">А некалькі юнакоў усталі, закруцілі палатном цела і вынесьлі ды пахавалі.</verse>
				<verse number="7">Сталася, што недзе праз тры гадзіны ўвайшла яго жонка, ня ведаючы, што сталася.</verse>
				<verse number="8">Запытаўся ў яе Пётар: “Скажы мне, ці за столькі прадалі вы палетак?” А яна адказала: “Так, за столькі”.</verse>
				<verse number="9">Пётар жа сказаў ёй: “Навошта вы змовіліся, каб спакушаць Духа Госпадавага? Вось стаяць у парозе тыя, што пахавалі мужа твайго. Вынясуць яны таксама і цябе”.</verse>
				<verse number="10">І яна заразжа ўпала да ног яго і сканала. Калі юнакі ўвайшлі, знайшлі яе мёртвай, дык занесьлі і пахавалі яе каля мужа.</verse>
				<verse number="11">Дык ахапіў вялікі страх усю царкву ды ўсіх, што аб гэтым пачулі.</verse>
				<verse number="12">Рукамі ж апосталаў былі чынены ў народзе многія знакі і цуды, і зьбіраліся ўсе аднадушна ў прысенку Салямонавым.</verse>
				<verse number="13">І ніхто з іншых не адважваўся да іх далучыцца, але хваліў іх народ.</verse>
				<verse number="14">І штораз больш павялічваўся лік мужчын і жанчын, веручых у Госпада,</verse>
				<verse number="15">дык людзі нават на вуліцу выносілі хворых ды там клалі на насілкі або ложкі, каб хоць цень праходзячага Пятра ўпаў на каторага з іх.</verse>
				<verse number="16">Таксама з суседніх гарадоў зьбягалася ў Ерузалім многа народу, дастаўляючы хворых ды апанаваных нячыстымі духамі, і ўсе яны былі аздароўлены.</verse>
				<verse number="17">Тады першасьвятар і ўсе, што былі з ім, тагачасная герэзія, садукейская, заварушыліся, палаючы зайздрасьцю,</verse>
				<verse number="18">і ўзлажылі рукі на апосталаў, і пасадзілі іх у грамадзкую вязьніцу.</verse>
				<verse number="19">А ноччу анёл Госпадаў адчыніў дзьверы вязьніцы, вывеў іх і сказаў:</verse>
				<verse number="20">“Ідзіце і вясьціце ў сьвятыні народу ўсе словы жыцьця гэтага”.</verse>
				<verse number="21">Пачуўшы гэта, яны на сьвітаньні пайшлі ў сьвятыню і навучалі. Тым часам першасьвятар і тыя, што былі з ім, склікалі Раду ды ўсіх старшынь сыноў Ізраэля і паслалі ў вязьніцу прывесьці іх.</verse>
				<verse number="22">Але слугі, пайшоўшы, не знайшлі іх у вязьніцы. А вярнуўшыся, паведамілі,</verse>
				<verse number="23">кажучы: “Знайшлі мы вязьніцу старана замкнёную ды вартаўнікоў, стоячых перад дзьвярыма. Адчыніўшы ж, у сярэдзіне не знайшлі мы анікога”.</verse>
				<verse number="24">Калі начальнік варты сьвятыні і першасьвятар пачулі гэтыя словы, дык не маглі зразумець, што з імі сталася.</verse>
				<verse number="25">У той час нехта, прыйшоўшы, паведаміў: “Гэтыя людзі, каторых вы замкнулі ў вязьніцы, стаяць ў сьвятыні і навучаюць народ”.</verse>
				<verse number="26">Тады начальнік са слугамі пайшоў і прывёў іх, але без прымусу, бо баяліся, каб народ не пабіў іх каменьнямі.</verse>
				<verse number="27">І, прывёўшы іх, паставілі перад Радай. Тады першасьвятар спытаўся ў іх,</verse>
				<verse number="28">кажучы: “Мы вось строга забаранілі вам, каб вы не навучалі ў гэта імя, а вы напоўнілі Ерузалім вашаю навукай ды хочаце ўзьвесьці на нас кроў гэтага Чалавека”.</verse>
				<verse number="29">У адказ Пётар і апосталы сказалі: “Болей трэба слухацца Бога, чым людзей.</verse>
				<verse number="30">Бог нашых бацькоў уваскрасіў Езуса, каторага вы забілі, прыбіўшы да дрэва.</verse>
				<verse number="31">Бог узвысіў Яго правіцай сваёй як Валадара і Збаўцу, каб даць Ізраэлю навярненьне ды адпушчэньне грахоў.</verse>
				<verse number="32">І мы вось — сьведкі гэтых падзей, як і Дух Сьвяты, каторага Бог даў паслухмяным Яму”.</verse>
				<verse number="33">Чуючы гэтыя словы, тыя закіпелі страшнаю злосьцю і хацелі іх забіць.</verse>
				<verse number="34">Тады ўстаў у Радзе адзін фарысэй імем Гамаліель, законавед, паважаны ўсім народам, і загадаў на нейкі час вывесьці апосталаў,</verse>
				<verse number="35">і прамовіў: “Мужы Ізраэльцы! Добра абдумайце, як зрабіць з гэтымі людзьмі.</verse>
				<verse number="36">Вось недаўна выступіў Тэўда, уважаючыся за нейкага (незвычайнага), і далучыліся да яго каля чатырохсот прыхільнікаў. І быў забіты, і ўсе, што верылі яму, расьсеяліся, і сьлед іх счэз.</verse>
				<verse number="37">Потым у дні перапісу выступіў Юда Галілеец, і пацягнуў за сабой людзей. І ён згінуў сам, і ўсе яго прыхільнікі расьсеяліся.</verse>
				<verse number="38">І цяпер кажу вам: Пакіньце гэтых людзей (у супакоі) і адпусьціце іх. Бо калі гэты намер і дзейнасьць ад людзей паходзіць, прападзе па сабе,</verse>
				<verse number="39">а калі ад Бога, дык вы ня зможаце іх зьнішчыць, ды каб часам не аказалася, што вы ваюеце з Богам”. Паслухалі яго,</verse>
				<verse number="40">і паклікалі апосталаў, і, убічаваўшы іх, забаранілі прамаўляць у імя Езуса, і адпусьцілі.</verse>
				<verse number="41">І яны выходзілі ад аблічча Рады, цешачыся, што дзеля імя Езуса цярпелі зьнявагу,</verse>
				<verse number="42">і, не перастаючы, штодзень у сьвятыні і па дамах навучалі і вясьцілі добрую вестку аб Езусе Хрысьце.</verse>
			</chapter>
			<chapter number="6">
				<verse number="1">У тыя дні, калі лік вучняў узрастаў, пачалі Геленісты наракаць на Гебраяў, што ў штодзённым служэньні іхнія удовы былі крыўджаны.</verse>
				<verse number="2">Тады Дванаццаць, склікаўшы грамаду вучняў, сказалі ім: “Не выпадае нам пакінуць Слова Божае і заняцца абслугай сталоў.</verse>
				<verse number="3">Таму вось, браты, нагледзьце з-паміж сябе сем мужоў, маючых добрае сьведчаньне і поўных Духа і мудрасьці, якім мы даручым гэтую работу.</verse>
				<verse number="4">А мы ўсьцяж будзем на малітве і паслузе слова”.</verse>
				<verse number="5">І спадабалася гэтае слова ўсім сабраўшымся, і выбралі Сьцяпана, чалавека, поўнага веры і Духа Сьвятога, і Філіппа, і Прахора, і Ніканора, і Тымона, і Пармэна, і Мікалая, Антыяхійца, прзэліта,</verse>
				<verse number="6">і паставілі іх перад апосталамі, каторыя, молячыся, усклалі на іх рукі.</verse>
				<verse number="7">І Слова Божае расло, і павялічвалася вельмі лічба вучняў у Ерузаліме; нават вялікая грамада сьвятароў уверыла.</verse>
				<verse number="8">Сьцяпан жа, поўны ласкі і моцы, чыніў цуды ды вялікія знакі ў народзе.</verse>
				<verse number="9">Тады падняліся некаторыя з сынагогі, званай Лібэртынскай і з Цырэнэйскай ды з Александрыйскай, ды тыя, што былі з Цыліцыі ды з Азіі, і спрачаліся са Сьцяпанам.</verse>
				<verse number="10">І не маглі яны ўстаяць супраць мудрасьці і Духа, у якім ён прамаўляў.</verse>
				<verse number="11">Тады падбілі яны людзей, каторыя казалі: “Мы чулі, як ён казаў блюзьнерствы на Майсея і Бога”.</verse>
				<verse number="12">І ўзбурылі народ, і старшыняў, і кніжнікаў. Яны, зьбегшыся, схапілі яго і завялі ў Раду.</verse>
				<verse number="13">І паставілі там фальшывых сьведкаў, каторыя сьведчылі: “Гэты чалавек не перастае гаварыць супраць гэтага сьвятога месца ды супраць закону.</verse>
				<verse number="14">Бо мы чулі, як ён казаў, што Езус Назарэец зруйнуе гэтае месца і пазьмяняе звычаі, якія нам перадаў Майсей”.</verse>
				<verse number="15">І ўсе, што засядалі ў Радзе, прыглядаліся яму пільна і бачылі твар ягоны, як воблік анёла.</verse>
			</chapter>
			<chapter number="7">
				<verse number="1">А першасьвятар спытаўся ў яго: “Ці гэта праўда?”</verse>
				<verse number="2">Ён жа адказаў: “Мужы браты і бацькі, паслухайце! Бог Славы аб’явіўся бацьку нашаму Абрагаму, калі ён яшчэ жыў у Мэсапатаміі, перад тым як абжыўся ў Харане.</verse>
				<verse number="3">І сказаў яму тады: “Выйдзі з зямлі тваёй і ад радні тваёй, і ідзі ў зямлю, якую Я табе пакажу”.</verse>
				<verse number="4">Тады выйшаў з зямлі Хальдэйскай і абжыўся ў Харане. І адтуль, па сьмерці яго бацькі, перасяліў яго (Бог) у зямлю гэтую, у якой вы цяпер пражываеце,</verse>
				<verse number="5">і ня даў яму на ўласнасьць ані пядзі зямлі, але абяцаў даць яе на ўласнасьць яму і патомству яго па ім, хоць ня меў тады яшчэ сына.</verse>
				<verse number="6">Сказаў Бог так: “Патомкі твае будуць перасяленцамі ў чужой зямлі і праз чатырыста гадоў будуць зьняволены і крыўджаны.</verse>
				<verse number="7">І народ, у каторага будуць яны нявольнікамі, Я сам асуджу, – кажа Бог, – і пасля таго выйдуць яны і будуць служыць Мне на гэтым вось месцы”.</verse>
				<verse number="8">Ды даў яму запавет абразаньня. І так нарадзіўся яму Ізаак, каторага абрэзаў у восьмы дзень, а Ізааку – Якуб, а Якубу – дванаццаць патрыярхаў.</verse>
				<verse number="9">І гэтыя патрыярхі праз зайздрасьць прадалі Язэпа ў Эгіпет; і Бог быў з ім,</verse>
				<verse number="10">і асвабадзіў яго ад усякіх бедаў, і даў яму ласку і мудрасьць у вачах фараона, караля Эгіпту, які прызначыў яго начальнікам над Эгіптам ды над усім сваім домам.</verse>
				<verse number="11">І ўвесь Эгіпет і Ханаан наведаў голад і вялікае гора, і бацькі нашыя ня мелі чаго есьці.</verse>
				<verse number="12">Калі Якуб даведаўся, што ў Эгіпце ёсьць збожжа, паслаў бацькоў нашых першы раз,</verse>
				<verse number="13">а за другім разам Язэп даўся пазнаць сваім братам, фараон жа даведаўся пра род Язэпа.</verse>
				<verse number="14">Дык паслаў Язэп па Якуба, бацьку свайго, ды ўсю радню ў ліку сямідзесяці пяці душ,</verse>
				<verse number="15">і Якуб прыйшоў ў Эгіпт, і памёр ён сам, і бацькі нашыя,</verse>
				<verse number="16">і перанесьлі іх у Сыхем ды палажылі ў магіле, каторую Абрагам купіў за серабро ад сыноў Гемора ў Сыхеме.</verse>
				<verse number="17">А, як прыбліжаўся час зьдзяйсьненьня абяцаньня, якое Бог даў Абрагаму, народ разрастаўся і размнажаўся ў Эгіпце,</verse>
				<verse number="18">аж запанаваў іншы кароль у Эгіпце, каторы ня ведаў Язэпа.</verse>
				<verse number="19">Ён пачаў падступна дзейнічаць супраць народу нашага, і прымушаў бацькоў нашых выкідваць дзяцей сваіх, каб не жылі.</verse>
				<verse number="20">Тады вось нарадзіўся Майсей, і быў ён мілы Богу; і тры месяцы кармілі яго ў доме бацькі.</verse>
				<verse number="21">А калі ён быў выкінуты, узяла яго дачка фараона і ўзгадавала яго як сына.</verse>
				<verse number="22">І быў Майсей навучаны ўсёй мудрасьці Эгіпецкай, ды быў магутны ў словах і чынах сваіх.</verse>
				<verse number="23">А калі мінула яму сорак гадоў, надумаў ён адведаць братоў сваіх, сыноў Ізраэля.</verse>
				<verse number="24">І там, убачыўшы аднаго крыўджаўнага зямляка, стануў у яго абарону і памсціўся за крыўджанага, забіўшы Эгіпцяніна.</verse>
				<verse number="25">Ён думаў, што браты ягоныя зразумеюць, што Бог яго рукой дае ім выбаўленьне, але яны не зразумелі.</verse>
				<verse number="26">Калі на другі дзень паявіўся ён між іх, калі яны біліся між сабой, ды стараўся іх пагадзіць, кажучы: “Людзі, вы ж браты; чаму крыўдзіце адзін другога?”</verse>
				<verse number="27">Але той, што быў крыўдзіў бліжняга, адапхнуў яго і сказаў: “Хто паставіў цябе начальнікам і суддзёю над намі?</verse>
				<verse number="28">Хіба і мяне хочаш забіць, як учора забіў Эгіпцяніна?”</verse>
				<verse number="29">Дзеля гэтых словаў Майсей уцёк ды жыў як чужынец у зямлі Мадыян, дзе нарадзіліся яму два сыны.</verse>
				<verse number="30">Праз сарак гадоў явіўся яму на пустыні пад гарою Сынай анёл Госпадаў у полымі агня ў кусьце.</verse>
				<verse number="31">Майсей жа, убачыўшы, дзівіўся з бачанага. А калі падыйшоў бліжэй, каб прыгледзецца, пачуўся голас Госпада:</verse>
				<verse number="32">“Я — Бог бацькоў тваіх, Бог Абрагама, Ізаака і Якуба”. Стрывожыўся Майсей і не адважыўся глядзець.</verse>
				<verse number="33">І сказаў яму Госпад: “Здымі сандалы з ног тваіх, бо месца, на якім стаіш, ёсьць зямля сьвятая.</verse>
				<verse number="34">Я глядзеў і ўбачыў прыгнёт народу Майго ў Эгіпце ды чуў стогны яго, ды зыйшоў, каб асвабадзіць яго. Дык цяпер ідзі, Я пасылаю цябе ў Эгіпет”.</verse>
				<verse number="35">Таго вось Майсея, якога яны адракліся, кажучы: “Хто цябе паставіў начальнікам і суддзёй?”, яго вось Бог паслаў як правадыра і выбаўцу рукою анёла, каторы явіўся яму ў кусьце.</verse>
				<verse number="36">Ён вывеў іх, чынячы цуды і знакі ў зямлі Эгіпецкай і на Чырвоным моры ды на пустыні на працягу сарака гадоў.</verse>
				<verse number="37">Гэты вось Майсей, што сказаў сынам Ізраэля: “Прарока як я паставіць вам Бог з-паміж братоў вашых”.</verse>
				<verse number="38">Ён гэта ў дзень сабраньня ў пустыні быў пасярэднікам між анёлам, каторы гаварыў яму на гары Сынай, і бацькамі нашымі. Ён жа атрымаў словы жыцьця, каб пераказаць іх нам.</verse>
				<verse number="39">Але не хацелі яго слухаць бацькі нашыя ды адапхнулі яго і зьвярнулі сэрцы свае да Эгіпту,</verse>
				<verse number="40">кажучы Аарону: “Зрабі нам багоў, каторыя будуць ісьці перад намі, бо ня ведаем, што сталася з тым Майсеем, каторы вывеў нас з зямлі Эгіпецкай”.</verse>
				<verse number="41">І зрабілі сабе цялё ў тыя дні ды склалі ахвяру ідалу, ды цешыліся з працы рук сваіх.</verse>
				<verse number="42">Дык Бог адвярнуўся ад іх і дазволіў, што служылі войску нябеснаму, як напісана ў кнізе Прарокаў:</verse>
				<verse number="43">“Доме Ізраэля! Ці прыносілі вы Мне ахвяры і дары на працягу сарака гадоў у пустыні?</verse>
				<verse number="44">І паднялі вы палатку Малоха ды зорку бога вашага Рэфана, выбражэньні, каторыя зрабілі, каб ім пакланяцца. Таму перасялю вас за Бабілён”. Нашыя бацькі мелі ў пустыні Палатку Сьведчаньня; Той бо, Хто гаварыў з Майсеем, загадаў збудаваць яе па ўзору, які (Майсей) бачыў.</verse>
				<verse number="45">І ўзялі яе нашыя бацькі і з Ёзуэ і ўнесьлі ў зямлю паганаў, каторых Бог выгнаў перад бацькамі нашымі аж да часоў Давіда,</verse>
				<verse number="46">які знайшоў ласку ў Бога і прасіў пабудаваць жытло для Бога Якуба.</verse>
				<verse number="47">А Салямон пабудаваў Яму дом.</verse>
				<verse number="48">Але Узвышні не жыве ў пабудовах рук людзкіх, як кажа прарок:</verse>
				<verse number="49">“Неба – пасад Мой, а зямля — падножжа ног Маіх. Які ж дом пабудуеце Мне, – кажа Госпад, — або якое месца для супачынку Майго?</verse>
				<verse number="50">Ці ж не рука Мая ўчыніла ўсё гэта?”</verse>
				<verse number="51">Людзі з цьвёрдым каркам, неабрэзанымі сэрцамі і вушыма! Вы заўсёды супрацівіцеся Духу Сьвятому, як бацькі вашыя, так і вы!</verse>
				<verse number="52">Каторага з прарокаў не перасьледавалі бацькі вашыя? Пазабівалі вы і тых, каторыя прадказвалі прыход Справядлівага, якога вы выдалі і замардавалі.</verse>
				<verse number="53">Вы, што атрымалі закон за пасярэдніцтвам анёлаў, але не бераглі яго”.</verse>
				<verse number="54">Пачуўшы гэта, іхнія сэрцы закіпелі гневам, і яны скрыгаталі зубамі на яго.</verse>
				<verse number="55">А ён, напоўнены Духам Сьвятым, глянуў у неба і ўбачыў хвалу Божую і Езуса, стоячага праваруч Айца,</verse>
				<verse number="56">і кажа: “Бачу неба адкрытае і Сына Чалавечага, стоячага па правіцы Бога”.</verse>
				<verse number="57">Яны ж паднялі вялікі крык, і затыкалі вушы сабе, і кінуліся на яго аднадушна,</verse>
				<verse number="58">і выцягнулі яго за горад, і ўкаменавалі. І сьведкі паклалі сваё адзеньне ля ног юнака, званага Саўлам.</verse>
				<verse number="59">І каменавалі Сьцяпана, а ён маліўся: “Госпадзе Езусе, прыймі духа майго!”</verse>
				<verse number="60">А калі ўпаў на калені, закрычаў моцным голасам: “Госпадзе, не палічы ім грэху гэтага”. І па гэтых словах сканаў.</verse>
			</chapter>
			<chapter number="8">
				<verse number="1">А Саўл згаджаўся з забойствам яго. З таго дня пачалося вялікае перасьледаваньне царквы ў Ерузаліме; і ўсе, за выключэньнем апосталаў, расьсеяліся па Юдэі і Самарыі.</verse>
				<verse number="2">А багабойныя людзі пахавалі Сьцяпана і зрабілі вялікае галашэньне па ім.</verse>
				<verse number="3">Саўл жа пустошыў царкву, урываючыся ў дамы і арыштоўваючы мужчын і жанчын, і аддаючы іх у вязьніцу.</verse>
				<verse number="4">А тыя, што паразьбягаліся, хадзілі, абвяшчаючы слова (Божае).</verse>
				<verse number="5">Філіп так прыбыў у горад Самарыйскі і вясьціў ім Хрыста.</verse>
				<verse number="6">І грамады аднадушна слухалі, што казаў Філіп, бо ня толькі чулі словы, але і бачылі знакі, якія ён рабіў.</verse>
				<verse number="7">З многіх вось апанаваных выходзілі з вялікім крыкам нячыстыя духі, і шмат спараліжаваных і кульгавых было аздароўлена.</verse>
				<verse number="8">І вялікая радасьць сталася ў тым горадзе.</verse>
				<verse number="9">А ў горадзе быў адзін чалавек, імем Сымон, каторы раней займаўся чарадзействам і зьдзіўляў народ Самарыі, хвалячыся, што ён нехта вялікі.</verse>
				<verse number="10">І паважалі яго ўсе ад найменшага да найбольшага, і казалі: “Ён – моц Божая, што завецца Вялікая”.</verse>
				<verse number="11">І лічыліся з ім, бо ён доўгі час чмуціў іх сваімі чарамі.</verse>
				<verse number="12">Але калі ўверылі Філіпу, які абвяшчаў Каралеўства Божае і імя Езуса Хрыста, дык мужчыны і жанчыны прыймалі хрост.</verse>
				<verse number="13">Тады і Сымон сам уверыў і па атрыманьні хросту далучыўся да Філіпа. І дзівіўся ён надта, бачачы чыненыя цуды і знакі вялікія.</verse>
				<verse number="14">Апосталы ж, што былі ў Ерузаліме, пачуўшы, што Самарыя прыняла Слова Божае, паслалі туды Пятра і Яна.</verse>
				<verse number="15">Яны прыбылі і маліліся за Самаран, каб атрымалі Духа Сьвятога,</verse>
				<verse number="16">бо яшчэ ніхто з іх ня быў атрымаўшы, але былі яны толькі ахрышчаны ў імя Госпада Езуса.</verse>
				<verse number="17">Тады апосталы ўскладалі на іх рукі, і яны атрымоўвалі Духа Сьвятога.</verse>
				<verse number="18">Калі Сымон убачыў, што апосталы ўскладаньнем рук удзяляюць Духа Сьвятога, прынёс ім грошы,</verse>
				<verse number="19">просячы: “Дайце і мне гэту ўладу, каб калі ўскладу на каго рукі, атрымаў ён Духа Сьвятога”.</verse>
				<verse number="20">Пётар жа сказаў яму: “Хай серабро тваё ідзе на гібель разам з табой, бо ты маніўся за грошы набыць дар Божы!</verse>
				<verse number="21">Ня маеш ты часткі і долі ў гэтым слове, бо сэрца тваё крывадушнае перад Богам.</verse>
				<verse number="22">Дык пакайся за гэтую сваю нягоднасьць і малі Бога, можа Ён даруе табе ліхі твой намер.</verse>
				<verse number="23">Я бо бачу цябе ў горычы жоўці ды ў путах сапсуцьця”.</verse>
				<verse number="24">І Сымон адказаў: “Маліце за мяне Госпада, каб не спаткала мяне нічога таго, што вы казалі”.</verse>
				<verse number="25">І апосталы, даўшы сьведчаньне (аб Хрысьце) і абвясьціўшы Слова Божае, вярталіся ў Ерузалім, эвангелізуючы ў многіх вёсках Самаранскіх.</verse>
				<verse number="26">І анёл Госпадаў сказаў Філіпу: “Устань і ідзі на поўдзень па дарозе, каторая ідзе з Ерузаліма ў Газу; яна цалкам пустая”.</verse>
				<verse number="27">Ён падняўся і пайшоў. Акурат тады пакланіцца Богу прыбыў у Ерузалім муж Этыёпскі, эўнух, урадовец Кандакі, каралевы Этыёпскай, загадчык усіх яе скарбаў.</verse>
				<verse number="28">Ён вось вяртаўся ў сваім возе, чытаючы прарока Ісаю.</verse>
				<verse number="29">Дык Дух кажа Філіпу: “Падыйдзі і далучыся да гэтага возу”.</verse>
				<verse number="30">Калі Філіп падбег, пачуў, як той чытаў прарока Ісаю, дык запытаўся ў яго: “Ці разумееш, што чытаеш?”</verse>
				<verse number="31">Той адказаў: “Як магу разумець, калі ніхто мне ня выясьніў?” І запрасіў Філіпа ўзьлезьці ў воз і сесьці побач.</verse>
				<verse number="32">А месца Пісаньня, што ён чытаў, было гэткае: “Як авечка на зарэз ведзена ды як ягня безгалосае перад тым, хто яго стрыжэ, так Ён не адкрыў вуснаў сваіх.</verse>
				<verse number="33">У паніжэньні Яго адмовілі Яму справядлівасьць. Пра род Ягоны хто раскажа? Бо з зямлі ўзята жыцьцё Яго”.</verse>
				<verse number="34">Эўнух папытаўся ў Філіпа: “Прашу цябе, выясьні, пра каго тут кажа прарок? Пра сябе, ці пра каго другога?”</verse>
				<verse number="35">Тады Філіп, адчыніўшы свае вусны, пачынаючы ад Пісаньня гэтага, абвяшчаў яму Езуса.</verse>
				<verse number="36">І калі ехалі па дарозе, пад’ехалі да вады. Дык кажа эўнух: “Вось вада, ці не магу быць ахрышчаны?”</verse>
				<verse number="37">Дык сказаў Філіп: “Калі верыш усім сэрцам, дык можна”. І, адказваючы, сказаў (эўнух): “Веру, што Езус Хрыстос ёсьць Сын Божы”.</verse>
				<verse number="38">І казаў затрымацца, і яны абодва, Філіп і эўнух, увайшлі ў ваду, і (Філіп) ахрысьціў яго.</verse>
				<verse number="39">А калі выйшлі з вады, Дух Госпадаў схапіў Філіпа, і эўнух ня бачыў яго ўжо больш, але паехаў у сваю дарогу радасны.</verse>
				<verse number="40">А Філіп апынуўся ў Азоце, і, праходзячы праз ўсе гарады, эвангелізаваў, аж пакуль да Цэзарэі.</verse>
			</chapter>
			<chapter number="9">
				<verse number="1">Саўл жа, дыхаючы пагрозамі і забойствамі на вучняў Госпадавых, прыйшоў да першасьвятара</verse>
				<verse number="2">і прасіў у яго лістоў да сынагогаў у Дамашку, каб, калі там знойдзе каго гэтага напрамку, як мужчын, так і жанчын, вязьніць і дастаўляць у Ерузалім.</verse>
				<verse number="3">І ў дарозе, калі ўжо набліжаўся да Дамашку, раптам агарнула яго сьвятло з неба,</verse>
				<verse number="4">і, падаючы на зямлю, пачуў голас, кажучы яму: “Саўл, Саўл, чаму Мяне перасьледуеш?”</verse>
				<verse number="5">Ён спытаў: “Хто Ты, Госпадзе?” Пачуў голас: “Я — Езус, каторага ты перасьледуеш!</verse>
				<verse number="6">Але ўстань і ідзі ў горад, і там скажуць табе, што маеш рабіць”.</verse>
				<verse number="7">Тыя ж людзі, што былі з ім у дарозе, стаялі аслупянеўшы, бо чулі голас, але нікога ня бачылі.</verse>
				<verse number="8">Саўл жа падняўся з зямлі, раскрыў вочы, але нічога ня бачыў. Дык завялі яго ў Дамашак, трымаючы за руку.</verse>
				<verse number="9">І тры дні ня бачыў, ня еў і ня піў.</verse>
				<verse number="10">У Дамашку пражываў адзін вучань, імем Ананія, і сказаў яму Госпад у зьяве: “Ананія!” Ён адказаў: “Вось я, Госпадзе”.</verse>
				<verse number="11">Госпад кажа яму далей: “Устань і ідзі на вуліцу, што завецца Простая, ды ў доме Юды запытай пра Саўла з Тарсу. Ён вось моліцца,</verse>
				<verse number="12">ды ў зьяве ўбачыў чалавека, імем Ананія, які прыйшоў і ўсклаў рукі на яго, каб ён зноў бачыў”.</verse>
				<verse number="13">Ананія адказаў: “Госпадзе, я чуў ад многіх пра гэтага чалавека, колькі ён зла ўчыніў сьвятым Тваім ў Ерузаліме.</verse>
				<verse number="14">І тут ён мае ўладу ад першасьвятароў вязьніць усіх прызываючых імя Тваё”.</verse>
				<verse number="15">Але Госпад сказаў яму: “Ідзі, бо выбраў Я гэтага чалавека як пасудзіну, каб занесьці імя Маё паганам, каралям і сынам Ізраэля.</verse>
				<verse number="16">І Я пакажу яму, колькі ён мае цярпець дзеля імя Майго”.</verse>
				<verse number="17">І Ананія пайшоў, і ўвайшоў у дом ды, усклаўшы рукі на яго, казаў: “Браце Саўле! Госпад паслаў мяне, Езус, каторы аб’явіўся табе ў дарозе, каторай ты ішоў, каб ты бачыў ды быў напоўнены Духам Сьвятым”.</verse>
				<verse number="18">І ў той момант быццам луска адпала з вачэй яго, і ён праглянуў. І, падняўшыся, быў ахрышчаны,</verse>
				<verse number="19">і калі спажыў пасілак, набраўся сіл. І некалькі дзён быў з вучнямі ў Дамашку.</verse>
				<verse number="20">І зараз жа стаў абвяшчаць у сынагогах Езуса, што Ён — Сын Божы.</verse>
				<verse number="21">І ўсе, што чулі гэта, дзівіліся і казалі: “Ці ж гэта ня той самы, што ў Ерузаліме перасьледаваў тых, каторыя прызывалі гэтае імя, і ці не па тое прыбыў сюды, каб, увязьніўшы іх, весьці да першасьвятара?”</verse>
				<verse number="22">А Саўл тым адважней выступаў, даводзячы, што гэта Хрыстос, чым бянтэжыў Юдэяў, пражываючых у Дамашку.</verse>
				<verse number="23">Па нейкім часе Юдэі змовіліся забіць яго,</verse>
				<verse number="24">але Саўл даведаўся пра іх намеры. А яны днём і ноччу пільнавалі брамаў, каб яго забіць.</verse>
				<verse number="25">І вучні ноччу спусьцілі яго ў кашы праз мур ды выправілі.</verse>
				<verse number="26">Калі Саўл прыбыў у Ерузалім, дык стараўся далучыцца да вучняў, але ўсе баяліся яго, ня веручы, што ён вучань.</verse>
				<verse number="27">Толькі Барнаба ўзяў яго і прывёў да апосталаў ды расказаў ім, як у дарозе Саўл убачыў Госпада, і што (Госпад) сказаў яму, ды з якою адвагай выступаў у Дамашку ў імя Езуса.</verse>
				<verse number="28">Дзякуючы таму прабываў з імі ў Ерузаліме, сьмела навучаючы ў імя Госпада.</verse>
				<verse number="29">Гутарыў таксама і спрачаўся з Геленістамі. Яны ж цікавалі, каб яго забіць.</verse>
				<verse number="30">Даведаўшыся пра гэта, браты адвялі яго ў Цэзарэю, а адтуль выправілі ў Тарс.</verse>
				<verse number="31">Тым часам Царква цешылася супакоем ва ўсёй Юдэі, Галілеі і Самарыі, будуючыся і ходзячы ў страху Госпадавым, і ў пацяшэньні Духа Сьвятога памнажалася.</verse>
				<verse number="32">Здарылася, што Пётар, наведваючы ўсіх, дабраўся і да сьвятых, каторыя пражывалі ў Ліддзе.</verse>
				<verse number="33">Там напаткаў ён аднаго чалавека, імем Энэй, які быў спараліжаваны і восем гадоў праляжаў у ложку.</verse>
				<verse number="34">Сказаў яму Пётар: “Энэй, Езус Хрыстос цябе аздараўляе. Падыміся і засьцялі сабе”. І ён адразу ўстаў.</verse>
				<verse number="35">І бачылі яго ўсе жыхары Лідды і Сарону, і навярнуліся да Госпада.</verse>
				<verse number="36">А пражывала ў Ёппе адна вучаніца, імем Табіта, значыць Доркас (Сарна). Яна была поўная добрых учынкаў і дарэньняў, якія рабіла.</verse>
				<verse number="37">Сталася ж у тыя дні, што яна захварэла і памерла. Яе памылі ды палажылі ў сьвятліцы.</verse>
				<verse number="38">А як Лідда ёсьць недалёка ад Ёппы, дык вучні, даведаўшыся, што там знаходзіцца Пётар, паслалі да яго двух пасланцоў з просьбаю: “Прыйдзі да нас, не марудзь!”</verse>
				<verse number="39">І Пётар, устаўшы, пайшоў з імі; і калі прыйшлі, завялі яго ў сьвятліцу і акружылі яго там удовы, паказваючы яму з плачам вопраткі і адзеньне, якія зрабіла Доркас, калі яшчэ жыла з імі.</verse>
				<verse number="40">І, выправіўшы ўсіх, Пётр упаў на калені ды маліўся і, павярнуўшыся да цела, сказаў: “Табіта, устань!” І яна адчыніла вочы свае ды, убачыўшы Пятра, села.</verse>
				<verse number="41">Пётар жа падаў ёй руку ды падняў яе, затым пазваў сьвятых і ўдоў, і паказаў яе ім жывую.</verse>
				<verse number="42">І вестка аб гэтым разыйшлася па ўсёй Ёппе, і многія ўверылі ў Госпада.</verse>
				<verse number="43">І яшчэ многа дзён пражываў Пётар у Ёппе ў нейкага гарбара Сымона.</verse>
			</chapter>
			<chapter number="10">
				<verse number="1">А ў Цэзарэі жыў адзін чалавек на імя Карнэль, сотнік кагорты, званай Італійскай,</verse>
				<verse number="2">пабожны і багабаязны з усім домам сваім. Багата ён даваў міласьціну людзям ды заўсёды маліўся да Бога.</verse>
				<verse number="3">Каля дзевятае гадзіны дня ён у зьяве выразна ўбачыў анёла Божага, уваходзячага да яго і кажучага яму: “Карнэль!”</verse>
				<verse number="4">Ён жа, углядаючыся ў яго, ахоплены страхам сказаў: “Што, гаспадару?” Анёл сказаў Яму: “Малітвы твае і міласьціны твае падняліся на памяць перад абліччам Бога.</verse>
				<verse number="5">Дык зараз жа пашлі людзей у Ёппу і прывядзі нейкага Сымона, званага Пятром.</verse>
				<verse number="6">Ён гасьціць у нейкага гарбара Сымона, якога дом каля мора”.</verse>
				<verse number="7">Калі зыйшоў анёл, каторы з ім гутарыў, Карнэль паклікаў двух сваіх дамоўнікаў і багабойнага ваяку, з тых, што былі яму падначалены,</verse>
				<verse number="8">ды, расказаўшы ім усё, паслаў іх у Ёппу.</verse>
				<verse number="9">На другі дзень, калі яны былі ў дарозе ды набліжаліся да горада, Пётар узыйшоў на дах памаліцца, а была меней болей шостая гадзіна.</verse>
				<verse number="10">І пачуў ён голад, і захацелася яму есьці; пакуль жа гатавалі, найшло на яго захапленьне,</verse>
				<verse number="11">і ён убачыў адкрытае неба ды нейкую рэч спускаючыся, падобную да вялікага абруса, за чатыры канцы спусканага на зямлю.</verse>
				<verse number="12">Былі на ім усякія чацьвераногія, і паўзуны зямныя, і нябесныя птушкі.</verse>
				<verse number="13">І азваўся голас да яго: “Устань, Пётар, забівай і еш!”</verse>
				<verse number="14">А Пётар сказаў: “Ніякім чынам, Госпадзе, бо я ніколі ня еў нічога паганага і нячыстага”.</verse>
				<verse number="15">І голас паўторна азваўся да яго: “Што Бог ачысьціў, не называй таго нячыстым”.</verse>
				<verse number="16">І паўтарылася гэта тры разы. І зараз жа той прадмет быў узяты ў неба.</verse>
				<verse number="17">І калі Пётар разважаў, што можа азначаць зьява, якую бачыў, перад брамай затрымаліся пасланьнікі Карнэля і пыталіся пра дом Сымона.</verse>
				<verse number="18">Яны пыталіся ў голас, ці тут гасьціць Сымон, называны Пятром.</verse>
				<verse number="19">А Пятру, разважаючаму пра зьяву, сказаў Дух: “Вось гэтыя тры мужчыны пытаюцца пра цябе.</verse>
				<verse number="20">Дык устань, зыйдзі на ніз ды ідзі да іх, не сумняваючыся, бо Я іх паслаў”.</verse>
				<verse number="21">Дык зыйшоў Пётар да тых людзей і сказаў: “Гэта я той, каторага шукаеце. Што за прычына, дзеля якой вы прыбылі?”</verse>
				<verse number="22">Яны адказалі: “Сотнік Карнэль, чалавек справядлівы і багабойны, аб чым можа засьведчыць увесь народ Юдэйскі, атрымаў ад анёла сьвятога даручэньне паклікаць цябе ў свой дом і выслухаць тое, што ты скажаш”.</verse>
				<verse number="23">Тады Пётр запрасіў іх у дом і пачаставаў. А на другі дзень у таварыстве некаторых братоў з Ёппы разам з імі выбраўся ў дарогу.</verse>
				<verse number="24">На другі дзень прыбылі ў Цэзарэю. Карнэль жа чакаў на іх, склікаўшы сваіх сваякоў і блізкіх прыяцеляў.</verse>
				<verse number="25">І калі Пётар уваходзіў, Карнэль выйшаў яму на сустрач, упаў яму да ног і пакланіўся.</verse>
				<verse number="26">Пётар жа падняў яго, кажучы: “Устань, бо і я такі самы чалавек”.</verse>
				<verse number="27">І, гутарачы з ім, увайшоў у дом і знайшоў там шмат сабраўшыхся,</verse>
				<verse number="28">і сказаў ім: “Ведаеце, што Юдэю нельга спатыкацца або гасьціць з чужынцамі. Але Бог мне аб’явіў, што ніводнага чалавека нельга лічыць паганым і нячыстым.</verse>
				<verse number="29">Таму вось, запрошаны, я, не сумняваючыся, прыбыў. Дык цяпер пытаюся, навошта мяне запрасілі?”</verse>
				<verse number="30">І Карнэль адказаў: “Чатыры дні таму а дзевятай гадзіне маліўся я ў сваім доме, і явіўся перада мною муж у бліскучай шаце,</verse>
				<verse number="31">і сказаў: “Карнэль, твая малітва выслухана, і Бог успомніў на твае міласьціны.</verse>
				<verse number="32">Дык пашлі ў Ёппу і пакліч Сымона, званага Пятром. Ён гасьціць у доме Сымона гарбара каля мора”.</verse>
				<verse number="33">Дык я паслаў, не марудзячы, па цябе, і ты добра зрабіў, што прыйшоў. Цяпер усе мы стаім перад Богам, каб паслухаць усяго, што табе Госпад даручыў”.</verse>
				<verse number="34">Тады Пётар, адкрыўшы вусны, сказаў: “Я сапраўды пераконваюся, што Бог не зважае на асобу,</verse>
				<verse number="35">але ў кожным народзе мілы яму той, хто баіцца Яго і спаганяе справядлівасьць.</verse>
				<verse number="36">Паслаў Ён сваё Слова сынам Ізраэля, абшчаючы ім мір праз Езуса Хрыста. Ён — Госпад усіх.</verse>
				<verse number="37">Вы ведаеце, што адбывалася ва ўсёй Юдэі, пачынаючы ад Галілеі, па хросьце, які прапаведываў Ян;</verse>
				<verse number="38">пра Езуса з Назарэту, каторага Бог намасьціў Духам Сьвятым і магутнасьцю, што хадзіў Ён, чынячы дабро і аздараўляючы ўсіх апанаваных дэманам, бо Бог быў з Ім.</verse>
				<verse number="39">І мы — сьведкі ўсяго, што Ён учыніў у зямлі Юдэйскай і ў Ерузаліме. Яго вось забілі, павесіўшы на дрэве.</verse>
				<verse number="40">Але Бог уваскрасіў Яго на трэці дзень і даў Яму аб’яўляцца,</verse>
				<verse number="41">ды не ўсяму народу, але сьведкам, выбраным наперад Богам, нам, каторыя з Ім елі і пілі па ўваскрасеньні Ягоным.</verse>
				<verse number="42">І Ён нам загадаў вясьціць і сьведчыць народу, што Ён устаноўлены Богам суддзёю жывых і памёршых.</verse>
				<verse number="43">І ўсе прарокі сьведчаць гэта, што кожны, хто верыць у Яго, атрымае адпушчэньне грахоў праз імя Яго”.</verse>
				<verse number="44">І калі Пётар яшчэ гаварыў гэта, Дух Сьвяты зыйшоў на ўсіх, каторыя слухалі слова.</verse>
				<verse number="45">Дык веручыя з абрэзаных, прыйшоўшыя з Пятром, былі надта зьдзіўлены, што дар Духа Сьвятога вылітыы быў таксама на паганаў,</verse>
				<verse number="46">бо чулі іх гаворачымі (чужымі) мовамі і славячымі Бога. Тады вось азваўся Пётар:</verse>
				<verse number="47">“Хто можа забараніць хрысьціць тых, што атрымалі Духа Сьвятога, як і мы?”</verse>
				<verse number="48">І загадаў іх хрысьціць у імя Езуса Хрыста. Тады прасілі яго затрымацца ў іх некалікі дзён.</verse>
			</chapter>
			<chapter number="11">
				<verse number="1">Апосталы ж і браты, што былі ў Юдэі, даведаліся, што і пагане прынялі слова Божае.</verse>
				<verse number="2">Дзеля таго, калі Пётар прыбыў у Ерузалім, веручыя з абрэзаных дакаралі яго:</verse>
				<verse number="3">кажучы: “Ты пайшоў да людзей неабрэзаных ды еў з імі”.</verse>
				<verse number="4">Тады Пётар пачаў выясьняць па парадку, кажучы:</verse>
				<verse number="5">“Калі я быў у горадзе Ёппе і маліўся, у захапленьні ўбачыў зьяву, як нейкі прадмет, падобны на вялікі абрус, за чатыры канцы спускаўся з неба, аж спусьціўся каля мяне.</verse>
				<verse number="6">І, прыглядаючыся да яго пільна, заўважыў на ім чацьвераногіх зямлі, зьвяроў і паўзуноў ды птушкі нябесныя.</verse>
				<verse number="7">Ды пачуў я голас, кажучы мне: “Устань, Пётар, забівай і еш!”</verse>
				<verse number="8">Я адказаў: “Ніякім чынам, Госпадзе! Ніколі штосьці паганага або нячыстага ня браў я ў свае вусны”.</verse>
				<verse number="9">Але голас з неба азваўся паўторна: “Што Бог ачысьціў, ты не называй нячыстым!”</verse>
				<verse number="10">І так паўтарылася тры разы, і зноў усё было ўзята ў неба.</verse>
				<verse number="11">І зараз жа перад домам, у якім мы прабывалі, паявіліся трох мужчын, пасланыя з Цэзарэі да мяне.</verse>
				<verse number="12">І сказаў мне Дух, каб я, не сумняваючыся, пайшоў з імі. А разам са мной пайшлі таксама тых шэсьць братоў, і мы разам прыбылі ў дом таго чалавека.</verse>
				<verse number="13">Ён вось нам расказаў, як убачыў анёла, які зьявіўся ў яго доме, і сказаў: “Пашлі ў Ёппу і пакліч Сымона, званага Пятром.</verse>
				<verse number="14">Ён скажа табе словы, праз якія будзеш збаўлены ты і ўвесь дом твой”.</verse>
				<verse number="15">Калі ж я пачаў навучаць, Дух Сьвяты зыйшоў на іх, як і на нас на пачатку.</verse>
				<verse number="16">І прыпомніў я тады словы, сказаныя Госпадам: “Ян хрысьціў вадою, вы ж будзеце ахрышчаны Духам Сьвятым”.</verse>
				<verse number="17">Дык калі Бог даў ім такі самы дар, як і нам, каторыя ўверылі ў Госпада Езуса Хрыста, то хто ж я, каб мог працівіцца Богу”.</verse>
				<verse number="18">Пачуўшы гэта, усе супакоіліся ды славілі Бога, і казалі: “Дык і паганам даў Бог ласку навяртаньня дзеля жыцьця”.</verse>
				<verse number="19">А тыя, што былі расьсеяны дзеля перасьледваньня, узьнікішага з прычыны Сьцяпана, дабраліся аж да Фэніцыі, і Кіпру, і Антыёхіі, абвяшчаючы слова адно толькі Юдэям.</verse>
				<verse number="20">З іх жа некаторыя былі Кіпрыйцы і Цырэнэйцы, якія, прыбыўшы ў Антыёхію, сталі навучаць і Грэкаў, абвяшчаючы добрую вестку пра Госпада Езуса.</verse>
				<verse number="21">І рука Госпадава была з імі, і многія ўверылі і навярнуліся да Госпада.</verse>
				<verse number="22">І вестка пра гэта дайшла да вушэй царквы ў Ерузаліме, дык паслалі Барнабу ў Антыёхію.</verse>
				<verse number="23">Калі ён прыбыў і ўбачыў ласку Божую, усьцешыўся ды заахвочваў усіх, каб усім сэрцам трывалі пры Госпадзе.</verse>
				<verse number="24">А быў ён чалавек добры і поўны Духа Сьвятога ды веры. І вялікая грамада прыхінулася да Госпада.</verse>
				<verse number="25">Пасьля ён направіўся ў Тарс, каб адшукаць Саўла.</verse>
				<verse number="26">І калі знайшоў яго, прывёў у Антыёхію, ды цэлы год працавалі разам у царкве, навучаючы вялікую грамаду людзей. І ў Антыёхіі першы раз вучняў назвалі хрысьціянамі.</verse>
				<verse number="27">У той вось час з Ерузаліму ў Антыёхію прыбылі прарокі.</verse>
				<verse number="28">І вось адзін з іх, імем Агаб, устаўшы, прадказваў праз Духа, што па ўсёй зямлі мае быць вялікі голад; і стаўся ён за Кляўдыя.</verse>
				<verse number="29">Дык вучні вырашылі, што кожны па магчымасьці мае ўспамагчы братоў, пражываючых у Юдэі.</verse>
				<verse number="30">Так яны і зрабілі, пасылаючы (дапамогу старшым) праз Барнабу і Саўла.</verse>
			</chapter>
			<chapter number="12">
				<verse number="1">У гэтым часе Герод пачаў перасьледаваць некаторых з царквы</verse>
				<verse number="2">А Якуба, брата Яна, забіў мячом.</verse>
				<verse number="3">І калі заўважыў, што гэта спадабалася Юдэям, увязьніў апрача таго і Пятра. А былі гэта дні Праснакоў.</verse>
				<verse number="4">Калі яго схапіў, укінуў у вязьніцу ды аддаў пільнаваць чатыром вартаўнікам, манючыся па сьвяце Пасхі вывесьці яго народу.</verse>
				<verse number="5">І быў Пётар вартаваны ў вастрозе. А царква безупынна малілася за яго да Бога.</verse>
				<verse number="6">У ноч, па каторай Герод меўся вывесьці яго, Пётар, скаваны падвойным ланцугом, спаў між двух жаўнераў, і вартаўнікі перад брамай пільнавалі вастрог.</verse>
				<verse number="7">І вось паявіўся анёл Госпадаў, і сьвятло зазьзяла ў каморы; і, ткнуўшы ў бок, абудзіў Пятра і сказаў: “Устань хутчэй”! І апалі ланцугі з рук ягоных.</verse>
				<verse number="8">І сказаў яму анёл: "Падперажыся ды абуй сандалы твае!” І ён так зрабіў. Далей казаў яму: "Надзень вопратку тваю ды хадзі за мной”.</verse>
				<verse number="9">І, выйшаўшы, ішоў за ім, але ня ведаў, ці гэта праўда, што анёл робіць, ці можа бачыць прывід.</verse>
				<verse number="10">Мінулі першую і другую варту ды дайшлі да жалезнай брамы, каторая вяла ў горад, якая сама адчынілася перад імі. Выйшлі тады і прайшлі адну вуліцу, і зараз анёл пакінуў яго.</verse>
				<verse number="11">Тады Пётар ачухаўся і сказаў: "Цяпер ведаю сапраўды, што Госпад паслаў анёла свайго ды вырваў мяне з рукі Герода і ад усяго, чаго чакаў народ Юдэйскі."</verse>
				<verse number="12">Паразважаўшы, пайшоў у дом Марыі, маткі Яна, званага Маркам, дзе былі сабраўшыся многія на малітве.</verse>
				<verse number="13">І калі пастукаў у дзьверы, прыбегла дзяўчына на імя Рода, паслухаць, хто там.</verse>
				<verse number="14">І, пазнаўшы голас Пятра, з радасьці не адчыніла дзьвераў, але пабегла паведаміць, што Пётар стаіць перад дзьвярыма.</verse>
				<verse number="15">А яны сказалі ёй: "Дурніца”! Яна ж даказвала, што гэта так. Яны сказалі: "Гэта хіба анёл ягоны".</verse>
				<verse number="16">А Пётар стукаўся далей. Калі ж нарэшце адчынілі, убачылі яго і надта зьдзівіліся.</verse>
				<verse number="17">Ён жа, даўшы ім знак рукою маўчаць, расказаў, як Госпад вывеў яго з вастрога, і сказаў: "Паведаміце пра гэта Якубу і братам". І, выйшаўшы, пайшоў у другое месца.</verse>
				<verse number="18">Калі ж настаў дзень, між жаўнераў узьнікла немалая трывога дзеля зьнікненьня Пятра.</verse>
				<verse number="19">Герод загадаў шукаць яго, а, не знайшоўшы, праслухаў вартаўнікоў і загадаў іх пакараць сьмерцю. І, перабраўшыся з Юдэі ў Цэзарэю, там затрымаўся.</verse>
				<verse number="20">А ён дужа злаваўся на жыхароў Тыру і Сідону. Але яны аднадушна прыбылі да яго, і, перацягнуўшы на свой бок Бласта, палацовага каралеўскага, прасілі аб мір, бо іх край жывіўся з каралеўскага.</verse>
				<verse number="21">У вызначаны ж дзень кароль Герод, адзеўшыся ў каралеўскія шаты, сеў на пасадзе і прамаўляў да іх.</verse>
				<verse number="22">А народ крычаў: “Гэта голас бога, а не чалавека!”</verse>
				<verse number="23">І як бач ударыў яго анёл Госпадаў, таму што ён не аддаў Богу належнай хвалы, і ён памёр, сточаны чарвямі.</verse>
				<verse number="24">Слова ж Госпадава расло і памнажалася.</verse>
				<verse number="25">А Барнаба і Саўл, споўнішы сваё даручэньне, вярнуліся з Ерузаліму, узяўшы з сабой Яна, званага Маркам.</verse>
			</chapter>
			<chapter number="13">
				<verse number="1">У Антыёхіі, у тамтэйшай царкве, былі некаторыя прарокі і настаўнікі: Барнаба і Сымон, званы Нігер, Люцыян Цырэнэец і Манаэн, каторы гадаваўся разам з Геродам тэтрархам, ды Саўл.</verse>
				<verse number="2">І калі яны адпраўлялі службу Госпадаву і пасьцілі, сказаў ім Дух Сьвяты: "Вылучыце мне Барнабу і Саўла на дзейнасьць, на якую Я іх паклікаў.</verse>
				<verse number="3">Тады з постам і малітваю ўсклалі на іx рукі і адпусьцілі.</verse>
				<verse number="4">І яны, ведзеныя Духам Сьвятым, накіраваліся ў Сэлеўцыю, а адтуль — на Кіпр.</verse>
				<verse number="5">І калі прыбылі ў Саляміну, вясьцілі слова Божае у сынагогах Юдэйскіх. Мелі ж яны Яна ў дапамогу.</verse>
				<verse number="6">І, ідучы праз увесь востраў, дайшлі да Пафы. Там напаткалі аднаго чараўніка, фальшывага Юдэйскага прарока, на імя Барезус.</verse>
				<verse number="7">Ён быў пры праконсуле Сяргею Паўле, чалавеку разважным. Ён, паклікаўшы Барнабу і Саўла, хацеў паслухаць слова Божае.</verse>
				<verse number="8">Але працівіўся ім Элімас, чараўнік, так бо тлумачыцца імя ягонае, і імкнуўся праконсула адвярнуць ад веры.</verse>
				<verse number="9">Тады Саўл, каторы такжа завецца Паўлам, напоўнены Духам Сьвятым, паглядзеў на яго пільна і сказаў:</verse>
				<verse number="10">“О ты, сыне д'ябла, поўны ўсякага ашуканства ды ўсякай крывадушнасьці, вораг усякай справядлівасьці! Ці не перастанеш ты крывіць простых дарог Госпадавых?</verse>
				<verse number="11">Вось жа цяпер дакране цябе рука Госпадава; і будзеш сьляпы, і нейкі час ня будзеш бачыць сонца". І зараз жа найшла на яго цемра і сьлепата, і ён хадзіў кругом, шукаючы, каб хто яго вёў за руку.</verse>
				<verse number="12">Бачачы, што здарылася, праконсул уверыў, зьдзіўлены навукай Госпадавай.</verse>
				<verse number="13">Адплыўшы з Пафы, Паўла і яго таварышы прыбылі ў Пэргэ ў Памфіліі, а Ян вярнуўся ў Ерузалім, адыйшоўшы ад іх.</verse>
				<verse number="14">Яны ж прайшлі Пэргэ і дайшлі да Антыёхіі Пісідзкай; і ў суботу ўвайшлі ў сынагогу, і там паселі.</verse>
				<verse number="15">Па прачытаньні Закону і Прарокаў начальнікі сынагогі паслалі па іх і сказалі: “Калі маеце мужы, браты, нейкае слова заахвоты для народу, прамоўце!”</verse>
				<verse number="16">Тады падняўся Павал, і, даўшы знак рукою маўчаць, прамовіў: "Слухайце, мужы Ізраэльскія ды тыя, што баіцёся Бога!</verse>
				<verse number="17">Бог гэтага народу Ізраэльскага выбраў нашых бацькоў ды ўзвысіў народ, калі былі жыхарамі зямлі Эгіпецкай, і магутнаю рукою вывеў іх з яе.</verse>
				<verse number="18">І каля сарака гадоў зносіў цярпліва іхнія абычаі ў пустыні.</verse>
				<verse number="19">Ды, выгубіўшы сем народаў у зямлі Ханаан, жэрабем падзяліў зямлю ім</verse>
				<verse number="20">меней болей праз чатырыста пяцьдзесят гадоў. Потым даваў ім суддзяў аж да прарока Самуэля.</verse>
				<verse number="21">І калі пазьней прасілі караля, даў ім Бог Саўла, сына Ціса, з пакаленьня Бэн'яміна на сорак гадоў.</verse>
				<verse number="22">А калі яго адкінуў, паставіў ім каралём Давіда, пра якога даў сьведчаньне, кажучы: "Знайшоў Я Давіда, сына Есэя, чалавека па сэрцы Маім, каторы ва ўсім споўніць волю Маю”.</verse>
				<verse number="23">З яго патомства, паводле абяцаньня, Бог падняў для Ізраэля Збаўцу Езуса,</verse>
				<verse number="24">перад прыходам якога Ян прапаведываў хрост навяртаньня ўсяму народу Ізраэля.</verse>
				<verse number="25">А пад канец свайго шляху Ян казаў: "Я ня той, за каго вы мяне ўважаеце. Але пасьля мяне прыйдзе Той, катораму я ня варты разьвязаць сандалаў на нагах”.</verse>
				<verse number="26">Мужы браты, сыны роду Абрагама, і тыя з-паміж вас, што баяцца Бога! Нам паслана слова збаўленьня гэтага.</verse>
				<verse number="27">Жыхары Ерузаліма ды іх начальнікі не прызналі Яго ды, асуджаючы Яго, споўнілі прадказаньні Прарокаў, чытаныя кожную суботу,</verse>
				<verse number="28">і, не знаходзячы ў Ім ніякай віны, вартай сьмерці, дамагаліся ад Пілата, каб Яго забіць.</verse>
				<verse number="29">А калі выканалі ўсё, што пра Яго было напісана, зьнялі Яго з крыжа і палажылі ў магілу.</verse>
				<verse number="30">Але Бог уваскрасіў Яго з памёршых,</verse>
				<verse number="31">і Ён паказваўся многа дзён тым, што з Ім разам прыйшлі з Галілеі ў Ерузалім, якія цяпер сьведчаць аб Ім перад народам.</verse>
				<verse number="32">І мы абвяшчаем вам добрую вестку, што абяцаньне, дадзенае бацькам</verse>
				<verse number="33">Бог споўніў адносна нас, іх дзяцей, уваскрашаючы Езуса, як напісана ў другім Псальме: “Ты — Сын Мой. Я сёньня нарадзіў Цябе”.</verse>
				<verse number="34">А што Яго ўваскрасіў з памёршых і што Ён ня мае спарахнець, так сказаў: “Дам вам сьвятасьці Давіда напэўна”.</verse>
				<verse number="35">І ў іншым месцы кажа: “Не дасі сьвятому Твайму бачыць зьнішчэньне”.</verse>
				<verse number="36">Бо Давід, паслужыўшы свайму пакаленьню, заснуў з волі Божай і быў пахаваны пры сваіх бацьках, і ўбачыў спарахненьне.</verse>
				<verse number="37">Але Той, каго Бог уваскрасіў, ня бачыў зьнішчэньня.</verse>
				<verse number="38">Мужы браты, хай будзе вам ведама, што абвяшчаецца вам адпушчэньне грахоў праз Яго; ад усіх грахоў, ад якіх не маглі быць апраўданы ў Законе Майсея,</verse>
				<verse number="39">у Ім кожны, хто ўверыць, апраўдаецца.</verse>
				<verse number="40">Дык глядзіце, каб ня споўніліся на вас словы Прарокаў:</verse>
				<verse number="41">“Глядзіце вы, пагарджаючыя, дзівуйцеся ды адыйдзіцеся, бо ў дні вашыя спаўняецца дакон, катораму вы б ня ўверылі, калі б вам хтосьці аб ім гаварыў”.</verse>
				<verse number="42">Калі ж яны выходзілі, прасілі іх, каб яны ў наступную суботу гаварылі тыя самыя словы.</verse>
				<verse number="43">А як разыйшлася сынагога, многа Юдэяў і пабожных празэлітаў праводзілі Паўла і Барнабу, каторыя заахвочвалі іх да трываньня ў ласцы Божай.</verse>
				<verse number="44">А ў наступную суботу блізу ўвесь горад зыйшоўся слухаць слова Божае.</verse>
				<verse number="45">Калі ж Юдэі ўбачылі натоўпы, ахапіла іх зайздрасьць, і, блюзьнячы, пярэчылі таму, што навучаў Павал.</verse>
				<verse number="46">Тады Павал і Барнаба сказалі адважна: "Перш вам належалася вясьціць слова Божае, але калі вы яго адкідваеце ды самі сябе ўважаеце за нягодных жыцьця вечнага, ды мы зьвернемся да паганаў.</verse>
				<verse number="47">Бо гэтак загадаў нам Госпад: “Устанавіў Я цябе сьвятлом для паганаў, каб быў ты збаўленьнем аж па скрай зямлі”.</verse>
				<verse number="48">Пагане ж, чуючы гэта, цешыліся ды славілі слова Госпадава, і ўсе, прызначаныя да жыцьця вечнага, уверылі.</verse>
				<verse number="49">І слова Госпадава разносілася па ўсім краі.</verse>
				<verse number="50">Тым часам Юдэі падбурылі пабожных і паважаных жанчынаў ды знаных грамадзянаў і ўчынілі перасьледаваньне Паўла і Барнабы, ды выкінулі іх са сваіх межаў.</verse>
				<verse number="51">А яны, абтросшы на іх пыл ад ног сваіх, направіліся ў Іконію.</verse>
				<verse number="52">Вучні ж былі поўныя радасьці і Духа Сьвятога.</verse>
			</chapter>
			<chapter number="14">
				<verse number="1">Падобна ў Іконіі ўвайшлі яны ў Юдэйскую сынагогу і навучалі так, што многа Юдэяў і Грэкаў уверыла.</verse>
				<verse number="2">Але тыя Юдэі, што ня ўверылі, падбуралі і пад'юджвалі паганаў супраць братоў.</verse>
				<verse number="3">Аднак Павал і Барнаба прабылі там доўгі час і навучалі адважна ў Госпадзе, каторы сьведчыў слову ласкі сваёй цудамі і знакамі, якія чыніў іхнімі рукамі.</verse>
				<verse number="4">Дык жыхары горада падзяліліся: і адны былі з Юдэямі, а другія — з апосталамі.</verse>
				<verse number="5">Калі аднак апосталы даведаліся, што пагане і Юдэі сумесна з начальнікамі сваімі маняцца зьняважыць іх і ўкаменаваць,</verse>
				<verse number="6">уцяклі ў гарады Лікаонскія, Лістру і Дэрбу, і ў іхнія ваколіцы,</verse>
				<verse number="7">і там эвангелізавалі.</verse>
				<verse number="8">У Лістры жыў адзін чалавек, хворы на ногі, калека ад нараджэньня, які ніколі не хадзіў.</verse>
				<verse number="9">Ён слухаў, што казаў Павал. Той жа глянуў на яго ўважна ды, бачачы, што ён мае веру, патрэбную для аздараўленьня,</verse>
				<verse number="10">сказаў моцным голасам: “Стань проста на ногі твае!” І той падскочыў і стаў хадзіць.</verse>
				<verse number="11">І грамады, бачачы, што ўчыніў Павал, пачалі моцна крычаць па-лікаонску: “Багі сталіся падобнымі да людзей і зыйшлі да нас!”</verse>
				<verse number="12">І назвалі Барнабу Зэўсам, а Паўла — Мэркурам, бо ён быў правадыром у слове.</verse>
				<verse number="13">А сьвятар Зэўса, каторы меў сьвятыню перад горадам, прывёў прад браму валы ды прынёс вянкі, і хацеў разам з народам скласьці ахвяру.</verse>
				<verse number="14">Калі пра гэта даведаліся Барнаба і Павал, разьдзёрлі адзеньне ды кінуліся ў народ, крычучы:</verse>
				<verse number="15">“Людзі, што гэта вы робіце? І мы людзі сьмяротныя, падобныя да вас. Эвангелізуем вас, каб вы адвярнуліся ад гэтых марнасьцяў да Бога жывога, каторы стварыў неба і зямлю, і мора, ды ўсё, што ў іх знаходзіцца.</verse>
				<verse number="16">Дапусьціў Ён у даўнейшых часах, каб народ кожны хадзіў сваімі дарогамі,</verse>
				<verse number="17">але не пераставаў сьведчыць ад сабе, чынячы дабро, даючы вам дождж з неба, урадлівыя леты, кормячы вас ды сэрцы вашыя напаўняючы радасьцю”.</verse>
				<verse number="18">І гэтымі словамі ледзь стрымалі натоўп, каб не складалі ім ахвяры.</verse>
				<verse number="19">Тым часам падыйшлі Юдэі з Антыёхіі і Іконіі, і падбурылі грамады, і ўкаменавалі Паўла ды выцягнулі яго за горад, думаючы, што ён мёртвы.</verse>
				<verse number="20">Але калі сабраліся вакол яго вучні, падняўся і пайшоў у горад, а на другі дзень разам з Барнабай направіўся ў Дэрбу.</verse>
				<verse number="21">І ў гэтым горадзе вясьцілі Эвангельле, і здабылі многа вучняў, а пасьля вярнуліся ў Лістру, Іконію ды Антыёхію,</verse>
				<verse number="22">умацоўваючы душы вучняў, заахвочваючы іх да трываньня ў веры, бо каб ўвайсьці ў Каралеўства Божае, трэба прайсьці праз многа мукаў.</verse>
				<verse number="23">Потым з малітвай і постам для кожнае царквы прызначылі старшых ды даручылі іх Госпаду, у каторага ўверылі.</verse>
				<verse number="24">І прайшлі праз Пісідыю ў Памфілію,</verse>
				<verse number="25">і вясьцілі слова ў Пэргэ, а затым пайшлі ў Аталію.</verse>
				<verse number="26">І адкуль паплылі ў Антыёхію, адтуль былі аддадзены ласцы Божай на справу, якую выканалі.</verse>
				<verse number="27">Вярнуўшыся, склікалі царкву і расказалі, што ўчыніў Бог з імі, ды як адкрыў Ён дзьверы веры паганам.</verse>
				<verse number="28">І шмат часу былі яны сярод вучняў.</verse>
			</chapter>
			<chapter number="15">
				<verse number="1">Некаторыя, паходзячыя з Юдэі, навучалі братоў: “Калі ня будзеце абрэзаныя па звычаю Майсея, ня можаце быць збаўлены”.</verse>
				<verse number="2">Дзеля таго ўзьнікла шмат немалых спрэчак і звадак паміж імі ды Паўлам і Барнабай, так што вырашылі, каб Павал і Барнаба ды яшчэ некалькі з іх пайшлі дзеля гэтае справы ў Ерузалім да апосталаў і старшых.</verse>
				<verse number="3">Дык, пасланыя царквою, ішлі яны праз Фэніцыю і Самарыю, расказваючы пра навярненьне паганў, чым выклікалі ў братоў вялікую радасьць.</verse>
				<verse number="4">Калі ж прыбылі ў Ерузалім, былі прынятыя царквою і апосталамі ды старшымі, і расказалі ім, як Бог дзейнічаў праз іх.</verse>
				<verse number="5">Але некаторыя навернутыя з герэзіі фарысэйскай супрацівіліся і сказалі: “Трэба абрэзаць іх і загадаць берагчы закон Майсея!”</verse>
				<verse number="6">Дык сабраліся апосталы і старшыя разгледзець гэтую справу.</verse>
				<verse number="7">Калі па гэтым узьнікла вялікая спрэчка, тады ўстаў Пётар і сказаў ім: “Мужы браты, вы ведаеце, што Бог з даўных дзён выбраў з нас, каб з вуснаў маіх пагане пачулі слова Эвангельля ды ўверылі.</verse>
				<verse number="8">І Бог, што ведае сэрцы, засьведчыў гэта, даючы ім Духа Сьвятога, як і нам,</verse>
				<verse number="9">і не зрабіў ніякай розьніцы між намі і імі, ачышчаючы сэрцы іхнія верай.</verse>
				<verse number="10">Дык чаму цяпер спакушаеце Бога, ускладаючы на вучняў ярмо, каторага ані бацькі нашыя, ані мы самі не змаглі насіць?</verse>
				<verse number="11">Мы аднак верым, што праз ласку Госпада Езуса будзем збаўлены, як і яны”.</verse>
				<verse number="12">І замоўкла ўся грамада, і слухалі аповед Барнабы і Паўла пра многасьць цудаў і знакаў, учыненых Богам праз іх сярод паганаў.</verse>
				<verse number="13">І калі яны перасталі расказваць, адказваючы, Якуб сказаў: “Мужы браты, паслухайце мяне.</verse>
				<verse number="14">Сымон расказаў, як Бог сам выбраў сабе з-паміж паганаў народ для імя свайго,</verse>
				<verse number="15">і з гэтым згаджаюцца словы Прарокаў, як напісана:</verse>
				<verse number="16">“Потым вярнуся і адбудую ўпаўшую палатку Давіда, і адбудую руіны яе, і ўзнаўлю яе,</verse>
				<verse number="17">каб рэшта людзей шукала Госпада, ды ўсе народы, над каторымі будзе прызывана імя Маё. Так кажа Госпад, каторы робіць</verse>
				<verse number="18">прадказаныя спрадвеку падзеі”.</verse>
				<verse number="19">Таму лічу, што ня трэба непакоіць тых, каторыя з паганаў навярнуліся да Бога,</verse>
				<verse number="20">але напісаць ім, каб сьцерагліся ежы, ахвяраванай балванам, распусты, і ўсяго задушанага, і крыві.</verse>
				<verse number="21">Бо Майсей ад найдаўнейшых пакаленьняў мае такіх, што ў паасобных гарадах абвяшчаюць яго ў сынагогах, у кожную суботу чытаючы яго”.</verse>
				<verse number="22">Тады апосталы і старшыя з усёй царквою надумалі выбраць мужоў першых з-паміж братоў, Юду, званага Барсабай, і Сілу, ды паслаць іх у Антыёхію разам з Барнабай і Паўлам,</verse>
				<verse number="23">паслаўшы праз іх ліст: “Апосталы, і старшыя, і браты, тым, што жывуць у Антыёхіі, Сырыі і Цыліцыі, братам з паганаў, прывітаньне!</verse>
				<verse number="24">Мы даведаліся, што некаторыя з нашых без нашага даручэньня занепакоілі вас словамі, трывожачы сэрцы вашыя.</verse>
				<verse number="25">Дык мы, сабраўшыся разам, вырашылі паслаць да вас выбраных людзей разам з дарагімі нам Барнабай і Паўлам,</verse>
				<verse number="26">людзьмі, каторыя для імя Госпада нашага Езуса Хрыста аддалі жыцьцё сваё.</verse>
				<verse number="27">Дык пасылаем Юду і Сілу, каторыя перакажуць словамі тое самае.</verse>
				<verse number="28">Бо Духу Сьвятому і нам надумалася справядлівым не накладаць на вас аніякага цяжару, апрача таго, што неабходна:</verse>
				<verse number="29">паўстрымацца ад ахвяр для ідалаў, ад крыві, ад таго, што задушана, ды ад распусты. Добра зробіце, калі ад гэтых рэчаў паўстрымаецеся. Бывайце”.</verse>
				<verse number="30">Тыя ж, пасланыя, прыбылі ў Антыёхію, і, сабраўшы народ, аддалі яму ліст.</verse>
				<verse number="31">Калі яго прачыталі, усьцешыліся з яго пацяшаючага зьместу.</verse>
				<verse number="32">А Юда і Сіла, якія і самі былі прарокамі, у частых прамовах пацяшалі братоў і ўмацоўвалі іх.</verse>
				<verse number="33">Па нейкім часе адаслалі іх браты з прывітаньнем міру да тых, каторыя іх паслалі.</verse>
				<verse number="34">Але Сіла вырашыў застацца тамака.</verse>
				<verse number="35">А Павал і Барнаба жылі ў Антыёхіі, навучаючы і абвяшчаючы з многімі іншымі слова Госпадава.</verse>
				<verse number="36">Па нейкім часе Павал сказаў Барнабе: “Вернемся і наведаем братоў ва усіх гарадах, у якіх мы вясьцілі слова Госпадава, і паглядзім, як маюцца”.</verse>
				<verse number="37">Барнаба хацеў ўзяць з сабой Яна, званага Маркам,</verse>
				<verse number="38">але Павал судзіў, што за тое, што ён адыйшоў ад іх у Памфіліі і не хацеў працаваць з імі, не належыцца браць яго.</verse>
				<verse number="39">І дайшло да сваркі, так што разьдзяліліся, і Барнаба ўзяў Марка, і паплыў на Кіпр,</verse>
				<verse number="40">Павал жа выбраў Сілу і пайшоў, даручаны братамі ласцы Госпада.</verse>
				<verse number="41">І праходзіў праз Сырыю і Цыліцыю, умацоўваючы цэрквы.</verse>
			</chapter>
			<chapter number="16">
				<verse number="1">І прыбыў ён у Дэрбу і Лістру. І быў там адзін вучань імем Цімафей, сын веручай жанчыны і бацькі Грэка.</verse>
				<verse number="2">Браты з Лістры і Іконіі добра аб ім сьведчылі.</verse>
				<verse number="3">Яго Павал захацеў узяць у дарогу з сабой і абрэзаў яго дзеля Юдэяў, пражываючых у тых мясцовасьцях, бо ведалі яны ўсе, што бацька яго быў Грэкам.</verse>
				<verse number="4">Калі ж праходзілі праз гарады, загадваў ім берагчы прынятыя апосталамі і старшымі ў Ерузаліме пастановы.</verse>
				<verse number="5">І цэрквы ўмацоўваліся вераю і штодзень расьлі лікам.</verse>
				<verse number="6">Затым перайшлі яны Фрыгію і краіну Галятыйскую, бо Дух Сьвяты забараніў ім вясьціць слова ў Азіі.</verse>
				<verse number="7">Прыбыўшы ў ваколіцы Мізіі, прабавалі ісьці ў Бітынію, і Дух Езуса не дазволіў ім.</verse>
				<verse number="8">Перайшоўшы Мізію, яны направіліся ў Трааду.</verse>
				<verse number="9">І тут ноччу Павал меў зьяву: нейкі Македонец, стаў перад ім і прасіў яго, кажучы: “Прыйдзі ў Македонію, дапамажы нам”.</verse>
				<verse number="10">Як пабачыў ён зьяву, мы, не марудзячы, вырашылі направіцца ў Македонію, у перакананьні, што Бог паклікаў нас эвангелізаваць іх.</verse>
				<verse number="11">Выплыўшы з Трады, паплылі мы проста ў Саматрацыю, а на другі дзень — у Нэапаль;</verse>
				<verse number="12">а адтуль — у Філіпы, галоўны горад той часткі Македоніі, каторы ёсьць (рымскай) калёніяй. У гэтым горадзе былі мы некалькі дзён.</verse>
				<verse number="13">А ў суботу выйшлі мы за браму да ракі, дзе спадзяваліся знайсьці месца малітвы, і, сеўшы, гутарылі з сабраўшыміся жанчынамі.</verse>
				<verse number="14">І слухала адна багабойная жанчына, імем Лідзія, родам з горада Тыятыры, што прадавала пурпур, і Госпад адчыніў ёй сэрца на словы Паўла.</verse>
				<verse number="15">І калі была ахрышчана разам з домам сваім, прасіла нас: “Калі маеце мяне за верную Госпаду, увайдзіце ў дом мой і пражывайце”, і змусіла нас.</verse>
				<verse number="16">І сталася, калі мы ішлі на малітву, пераняла нас нейкая дзяўчына, якая мела духа, каторы варажыў, і прыносіла яна многа даходу сваім панам.</verse>
				<verse number="17">Яна вось, бягучы за Паўлам і за намі, крычала: “Гэтыя людзі — слугі Бога Узвышняга, яны вясьцяць вам дарогу збаўленьня”.</verse>
				<verse number="18">І рабіла яна гэта шмат дзён. Павал жа, маючы досыць гэтага, павярнуўся і сказаў духу: “Загадваю табе у імя Езуса Хрыста, выйдзі з яе!”, і ў той момант ён выйшаў.</verse>
				<verse number="19">Калі яе паны ўбачылі, што надзея даходу зьнікла, дык схапілі Паўла і Сілу, і завалаклі на рынак да начальнікаў,</verse>
				<verse number="20">і, аддаўшы іх магістрату, сказалі: “Гэтыя людзі, будучы Юдэямі, уводзяць у замяшаньне наш народ</verse>
				<verse number="21">і абвяшчаюць звычаі, каторыя нам, Рымлянам, ня сьлед прыймаць ды выконваць”.</verse>
				<verse number="22">І сабраўся натоўп супраць іх, дык магістрат загадаў зьдзерці з іх адзеньне і хвастаць розгамі.</verse>
				<verse number="23">І, зьбіўшы іх моцна, укінулі ў вастрог, загадваючы варце пільна іх вартаваць.</verse>
				<verse number="24">Атрымаўшы такі загад, вартавы пасадзіў іх ў унутраную вязьніцу і ногі іх замкнуў у калоду.</verse>
				<verse number="25">Апоўначы Павал і Сіла маліліся і сьпявалі Богу гімны, і іншыя вязьні слухалі іх.</verse>
				<verse number="26">Раптам сталася вялікае трасеньне, аж захісталіся падмуркі вастрога, і адкрыліся ўсе дзьверы ды з усіх апалі путы.</verse>
				<verse number="27">Калі вартавы прачнуўся і ўбачыў дзьверы вастрога адчыненыя, схапіў меч і хацеў забіць сябе, думаючы, што вязьні паўцякалі.</verse>
				<verse number="28">Тады Павал закрычаў на ўвесь голас: “Не рабі сабе нічога благога, бо мы ўсе тут”.</verse>
				<verse number="29">Тады ён, запатрабаваўшы сьвятла, ускочыў у вязьніцу ды ўпаў, дрыжучы, да ног Паўла і Сілы.</verse>
				<verse number="30">І вывеўшы іх навонкі, спытаўся: “Гаспадары, што мне трэба рабіць, каб збавіцца?”</verse>
				<verse number="31">Адказалі яму: “Увер у Госпада Езуса, і будзеш збаўлены ты і ўвесь дом твой”.</verse>
				<verse number="32">І расказалі слова Госпада яму і ўсім, што былі ў яго доме.</verse>
				<verse number="33">І ў тую самую пару ночы ўзяў іх, абмыў раны і, не марудзячы, прыняў хрост разам з усімі сваімі.</verse>
				<verse number="34">Увёу іх таксама ў свой дом, запрасіў да стала ды з усім домам вельмі цешыўся, што ўверыў Богу.</verse>
				<verse number="35">І калі настаў дзень, магістрат паслаў ліктораў загадаць: “Звольніце гэтых людзей”.</verse>
				<verse number="36">Вартавы вастрога пераказаў Паўлу гэты загад: “Магістрат прыслаў, каб выпусціць вас. Дык выйдзіце цяпер ды ідзіце ў супако”.</verse>
				<verse number="37">Але Павал сказаў ім: “Перад народам без суду бічавалі нас, Рымскіх грамадзянаў, і пасадзілі ў вастрог, а цяпер цішком выпускаюць нас? О не! Хай самі прыйдуць і выведуць нас”.</verse>
				<verse number="38">Лікторы перадалі гэтыя словы магістрату. Дык тыя спалохаліся, пачуўшы, што гэтыя Рымляне,</verse>
				<verse number="39">і прыйшлі, перапрасілі іх ды, вывеўшы, прасілі, каб яны пакінулі горад.</verse>
				<verse number="40">Яны ж, выйшаўшы з вязьніцы, пайшлі да Лідзіі, пабачыліся з братамі, пацешылі іх і выправіліся ў дарогу.</verse>
			</chapter>
			<chapter number="17">
				<verse number="1">Прайшоўшы праз Амфіпаль і Апалёнію, прыбылі ў Тэсалёніку, дзе Юдэі мелі сынагогу.</verse>
				<verse number="2">Па звычаю сваім Павал наведаў іх і праз тры суботы выясьніў ім Пісаньне,</verse>
				<verse number="3">даводзячы і паказваючы, што Хрыстос мусіў цярпець і ўваскрэснуць з памёршых ды што: “Езус, якога я вам абвяшчаю, і ёсьць гэты Хрыстос”.</verse>
				<verse number="4">І некаторыя з іх ды вялікая колькасць веручых Грэкаў, і нямала высокародных жанчын уверылі і далучыліся да Паўла і Сілы.</verse>
				<verse number="5">Тады завідныя Юдэі, узяўшы з рынку нягодных людзей, сабралі натоўп, і збунтавалі горад, і знайшлі дом Язона, ды шукалі іх, каб паказаць народу.</verse>
				<verse number="6">І, не знайшоўшы іх, павалаклі Язона ды некаторых братоў перад палітархаў, крычучы: “Гэтыя людзі, каторыя бунтуюць увесь сьвет, прыйшлі таксама сюды,</verse>
				<verse number="7">і Язон іх прыняў. Яны ўсе выступаюць супраць загадаў цэзара, заяўляючы, што ёсьць іншы кароль — Езус”.</verse>
				<verse number="8">Такім чынам узбурылі яны грамады і палітархаў, каторыя гэта слухалі;</verse>
				<verse number="9">і, узяўшы паруку ад Язона і ад іншых, пусцілі іх.</verse>
				<verse number="10">Зараз жа ў начы браты выправілі Паўла і Сілу ў Бэрэю. Калі яны туды прыбылі, пайшлі ў Юдэйскую сынагогу.</verse>
				<verse number="11">Гэтыя былі больш шляхетныя, чым у Тэсалоніцы, і прынялі слова з усёю руплівасьцю ды штодзень разьбіралі Пісаньне, ці так гэта ёсьць.</verse>
				<verse number="12">І многа з іх уверыла, а таксама высокародныя жанчыны Грэцкія ды ня мала мужчынаў.</verse>
				<verse number="13">Калі Юдэі з Тэсалёнікі даведаліся, што таксама ў Бэрэі Павал вясьціць слова Божае, прыбылі і туды, падбураючы грамады і выклікаючы забурэньне.</verse>
				<verse number="14">Тады браты безадкладна выправілі Паўла, каб ішоў ён аж да мора, а Сіла і Цімафей засталіся там.</verse>
				<verse number="15">Тыя, што праводзілі Паўла, завялі яго аж у Атэны ды вярнуліся, атрымаўшы ад яго загад Сіле і Цімафею, каб чым хутчэй прыйшлі да яго.</verse>
				<verse number="16">Чакаючы на іх у Атэнах, Павал абураўся ў духу, бачучы горад, аддадзены балванахвальству.</verse>
				<verse number="17">Таксама гутарыў у сынагозе з Юдэямі і з багабойнымі ды што дзень на плошчы з тымі, з каторымі сустракаўся.</verse>
				<verse number="18">Некаторыя з філёзафаў эпікурэйцаў і стоікаў спрачаліся з ім. І некаторыя казалі: "Што хоча сказаць гэты баўбатун?” Іншыя ж: “Здаецца, што ён абвяшчае новых багоў”, бо абвяшчаў ім Езуса і ўваскрасеньне.</verse>
				<verse number="19">І узялі яго, і завялі ў Арэапаг, і запыталі: “Ці не маглі б мы даведацца, якое новае вучэньне ты прапаведуеш?</verse>
				<verse number="20">Бо нейкія нячутыя рэчы ўкладаеш ты ў нашыя вушы. Дык хацелі б даведацца, што гэта мае быць”.</verse>
				<verse number="21">Усе ж Атэнцы і пражываючыя там прыхадні нічым іншым не займаюцца, як толькі каб гаварыць або слухаць нешта новае.</verse>
				<verse number="22">Дык Павал, стаўшы сярод Арэапагу, сказаў: “Мужы Атэнскія! Па ўсім бачу, што вы надта пабожныя.</verse>
				<verse number="23">Праходзячы вось ды аглядаючы вашыя сьвятыні, напаткаў аўтар, на каторым было напісана: “Невядомаму Богу”. Дык Таго, каму вы, ня ведаючы, пакланяецеся, я вам абвяшчаю.</verse>
				<verse number="24">Бог, каторы стварыў сьвет ды ўсё, што на ім, Госпад неба і зямлі, не пражывае ў сьвятынях, рукой людзей пабудаваных,</verse>
				<verse number="25">ды не патрабуе паслугі рук людзкіх, як быццам Яму чаго не стае, бо Ён сам дае ўсім жыцьцё і дыханьне, ды ўсё іншае.</verse>
				<verse number="26">Ён з аднаго чалавека вывеў увесь род чалавечы, каб пражываў на ўсім вобліку зямлі, вызначаючы час і межы іхняга пражываньня,</verse>
				<verse number="27">каб шукалі Бога, можа, часам дакрануцца Яго і знойдуць Яго, бо Ён, па праўдзе, недалёка ад кожнага з нас.</verse>
				<verse number="28">Бо ў Ім жывём, рухаемся ды існуем, як сказалі некаторыя з вашых паэтаў: “Мы бо і род Ягоны”.</verse>
				<verse number="29">Дык, будучы з роду Божага, не павінны мы думаць, што Боства падобнае да золата, або серабра, або каменя, разьбы мастака, або да твору розуму чалавечага.</verse>
				<verse number="30">І вось, зважаючы на часы няведаньня, Бог цяпер кліча ўсюды ўсіх людзей да навярненьня,</verse>
				<verse number="31">таму што вызначыў дзень, у каторы будзе судзіць сьвет справядліва і праз аднаго чалавека, каторага на гэта прызначыў, і даўшы усім пэўнасьць, уваскрашаючы Яго з памёршых”.</verse>
				<verse number="32">Пачуўшы пра ўваскрасеньне мёртвых, адны насьміхаліся, а іншыя казалі: “Паслухаем цябе пра гэта іншым разам”.</verse>
				<verse number="33">І гэтак Павал пакінуў іх.</verse>
				<verse number="34">Некаторыя, аднак, далучыліся да яго і ўверылі, між якімі і Дыяніс Арэапагіта ды жанчына на імя Дамара, і іншыя з імі.</verse>
			</chapter>
			<chapter number="18">
				<verse number="1">Пасьля гэтага пакінуў ён Атэны ды прыбыў у Карынт.</verse>
				<verse number="2">Тут напаткаў ён нейкага Юдэя, імем Аквіля, родам з Понту, каторы з жонкаю Прысцыляй прыбыў нядаўна з Італіі, бо Кляўды выселіў з Рыму ўсіх Юдэяў, і прыйшоў да іх.</verse>
				<verse number="3">Ведаў вось ён тое самае рамясло, таму абжыўся ў іх і працаваў; і майстравалі палаткі.</verse>
				<verse number="4">І ў кожную суботу гутарыў у сынагозе ды пераконваў Юдэяў ды Грэкаў.</verse>
				<verse number="5">Па вяртаньні Сілы і Цімафея з Македоніі Павал выключна пасьвяціўся слову, сьведчачы Юдэям, што Езус ёсьць Хрыстос.</verse>
				<verse number="6">А калі працівіліся і блюзьнілі, атрос сваё адзеньне ды сказаў ім: “Кроў вашая на вашу галаву! Я не вінаваты. Ад гэтае хвіліны пайду да паганаў”.</verse>
				<verse number="7">І перайшоў адтуль, і пасяліўся ў доме аднаго багабойнага чалавека, імем Ціт Юстус, дом якога быў побач з сынагогай.</verse>
				<verse number="8">Начальнік жа сынагогі, Крысп, з усім сваім домам уверыў у Госпада. І многа Карыньцянаў, слухаючы, уверыла і прыняло хрост.</verse>
				<verse number="9">Ноччу Госпад прагаварыў да Паўла ў зьяве: “Ня бойся, але гавары і не маўчы,</verse>
				<verse number="10">бо Я з табою і ніхто не кране цябе, каб пашкодзіць табе, бо многа маю ў гэтым горадзе народу”.</verse>
				<verse number="11">Дык застаўся і вясьціў ім слова Божае год ды шэсьць месяцаў.</verse>
				<verse number="12">А калі Галіён стаўся праконсулам Ахаі, Юдэі аднадушна паўсталі супраць Паўла і прывялі яго на суд,</verse>
				<verse number="13">кажучы: “Ён нагаворвае людзей, каб славілі Бога не паводле закону”.</verse>
				<verse number="14">Калі ўжо Павал меў адчыніць вусны, Галіён сказаў Юдэям: “Калі б быў які праступак або злачынства, о Юдэі, дык я заняўся б вамі.</verse>
				<verse number="15">Але калі вы спрачаецеся пра словы і назовы ды пра ваш закон, дык самі разьбірайцеся. Я не хачу быць суддзёю ў такіх справах”.</verse>
				<verse number="16">Затым выгнаў іх з суда.</verse>
				<verse number="17">А ўсе (Грэкі) схапілі начальніка сынагогі Састэна і білі яго перад судом, але Галіён не зьвяртаў на гэта ўвагі.</verse>
				<verse number="18">А Павал, яшчэ даўжэйшы час прабыўшы ў Карыньце, разьвітаўся з братамі ды разам з Прысцыляй і Аквілям паплыў у Сырыю. А ў Кенхрах абстрыг галаву, бо такое зрабіў шлюбаваньне.</verse>
				<verse number="19">І дабраліся ў Эфэз, і там ён іx пакінуў, а сам пайшоў у сынагогу і гутарыў з Юдэямі.</verse>
				<verse number="20">Калі ж прасілі яго, каб заставаўся даўжэй, не згадзіўся,</verse>
				<verse number="21">але разьвітваючыся з імі, сказаў: “Вярнуся да вас, калі Бог захоча”, і паплыў з Эфэзу.</verse>
				<verse number="22">Прыбыўшы ў Цэзарэю, зьлез на бераг, прывітаўся з царквою і направіўся ў Антыёхію.</verse>
				<verse number="23">Забавіўшыся нейкі час там, зноў падаўся ў дарогу, падарожнічаючы праз Галятыю і Фрыгію, умацоўваючы ў веры ўсіх вучняў.</verse>
				<verse number="24">Адзін жа Юдэй, імем Апалёс, родам з Александрыі, чалавек красамоўны і моцны ў Пісаньні, прыбыў у Эфэз.</verse>
				<verse number="25">Ведаў ён дарогу Госпадаву і, палаючы Духам, гаварыў ды навучаў рупліва пра Езуса, ведаючы толькі Янаў хрост.</verse>
				<verse number="26">Ён пачаў адважна вучыць у сынагогах. Калі пачулі яго Прысцыля і Аквіля, забралі з сабой ды выясьнілі яму дакладней дарогу Божую.</verse>
				<verse number="27">А калі задумаў ён ісьці ў Ахаю, то браты напісалі ліст да вучняў, каб прынялі яго. Калі ж ён прыбыў, дапамагаў многа тым, што ўверылі праз ласку,</verse>
				<verse number="28">бо адкрыта адкідаў цьверджаньні Юдэяў, даводзячы публічна з Пісаньня, што Езус ёсьць Хрыстос.</verse>
			</chapter>
			<chapter number="19">
				<verse number="1">І сталася, калі Апалёс прабываў у Карыньце, Павал, прайшоўшы вышэйшыя ваколіцы, прыйшоў у Эфэз ды напаткаў нейкіх вучняў,</verse>
				<verse number="2">і спытаў іх: “Ці атрымалі вы Духа Сьвятога, калі прынялі веру?” А яны яму: “Мы нават ня чулі, што ёсьць Дух Сьвяты”.</verse>
				<verse number="3">“Дык які вы хрост прынялі?” — спытаўся, а яны адказалі: “Хрост Янаў”.</verse>
				<verse number="4">Тады Павал сказаў: “Ян хрысьціў хростам навяртаньня, кажучы людзям, каб уверылі ў Таго, хто прыйдзе па ім, значыць у Езуса”.</verse>
				<verse number="5">Калі яны гэта пачулі, прынялі хрост у імя Госпада Езуса.</verse>
				<verse number="6">І калі Павал усклаў на іх рукі, Дух Сьвяты зыйшоў на іх, і гаварылі мовамі і праракавалі.</verse>
				<verse number="7">Было ж іх усіх каля дванаццаці мужчынаў.</verse>
				<verse number="8">Затым увайшоў у сынагогу і адважна навучаў, і праз тры месяцы гутарыў і пераконваў пра Каралеўства Божае.</verse>
				<verse number="9">Калі аднак некаторыя закамянелі і ня верылі, праклінаючы гэты шлях перад грамадамі, дык адлучыўся ён ад іх ды аддзяліў вучняў, і штодзень гутарыў у школе Тыранаса.</verse>
				<verse number="10">Працягвалася гэта два гады, так што ўсе жыхары Азіі, Юдэі і Грэкі мелі магчымасьць слухаць слова Госпадава.</verse>
				<verse number="11">І Бог чыніў такжа цуды праз рукі Паўла,</verse>
				<verse number="12">так што нават хусткі і паясы з яго цела клалі на хворых, і хваробы пакідалі іх, ды выходзілі ліхія духі.</verse>
				<verse number="13">Дык некаторыя падарожныя эгзарцысты Юдэйскія спрабавалі прызываць імя Госпада Езуса над апанаванымі ліхім духам, кажучы: “Заклінаю вас праз Езуса, каторага вясьціць Павал”.</verse>
				<verse number="14">Рабіла ж гэта сем сыноў нейкага Скевы, першасьвятара Юдэйскага.</verse>
				<verse number="15">А ліхі дух адказаў ім: “Езуса ведаю і Паўла ведаю, а вы што за такія?”</verse>
				<verse number="16">І кінуўся на іх чалавек, апанаваны ліхім духам, паваліў усіх ды пабіў так, што голыя і пакалечаны ўцяклі з таго дому.</verse>
				<verse number="17">І даведаліся пра гэта ўсе Юдэі і Грэкі, пражываючыя ў Эфэзе, ды страх ахапіў ўсіх, і славілі імя Госпада Езуса.</verse>
				<verse number="18">І многа веручых прыходзіла, вызнаваючы і выяўляючы ўчынкі свае.</verse>
				<verse number="19">Многа такжа з тых, каторыя займаліся чарамі, прыносілі кнігі і палілі іх на вачах усіх; і аблічылі цану іх у пяцьдзесят тысяч сярэбранікаў.</verse>
				<verse number="20">Так магутна расло і ўмацоўвалася слова Госпадава.</verse>
				<verse number="21">Споўніўшы ўсё гэта, Павал намераваўся ў Духу прайсьці праз Македонію і Ахаю ды ісьці ў Ерузалім, кажучы: “Наведаўшы гэтыя краіны, напраўлюся і Рым паглядзець”.</verse>
				<verse number="22">Дык выслаў у Македонію двух сваіх памочнікаў, Цімафея і Эраста, а сам застаўся на нейкі час у Азіі.</verse>
				<verse number="23">У той час сталася немалое забурэньне з прычыны дарогі (Госпадавай).</verse>
				<verse number="24">Адзін сераброўнік, імем Дэмэтар, які вырабляў серабраныя фігуры Артэміды і гэтым даваў добра зарабляць рамесьнікам,</verse>
				<verse number="25">сабраў іх разам з іншымі работнікамі гэтага рамясла і сказаў: “Мужы, вы ведаеце, што з гэтага рамясла нам дабрабыт.</verse>
				<verse number="26">Але бачыце і чуеце, што ня толькі у Эфэзе, але блізу ва ўсёй Азіі гэты Павал пераканаў ды зьвёў шмат людзей, даказваючы, што няма багоў, што зроблены рукамі.</verse>
				<verse number="27">Дык пагражае небясьпека, што ня толькі нашае рамясло ўпадзе, але і сьвятыня вялікай багіні Артэміды за нішто будзе лічыцца, ды і яна сама, слаўленая ва ўсёй Азіі, будзе пазбаўлена велічы”.</verse>
				<verse number="28">Калі гэта пачулі, дужа ўзлаваліся і пачалі крычаць: “Вялікая Артэміда Эфэская!”</verse>
				<verse number="29">І замяшаньне ахапіла увесь горад, і, схапіўшы Гая і Арыстарха, Македонцаў, таварышаў Паўла, кінуліся аднадушна ў тэатар.</verse>
				<verse number="30">Калі ж Павал хацеў выйсьці да народу, вучні не пусьцілі яго.</verse>
				<verse number="31">Таксама некаторыя прыхільныя яму начальнікі паслалі да яго з просьбай, каб ён не ішоў у тэатар.</verse>
				<verse number="32">А там адны крычалі адно, а іншыя — другое, сабраньне бо было бурлівае, і многія ня ведалі, чаго сабраліся.</verse>
				<verse number="33">З натоўпу быў выведзены Александар, якога выпіхалі Юдэі. Александар даў знак рукою, і хацеў апраўдацца перад народам.</verse>
				<verse number="34">Калі ж даведаліся, што ён — Юдэй, то закрычалі ўсе ў адзін голас і каля двух гадзін крычалі: “Вялікая Артэміда Эфэская!”</verse>
				<verse number="35">І калі (гарадзкі) пісар супакоіў грамады, сказаў: “Эфэсцы! Ці ёсьць чалавек, каторы ня ведае, што горад Эфэз славіць вялікую Артэміду і што фігура яе Зэўсам спушчана?</verse>
				<verse number="36">Гэтаму нельга запярэчыць, таму павінны вы супакоіцца і нічога не рабіць неразважна.</verse>
				<verse number="37">Прывялі вы гэтых людзей, каторыя ані не зьневажалі, ані не блюзьнілі на багіню нашу.</verse>
				<verse number="38">А калі Дэмэтар і яго рамесьнікі маюць супраць некага справу, дык на рынку праводзяцца суды, і ёсьць праконсулы; хай адны другіх вінавацяць.</verse>
				<verse number="39">А калі чаго іншага дамагаецеся, вырашаеца гэта законна на скліканым сходзе.</verse>
				<verse number="40">Пагражае бо нам абвінавачаньне адносна сягоньняшняга забурэньня, бо няма ніякае прычыны, дзеля якой маглі б апраўдаць гэтае зборышча”. І па гэтых словах распусьціў сабраньне.</verse>
			</chapter>
			<chapter number="20">
				<verse number="1">Калі забурэньне сьціхла, Павал паклікаў вучняў і, падбадзёрыўшы іх, разьвітаўся і рушыў у дарогу ў Македонію.</verse>
				<verse number="2">Калі ж прайшоў тыя мясьціны і падбадзёрыў іх многімі словамі, прыбыў у Грэцыю.</verse>
				<verse number="3">І прабыў там тры месяцы, ды калі сабраўся плысьці ў Сырыю, Юдэі зрабілі супраць яго змову, дык рашыўся вяртацца праз Македонію.</verse>
				<verse number="4">Праводзілі яго Сопатэр Піраў з Бэрэі, і з Тэсалёнікі Арыстарх і Сэкунд, і Гай з Дэрбы, і Цімафей, а з Азіі — Тыхік і Трафім.</verse>
				<verse number="5">Яны пайшлі наперад ды чакалі на нас у Траадзе,</verse>
				<verse number="6">а мы паплылі з Філіпаў па сьвяце Праснакоў ды цераз пяць дзён прыйшлі да іх у Трааду, дзе прабылі сем дзён.</verse>
				<verse number="7">У першы дзень па субоце, калі сабраліся мы на ламаньне хлеба, Павал, каторы назаўтра меў выбрацца у дарогу, гаварыў да іх ды зацягнуў сваё слова да поўначы.</verse>
				<verse number="8">І многа сьветачаў гарэла ў сьвятліцы, дзе былі мы сабраўшыся.</verse>
				<verse number="9">А адзін юнак, на імя Эўтых, сядзеў на вакне і заснуў, бо Павал доўга гаварыў, і, змораны сном, зваліўся з трэцяга паверху ўніз, і паднялі яго мёртвага.</verse>
				<verse number="10">Тады Павал зыйшоў на ніз, прыпаў да яго, і абняў яго, і сказаў: “Не трывожцеся, бо душа ягоная ў ім”.</verse>
				<verse number="11">І, узыйшоўшы наверх, ламаў хлеб і еў, а потым навучаў яшчэ доўга, аж да сьвітаньня, а потым выбраўся ў дарогу.</verse>
				<verse number="12">А юнака прывялі жывога на вялікую ўсіх радасьць.</verse>
				<verse number="13">Мы ж, сеўшы ў карабель, паплылі ў Асос, адкуль мелі ўзяць Паўла, бо ён так загадаў, хочучы ісьці пехатой.</verse>
				<verse number="14">Калі пераняў нас у Асосе, узялі мы яго і адправіліся у Мітылену,</verse>
				<verse number="15">і, адплыўшы адтуль, апынуліся назаўтра насупраць Хіёса, а наступнага дня прыбылі ў Самос, і на другі дзень дабраліся да Мілету,</verse>
				<verse number="16">бо Павал вырашыў абмінуць Эфэз, каб не марудзіць у Азіі, бо сьпяшаўся па магчымасьці сьвяткаваць Пяцідзесятніцу ў Ерузаліме.</verse>
				<verse number="17">З Мілету паслаўшы ў Эфэз, склікаў ён старшых царквы.</verse>
				<verse number="18">А калі яны сабраліся да яго, сказаў ім: “Вы ведаеце, якім я быў між вас ад першага дня, калі прыбыў у Азію, ды ўвесь час,</verse>
				<verse number="19">як служыў я Госпаду з усёю пакораю, у сьлязах і ў выпрабаваньнях, каторыя напаткаў з прычыны подступаў Юдэйскіх;</verse>
				<verse number="20">як я нічога не прапусьціў карыснага, каб вам не абвясьціць, ды вучыў вас публічна і па дамах,</verse>
				<verse number="21">заклікаючы як Юдэяў, так і Грэкаў навярнуцца да Бога і верыць Госпаду нашаму Езусу.</verse>
				<verse number="22">І цяпер, прынуканы Духам, іду ў Ерузалім, ня ведаючы, што мяне там напаткае.</verse>
				<verse number="23">Адно толькі запэўнівае мяне Дух Сьвяты ва ўсіх гарадах, што чакаюць мяне путы і гора.</verse>
				<verse number="24">Але я ня дбаю лішне пра сваё жыцьцё, абы завяршыў бег мой і служэньне, якое атрымаў ад Госпада Езуса: сьведчыць пра Эвангельле ласкі Божай.</verse>
				<verse number="25">І цяпер вось ведаю, што ўжо больш ня ўбачыце вобліку майго вы ўсе, з каторымі я спатыкаўся, прапаведаючы Каралеўства (Божае).</verse>
				<verse number="26">Дзеля таго запэўніваю вас сягоньня, што я чысты ад крыві ўсіх,</verse>
				<verse number="27">бо я не ўхіляўся баязьліва вясьціць вам усю волю Божую.</verse>
				<verse number="28">Зьвяртайце ўвагу на саміх сябе і на ўвесь статак, над каторым паставіў вас Дух Сьвяты біскупамі, каб пасьвілі вы царкву Бога, каторую Ён здабыў сваёю Крывёй.</verse>
				<verse number="29">Ведаю, што па маім адыходзе ўварвуцца да вас лютыя ваўкі, каторыя не пашкадуюць стада,</verse>
				<verse number="30">ды спаміж вас саміх знойдуцца людзі, што будуць навучаць наадварот, каб пацягнуць за сабой вучняў.</verse>
				<verse number="31">Таму чувайце, памятаючы, што я праз тры гады днём і ноччу не пераставаў са сьлязьмі ўпамінаць кожнага з вас.</verse>
				<verse number="32">І цяпер даручаю вас Богу ды слову ласкі Ягонай, каторае мае моц збудаваць вас ды даць спадчыну з усімі сьвятымі.</verse>
				<verse number="33">Не квапіўся я на нічыё серабро, ані на золата, ані на адзеньне.</verse>
				<verse number="34">Самі ведаеце, што гэтыя рукі зараблялі на патрэбы мае ды маіх таварышаў.</verse>
				<verse number="35">Ва ўсім паказваў я вам, што так працуючы, трэба ўспамагаць кволых, памятаючы на словы Госпада Езуса, які казаў: “Лепш даваць, чым браць”.</verse>
				<verse number="36">Па гэтых словах упаў на калені ды маліўся разам з усімі.</verse>
				<verse number="37">Тады ўсе пачалі ў голас плакаць і кідаліся Паўлу на шыю ды цалавалі яго,</verse>
				<verse number="38">сумуючы дзеля словаў яго, што больш ня ўбачаць вобліку яго. І правялі яго да карабля.</verse>
			</chapter>
			<chapter number="21">
				<verse number="1">Расстаўшыся з імі, мы паплылі напрасткі ды прыбылі ў Кос, а наступнага дня ў Радос, а адтуль — у Патары.</verse>
				<verse number="2">І, знайшоўшы карабель, каторы меў плысьці ў Фэніцыю, мы селі і паплылі.</verse>
				<verse number="3">Убачыўшы Кіпр, пакінулі яго зьлева, плывучы ў напрамку Сырыі, і прыбылі ў Тыр, бо там карабель меў выгрузіць ладункі.</verse>
				<verse number="4">І, адшукаўшы вучняў, прабылі мы там сем дзён, тыя ж праз Духа казалі Паўлу, каб не ішоў у Ерузалім.</verse>
				<verse number="5">Як прайшлі тыя дні, мы выйшлі ў дарогу, а яны ўсе разам з жонкамі і дзецьмі праводзілі нас аж за горад. На ўзьбярэжжы ўпалі мы на калені і маліліся,</verse>
				<verse number="6">а затым разьвіталіся; і мы ўзыйшлі на карабель, а яны вярнуліся дадому.</verse>
				<verse number="7">Скончыўшы плаваньне, з Тыру прыбылі мы ў Пталемаіду і, прывітаўшыся з братамі, прабылі мы ў іх адзін дзень.</verse>
				<verse number="8">На другі дзень, пусьціўшыся ў дарогу, прыбылі мы ў Цэзарэю і ўвайшлі ў дом эвангелісты Філіпа, аднаго з сямёх, ды ў яго затрымаліся.</verse>
				<verse number="9">А меў ён чатыры дачкі дзяўчаты, якія праракавалі.</verse>
				<verse number="10">Калі мы там прабылі некалькі дзён, прыйшоў з Юдэі нейкі прарок імем Агаб.</verse>
				<verse number="11">І калі ён адведаў нас, узяў пояс Паўла, зьвязаў сабе рукі і ногі ды сказаў: “Гэта кажа Дух Сьвяты: Так Юдэі ў Ерузаліме зьвяжуць чалавека, катораму належыць гэты пояс, ды выдадуць яго ў рукі паганаў”.</verse>
				<verse number="12">Калі мы гэта пачулі, разам з тамашнімі братамі упрашалі яго, каб не ішоў у Ерузалім.</verse>
				<verse number="13">Тады Павал адказаў: “Што вы робіце, плачучы і разрываючы маё сэрца? Я гатовы ня толькі ў вязніцу, але і на сьмерць у Ерузаліме дзеля імя Госпада Езуса”.</verse>
				<verse number="14">І ня здолеўшы яго пераканаць, мы саступілі, кажучы: “Хай станецца воля Госпада!”</verse>
				<verse number="15">Пасьля, прыгатаваўшыся, выправіліся ў Ерузалім,</verse>
				<verse number="16">і праводзілі нас некаторыя з вучняў з Цэзарэі ды завялі нас да нейкага Мназона з Кіпру, аднаго з першых вучняў, у каторага знайшлі мы гасьціну.</verse>
				<verse number="17">І калі мы прыбылі ў Ерузалім, браты ахвотна прынялі нас.</verse>
				<verse number="18">А на другі дзень Павал разам з намі пайшоў да Якуба, і сабраліся таксама ўсе старшыя.</verse>
				<verse number="19">Прывітаўшы іх, ён пачаў падрабязна расказваць, што даканаў Бог сярод паганаў праз ягоную паслугу.</verse>
				<verse number="20">Чуючы гэта, яны славілі Бога, але прытым казалі яму: “Бачыш, брат, колькі тысяч Юдэяў уверыла, ды ўсе яны рупліва берагуць закон.</verse>
				<verse number="21">Пра цябе ж мы чулі, што ты ўсіх Юдэяў, жывучых між паганаў, адварочваеш ад Майсея, кажучы, што яны не павінны абразаць сваіх сыноў ды трымацца звычаяў.</verse>
				<verse number="22">Дык што гэта? Напэўна даведаюцца, што ты прыбыў.</verse>
				<verse number="23">Дык зрабі, як мы табе раім: маем тут чатырох мужчын, каторыя злажылі шлюбаваньне.</verse>
				<verse number="24">Вазьмі іх з сабой, і ачысьціся разам з імі, і заплаці за іх, каб яны абстрыглі галовы, і тады ўсе пераканаюцца, што тое, што пра цябе даведаліся — няпраўда, але што ты жывеш, захоўваючы закон.</verse>
				<verse number="25">А адносна паганаў, каторыя ўверылі, дык мы напісалі, пастанавіўшы, каб ня елі яды, ахвяраванай ідалам, і ўстрымаліся ад крыві і ад таго, што задушана, ды ад распусты”.</verse>
				<verse number="26">Тады Павал ўзяў з сабой тых мужчынаў, і на другі дзень разам з імі паддаўся ачышчэньню, і ўвайшоў у сьвятыню, абвяшчаючы заканчэньне дзён ачышчэньня, у які за кожнага з іх мае быць складзена ахвяра.</verse>
				<verse number="27">Калі тых сем дзён даходзіла да канца, Юдэі з Азіі, убачыўшы Паўла ў сьвятыні, падбурылі ўвесь натоўп ды кінуліся на яго,</verse>
				<verse number="28">падняўшы крык: “Ізраэльцы! На помач! Гэта той чалавек, каторы ўсюды ўсіх вучыць супраць народу і закону, і супраць гэтага месца, а прытым Грэкаў увёў у сьвятыню і апаганіў гэтае сьвятое месца”.</verse>
				<verse number="29">Бо перад тым бачылі з ім Трафіма з Эфэзу ды думалі, што Паўла ўвёў яго ў сьвятыню.</verse>
				<verse number="30">Дык узварухнуўся ўвесь горад, і зьбегся народ, і схапілі Паўла ды выцягнулі яго па-за сьвятыню, і зараз жа зачынілі брамы.</verse>
				<verse number="31">Калі ж хацелі яго забіць, дайшла да трыбуна кагорты вестка, што ўвесь Ерузалім збунтаваўся,</verse>
				<verse number="32">дык ён неаднакладна ўзяў жаўнераў ды сотнікаў і зыйшоў да іх. Яны ж, убачыўшы трыбуна і жаўнераў, перасталі біць Паўла.</verse>
				<verse number="33">Тады трыбун, падыйшоўшы, узяў яго і загадаў яго зьвязаць двума ланцугамі, ды пытаўся, хто ён і што зрабіў.</verse>
				<verse number="34">А з натоўпу кожны крычаў што іншае. І, ня могучы нічога даведацца яснага з прычыны гармідару, казаў завесьці яго ў крэпасьць.</verse>
				<verse number="35">Калі ж прыйшлі да сходаў, дзеля пханіны людзей жаўнеры мусілі несьці яго,</verse>
				<verse number="36">бо натоўп людзей ішоў за ім, крычучы: “Сьмерць яму!”</verse>
				<verse number="37">І калі мелі яго ўвесьці ў крэпасьць, спытаў Павал у трыбуна: “Ці можна мне штосьці сказаць табе?” Ён спытаў: “Ты ўмееш па-грэцку?</verse>
				<verse number="38">Ці ты не Эгіпцянін, каторы нядаўна падбурыў ды вывеў у пустыню чатыры тысячы мечаносцаў?”</verse>
				<verse number="39">Адказаў Павал: “Я — Юдэй з Тарсу, што ў Цыліцыі, грамадзянін не абы-якога гораду; прашу цябе, дазволь мне гаварыць да народу”.</verse>
				<verse number="40">Калі той дазволіў, Павал, стоячы на сходах, даў знак рукой народу, і калі настала цішыня, ён прамоў па-гебрайску ў гэтыя словы:</verse>
			</chapter>
			<chapter number="22">
				<verse number="1">“Мужы браты і бацькі, паслухайце, што я вам цяпер скажу ў сваё апраўданьне”.</verse>
				<verse number="2">Пачуўшы, што ён гаворыць на гэбрайскаи мове, яны тым больш сьціхлі. Ён жа казаў:</verse>
				<verse number="3">“Я — Юдэй, народжаны ў Тарсе, што ў Цыліцыі, выгадаваны ў гэтым горадзе, ля ног Гамаліеля атрымаў руплівае ўзгадаваньне ў праўдзе айцоўскага закону, шчыры слуга Бога, як і вы ўсе сягоньня.</verse>
				<verse number="4">Перасьледаваў я гэты шлях аж да кары сьмерці, бяручы ў путы і кідаючы ў вязьніцу мужчын і жанчын,</verse>
				<verse number="5">што могуць засьведчыць першасьвятар і Рада. Ад іх атрымаў лісты я да братоў і направіўся ў Дамашак з мэтаю арыштоўваць тых, што былі там, ды дастаўляць у Ерузалім для пакараньня.</verse>
				<verse number="6">І здарылася, калі я ішоў і набліжаўся да Дамашку, каля поўдня раптам агарнула мяне вялікае сьвятло з неба.</verse>
				<verse number="7">І я ўпаў на зямлю, і пачуў голас, які казаў мне: “Саўл, Саўл, чаму ты перасьледуеш Мяне?”</verse>
				<verse number="8">Я спытаў: “Хто Ты, Госпадзе?” Ён сказаў мне: “Я — Езус з Назарэту, каторага ты перасьледуеш”.</verse>
				<verse number="9">Тыя, ж што былі са мною, бачылі, праўда, сьвятло, але голасу Яго ня чулі, які гаварыў са мной.</verse>
				<verse number="10">Дык я спытаў: “Што маю рабіць, Госпадзе?” Госпад жа сказаў мне: “Устань і ідзі ў Дамашак, ды там скажуць табе ўсё, што маеш рабіць”.</verse>
				<verse number="11">І як я асьлеп ад яркасьці таго сьвятла, дык ведзены за руку таварышамі, прыбыў у Дамашак.</verse>
				<verse number="12">І нейкі Ананія, чалавек пабожны, жывучы паводле закону, пра што сьведчаць усе жывучыя там Юдэі,</verse>
				<verse number="13">прыбыў да мяне і, падыйшоўшы, сказаў: “Саўле, браце, праглянь!” І я ў тую ж хвіліну ўбачыў яго.</verse>
				<verse number="14">А ён кажа: “Бог бацькоў нашых выбраў цябе, каб пазнаў ты волю Ягоную і ўбачыў Справядлівага, ды пачуў голас з вуснаў Яго,</verse>
				<verse number="15">бо будзеш сьведчыць аб ім усім людзям, што ты бачыў і чуў.</verse>
				<verse number="16">Дык не марудзь. Прыймі хрост і абмый грахі твае, прызваўшы імя Ягонае”.</verse>
				<verse number="17">А калі вярнуўся я ў Ерузалім і маліўся ў сьвятыні, апынуўся ў захапленьні</verse>
				<verse number="18">і ўбачыў Яго, як Ён мне казаў: “Пасьпяшайся і выйдзі з Ерузаліму, бо ня прыймуць твайго сьведчаньня пра Мяне”.</verse>
				<verse number="19">Я ж сказаў: “Госпадзе, яны ж ведаюць, што я тых, што вераць у Цябе, замыкаў у вязьніцах і бічаваў у сынагогах;</verse>
				<verse number="20">а калі пралівана была кроў Сьцяпана, сьведкі Твайго, і я ўдзельнічаў, і згаджаўся на гэта ды пільнаваў адзеньня забойцаў ягоных”.</verse>
				<verse number="21">Ён жа сказаў мне: “Ідзі, бо я цябе пашлю далёка да паганаў”.</verse>
				<verse number="22">І слухалі яны яго да гэтых словаў і тады закрычалі: “Прымі з зямлі такога, бо яму нельга жыць!”</verse>
				<verse number="23">А калі яны крычалі, і махалі адзеньнем, і кідалі пясок у паветра,</verse>
				<verse number="24">трыбун загадаў завесьці яго ў крэпасьць ды бічаваньнем змусіць яго прызнацца, каб даведацца прычыну, дзеля якой так крычаць на яго.</verse>
				<verse number="25">І калі яго вязалі рамнямі, Павал зьвярнуўся да стаячага побач сотніка, кажучы: “Ці маеце права без суду бічаваць грамадзяніна Рымскага?”</verse>
				<verse number="26">Пачуўшы гэта, сотнік пайшоў да трыбуна і сказаў яму: “Што робіш? Гэты ж чалавек — Рымлянін”.</verse>
				<verse number="27">Трыбун падыйшоў і спытаўся ў яго: “Скажы, ці ты — Рымлянін?” А Павал сказаў: “Так”.</verse>
				<verse number="28">Трыбун адказаў: “Я за вялікую суму здабыў гэтае грамадзянства”. А Павал сказаў: “Я маю яго ад нараджэньня”.</verse>
				<verse number="29">Адразу таму адыйшлі ад яго тыя, што меліся выпытваць яго. А трыбун, даведаўшыся, што Павал ёсьць Рымлянін, спалохаўся, што загадаў яго зьвязаць.</verse>
				<verse number="30">На другі дзень трыбун, хочучы лепш даведацца, з якой прычыны вінавацяць яго Юдэі, зьняў з яго рамяні, ды загадаў прыйсьці першасьвятарам і ўсёй Радзе, і, прывёўшы Паўла, паставіў яго перад імі.</verse>
			</chapter>
			<chapter number="23">
				<verse number="1">Павал жа, гледзячы адважна на Раду, прамовіў: “Мужы браты! Да сёньняшняга дня я жыў на віду Бога з чыстым сумленьнем”.</verse>
				<verse number="2">Тады першасьвятар Ананія загадаў тым, што пры ім стаялі, ударыць яго ў твар.</verse>
				<verse number="3">Тады Павал сказаў яму: “Хай ўдарыць цябе Бог, сьцяна пабеленая: То ты сеў мяне судзіць паводле закону, а загадваеш мяне біць насуперак закону”.</verse>
				<verse number="4">А каторыя пры ім стаялі, сказалі: “Першасьвятару Божаму ты дакараеш?”</verse>
				<verse number="5">Сказаў Павал: “Ня ведаў, браты, што гэта першасьвятар. Бо напісана: “Начальніку народу твайго не дакарай”.</verse>
				<verse number="6">І Павал, ведаючы, што адна частка садукеяў, а другая — з фарысэяў складаецца, закрычаў перад Радай: “Я — фарысэй, мужы браты, і сын фарысэяў! Стаю перад судом за тое, што спадзяюся ўваскрасеньня памёршых”.</verse>
				<verse number="7">Калі гэта сказаў, узьнялася звадка паміж фарысэямі і садукеямі, ды дайшло да разьдзяленьня паміж сабраўшыхся.</verse>
				<verse number="8">Бо садукеі кажуць, што няма ўваскрасеньня, ані анёла, ані духа, а фарысэі прызнаюць адно і другое.</verse>
				<verse number="9">І зрабіўся вялікі гармідар, і ўскочылі некаторыя з кніжнікаў спаміж фарысэяў, і зацята крычалі: “Нічога благога ў гэтым чалавеку не знайшлі мы. Можа, сапраўды гаварыў да яго дух або анёл”.</verse>
				<verse number="10">І калі дайшло да вялікага замяшаньня, трыбун, баючыся, каб не разарвалі Паўла, загадаў жаўнерам зыйсьці, і ўзяць яго спасярод іх, і завесьці ў крэпасьць.</verse>
				<verse number="11">У наступную ноч аб’явіўся яму Госпад і сказаў: “Адвагі! Трэба бо, каб ты і ў Рыме сьведчыў пра Мяне, так як (сьведчыў) у Ерузаліме”.</verse>
				<verse number="12">А як настаў дзень, сабралася зборышча Юдэяў, каторыя пакляліся ня есьці, і ня піць, пакуль не заб’юць Паўла.</verse>
				<verse number="13">Такую змову зрабіла болей за сорак чалавек, што гэтак запрысягліся.</verse>
				<verse number="14">Яны пайшлі да першасьвятароў і старшыняў і сказалі: “Мы прысяглі нічога ня браць у вусны, пакуль не заб’ём Паўла.</verse>
				<verse number="15">Цяпер вы, разам з Радай, пераканайце трыбуна, каб прывесьці яго да вас пад выглядам падрабязнейшага абсьледаваньня яго справы, а мы гатовыя забіць яго перш, чым дойдзе”.</verse>
				<verse number="16">Калі пра змову пачуў сын сястры Паўла, прыйшоў ды ўвайшоў у крэпасьць, і расказаў пра гэта Паўлу.</verse>
				<verse number="17">Павал жа пазваў аднаго з сотнікаў і сказаў: “Завядзі гэтага юнака да трыбуна, бо мае нешта яму паведаміць”.</verse>
				<verse number="18">Дык той узяў яго з сабой, завёў да трыбуна і сказаў: “Вязень Павал пазваў мяне і папрасіў, каб я завёў да цябе гэтага юнака. Ён мае нешта табе сказаць”.</verse>
				<verse number="19">Трыбун узяў яго за руку і, адвёўшы на бок, запытаўся: “Што маеш мне сказаць?”</verse>
				<verse number="20">Ён адказаў: “Юдэі вырашылі прасіць цябе, каб заўтра прывёў Паўла ў Раду пад выглядам падрабязьнейшага абсьледаваньня яго справы.</verse>
				<verse number="21">Ты, аднак, ня вер ім, бо болей сарака з іх цікуе на яго. Яны запрысягліся ня есьці і ня піць, пакуль не заб’юць яго, і ўжо прыгатаваныя, чакаючы на твой дазвол”.</verse>
				<verse number="22">Дык трыбун адпусьціў юнака і загадаў, каб нікому не гаварыў, што пра гэта яго паведаміў.</verse>
				<verse number="23">І, паклікаўшы двух сотнікаў, загадаў: “Прыгатуйце дзьвесьце жаўнераў і семдзесят коньнікаў, ды дзьвесьце дзіднікаў, каб у тры гадзіны ночы ішлі ў Цэзарэю.</verse>
				<verse number="24">Прыгатуйце і жывёлу да язды, каб, пасадзіўшы Паўла на яе, здаровага даставілі намесьніку Фэліксу”.</verse>
				<verse number="25">Напісаў прытым ліст такога зьместу:</verse>
				<verse number="26">“Кляўды Лізі высокадастойнаму намесьніку Фэліксу прывітаньне.</verse>
				<verse number="27">Гэтага чалавека схапілі Юдэі і хацелі забіць. Я ж, пасьпяшаўшы з войскам, вырваў яго, даведаўшыся, што ён — Рымлянін.</verse>
				<verse number="28">Хочучы пазнаць прычыну, дзеля якой яго вінавацілі, даставіў яго ў іх Раду,</verse>
				<verse number="29">і знайшоў, што вінавацяць яго ў спрэчных пытаньнях іхняга закону, а не ў злачынстве, або ў чым вартым сьмерці або вастрогу.</verse>
				<verse number="30">Калі ж мне паведамілі аб змове на гэтага чалавека, я выслаў яго безадкладна да цябе, паведамляючы вінавацеляў, каб падалі абвінавачваньне на яго перад табой”.</verse>
				<verse number="31">Дык жаўнеры паводле загаду ўзялі Паўла і ноччу павялі яго ў Антыпатрыду.</verse>
				<verse number="32">Назаўтра, пакінуўшы коньнікаў з ім, каб праводзілі яго, самі вярнуліся ў крэпасьць.</verse>
				<verse number="33">Тыя ж прыбылі ў Цэзарэю, і аддалі ліст намесьніку, ды паставілі Паўла перад ім.</verse>
				<verse number="34">А ён, прачытаўшы ліст, спытаў, з якой ён правінцыі. Калі ж даведаўся, што з Цыліцыі,</verse>
				<verse number="35">сказаў: “Выслухаю цябе, калі прыбудуць твае вінавацелі”. І загадаў пільнаваць яго ў прэторыі Герода.</verse>
			</chapter>
			<chapter number="24">
				<verse number="1">Па пяці днях прыбыў першасьвятар Ананія з некалькімі старшынямі і з нейкім рытарам Тэртулам, і ўручылі намесьніку абвінавачваньне супраць Паўла.</verse>
				<verse number="2">І калі яго вызвалі, Тэртул пачаў яго вінаваціць: “Дзякуючы табе жывём мы ў поўным супакою, ды дзякуючы тваёй апецы папраўляецца дабрабыт гэтага народу,</verse>
				<verse number="3">найдастойнейшы Фэлікс! І мы ўсюды ды заўсёды прыймаем гэта з вялікай удзячнасьцю.</verse>
				<verse number="4">А каб цябе лішне не турбаваць, прашу, каб ты нас спагадна хоць хвіліну паслухаў.</verse>
				<verse number="5">Мы знайшлі, што гэты чалавек — правадыр сэкты Назарэйцаў, сее заразу і выклікае бунты сярод Юдэяў ва ўсім сьвеце,</verse>
				<verse number="6">які нават адважыўся спаганіць сьвятыню, дык мы яго ўзялі і хацелі судзіць па нашых законах.</verse>
				<verse number="7">Але прыбег трыбун Лізі і з вялікім гвалтам вырваў яго з рук нашых, і загадаў абвініцелям ягоным ісьці да цябе.</verse>
				<verse number="8">Дык выслухаўшы яго, ты сам зможаш даведацца пра ўсё, у чым мы яго вінавацім”.</verse>
				<verse number="9">І Юдэі падцьвердзілі, што справа гэтак маецца.</verse>
				<verse number="10">Калі намесьнік даў знак Паўлу гаварыць, ён сказаў: “Ведаю, што ты ад многіх гадоў яўляешся суддзёю гэтага народу, таму сьмела выступлю ў сваёй абароне.</verse>
				<verse number="11">Можаш пераканацца, што я ня больш як дванаццаць дзён таму прыбыў у Ерузалім пакланіцца Богу.</verse>
				<verse number="12">І ані ў сьвятыні, ані ў сынагозе, ані ў горадзе ня бачылі мяне, каб я з кім спрачаўся або падымаў бунт.</verse>
				<verse number="13">Яны ня могуць давесьці табе тога, у чым цяпер вінавацяць.</verse>
				<verse number="14">Да таго вось прызнаюся перад табою, што на шляху, які яны называюць герэзіяй, я служу Богу бацькоў маіх, веручы ва ўсё, што напісана ў Законе ды ў Прарокаў,</verse>
				<verse number="15">маючы таксама ў Богу надзею, якую і яны маюць, што будзе ўваскрасеньне справядлівых і несправядлівых.</verse>
				<verse number="16">Таму і сам стараюся заўсёды мець чыстае сумленьне перад Богам і перад людзьмі.</verse>
				<verse number="17">Па многіх гадах явіўся я з міласьцінамі ды ахвярамі для майго народу,</verse>
				<verse number="18">і на гэтым знайшлі мяне ачышчанага ў сьвятыні без натоўпу ды без заварухі</verse>
				<verse number="19">некаторыя Юдэі з Азіі. Дык трэба было быць ім тут і вінаваціць перад табой, калі маюць нешта супраць мяне.</verse>
				<verse number="20">А тыя, што тут, хай скажуць, што за праступак знайшлі ў-ва мне на судзе ў Радзе.</verse>
				<verse number="21">Xіба толькі дзеля таго, што, стоячы між іх, закрычаў у голас: Судзіце мяне сёньня дзеля веры ў уваскрасеньне памёршых”.</verse>
				<verse number="22">Фэлікс, добра разьбіраючыся, што гэта за дарога, адлажыў іх справу, кажучы: “Разгледжу вашу справу, як прыбудзе трыбун Лізі”.</verse>
				<verse number="23">І загадаў сотніку пільнаваць яго і быць спагадным ды не перашкаджаць нікому з прыяцеляў яго служыць яму.</verse>
				<verse number="24">Па некалькі днях прыбыў Фэлікс са сваёй жонкаю Друзіляй, якая была Юдэйкай, паклікаў Паўла, ды слухаў яго аб веры ў Езуса Хрыста.</verse>
				<verse number="25">Але калі Павал стаў гаварыць пра справядлівасьць і пра ўстрыманасьць, ды пра будучы суд, Фэлікс, напалоханы, сказаў: “Цяпер даволі, можаш ісьці; калі буду мець час, паклічу цябе зноў”.</verse>
				<verse number="26">Спадзяваўся прытым, што атрымае ад Паўла грошы, дык таму часта пасылаў па яго і гутарыў з ім.</verse>
				<verse number="27">Па двух гадах наступнікам Фэлікса стаў Порцы Фэст. Фэлікс, аднак, пакінуў Паўла ў вязьніцы, хочучы аказаць ласку Юдэям.</verse>
			</chapter>
			<chapter number="25">
				<verse number="1">Па прыбыцьці ў правінцыю Фэст па трох днях направіўся з Цэзарэі ў Ерузалім.</verse>
				<verse number="2">Там да яго зьвярнуліся першасьвятары і выдатнейшыя з Юдэяў са скаргаю супраць Паўла,</verse>
				<verse number="3">ды прасілі ласкі ў яго прыслаць Паўла ў Ерузалім, падступна думаючы забіць яго ў час дарогі.</verse>
				<verse number="4">Але Фэст адказаў, што Павал знаходзіцца пад вартай у Цэзарэі ды што ён сам скора туды выедзе:</verse>
				<verse number="5">“Дык хай хто з вас можа, — сказаў, — пойдуць разам са мной ды вінавацяць яго, калі гэты чалавек дапусьціўся злачынства”.</verse>
				<verse number="6">І, прабыўшы сярод іх ня больш васьмі ці дзесяці дзён, направіўся ён у Цэзарэю, і на другі дзень сеў у судзе, і загадаў прывесьці Паўла.</verse>
				<verse number="7">І калі ён прыйшоў, абступілі яго Юдэі, прыйшоўшыя з Ерузаліму, і прадстаўлялі супраць яго многа цяжкіх закідаў, каторых не маглі даказаць.</verse>
				<verse number="8">Павал жа бараніўся: “Не саграшыў я нічым ані супраць закону Юдэйскага, ані супраць сьвятыні, ані супраць цэзара”.</verse>
				<verse number="9">А Фэст, хочучы аказаць ласку Юдэям, запрапанаваў Паўлу: “Хочаш ісьці ў Ерузалім і там у гэтых справах быць мною суджаным?”</verse>
				<verse number="10">Павал адказаў: “Стаю перад судом цэзара, ды перад ім трэба мяне судзіць. Юдэям я крыўды не зрабіў, як ты сам добра ведаеш.</verse>
				<verse number="11">Калі б зрабіў што несправядліва або ўчыніў штосьці вартае сьмерці, не адмаўляўюся памерці. Але калі не зрабіў нічога такога, за што мяне вінавацяць, ніхто ня можа мяне ім выдаць. Адклікаюся да цэзара!”</verse>
				<verse number="12">Тады Фэст, параіўшыся са сваёй радай, адказаў: “Адклікаешся да цэзара, дык пойдзеш да цэзара”.</verse>
				<verse number="13">Па некалькі днях кароль Агрыпа і Бэрэніка прыбылі ў Цэзарэю прывітаць Фэста.</verse>
				<verse number="14">Калі там прабылі многа дзён, Фэст расказаў справу Паўла каралю, кажучы: “Фэлікс пакінуў у вязьніцы аднаго чалавека.</verse>
				<verse number="15">Калі я быў у Ерузаліме, першасьвятары і старшыні Юдэйскія выставілі супраць яго абвіненьне, дамагаючыся яго асуджэньня на сьмерць.</verse>
				<verse number="16">Я ім адказаў, што Рымляне ня маюць звычаю прысуджаць каго-колечы на сьмерць, калі абвінавачаны ня стане перад вінавацелямі ды ня будзе мець магчамасьці бараніцца адносна закідаў.</verse>
				<verse number="17">І калі яны прыбылі сюды, я без ніякага адкладу на наступны дзень, сеўшы ў судзе, загадаў прывесьці гэтага чалавека.</verse>
				<verse number="18">І вінавацелі не прадставілі супраць яго ніякага абвінавачаньня ў злачынстве, якога я чакаў.</verse>
				<verse number="19">Яны з ім спрачаліся пра іхнюю веру ды пра нейкага памёршага Езуса, пра каторага Павал даказвае, што Ён жыве.</verse>
				<verse number="20">Ня знаючыся на гэтай справе, я запытаўся, ці хацеў бы ён пайсьці ў Ерузалім ды там быць суджаным у гэтых справах.</verse>
				<verse number="21">Калі ж Павал запатрабаў, каб яго затрымаць на разгляд Аўгуста, загадаў яго пільнаваць, пакуль не адашлю яго да цэзара”.</verse>
				<verse number="22">Агрыпа сказаў Фэсту: “І я хацеў бы паслухаць гэтага чалавека”.</verse>
				<verse number="23">“Заўтра, — адказаў, — пачуеш яго”. На другі дзень, калі Агрыпа і Бэрэніка з вялікаю пышнасьцю прыбылі і ўвайшлі ў залю разам з трыбунамі ды паважнейшымі людзьмі горада, па загаду Фэста ўведзены быў Павал.</verse>
				<verse number="24">І сказаў Фэст: “Кароль Агрыпа і ўсе прысутныя! Бачыце гэтага чалавека, дзеля якога прыходзіла многа Юдэяў і ў Ерузаліме, і тутака, гамонячы, што яму не належыцца больш жыць.</verse>
				<verse number="25">Але я пераканаўся, што ён не дапусьціўся нічога вартага кары сьмерці. А калі ён адклікаўся да Аўгуста, вырашыў яго паслухаць.</verse>
				<verse number="26">Дык ня маю нічога пэўнага аб ім напісаць валадару. Дзеля таго прывёў я яго да вас, а асабліва да цябе, кароль Агрыпа, каб, зрабіўшы допыт, меў што напісаць.</verse>
				<verse number="27">Бо здаецца мне неразумным пасылаць вязьня, не падаўшы абвінавачаньня”.</verse>
			</chapter>
			<chapter number="26">
				<verse number="1">Агрыпа сказаў Паўлу: “Дазваляецца табе гаварыць у тваёй абароне”. Тады Павал, працягнуўшы руку, пачаў апраўдывацца:</verse>
				<verse number="2">“Кароль Агрыпа! Лічу я сябе шчасьлівым, што магу сягоньня выступаць у абароне сваёй перад табой супраць усяго, у чым вінавацяць мяне Юдэі.</verse>
				<verse number="3">Тым болыш, што ты ведаеш усе звычаі і спрэчныя справы. Таму прашу цярпліва мяне выслухаць.</verse>
				<verse number="4">Жыцьцё маё ад маладосьці, якое праходзіла ў народзе маім і ў Ерузаліме, ведаюць усе Юдэі.</verse>
				<verse number="5">Яны ведаюць мяне ад даўна і, каб хацелі, маглі б засьведчыць, што я як фарысэй жыў паводле (прынцыпаў) найдасканалейшае сэкты нашай рэлігіі.</verse>
				<verse number="6">І цяпер стаю перад судом ды суджаны за тое, што здавераны ў абяцаньні, дадзеным Богам бацькам нашым,</verse>
				<verse number="7">каторага спаўненьня спадзяюцца дванаццаць пакаленьняў нашых, служачы заўсёды, днём і ноччу. Дзеля гэтае надзеі, валадару, і вінавацяць мяне Юдэі.</verse>
				<verse number="8">Чаму вам здаецца немагчымым, што Бог уваскрашае памёршых?</verse>
				<verse number="9">Калісьці і мне самому здавалася, што мушу выступаць усякімі спосабамі супраць імя Езуса з Назарэту.</verse>
				<verse number="10">Я гэтак і рабіў у Ерузаліме; і, узяўшы ўпаважненьне ад першасьвятароў, кідаў у вязьніцы многіх сьвятых, і даваў голас мой, калі іх забівалі.</verse>
				<verse number="11">І часта ва ўсіх сынагогах карамі прымушаў іх да блюзьнерства, і перасьледаваў іх бяз меры нават па іншых гарадах.</verse>
				<verse number="12">І так ехаў я ў Дамашак з уладаю і з даручэньнем ад першасьвятароў,</verse>
				<verse number="13">і ў дарозе апоўдні ўбачыў я, о валадару, сьвятло з неба, ярчэйшае за сонца, каторае агарнула мяне і маіх таварышаў падарожжа.</verse>
				<verse number="14">І калі ўпалі мы ўсе на зямлю, пачуў я голас, каторы гаварыў да мяне па-гебрайску: “Саўл, Саўл, чаму Мяне перасьледуеш? Трудна табе ўпірацца проці ражна!”</verse>
				<verse number="15">Я запытаў: “Хто Ты, Госпадзе?” А Госпад адказаў: “Я — Езус, каторага ты перасьледуеш.</verse>
				<verse number="16">Але падніміся і стань на ногі, бо аб’явіўся Я табе таму, каб паставіць цябе слугою і сьведкай таго, што пабачыў, ды таго, што табе аб’яўлю,</verse>
				<verse number="17">і абараню цябе ад народу Юдэйскага і ад паганаў, да каторых цябе пасылаю,</verse>
				<verse number="18">каб адкрыў ты ім вочы, каб адвярнуліся ад цемры да сьвятла і ад улады шатана да Бога, каб атрымалі адпушчэньне грахоў, удзел са сьвятымі праз веру ў Мяне”.</verse>
				<verse number="19">Дзеля таго, валадару, ня мог я працівіцца зьяве з неба,</verse>
				<verse number="20">але перш тым, што ў Дамашку, і ў Ерузаліме, і ва ўсёй краіне Юдэі, і паганам вясьціў, каб пакутавалі ды навярталіся да Бога і спаўнялі ўчынкі праўдзівага навяртаньня.</verse>
				<verse number="21">Дзеля гэтае прычыны схапілі мяне Юдэі ў сьвятыні ды хацелі забіць.</verse>
				<verse number="22">Але з помаччу Божай жыву да сёньня і далей сьведчу малым і вялікім, не навучаючы больш таго, што прадказвалі прарокі і Майсей,</verse>
				<verse number="23">што Хрыстос мае цярпець, што будзе Першым з уваскрасеньня мёртвых, ды што будзе вясьціць сьвятло для народу і для паганаў”.</verse>
				<verse number="24">А калі ён так выступаў у абароне, Фэст закрычаў у голас: “Паўле, ты губляеш розум. Вялікая навука давяла цябе да шалу”.</verse>
				<verse number="25">На гэта Павал: “Дастойны Фэст, я не шалею, ды словы, што гавару, праўдзівыя і прадуманыя!</verse>
				<verse number="26">Ведае пра гэта кароль, да каторага гавару сьмела. Я перакананы, што яму ўсе гэтыя справы вядомыя. Не адбывалася ж гэта ўсё ў якім заканурку.</verse>
				<verse number="27">Ці верыш, кароль Агрыпа, прарокам? Ведаю, што верыш”.</verse>
				<verse number="28">На гэта Агрыпа сказаў Паўлу: “Мала не хапае, каб ты пераканаў мяне ды зрабіў з мяне хрысьціяніна”.</verse>
				<verse number="29">А Павал: “Дай Бог, каб скарэй, ці пазней, ня толькі ты, але таксама ўсе, што мяне сягоньня слухаюць, сталіся б такімі, як я, апрача гэтых путаў”.</verse>
				<verse number="30">І ўстаў кароль, і намесьнік, і Бэрэніка, ды тыя, што з імі сядзелі,</verse>
				<verse number="31">і, выходзячы, казалі адны другім: “Гэты чалавек не зрабіў нічога, каб караць сьмерцю або вязьніцаю”.</verse>
				<verse number="32">А Агрыпа сказаў Фэсту: “Можна было б асвабадзіць яго, калі б ён не адклікаўся да цэзара”.</verse>
			</chapter>
			<chapter number="27">
				<verse number="1">Калі было вырашана плысьці нам у Італію, аддалі Паўла і разам з ім іншых вязьняў Юлію, сотніку кагорты Аўгуста.</verse>
				<verse number="2">Селі мы на Гадрамітыйскі карабель, каторы меў плысьці каля ўзьбярэжжаў Азіі, і затым адплылі, а з намі быў Арыстарх, Македонец з Тэсалёнікі.</verse>
				<verse number="3">На другі дзень прыплылі ў Сідон, і Юлі, які па-людзку абыходзіўся з Паўлам, дазволіў яму пайсьці да сяброў ды заагледзіцца ў дарогу.</verse>
				<verse number="4">Адсюль паплылі мы ўздоўж Кіпру, таму што былі супраціўныя вятры,</verse>
				<verse number="5">і пераплылі мора каля Цыліцыі і Памфіліі, ды прыбылі ў Міру, што ў Ліцыі.</verse>
				<verse number="6">І там сотнік знайшоў Александрыйскі карабель, што плыў у Італію, і памясьціў нас на ім.</verse>
				<verse number="7">І многа дзён, плывучы памалу, заледзь апынуліся насупраць Кніду з прычыны неспрыяльнага ветру, ды падплылі да Крыту каля Сальмону.</verse>
				<verse number="8">І, плывучы з трудом уздоўж яго берагоў, мы дабраліся да аднаго месца, званага Добры Порт, каля якога быў горад Лясэя.</verse>
				<verse number="9">Калі ж прайшло многа часу і плаваньне сталася ўжо небяспечным, бо ўжо і пост прайшоў, Павал перасьцерагаў іх,</verse>
				<verse number="10">кажучы ім: “Людзі, я прадбачу, што плаваньне становіцца небясьпечным ды згубным ня толькі для ладунку і карабля, але і для нашага жыцьця”.</verse>
				<verse number="11">Але сотнік верыў болей стырніку і гаспадару карабля, чым словам Паўла.</verse>
				<verse number="12">А як порт не надаваўся для зімоўкі, большасьць вырашыла адплысьці адтуль, спадзяючыся дабрацца неяк на зімоўку ў порт Фэнікс на Крыце, выстаўлены на паўднёва-заходнія і паўночна-заходнія вятры.</verse>
				<verse number="13">І калі падуў паўдзённы вецер, яны, думаючы выканаць свой намер, выправіліся і паплылі ўздоўж берагоў Крыту.</verse>
				<verse number="14">Але небавам наляцеў на іх бурны вецер, званы эўраквілён.</verse>
				<verse number="15">Калі карабель быў падхоплены, і ня мог плысьці супраць ветру, мы здаўшы карабель на вецер, і хвалі панесьлі нас.</verse>
				<verse number="16">Апынуўшыся каля нейкага вострава, званага Каўда, з трудом утрымалі мы ратунковую лодку.</verse>
				<verse number="17">Калі яна была ўцягнута, маракі забясьпечылі карабель, абцягваючы яго вяроўкамі. І, баючыся, каб не папасьці на мялізну, спусьцілі ветразь і здаліся на хвалі.</verse>
				<verse number="18">А як вялікая бура кідала намі, пачалі назаўтра выкідваць ладунак,</verse>
				<verse number="19">а на трэці дзень сваімі рукамі выкінулі некаторыя прылады карабля.</verse>
				<verse number="20">Калі ж праз многа дзён ані сонца не паказвалася, ані зоркі, а бура шалела, зьнікла ўжо ўсякая надзея нашага выратаваньня.</verse>
				<verse number="21">І калі яны ўжо есьці не хацелі, сказаў ім Павал, стаўшы між іх: “Трэба было слухаць мяне і не адплываць ад Крыту, і не выстаўляцца на гэтую нядолю і шкоду.</verse>
				<verse number="22">І цяпер раю вам не губляць настрою, бо ніхто з вас ня згіне, апрача толькі карабля.</verse>
				<verse number="23">У гэту ноч аб’явіўся мне анёл Бога, катораму належу ды катораму служу,</verse>
				<verse number="24">і сказаў: “Ня бойся, Паўле; трэба табе стануць перад цэзарам, і вось Бог табе падараваў усіх, што плывуць разам з табою”.</verse>
				<verse number="25">Дык будзьце добрай думкі, мужы, бо веру Богу, што будзе так, як мне сказана.</verse>
				<verse number="26">Мы мусім даплысьці да нейкага вострава”.</verse>
				<verse number="27">А ў чатырнаццатую ноч, калі нас кідала па Адрыятыку, здавалася маракам каля поўначы, што падплываюць да нейкай сухмені.</verse>
				<verse number="28">Дык спусьцілі шнур з волавам і намералі дваццаць сажаняў, і, крыху адплыўшы, спусьцілі і знайшлі пятнаццаць сажаняў.</verse>
				<verse number="29">Баючыся, каб не папасьці на скалістыя месцы, кінулі з карна чатыры якары ды чакалі сьвітаньня.</verse>
				<verse number="30">Калі маракі, імкнучыся ўцячы з карабля, спусьцілі лодку на мора пад выглядам, што хочуць спераду закінуць якар,</verse>
				<verse number="31">Павал сказаў сотніку і жаўнерам: “Калі яны не застануцца на караблі, вы ня зможаце выратавацца”.</verse>
				<verse number="32">Тады жаўнеры парэзалі вяроўкі ад лодкі ды дазволілі ёй зваліцца ў мора.</verse>
				<verse number="33">Калі пачынала днець, Павал заахвочваў усіх пасіліцца: “Сёньня ўжо чатырнаццаты дзень, як вы чакаеце, ня еўшы і ня маючы нічога ў вуснах.</verse>
				<verse number="34">Дык прашу вас, пасіліцеся. Гэта прычыніцца да вашага выратаваньня, ніводнаму з вас волас з галавы не спадзе”.</verse>
				<verse number="35">Па гэтых словах узяў хлеб, падзякаваў Богу на віду ўсіх і, паламаўшы, пачаў есьці.</verse>
				<verse number="36">Яны тады ўсе супакоіліся ды самі прынялі ежу.</verse>
				<verse number="37">А было ўсіх нас на караблі дзьвесьце семдзесят шэсьць чалавек.</verse>
				<verse number="38">І калі наеліся, аблягчылі карабель, выкідваючы пшаніцу ў мора.</verse>
				<verse number="39">Калі разьвіднела, не пазналі зямлі, убачылі аднак нейкую затоку з плоскім берагам, да каторай хацелі давесьці карабель.</verse>
				<verse number="40">І паадразалі якары, і пакінулі іх у моры, і, разьвязаўшы стырно, паставілі пад вецер ды скіраваліся да берага.</verse>
				<verse number="41">Папаліся аднак на мялізну і асадзілі на ёй карабель. Нос карабля быў увязшы і быў нерухомы, а карно разьбівалася сілаю хваляў.</verse>
				<verse number="42">Жаўнеры ж былі дагаварыўшыся пазабіваць вязьняў, каб хто, даплыўшы да берагу, ня ўцёк.</verse>
				<verse number="43">Але сотнік, хочучы ўхаваць Паўла, забараніў ім. І тым, што ўмелі плаваць, загадаў, каб першыя кінуліся ў ваду ды выйшлі на зямлю,</verse>
				<verse number="44">а рэшта, хто на дошках або на частках карабля. І так выбраліся на зямлю ўсе.</verse>
			</chapter>
			<chapter number="28">
				<verse number="1">Уратаваўшыся, даведаліся мы, што востраў называецца Мэліта.</verse>
				<verse number="2">Тутэйшыя ж выявілі нам немалую людзкасьць; распалілі агонь дзеля таго, што падаў дождж, ды сабралі нас усіх пры ім, бо было холадна.</verse>
				<verse number="3">Калі Павал назьбіраў бярэмя ламачча і клаў на агонь, тады гадзіна, вылязшы ад гарычыні, прычапілася да ягонай рукі.</verse>
				<verse number="4">Калі тутэйшыя ўбачылі гада, зьвісаўшага з ягонай рукі, гаварылі паміж сабой: “Гэты чалавек хіба забойца, бо хоць уратаваўся ад мора, усё ж такі багіня помсты не дае яму жыць”.</verse>
				<verse number="5">А ён, абтросшы гада ў агонь, не дазнаў нічога благога.</verse>
				<verse number="6">Яны думалі, што ён пачне пухнуць, і раптам упадзе, і памрэ. Але калі яны доўга чакалі і бачылі, што яму нічога благога ня робіцца, зьмяніўшы думкі, гаварылі, што ён — бог.</verse>
				<verse number="7">Каля таго месца — маёнтак князя таго вострава, на імя Публій. Ён прыняў нас і тры дні ўгашчаў.</verse>
				<verse number="8">Бацька ж яго ляжаў хворы на трасца і крываўку. Павал пайшоў да яго і, памаліўшыся, усклаў на яго рукі, і аздаравіў яго.</verse>
				<verse number="9">Па такой падзеі прыходзілі таксама іншыя хворыя на востраве ды былі аздароўлены.</verse>
				<verse number="10">Дык яны ставіліся да нас з вялікай пашанай і, калі мы адплывалі, заагледзілі нас ва ўсё, што нам было патрэбнае.</verse>
				<verse number="11">Па трох месяцах на Александрыйскім караблі пад знакам Дыяскураў, каторы зімаваў на востраве, мы адплылі.</verse>
				<verse number="12">Прыплыўшы ў Сыракузы, прабылі мы там тры дні.</verse>
				<verse number="13">Адтуль, плывучы ўздоўж узьбярэжжа, прыбылі мы ў Рэгію, і па адным дні, калі падуў паўдзённы вецер, на другі дзень прыбылі мы ў Пэтэолі.</verse>
				<verse number="14">Тамака спаткалі братоў і па іх просьбе забавілі сем дзён. Наастатак прыбылі мы ў Рым.</verse>
				<verse number="15">Тамтэйшыя браты, даведаўшыся пра нас, перанялі нас каля Апіявае плошчы і Трох Гасьцініц. Убачыўшы іх, Павал падзякаваў Богу і набраўся адвагі.</verse>
				<verse number="16">Калі ж прыбылі мы ў Рым, дазволена Паўлу было жыць прыватна пад наглядам жаўнераў.</verse>
				<verse number="17">Па трох днях запрасіў Павал да сябе выдатнейшых з Юдэяў. І калі яны сабраліся, прамовіў да іх: “Мужы браты! Не зрабіў я нічога благога ані супраць народу, ані супраць бацькоўскіх звычаяў, але як вязень быў выдадзены з Ерузаліму ў рукі Рымлянаў,</verse>
				<verse number="18">якія па допыце хацелі мяне выпусьціць, бо не было ў мяне нічога вартага кары сьмерці.</verse>
				<verse number="19">Калі, аднак, Юдэі працівіліся гэтаму, я змушаны быў адклікацца на цэзара, але не каб вінаваціць у чым-колечы свайго народу.</verse>
				<verse number="20">Таму вось запрасіў я вас, каб з вамі пабачыцца і пагаварыць, бо дзеля спадзяваньня Ізраэля нашу гэтыя путы”.</verse>
				<verse number="21">А яны сказалі яму: “Мы пра цябе не атрымалі ані лістоў з Юдэі, ані таксама ніхто з братоў не прыбыў і не паведаміў, ды ніхто нічога не гаварыў аб табе благога.</verse>
				<verse number="22">Дык просім пачуць ад цябе, што ты думаеш, бо нам ведама аб гэтай сэкце, што ўсюды працівяцца ёй”.</verse>
				<verse number="23">І, назначыўшы яму дзень, вельмі многа прыйшло да яго на кватэру. І ён ім сьведчыў пра Каралеўства Божае, ад рана да вечара пераконваючы іх што да Езуса на падставе Майсеявага Закону і Прарокаў.</verse>
				<verse number="24">І адны верылі таму, што гаварыў, а другія ня верылі.</verse>
				<verse number="25">І, будучы ў нязгодзе між сабой, сабраліся адыйсьці. Тады Павал сказаў ім адно слова: “Добра Дух Сьвяты сказаў бацькам вашым праз прарока Ісаю:</verse>
				<verse number="26">“Ідзі да народа гэтага і скажы ім: Слухам будзеце слухаць, і не зразумееце, і гледзячы глядзець будзеце, і ня ўбачыце.</verse>
				<verse number="27">Бо агрубела сэрца народу гэтага, і вушамі слаба чуюць ды вочы свае заплюшчылі, каб часам не пабачыць вачыма, і не пачуць вушыма, і не зразумець сэрцам, ды не навярнуцца, і каб Я іх не аздаравіў”.</verse>
				<verse number="28">Дык ведайце, што гэта збаўленьне Божае пасланае паганам, і яны будуць слухаць”.</verse>
				<verse number="29">І як ён гэта сказаў, Юдэі выйшлі, зацята спрачаючыся між сабою.</verse>
				<verse number="30">Ён жа два круглых гады пражываў у сваёй нанятай кватэры і прыймаў усіх, хто да яго прыходзіў,</verse>
				<verse number="31">абвяшчаючы Каралеўства Божае і вучачы пра Госпада Езуса Хрыста з усёй адвагай без перашкодаў.</verse>
			</chapter>
		</book>
		<book number="45">
			<chapter number="1">
				<verse number="1">Павал, слуга Езуса Хрыста, пакліканьнем апостал, прызначаны дзеля вяшчэньня Эвангельля Божага,</verse>
				<verse number="2">якое ўжо раней прадказаў Бог праз сваіх прарокаў у сьвятых Пісаньнях,</verse>
				<verse number="3">пра Сына свайго, каторы целам нарадзіўся з насеньня Давіда</verse>
				<verse number="4">і ўстаноўлены Сынам Божым у моцы, Духам сьвятасьці праз уваскрасеньне з мёртвых, пра Езуса Хрыста, Госпада нашага.</verse>
				<verse number="5">Праз Яго атрымалі мы ласку і апостальства, каб для (спахвалы) імя Яго здабываць дзеля послуху веры ўсе народы,</verse>
				<verse number="6">да якіх належыце і вы, пакліканыя Езусам Хрыстом.</verse>
				<verse number="7">Усім, што ў Рыме, улюбленым Богам, пакліканым сьвятым: ласка вам і супакой ад Бога, Айца нашага, і Госпада Езуса Хрыста!</verse>
				<verse number="8">Найперш дзякую Богу майму праз Езуса Хрыста за ўсіх вас, бо пра веру вашу гавораць ва ўсім сьвеце.</verse>
				<verse number="9">Сьведка мне Бог, катораму служу духам маім, вешчучы Эвангельле Сына Яго, што заўсёды ўспамінаю вас,</verse>
				<verse number="10">у малітвах маіх заўсёды просячы, каб з волі Божай урэшце меў шчасьце выбрацца ў дарогу адведаць вас.</verse>
				<verse number="11">Прагну бо бачыць вас, каб падзяліцца з вамі якім дарам духовым і падмацаваць вас,</verse>
				<verse number="12">гэта значыць пацешыцца супольна з вамі вашаю і маёю вераю.</verse>
				<verse number="13">Не хачу, браты, каб вы ня ведалі, што я часта зьбіраўся наведаць вас, але меў перашкоды аж дасюль, каб мець нейкі плод і ў вас, як і ў іншых народаў.</verse>
				<verse number="14">Я даўжнік Грэкам і барбарам, як мудрых, так і невучоных.</verse>
				<verse number="15">Дык, на колькі ад мяне залежыць, я гатовы эвангелізаваць і вас, каторыя ў Рыме.</verse>
				<verse number="16">Я бо не саромлюся Эвангельля, бо яно ёсьць моц Божая на збаўленьне кожнаму веручаму, перш Юдэю, затым Грэку.</verse>
				<verse number="17">У ім бо выяўляецца справядлівасьць Божая, каторая з веры (узьнікае) і да веры (вядзе), як напісана: “Справядлівы з веры жыць будзе”.</verse>
				<verse number="18">Бо гнеў Божы аб’яўляецца з неба на ўсякую бязбожнасьць і несправядлівасьць людзей, што несправядлівасьцяй праўду заціскаюць,</verse>
				<verse number="19">бо што магчыма ведаць пра Бога, ім яўна (дадзена), бо Бог ім гэта аб’явіў.</verse>
				<verse number="20">Бо ад стварэньня сьвету нябачная Яго (істота), і спрадвечная Яго магутнасьць, і боства выяўляюцца розуму праз Яго творы, так што ня могуць апраўдацца ад віны.</verse>
				<verse number="21">Бо калі Бога пазналі, ня славілі Яго як Бога і ня дзякавалі, але пустацелі ў думках сваіх, і прыцьмілася сэрца іхняе неразумнае.</verse>
				<verse number="22">Кажучы аб сабе, што яны мудрыя, сталіся дурнымі</verse>
				<verse number="23">і хвалу незьнішчальнага Бога замянілі на падобнасьць вобразу зьнішчальнага чалавека і птушак, чацьвяраногіх ды гадаў.</verse>
				<verse number="24">Дзеля таго аддаў іх Бог у пажаданьнях сэрцаў іхніх нячыстасьці, каб між сабою паганілі целы свае.</verse>
				<verse number="25">Праўду Божую бо замянілі на фальш і пакланяліся і служылі стварэньню змест Творцы, які багаслаўлены на векі. Амэн.</verse>
				<verse number="26">Таму аддаў іх Бог на агідныя жарсьці. Жанчыны іхнія замянілі натуральныя зносіны на праціўныя прыродзе.</verse>
				<verse number="27">Падобна і мужчыны, кінуўшы натуральныя зносіны з жанчынай, загарэліся пажаданьнем адзін да аднаго, мужчыны з мужчынамі сорам робячы і атрымоўваючы на сабе належную адплату за сваю распусту.</verse>
				<verse number="28">А таму, што не імкнуліся пазнаць Бога, аддаў іх Бог бязглуздаму розуму, каб рабілі тое, што не належыцца,</verse>
				<verse number="29">напоўненыя ўсякаю нягоднасьцяй, ліхотай, хцівасьцяй, непрыстойнасьцяй, поўныя зайздрасьці, забойства, звадкі, ашуканства, злосьці, абмоўнікі,</verse>
				<verse number="30">зьвяглівыя паклёпнікі, ненавісьнікі Бога, крыўдзіцелі, самахвалы, пыхліўцы, выдумшчыкі ліхога, непаслухмяныя бацькам,</verse>
				<verse number="31">неразумныя, вераломныя, бязьлітасныя ды неміласэрныя.</verse>
				<verse number="32">Яны, хоць ведаюць суд Божы, што тыя, якія такое робяць, вартыя сьмерці, але ня толькі самі так робяць, але і спрыяюць так робячым.</verse>
			</chapter>
			<chapter number="2">
				<verse number="1">Таму няма выбачэньня табе, кожны чалавеча, які асуджаеш. Бо ў чым асуджаеш іншага, асуджаеш сябе, бо робіш тое самае, што асуджаеш.</verse>
				<verse number="2">Ведаем бо, што Бог справядліва асудзіць тых, каторыя дапускаюцца такіх чынаў.</verse>
				<verse number="3">Ці думаеш, чалавеча, каторы асуджаеш тых, якія такое робяць, і сам робіш тое ж, што ўцячэш ад суду Божага?</verse>
				<verse number="4">Ці пагарджаеш багацьцем дабраты, цярплівасьці і вялікадушнасьці Бога, не разумеючы, што дабрата Божая прынукае цябе да пакаяньня?</verse>
				<verse number="5">Дзеля закамянеласьці тваёй і ненавернутага сэрца рыхтуеш сабе гнеў (Божы) на дзень гневу і аб’явы справядлівага суду Бога,</verse>
				<verse number="6">які аддасьць кожнаму паводле яго ўчынкаў:</verse>
				<verse number="7">тым, што праз стойкасьць у добрых учынках шукаюць славы, пашаны і несмяротнасьці — жыцьцё вечнае;</verse>
				<verse number="8">а тым, што ўпорыстыя і за праўдай ісьці ня хочуць, але аддаюцца беззаконьню — гнеў і лютасьць.</verse>
				<verse number="9">Сум і прыгнёт (зваліцца) на кожнага чалавека, каторы дапускаецца зла, перш на Юдэя, а потым Грэка.</verse>
				<verse number="10">Хвала, і пашана, і супакой усякаму, чынячаму дабро, найперш Юдэю, а потым Грэку.</verse>
				<verse number="11">Бо Бог не зважае на асобу.</verse>
				<verse number="12">Бо тыя, што, ня маючы закону, саграшылі, без закону і пагінуць, а тыя, што, маючы закон, саграшылі, законам будуць асуджаны.</verse>
				<verse number="13">Бо ня тыя, што слухаюць закон, справядлівыя ў Бога, але тыя, што выпаўняюць закон, будуць апраўданы.</verse>
				<verse number="14">Калі бо пагане, ня маючы ніякага закону, па прыродзе робяць тое, што загадвае закон, дык ня маючы закону, яны самі сабе закон.</verse>
				<verse number="15">Паказваюць яны, што зьмест закону напісаны ў іхніх сэрцах, пра гэта сьведчыць іх сумленьне і думкі, каторыя то абвінавачваюць, то апраўдваюць адна другую,</verse>
				<verse number="16">у той дзень, калі Бог будзе судзіць праз Езуса Хрыста таемныя (ўчынкі) людзей паводле майго Эвангельля.</verse>
				<verse number="17">Калі ты завешся Юдэем, і пакладаешся на закон, і ганарышся Богам,</verse>
				<verse number="18">ды, павучаны законам, ведаеш волю Яго, і разумееш, што лепшае,</verse>
				<verse number="19">і перакананы, што ты — павадыр сьляпых, сьвятло для тых, што ў цемры,</verse>
				<verse number="20">выхавацель неразумных, настаўнік маладых, маючы ў законе поўнае веданьне і праўду.</verse>
				<verse number="21">Дык як жа ты вучыш другіх, а сябе самога ня вучыш? Вучыш, што нельга красьці, а крадзеш?</verse>
				<verse number="22">Вучыш, што нельга чужаложыць, а чужаложыш? Брыдзішся ідаламі, а абкрадваеш сьвятыню?</verse>
				<verse number="23">Ганарышся законам, а парушаючы закон, Бога зьневажаеш?</verse>
				<verse number="24">Як напісана: “Дзеля вас між паганаў зьневажаецца імя Божае”. Ці важнае абразаньне?</verse>
				<verse number="25">Абразаньне тады карыснае, калі спаўняеш закон. Калі ж парушаеш закон, будучы абрэзаным, дык становішся як неабрэзаны.</verse>
				<verse number="26">А калі неабрэзаны спаўняе пастановы закону, дык ці ж яго неабразаньне не палічыцца яму за абразаньне?</verse>
				<verse number="27">Дык вось той, хто папрыродзе неабрэзаны, але спаўняе закон, будзе судзіць цябе, які парушаеш закон, маючы літару (закону) і абразаньне.</verse>
				<verse number="28">Бо ня той Юдэй, хто такі па выглядзе, ды ня тое абразанне, якое відаць на целе,</verse>
				<verse number="29">але той, хто ўнутры Юдэй, і абразаньне сэрца ў духу, а не паводле літары. Вось такі мае пахвалу не ад людзей, але ад Бога.</verse>
			</chapter>
			<chapter number="3">
				<verse number="1">У чым жа перавага Юдэяў? Або якая карысьць з абразаньня?</verse>
				<verse number="2">Вялікая ў-ва ўсіх адносінах. Перш таму, што ім даверана Слова Божае.</verse>
				<verse number="3">Што з таго, што некаторыя не паверылі? Ці ж іх недаверства зьнявечыць вернасьць Божую?</verse>
				<verse number="4">Ніякім чынам! Бо Бог ёсьць верны, а кожны чалавек ілжывы, як напісана: “Каб Ты апраўдаўся ў словах Тваіх ды перамог, калі судзіць Цябе будуць”.</verse>
				<verse number="5">Калі ж нашая несправядлівасьць увыразьняе Божую справядлівасьць, дык што можам сказаць? Ці Бог несправядлівы, калі выяўляе гнеў? — Кажу па-чалавечаму.</verse>
				<verse number="6">Ніякім чынам! Бо як жа тады Бог будзе судзіць сьвет?</verse>
				<verse number="7">Бо калі праз маю хлусьню праўда Божая тым больш выяўляецца на хвалу Ягоную, дык якім чынам я маю быць суджаны як грэшнік?</verse>
				<verse number="8">Дык як некаторыя нас ачарняюць і кажуць, што мы так вучым: “Чынема зло, каб выйшла дабро”? Справядлівая кара такім.</verse>
				<verse number="9">Дык што? Ці мы маем перавагу? Ніякім чынам! Ужо раней мы даказалі, што і Юдэі, і Грэкі — усе пад уладай грэху,</verse>
				<verse number="10">як напісана: “Нікога няма справядлівага,</verse>
				<verse number="11">ніхто не разумее, ніхто не шукае Бога,</verse>
				<verse number="12">усе зыйшлі з дарогі, усе разам сталіся нягоднымі. Няма, хто б чыніў дабро, няма аніводнага.</verse>
				<verse number="13">Горла іх — магіла адкрытая, языкамі сваімі падманваюць, у вуснах іхніх — яд зьмяіны,</verse>
				<verse number="14">вусны іхнія поўныя праклёнаў і горычы;</verse>
				<verse number="15">ногі іхнія скорыя да праліцьця крыві,</verse>
				<verse number="16">зьнішчэньне ды няшчасьце на іхніх дарогах,</verse>
				<verse number="17">яны не спазналі шляху супакою.</verse>
				<verse number="18">Няма страху Божага перад вачыма іхнімі”.</verse>
				<verse number="19">А мы ведаем, што ўсё, што кажа закон, гаворыць да тых, што пад законам, каб замкнуць усім вусны ды каб увесь сьвет прызнаў сябе вінаватым перад Богам;</verse>
				<verse number="20">бо ўчынкамі закону ніводзін чалавек ня зможа перад Ім апраўдацца; бо праз закон пазнаецца грэх.</verse>
				<verse number="21">Але цяпер выявілася справядлівасьць Божая незалежна ад закону, аб якой сьведчаць Закон і Прарокі,</verse>
				<verse number="22">справядлівасьць Божая праз веру ў Езуса Хрыста для ўсіх, што (у Яго) вераць. Бо няма розьніцы,</verse>
				<verse number="23">таму што ўсе саграшылі і пазбаўлены хвалы Божай,</verse>
				<verse number="24">апраўданьне ж атрымоўліваюць дарма праз ласку Ягоную, праз адкупленьне, якое ў Езусе Хрысьце;</verse>
				<verse number="25">Яго вось устанавіў Бог перамольнай ахвярай праз веру ў Ягонай крыві для выяўленьня справядлівасьці сваёй адносна грахоў раней учыненых,</verse>
				<verse number="26">у час цярплівасьці Божай, для выяўленьня справядлівасці Яго ў гэты час, каб Ён сам аказаўся справядлівым і апраўдываючым таго, хто верыць у Езуса.</verse>
				<verse number="27">Дзе ж тады прычына для хвальбы? Адкідаецца! Якім законам? Ці законам учынкаў? Не, але законам веры.</verse>
				<verse number="28">Мы бо перакананыя, што чалавек атрымоўвае апраўданьне праз веру, незалежна ад учынкаў закону.</verse>
				<verse number="29">Ці ж Бог ёсьць Богам толькі Юдэяў? Ці не паганаў таксама? Ведама, і паганаў,</verse>
				<verse number="30">адзін бо ёсьць Бог, каторы абрэзанага апраўдывае з веры, а неабрэзанага — праз веру.</verse>
				<verse number="31">Дык ці праз веру касуем закон? Ніякім чынам! Але падцьвярджаем закон.</verse>
			</chapter>
			<chapter number="4">
				<verse number="1">Дык што, скажам, здабыў наш прабацька Абрагам паводле цела?</verse>
				<verse number="2">Бо калі Абрагам апраўданы з учынкаў, мае спахвалу, але ня перад Богам.</verse>
				<verse number="3">Бо што кажа Пісаньне? “Паверыў Абрагам Богу, і залічана яму гэта за справядлівасць”.</verse>
				<verse number="4">Вось жа таму, хто робіць, плаціцца ня з ласкі, але з належнасьці.</verse>
				<verse number="5">Таму аднак, хто ня робіць, але верыць у Таго, хто апраўдывае грэшніка, яго вера лічыцца за справядлівасьць.</verse>
				<verse number="6">Так і Давід называе шчасьлівым чалавека, якому Бог без учынкаў прызнае справядлівасьць:</verse>
				<verse number="7">“Шчасьлівыя тыя, каторым адпушчаны беззаконьні ды каторых грахі закрытыя.</verse>
				<verse number="8">Шчасьлівы чалавек, катораму Госпад не палічыць грэху”.</verse>
				<verse number="9">Дык ці гэта шчаснасьць датычыцца абрэзаных, ці таксама і неабрэзаных? Мы кажам, што Абрагаму вера была залічана за справядлівасьць.</verse>
				<verse number="10">Калі была яму залічана: ці калі быў абрэзаны, ці да абразаньня? Не ў абразаньні, але ў неабразаньні;</verse>
				<verse number="11">і ён атрымаў знак абразаньня, як пячаць апраўданьня, атрыманага з веры, якую меў яшчэ тады, калі ня быў абрэзаны. Такім чынам ён — бацька усіх тых, каторыя, ня маючы абразаньня, вераць, каб і ім было гэта залічана на апраўданьне,</verse>
				<verse number="12">і таксама бацька тых абрэзаных, каторыя ня толькі з абразаньня, але і ідуць слядамі тае веры, якую бацька наш Абрагам меў перад абразаньнем.</verse>
				<verse number="13">Бо не законам было дадзена Абрагаму і нашчадкам ягоным абяцаньне, што ён стане спадкаемцам сьвету, але справядлівасьцяй веры.</verse>
				<verse number="14">Калі бо спадкаемцы тыя, што з закону, дык вера пустая, і абяцаньне бяз вартасьці.</verse>
				<verse number="15">Бо закон выклікае гнеў, а дзе няма закону, там няма і праступку.</verse>
				<verse number="16">Таму гэта (спадкаемства) з веры, каб сапраўды было з ласкі, каб абяцаньне было запэўнена ўсяму насеньню, ня толькі тым, што з закону, але і ўсім, каторыя з веры Абрагама, які ёсьць бацька ўсіх нас, —</verse>
				<verse number="17">як напісана: “Устанавіў Я цябе бацькам многіх народаў”, — перад Богам, якому ён уверыў як Таму, хто ажыўляе памёршых, ды тое, што не існуе, называе існуючым.</verse>
				<verse number="18">(Абрагам) насуперак надзеі ўверыў надзеі стацца бацькам многіх народаў, як было сказана: “Такім будзе патомства тваё”.</verse>
				<verse number="19">І не захістаўся ў веры, хоць бачыў, што цела яго ўжо амярцьвела, а было яму каля ста гадоў, ды нутро Сары замершае.</verse>
				<verse number="20">І ў абяцаньні Божым не сумняваўся ані трохі, але умацаваўся вераю, аддаўшы хвалу Богу,</verse>
				<verse number="21">і быў ўпэўнены, што (Бог) мае моц і зьдзейсьніць абяцанае.</verse>
				<verse number="22">Таму гэта залічана было яму за справядлівасьць.</verse>
				<verse number="23">А гэта напісана ня толькі дзеля яго аднаго, што залічана яму,</verse>
				<verse number="24">але і дзеля нас, бо будзе залічана і нам, веручым у Таго, хто ўваскрасіў Езуса, Госпада нашага, з памёршых,</verse>
				<verse number="25">які быў выдадзены за грахі нашыя і ўваскрос дзеля апраўданьня нашага.</verse>
			</chapter>
			<chapter number="5">
				<verse number="1">Дык, апраўданыя вераю, мы маем мір з Богам праз Госпада нашага Езуса Хрыста,</verse>
				<verse number="2">праз Якога вераю маем доступ да ласкі, у якой трываем ды ганарымся надзеяй хвалы Божай.</verse>
				<verse number="3">Ды ня толькі гэтым, але ганарымся таксама прыгнётам, ведаючы, што прыгнёт выклікае цярплівасьць,</verse>
				<verse number="4">а цярплівасьць — досьвед, а досьвед — надзею.</verse>
				<verse number="5">А надзея асароміць ня можа, бо любоў Божая вылілася ў сэрцы нашыя праз Духа Сьвятога, каторы нам дадзены.</verse>
				<verse number="6">Хрыстос бо памёр за бязбожнікаў у прадбачаны час, калі мы былі яшчэ слабымі.</verse>
				<verse number="7">Бо і за справядлівага наўрад ці хто памрэ; хіба за дабрадзея можа быць хто і памёр.</verse>
				<verse number="8">Бог жа паказвае нам сваю любоў тым, што, калі мы былі яшчэ грэшнікамі, Хрыстос памёр за нас.</verse>
				<verse number="9">Дык тым больш цяпер, апраўданыя крывёй Ягонаю, будзем збаўлены праз Яго ад гневу.</verse>
				<verse number="10">Бо калі, мы, будучы ворагамі, пагадзіліся з Богам праз сьмерць Сына Ягонага, дык тым больш, ужо пагадзіўшыся, атрымаем збаўленьне праз жыцьцё Ягонае.</verse>
				<verse number="11">І ня толькі гэта, але ганарымся Богам праз Госпада нашага Езуса Хрыста, праз якога мы атрымалі цяпер прымірэньне.</verse>
				<verse number="12">Дзеля таго, як праз аднаго чалавека грэх увайшоў у сьвет, і праз грэх — сьмерць, гэтак і сьмерць перайшла на ўсіх людзей, бо ўсе людзі саграшылі.</verse>
				<verse number="13">Бо і да закону быў грэх на сьвеце, але дзеля адсутнасьці закону грэх не лічыўся грэхам.</verse>
				<verse number="14">Аднак, пачынаючы ад Адама да Майсея сьмерць панавала нават над тымі, што не саграшылі на пабенства грэху Адама, каторы ёсьць абраз будучага.</verse>
				<verse number="15">Але ня так справа з дарам (ласкі), як з правіненьнем. Калі бо правіненьне аднаго выклікала сьмерць на ўсіх, то шмат шчадрэй сплыла на іх усіх ласка і дар Божы, спагадна ўдзеляны адным чалавекам, Езусам Хрыстом.</verse>
				<verse number="16">І ня так справа з дарам, як з правіненьнем аднаго. Калі бо адзін грэх толькі выклікае асуджэньне, то ласка дае апраўданьне многіх грахоў.</verse>
				<verse number="17">Калі вось праз правіненьне аднаго сьмерць запанавала з-за аднаго, то непараўнальна больш тыя, што атрымоўваюць шчодрасьць ласкі і дар справядлівасьці, панаваць будуць у жыцьці праз Аднаго, Езуса Хрыста.</verse>
				<verse number="18">Дык як правіненьне аднаго выклікала асуджэньне на ўсіх людзей, так справядлівасьць Аднаго выклікала ўсім людзям апраўданьне на жыцьцё.</verse>
				<verse number="19">І як праз непаслухмянасьць аднаго чалавека сталіся грэшнікамі многія, так праз паслухмянасьць Аднаго многія стануцца справядлівымі.</verse>
				<verse number="20">Закон жа паявіўся па тое, каб памножыўся праступак. А дзе памножыўся грэх, там церазьмерна памножылася ласка,</verse>
				<verse number="21">каб як грэх панаваў на сьмерць, так і ласка праз справядлівасьць панавала на жыцьцё вечнае праз Езуса Хрыста, Госпада нашага.</verse>
			</chapter>
			<chapter number="6">
				<verse number="1">Дык што скажам? Ці будзем трываць у грэху, каб памнажалася ласка? Ніякім чынам!</verse>
				<verse number="2">Бо калі мы памерлі для грэху, дык як жа можам жыць у ім далей?</verse>
				<verse number="3">Ці ж вы ня ведаеце, што мы ўсе, ахрышчаныя ў Езуса Хрыста, ахрышчаныя ў сьмерць Ягоную?</verse>
				<verse number="4">Таму праз хрост мы разам з Ім пахаваныя ў сьмерць, каб як Хрыстос быў уваскрошаны з памёршых славаю Айца, так і мы пачалі жыць абноўленым жыцьцём.</verse>
				<verse number="5">Бо калі мы аб’яднаны з Ім падобнасьцю Яго сьмерці, дык павінны быць аб’яднаны падобнасьцю ўваскрасеньня.</verse>
				<verse number="6">Ведаем гэта, што для зьнішчэньня грэшнага цела даўнейшы наш чалавек быў разам з Ім укрыжаваны па тое, каб мы больш не заставаліся ў няволі грэху.</verse>
				<verse number="7">Хто бо памёр, асвабадзіўся ад грэху.</verse>
				<verse number="8">Калі ж мы памерлі разам з Хрыстом, дык верым, што разам з Ім жыць будзем,</verse>
				<verse number="9">ведаючы, што Хрыстос, уваскросшы з памёршых, ужо болей не памірае, сьмерць над Ім ня мае ўлады.</verse>
				<verse number="10">Калі Ён памёр, дык памёр толькі раз для грэху, а што жыве, то жыве для Бога.</verse>
				<verse number="11">Так і вы лічыце сябе памёршымі для грэху, а жывымі для Бога ў Хрысьце Езусе.</verse>
				<verse number="12">Дык хай жа грэх не валадарыць у вашым сьмяротным целе, каб вам служыць пажаданьням яго.</verse>
				<verse number="13">Не аддавайце грэху члены вашыя на зброю несправядлівасьці ў службе грэху, але аддавайце сябе Богу як вось тыя, што са сьмерці перайшлі да жыцьця, ды члены вашы аддавайце на зброю справядлівасьці ў службе Божай.</verse>
				<verse number="14">Няхай грэх не пануе над вамі, бо вы не пад законам, але пад ласкаю.</verse>
				<verse number="15">Дык што ж? Будзем грашыць, бо жывём не пад законам, але пад ласкай? Ніякім чынам!</verse>
				<verse number="16">Ці ж ня ведаеце, што каму аддаеце сябе на службу, становіцеся таго слугамі, каму паслухмяныя: ці грэху на сьмерць, ці паслухмянасьці на справядлівасьць.</verse>
				<verse number="17">Дзякуй Богу, што вы, будучы нявольнікамі граха, паддаліся (шчыра) сэрцам той форме навукі, якой вы аддалі сябе.</verse>
				<verse number="18">Асвабоджаныя ж ад грэху, вы сталіся слугамі справядлівасьці.</verse>
				<verse number="19">Гавару, як прынята ў людзей, дзеля кволасьці цела вашага. Як аддавалі вы члены вашыя на службу нячыстасьці і нягоднасьці на беззаконьне, так аддавайце цяпер члены вашыя на службу справядлівасьці на ўсьвячэньне.</verse>
				<verse number="20">Калі вы былі нявольнікамі грэху, тады былі вы свабоднымі ад (службы) справядлівасьці.</verse>
				<verse number="21">Які ж вы мелі плод тады з тых учынкаў, каторых цяпер сароміцеся? Бо канец іх — сьмерць!</verse>
				<verse number="22">Цяпер жа, асвабадзіўшыся ад грэху ды стаўшыся слугамі Бога, маеце плод ваш на сьвятасьць, а на канец — жыцьцё вечнае!</verse>
				<verse number="23">Бо заплата за грэх — сьмерць, а дар Божы — жыцьцё вечнае ў Хрысьце Езусе, Госпадзе нашым.</verse>
			</chapter>
			<chapter number="7">
				<verse number="1">Ці ж вы ня ведаеце, браты, — гавару бо ведаючым закон, — што дакуль жыве чалавек, закон пануе над чалавекам.</verse>
				<verse number="2">Падобна і замужняя жанчына зьвязана законам з мужам. А калі муж памрэ, яна асвабаджаецца ад закона, які зьвязваў яе з мужам.</verse>
				<verse number="3">Таму яна будзе называцца чужаложніцай, калі пры жывым мужу выйдзе замуж за другога. Калі ж памрэ муж, яна асвабаджаецца ад закону, і ня будзе чужаложніцай, калі выйдзе замуж за другога.</verse>
				<verse number="4">Так і вы, браты мае, памерлі для закону праз Цела Хрыстовае, каб належаць другому, уваскросшаму з памёршых, каб прыносіць плод Богу.</verse>
				<verse number="5">Пакуль мы жылі ў целе, у членах нашых праз закон (выкліканыя) дзейнічалі грэшныя жарсьці, каб мы прыносілі плод сьмерці.</verse>
				<verse number="6">Цяпер жа, памёршы для закону, якім былі зьвязаны, мы асвабадзіліся ад яго, каб служыць Богу ў абнаўленьні Духа, а не па старой літары.</verse>
				<verse number="7">Дык што скажам? Няўжо закон — грэх? Ніякім чынам! Але я пазнаў грэх не інакш, як праз закон, бо я не разумеў бы пажаданьняў, калі б закон не казаў: “Не пажадай”.</verse>
				<verse number="8">Але грэх, які ўзяўся з нагоды прыказаньня, выклікаў у мяне ўсякія пажаданьні, бо каб не было закону, — грэх быў бы мёртвы.</verse>
				<verse number="9">Калісьці я жыў без закону, але калі прыйшло прыказаньне, аджыў і грэх,</verse>
				<verse number="10">а я памёр; і я знайшоў, што прыказаньне, каторае было на жыцьцё, прывяло мяне на сьмерць.</verse>
				<verse number="11">Бо грэх, які ўзяўся з нагоды прыказаньня, зьвёў мяне ды спрычыніў сьмерць.</verse>
				<verse number="12">Вось жа закон сам па сабе сьвяты, і прыказаньне сьвятое, і справядлівае, і добрае.</verse>
				<verse number="13">Дык што, добрае сталася для мяне прычынай сьмерці? Ніякім чынам! Але грэх выявіў сваю грэшнасьць тым, што спрычыніў мне сьмерць праз добрае, каб грэх стаўся цераз меру грэшным праз прыказаньне.</verse>
				<verse number="14">Ведаем бо, што закон духоўны, а я — цялесны, падлеглы грэху.</verse>
				<verse number="15">Я нават не разумею, што раблю, бо не раблю таго, чаго хачу, але тое, што ненавіджу, раблю.</verse>
				<verse number="16">А калі раблю тое, чаго не хачу, тады прызнаю, што закон — добры.</verse>
				<verse number="17">Тады ўжо не я раблю, але грэх, што жыве ў-ва мне.</verse>
				<verse number="18">Я бо ведаю, што ў-ва мне, значыць у целе маім, не жыве добрае, бо жаданьне рабіць дабро ёсьць у-ва мне, але зрабіць дабро, таго не знаходжу.</verse>
				<verse number="19">Бо не раблю дабра, якога хачу, але раблю тое зло, якога не хачу.</verse>
				<verse number="20">А калі раблю тое, чаго не хачу, значыць, што не я ўжо гэта раблю, але грэх, што ў-ва мне жыве.</verse>
				<verse number="21">Дык вось знаходжу ў сабе закон, што, калі хачу рабіць дабро, накідваецца на мяне зло.</verse>
				<verse number="22">Бо паводле ўнутранага чалавека захапляюся законам Божым,</verse>
				<verse number="23">але ў членах маіх адчуваю іншы закон, які працівіцца закону майго розуму ды бярэ мяне ў няволю закону грэху, каторы ёсьць ў членах маіх.</verse>
				<verse number="24">Нешчасьлівы я чалавек! Хто асвабадзіць мяне ад гэтага цела сьмерці!</verse>
				<verse number="25">Дзякуй Богу праз Езуса Хрыста, Госпада нашага! Дык вось я розумам служу закону Божаму, а целам — закону грэху.</verse>
			</chapter>
			<chapter number="8">
				<verse number="1">Дык вось цяпер тым, што ў Хрысьце Езусе, няма ніякага асуджэньня.</verse>
				<verse number="2">Бо закон Духа жыцьця ў Хрысьце Езусе асвабадзіў цябе з-пад закону грэху і сьмерці.</verse>
				<verse number="3">Бо што было немагчымым для закону дзеля кволасьці цела, тое Бог даканаў, пасылаючы Сына свайго ў падобнасьці грэшнага цела ды дзеля грэху, і асудзіў грэх у целе,</verse>
				<verse number="4">каб апраўданьне закону споўнілася ў нас, што жывем не паводле цела, але паводле Духа.</verse>
				<verse number="5">Бо тыя, што жывуць паводле цела, імкнуцца да таго, што хоча цела, а тыя, што жывуць паводле Духа, да таго імкнуцца, чаго хоча Дух.</verse>
				<verse number="6">Бо імкненьні цела ёсьць сьмерць, а імкненьні Духа — жыцьцё ды супакой.</verse>
				<verse number="7">Бо імкненьні цела варожыя Богу, бо не скараюцца закону Божаму і ня могуць.</verse>
				<verse number="8">І тыя, што жывуць паводле цела, ня могуць падабацца Богу.</verse>
				<verse number="9">Вы аднак не жывіцё паводле цела, але паводле Духа, калі толькі Божы Дух прабывае ў вас. А калі хто ня мае Духа Хрыстовага, той Яму не належыць.</verse>
				<verse number="10">А калі Хрыстос прабывае ў вас, то хоць цела сьмяротнае дзеля грэху, але дух жывы дзеля справядлівасьці.</verse>
				<verse number="11">А калі ў нас жыве Дух Тога, хто ўваскрасіў Езуса з памёршых, дык Той, хто ўваскрасіў Хрыста з памёршых, уваскрасіць і сьмяротныя целы вашыя праз прабываючага ў вас Духа свайго.</verse>
				<verse number="12">Дык вось, браты, мы не даўжнікі цела, каб жыць паводле цела.</verse>
				<verse number="13">Бо калі будзеце жыць паводле цела, памрыцё, а калі духам утаймуеце ўчынкі цела, будзеце жыць.</verse>
				<verse number="14">Бо ўсе тыя, каторых вядзе Дух Божы, ёсьць сыны Божыя.</verse>
				<verse number="15">Вы ж не атрымалі духа няволі, каб зноў жыць у страху, але атрымалі вы Духа ўсынаўленьня, у якім клічам: “Абба, Ойча!”</verse>
				<verse number="16">Той сам Дух сьведчыць духу нашаму, што мы — сыны Божыя.</verse>
				<verse number="17">А калі сыны, дык і спадкаемцы; спадкаемцы Бога, суспадчыньнікі Хрыста, калі толькі з Ім разам церпім, каб разам з Ім і ўславіцца.</verse>
				<verse number="18">Бо ўважаю, што цяперашніх цярпеньняў нельга параўнаць з будучай хвалой, якая аб’явіцца ў нас.</verse>
				<verse number="19">Стварэньне бо прагна чакае аб’яўленьня сыноў Божых.</verse>
				<verse number="20">Бо стварэньне паддалося марнасьці не самахоць, але па волі Таго, хто паддаў, з надзеяй,</verse>
				<verse number="21">што і стварэньне таксама будзе асвабоджана з няволі сапсуцьця, каб удзельнічаць у свабодзе ды хвале дзяцей Божых.</verse>
				<verse number="22">Ведаем бо, што ўсё стварэньне дагэтуль стогне і мучыцца.</verse>
				<verse number="23">Ды ня толькі стварэньне, але і мы самі, маючыя пачатак Духа, і мы ўнутры ўздыхаем, чакаючы ўсынаўленьня, адкупленьня цела нашага.</verse>
				<verse number="24">Бо мы ўжо збаўленыя надзеяй. Аднак надзея бачаная — гэта не надзея. Бо калі хто бачыць, дык пашто яму спадзявацца?</verse>
				<verse number="25">Калі аднак ня бачым, тады спадзяёмся ды з цярплівасьцю чакаем.</verse>
				<verse number="26">Падобна і Дух успамагае нашу кволасьць. Бо мы ня ведаем, пра што маліцца, як трэба, але сам Дух заступаецца за нас у невыслоўных просьбах.</verse>
				<verse number="27">Той жа, хто пранікае сэрца, ведае, чаго прагне Дух, бо Ён заступаецца за сьвятых па волі Божай.</verse>
				<verse number="28">Ведаем таксама, што ўсё садзейнічае на дабро тым, што любяць Бога, ды каторыя пакліканыя па Яго пастанове.</verse>
				<verse number="29">Бо тых, якіх Ён спрадвеку пазнаў, тых Ён прызначыў стацца падобнымі да вобразу Сына свайго, каб Ён быў першародным між многімі братамі.</verse>
				<verse number="30">Тых жа, каторых прызначыў, тых і паклікаў, а каторых паклікаў, тых і апраўдаў, а каторых апраўдаў, тых і ўславіў.</verse>
				<verse number="31">Дык што на гэта скажам? Калі Бог з намі, дык хто супраць нас?</verse>
				<verse number="32">Той, хто не пашкадаваў Сына свайго, але выдаў Яго за ўсіх нас, як жа Ён не даруе і нам разам з Ім усяго?</verse>
				<verse number="33">Хто будзе вінаваціць выбраньнікаў Божых? Бог, каторы апраўдвае?</verse>
				<verse number="34">Хто Той, што іх будзе асуджаць? Хрыстос Езус, што (за нас) памёр і ўваскрос, і сядзіць па правіцы Бога ды каторы заступаецца за нас?</verse>
				<verse number="35">Дык хто ж можа адлучыць нас ад любові Хрыстовай? Ці гора, ці прыгнёт, ці пераследаваньне, ці голад, ці нястача, ці небясьпека, ці меч?</verse>
				<verse number="36">Як напісана: “Дзеля Цябе нас забіваюць увесь дзень, лічаць нас авечкамі, прызначанымі на зарэз”.</verse>
				<verse number="37">Але ва ўсім гэтым атрымоўваем перамогу праз Таго, хто палюбіў нас.</verse>
				<verse number="38">Бо я ўпэўнены, што ані сьмерць, ані жыцьцё, ані анёлы, ані вярхоўнасьці, ані справы цяперашнія, ані будучыя, ані магуцьці,</verse>
				<verse number="39">ані вышыня, ані глыбіня, ані якое-колечы стварэньне ня зможа нас адлучыць ад любові Бога, якая ў Хрысьце Езусе, Госпадзе нашым.</verse>
			</chapter>
			<chapter number="9">
				<verse number="1">Праўду кажу ў Хрысьце, не хлушу, сьведчыць аб гэтым маё сумленьне ў Духу Сьвятым,</verse>
				<verse number="2">што адчуваю вялікі смутак і няспынны боль у сэрцы маім.</verse>
				<verse number="3">Я бо гатовы сам быць адлучаным ад Хрыста за братоў маіх, родных мне паводле цела,</verse>
				<verse number="4">якія ёсьць Ізраэльцы, маючыя ўсынаўленьне і хвалу, і запавет, і законы, і служэньне (Богу) ды абяцаньні,</verse>
				<verse number="5">да якіх належаць бацькі, і з якіх Хрыстос паводле цела, які ёсьць па-над усімі, Бог багаслаўлены ў вякі вечныя. Амэн.</verse>
				<verse number="6">Гэта ня значыць, што Слова Божае ня зьдзейсьнілася. Бо ня ўсе, што з Ізраэля — Ізраэльцы.</verse>
				<verse number="7">Ды ня ўсе нашчадкі Абрагама яго сыны, але: “Ад Ізаака будзе названа тваё патомства”.</verse>
				<verse number="8">Гэта значыць, што не сыны паводле цела ёсьць сынамі Божымі, але сыны абяцаньня лічацца патомствам;</verse>
				<verse number="9">слова ж абяцаньня такое: “Прыйду ў той самы час, і Сара будзе мець сына”.</verse>
				<verse number="10">Ды ня толькі яна, але і Рэбэка пачала за адзін раз (блізьняты) ад бацькі нашага Ізаака.</verse>
				<verse number="11">Калі яны былі яшчэ не народжаны ды нічога не ўчыніўшы: ані дабра, ані зла, каб зьдзейсьніўся Божы намер выбраньня,</verse>
				<verse number="12">не дзеля ўчынкаў, але з волі Клікаючага: “Старэйшы будзе служыць малодшаму”,</verse>
				<verse number="13">як напісана: “Якуба ўзьлюбіў, а Эзава зьненавідзеў”.</verse>
				<verse number="14">Што скажам на гэта? Няўжо Бог несправядлівы? Ніякім чынам!</verse>
				<verse number="15">Ён бо кажа Майсею: “Я пашкадую таго, каго захачу пашкадаваць, ды буду міласьцівы таму, каму захачу быць міласьцівым”.</verse>
				<verse number="16">Гэта залежыць ані ад таго, хто хоча, ані ад таго, хто намагаецца, але ад Бога міласэрнага.</verse>
				<verse number="17">Бо ў Пісаньні кажа (Бог) фараону: “Дзеля таго Я захаваў цябе, каб паказаць на табе магутнасьць сваю, ды каб слаўлена было імя Маё па ўсёй зямлі”.</verse>
				<verse number="18">Дык, каго хоча, шкадуе, і каго хоча, робіць жорсткім.</verse>
				<verse number="19">Дык можа скажаш мне: “Чаму тады вінаваціць? Хто бо зможа супрацівіцца волі Ягонай?”</verse>
				<verse number="20">Чалавеча! Хто ты такі, каб мог спрачацца з Богам? Ці ж можа посуд гліняны пытацца ў таго, хто яго зьляпіў: “Чаму ты мяне такім зьляпіў?”</verse>
				<verse number="21">Ці ж ганчар ня мае ўлады, каб з таго самога месіва зрабіць адну пасудзіну для пачэснага ўжытку, а другую — для простага ўжытку?</verse>
				<verse number="22">Што ж, калі Бог, хочучы паказаць гнеў свой або выявіць магутнасьць сваю, з вялікім цярпеньнем ашчаджаў начыньні гневу, прызначаныя на загубу,</verse>
				<verse number="23">ды, каб выявіць багацьце хвалы сваёй над начыньнямі міласэрдзя, каторыя наперад прыгатаваў на хвалу,</verse>
				<verse number="24">адносна нас, каторых паклікаў ня толькі з-пасярод Юдэяў, але таксама з-паміж паганаў?</verse>
				<verse number="25">Як кажа пра гэта ў Осіі: “Ня Мой народ назаву Маім народам, а Нялюбую — Любай”.</verse>
				<verse number="26">І на тым месцы, дзе ім было сказана: “Вы — ня Мой народ, там называны будуць сынамі Бога жывога”.</verse>
				<verse number="27">А Ісая вясьціў пра Ізраэля: “Хоць бы лік сыноў Ізраэля быў як пясок, (толькі) Астача будзе збаўлена.</verse>
				<verse number="28">Бо Госпад зьдзейсьніць на зямлі сваё слова рашуча ды без адкладу”.</verse>
				<verse number="29">І як таксама прадказаў Ісая: “Калі б Госпад Магуцьцяў не пакінуў нам патомства, сталі бы мы як Садома ды былі б падобнымі да Гаморы”.</verse>
				<verse number="30">Дык што можам сказаць? Што пагане, якія не спаганялі справядлівасьці, атрымалі справядлівасьць, але справядлівасьць з веры.</verse>
				<verse number="31">А Ізраэль, спаганяючы закон справядлівасьці, да закону не дайшоў.</verse>
				<verse number="32">Чаму? Бо спаганяў справядлівасьць ня з веры, але з ўчынкаў. Яны спатыкнуліся аб камень спатыкненьня,</verse>
				<verse number="33">як напісана: “Вось жа кладу на Сыёне камень спатыкненьня і скалу згаршэньня. Хто верыць у Яго, ня будзе асаромлены”.</verse>
			</chapter>
			<chapter number="10">
				<verse number="1">Браты! Жаданьне сэрца майго ды гарачае маленьне да Бога за іхняе збаўленьне.</verse>
				<verse number="2">Сьведчу я ім, што рупяцца яны пра Бога, але не па розуму.</verse>
				<verse number="3">Бо, не разумеючы справядлівасьць Божую, яны спрабавалі ўстанавіць сваю справядлівасьць і таму не спаганялі справядлівасьці Божай.</verse>
				<verse number="4">Бо канец закону — Хрыстос, для апраўданьня кожнага, хто верыць.</verse>
				<verse number="5">Майсей вось піша аб справядлівасьці, якая з закону: “Хто яе споўніў, атрымае праз яе жыцьцё”.</verse>
				<verse number="6">А справядлівасьць з веры так кажа: “Не кажы ў сэрцы тваім: Хто ўзыйдзе ў неба?”, гэта значыць Хрыста зьвесці на зямлю,</verse>
				<verse number="7">або: “Хто спусьціцца ў бездань?”, гэта значыць Хрыста вывесьці з умёршых.</verse>
				<verse number="8">Але што кажа? “Блізка цябе слова, яно ў вуснах тваіх ды ў сэрцы тваім”, гэта значыць слова веры, каторае абвяшчаем.</verse>
				<verse number="9">Дык калі вуснамі тваімі вызнаеш: “Езус — Госпадам”, і ў сэрцы тваім уверыш, што Бог Яго ўваскрасіў з памёршых, будзеш збаўлены.</verse>
				<verse number="10">Бо сэрцам верыцца дзеля справядлівасьці, а вызнаецца вуснамі дзеля збаўленьня.</verse>
				<verse number="11">Пісаньне бо кажа: “Усякі, хто верыць у Яго, ня будзе асаромлены”.</verse>
				<verse number="12">Няма бо розьніцы між Юдэем і Грэкам, адзін бо Госпад усіх, шчодры для ўсіх, хто Яго прызывае.</verse>
				<verse number="13">Бо кожны, хто прызывае імя Госпада, будзе збаўлены.</verse>
				<verse number="14">Як жа могуць прызываць Таго, у каго ня ўверылі? Або як увераць у Таго, аб кім ня чулі? Як жа мелі чуць, калі ім ніхто не вясьціў?</verse>
				<verse number="15">Як жа маглі ім вясьціць, калі б не былі пасланыя? Як напісана: “Як прыгожыя ногі тых, каторыя вясьцяць добрую вестку!”</verse>
				<verse number="16">Але ня ўсе паслухалі Эвангельля. Ісая вось кажа: “Госпадзе! Хто паверыў чутаму ад нас?”</verse>
				<verse number="17">Таму вера — ад слуханьня, а слуханьне — праз слова Хрыстовае.</verse>
				<verse number="18">Дык пытаю: Ці яны ня чулі? Але ж: “Па ўсёй зямлі загучэў голас іхні, і словы іхнія аж на край сьвету”.</verse>
				<verse number="19">Зноўся пытаю: Ці ж Ізраэль не зразумеў? Першы Майсей кажа: “Узбуджу ў вас зайздрасьць праз таго, хто ня ёсьць народам, узбуджу ў вас гнеў праз народ неразумны”.</verse>
				<verse number="20">А Ісая адважыўся сказаць: “Мяне знайшлі тыя, што не шукалі Мяне. Яўна аб’явіўся Я тым, каторыя пра Мяне не пыталіся”.</verse>
				<verse number="21">Да Ізраэля ж так кажа: “Увесь дзень працягваў Я рукі Мае да народу непаслухмянага і ўпорыстага”.</verse>
			</chapter>
			<chapter number="11">
				<verse number="1">Дык пытаюся: Няўжо адкінуў Бог народ свой! Ніякім чынам! Бо і я Ізраэлец з насеньня Абрагама, з пакаленьня Бэн’яміна.</verse>
				<verse number="2">Не адкінуў Бог народу свайго, які раней выбраў. Ці ня ведаеце, што Пісаньне кажа аб Гальяшу, як ён скардзіцца Богу на Ізраэля:</verse>
				<verse number="3">“Госпадзе! Прарокаў Тваіх пазабівалі, аўтары Твае паразвальвалі, застаўся я толькі адзін, і маю душу шукаюць”.</verse>
				<verse number="4">Ды як гучаў яму адказ Божы? “Пакінуў Я сабе сем тысяч мужоў, каторыя не ўкленчылі перад Баалам”.</verse>
				<verse number="5">Так вось і ў наш час захавалася Астача, выбраная ласкай.</verse>
				<verse number="6">А калі з ласкі, дык не за ўчынкі, інакш вось ласка не была б ужо ласкай.</verse>
				<verse number="7">Дык што ж? Чаго шукаў Ізраэль, таго не атрымаў, дасягнулі толькі выбраныя, а іншыя асьлеплі,</verse>
				<verse number="8">як напісана: “Даў ім Бог духа дрымоты, вочы, каб ня бачылі, і вушы, каб ня чулі, аж па сёньняшні дзень”.</verse>
				<verse number="9">І Давід кажа: “Хай стол іх станецца ім сілом, і пасткаю, і спакусаю ды адплатаю ім.</verse>
				<verse number="10">Хай вочы іх зацьмяцца, каб ня бачылі, а хрыбет іх хай сагнецца назаўсёды.</verse>
				<verse number="11">Дык пытаю: Ці ж бы яны спатыкнуліся, каб упасьці? Ніякім чынам! Але іхні ўпадак стаўся для паганаў збаўленьнем, каб прынукнуць іх да руплівасьці.</verse>
				<verse number="12">Калі іх упадак стаўся багацьцем для сьвету, і паніжэньне іх — узбагачэньнем паганам, дык тым больш іх поўня.</verse>
				<verse number="13">Вам жа, паганам, кажу: Пакуль застаюся апосталам паганаў, ганаруся сваёй паслугай,</verse>
				<verse number="14">у той надзеі, што можа выклічу руплівасьць сваіх сваякоў паводле цела і хоць некаторых прывяду да збаўленьня.</verse>
				<verse number="15">Бо калі іх адкід прынёс сьвету прымірэньне, то чым жа будзе іх прыняцьцё, калі не жыцьцё памёршых.</verse>
				<verse number="16">Бо калі рашчына сьвятая, дык і цеста, і калі корань сьвяты, то і галіны.</verse>
				<verse number="17">Калі ж некаторыя галіны былі адламаныя, а на іх месца ты быў прышчэплены, што быў аліўнай дзічкай, ды разам (з іншымі галінамі) з тым самым коранем злучаны, роўна з іншымі карыстаўся аліўнымі сокамі,</verse>
				<verse number="18">дык не ганарыся адносна тых галінаў, бо калі будзеш вывышацца, то ведай, што не ты ажыўляеш корань, але ён цябе.</verse>
				<verse number="19">Можа скажаш: “Адламаны галіны, каб я быў прышчэплены”.</verse>
				<verse number="20">Слушна; адламалі іх дзеля недаверства, а ты трымаешся верай. Таму не вывышайся, але сьцеражыся.</verse>
				<verse number="21">Бо калі Бог не пашкадаваў галін прыродных, можа таксама не пашкадаваць і цябе.</verse>
				<verse number="22">Дык уважай на дабрату ды суровасьць Божую: на суровасьць адносна тых, што ўпалі, і дабрату Божую да цябе, калі толькі вытрываеш у гэтай дабраце, бо інакш і ты будзеш адкінуты.</verse>
				<verse number="23">Але і яны, калі ня будуць трываць у недаверстве, будуць ушчэплены, бо Бог мае моц ізноў іх ушчапіць.</verse>
				<verse number="24">Бо калі быў ты адсечаны ад прырднай табе аліўнай дзічкі і насупраць прыродзе ўшчэплены ў добрую аліўку, дык тым лягчэй могуць быць прышчэплены ў сваю аліўку тыя, каторыя да яе з прыроды належаць.</verse>
				<verse number="25">Не хачу, браты, каб вы ня ведалі гэтае таямніцы, каб вы не лічылі сябе залішне мудрымі, бо сьляпата дакранула Ізраэля толькі часткова, пакуль увойдзе поўня паганаў.</verse>
				<verse number="26">І тады ўвесь Ізраэль будзе збаўлены, як напісана: “Прыйдзе з Сыёну Выбавіцель, Ён адверне бязбожнасьць ад Якуба.</verse>
				<verse number="27">Ды гэта будзе Мой запавет з імі, калі здыму з іх грахі іхнія”.</verse>
				<verse number="28">Паводле Эвангельля яны — ворагі для вас, а паводле выбранства — умілаваныя дзеля бацькоў.</verse>
				<verse number="29">Бо дары і пакліканьне Божае нязьменныя.</verse>
				<verse number="30">Як і вы калісьці ня верылі Богу, а цяпер даступіліся міласэрдзя дзеля іх няверства,</verse>
				<verse number="31">так і яны цяпер сталіся непаслухмянымі дзеля аказанага вам міласэрдзя, каб і самі маглі атрымаць міласэрдзе.</verse>
				<verse number="32">Бо замкнуў Бог ўсіх у непаслухмянасьць, каб усім аказаць сваё міласэрдзе.</verse>
				<verse number="33">О, глыбіня багацьця, і мудрасьці, і веданьня Божага! Як недасьледныя суды Ягоныя і не прасочаны шляхі Ягоныя!</verse>
				<verse number="34">Бо хто калі пазнаў думку Госпада? Або хто быў дарадчыкам Ягоным?</verse>
				<verse number="35">Або хто першы адарыў Яго, каб Ён меў каму аднагарадзіцца?</verse>
				<verse number="36">Бо ўсё ад Яго, праз Яго і ў Яго. Яму хвала ў вякі! Амэн.</verse>
			</chapter>
			<chapter number="12">
				<verse number="1">Дык прашу вас, браты, праз міласэрдзе Божае, аддавайце целы вашыя ў ахвяру жывую, сьвятую, мілую Богу на разумнае служэньне вашае.</verse>
				<verse number="2">І не ўпадабняйцеся гэтаму сьвету, але пераменяйцеся праз аднаўленьне розуму, каб умелі пазнаць, якая ёсьць воля Божая, што добрае, і прыемнае Богу ды дасканалае.</verse>
				<verse number="3">Дадзенаю мне ласкаю кажу кожнаму з вас, каб ня думалі аб сабе вышэй, чым належыцца, але кожны хай думае аб сабе цьвяроза, паводле дадзенай Богам кожнаму меры веры.</verse>
				<verse number="4">Як бо ў адным целе маем многа членаў, а ўсе члены ня тую самую работу спаўняюць,</verse>
				<verse number="5">падобна і ўсе мы супольна творым адно цела ў Хрысьце, а паасобку адзін для другога — члены.</verse>
				<verse number="6">А паводле дадзенай нам ласкі маем розныя дары: ці дар прароцтва згодна з верай,</verse>
				<verse number="7">ці дар службы для паслугаваньня, ці дар навукі для вучэньня,</verse>
				<verse number="8">ці дар заахвоты для заахвочваньня; хто ўспамагае, дык у прастаце сэрца, хто старшынствуе, дык рупліва, хто міласэрны, дык з ахвотаю.</verse>
				<verse number="9">Любоў хай будзе без крывадушнасьці. Адварочвайцеся ад зла, спагяняйце дабро;</verse>
				<verse number="10">шчыра любіце адзін аднаго братняю любоўю, шануйце адзін аднаго, упераджаючы;</verse>
				<verse number="11">у рупнусьці не лянуйцеся, духам палайце, Госпаду служыце,</verse>
				<verse number="12">у надзеі будзьце радасныя, у горы цярплівыя, у малітве сталыя,</verse>
				<verse number="13">бярыце ўдзел у патрэбах сьвятых, спаганяйце гасьціннасьць.</verse>
				<verse number="14">Багаслаўце перасьледвальнікаў сваіх; багаслаўце, а не кляніце!</verse>
				<verse number="15">Радуйцеся з тымі, хто радуецца, і плачце з тымі, хто плача.</verse>
				<verse number="16">Жывіце між сабой аднадумна, ня думайце зашмат аб сабе, але саступайце ў пакоры. Не ўважайце сябе за вельмі разумных.</verse>
				<verse number="17">Не адгаджайце злом за зло. Дбайце пра тое, што добрае на віду ўсіх людзей.</verse>
				<verse number="18">На колькі магчыма ды колькі ад вас залежыць, жывіце з усімі людзьмі ў згодзе.</verse>
				<verse number="19">Ня помсьціце, умілаваныя, самі за сябе, але пакінце гэта Таму, аб кім напісана: “Да Мяне належыць помста, Я аднагараджуся”, — кажа Госпад.</verse>
				<verse number="20">Але калі б быў галодны непрыяцель твой, накармі яго; калі б быў засьмягшы, напаі яго. Так вось робячы, вугольле гарачае насыпаеш яму на галаву.</verse>
				<verse number="21">Ня дайся перамагчы злу, але зло перамагай дабром.</verse>
			</chapter>
			<chapter number="13">
				<verse number="1">Хай кожны чалавек будзе паслухмяны вышэйшым уладам. Бо няма ўлады, як толькі ад Бога. Каторыя ж ёсьць, Богам устаноўлены.</verse>
				<verse number="2">Дык хто працівіцца ўладзе, пастанове Бога працівіцца. А каторыя працівяцца Богу, на сябе асуджэньне ўзводзяць.</verse>
				<verse number="3">Бо начальнікі страшныя не дабро чынячым, але зло. Ня хочаш баяцца ўлады? Дык паступай добра і будзеш мець пахвалу ад яе.</verse>
				<verse number="4">Яна вось ёсьць слугой Божай для твайго дабра. Калі ж зло робіш, бойся, бо яна не надарма меч носіць, бо ёсьць Божай уладай, спаганяючай гнеў на тым, хто робіць зло.</verse>
				<verse number="5">Дзеля таго трэба слухаць ня толькі дзеля гневу, але і дзеля сумленьня.</verse>
				<verse number="6">Дзеля таго і падаткі плаціце, бо яны з волі Бога спаўняюць сваю ўладу.</verse>
				<verse number="7">Аддавайце ўсім належнае: каму падатак — падатак, каму мыта — мыта, каму страх — страх, каму пашану — пашану.</verse>
				<verse number="8">Нікому ня будзьце нічога вінаватыя, толькі ўзаемную любоў, бо хто любіць бліжняга, спаўняе закон.</verse>
				<verse number="9">Бо прыказаньні: Не чужалож, Не забівай, Не крадзі, Не пажадай ды ўсе іншыя зьмяшчаюцца ў гэтым вось слове: Любі бліжняга свайго як сябе самога.</verse>
				<verse number="10">Любоў ня робіць крыўду бліжняму, таму любоў ёсьць дасканалым выпаўненьнем закону.</verse>
				<verse number="11">І зразумейце, які цяпер час; што надыйшла для вас пара зо-сну падняцца. Цяпер бо збаўленьне бліжэй нам, чым калі мы ўверылі.</verse>
				<verse number="12">Ноч мінула, а дзень наблізіўся. Дык адкіньма ўчынкі цемры і адзеньмася ў зброю сьвятла.</verse>
				<verse number="13">Жыйма прыстойна, як у ясны дзень: не ў баляваньнях і п’янствах, не ў распусьце і нячыстасьці, не ў звадцы ды зайздрасьці,</verse>
				<verse number="14">але адзеньцеся ў Госпада Езуса Хрыста ды не дагаджайце целу ў пажаданьнях.</verse>
			</chapter>
			<chapter number="14">
				<verse number="1">Слабога ў веры прыймайце, ня спрачаючыся пра погляды.</verse>
				<verse number="2">Бо адзін верыць, што яму ўсё можна есьці, а слабы есьць гародніну.</verse>
				<verse number="3">Той, хто есьць (усё), хай ня грэбуе тым, каторы ня (усё) есьць; і той, хто ня есьць, хай не асуджае таго, хто есьць, бо Бог яго спагадна прыняў.</verse>
				<verse number="4">Хто ты такі, што судзіш чужога слугу? Перад сваім гаспадаром ён стаіць ці падае; і будзе стаяць, бо яго Госпад мае моц утрымаць яго (на нагах).</verse>
				<verse number="5">Адзін адрозьнівае дзень ад дня, для іншага кожны дзень аднолькавы; хай кожны застаецца пры сваёй думцы.</verse>
				<verse number="6">Хто захоўвае некаторыя дні, захоўвае іх дзеля Госпада, і хто есьць (усё), есьць дзеля Госпада, бо Богу дзякуе; і хто ня есьць (ўсё), ня есьць дзеля Госпада, і дзякуе Богу.</verse>
				<verse number="7">Ніхто з нас не жыве для сябе і ніхто не памірае для сябе.</verse>
				<verse number="8">Дык калі жывём, жывём для Госпада; калі ж паміраем, паміраем для Госпада. Таму вось ці ў жыцьці, ці і ў сьмерці, належым да Госпада.</verse>
				<verse number="9">На тое бо Хрыстос памёр і ажыў, каб валадарыць і над жывымі, і над памёршымі.</verse>
				<verse number="10">Дык чаму ты судзіш брата твайго? Або чаму пагарджаеш братам тваім? Бо ўсе мы станем перад судом Божым.</verse>
				<verse number="11">Напісана ж: “На Маё жыцьцё, — кажа Госпад, — перада Мною сагнецца кожнае калена, ды кожны язык будзе вызнаваць Бога”.</verse>
				<verse number="12">Так вось кожны з нас за сябе самога здасьць справаздачу Богу.</verse>
				<verse number="13">Дык перастаньма судзіць адзін аднаго, а лепш думай, каб не даваць брату магчамасьці да ўпадку або згаршэньня.</verse>
				<verse number="14">Я ведаю і перакананы ў Госпадзе Езусе, што няма нічога, што само ў сабе нячыстае, а толькі для таго нячыстае, хто лічыць гэта нячыстым.</verse>
				<verse number="15">Калі ж дзеля стравы засмучаеш брата свайго, то ты не кіруешся любоўю. Таму не губі страваю таго, за каго памер Хрыстос!</verse>
				<verse number="16">Дык хай ня будзе зьняважана дабро вашае!</verse>
				<verse number="17">Бо Каралеўства Божае — гэта ня ежа або піцьцё, але справядлівасьць, супакой ды радасьць у Духу Сьвятым.</verse>
				<verse number="18">Хто бо гэтак служыць Хрысту, той падабаецца Богу і даспадобы людзям.</verse>
				<verse number="19">Дык дбайма пра тое, што вядзе да супакою ды ўзаемнага збудаваньня.</verse>
				<verse number="20">Таму не руйнуй закону Божага дзеля ежы! Па праўдзе, кожная рэч чыстая, сталася б аднак благой таму чалавеку, каторы есьць, горшучы другіх.</verse>
				<verse number="21">Добра ня есьці мяса, ня піць віна ды не рабіць таго, што магло б згоршыць брата твайго.</verse>
				<verse number="22">Сваю веру захавай у сабе і мей перад Богам. Шчасьлівы той, хто не сумняваецца ў тым, што пастанаўляе.</verse>
				<verse number="23">А хто сумняваецца, той, калі есьць, сябе асуджае, што (робіць) не па веры. А ўсё, што (робіцца) не па веры, ёсьць грэх.</verse>
			</chapter>
			<chapter number="15">
				<verse number="1">Мы, дужэйшыя (верай), павінны цярпліва зносіць недахопы слабых, а не сабе дагаджаць.</verse>
				<verse number="2">Хай кожны з нас рупіцца дагаджаць бліжняму на дабро і на збудаваньне.</verse>
				<verse number="3">Так і Хрыстос ня жыў для сваёй выгоды, але як напісана: “Зьнявагі Цябе зьневажаючых зваліліся на Мяне”.</verse>
				<verse number="4">Бо усё, што было калісьці напісана, у павучэньне нам напісана, каб мы праз цярплівасьць і пацяшэньне з Пісаньня мелі надзею.</verse>
				<verse number="5">А Бог, каторы дае цярплівасьць і пацеху, хай дасьць вам быць між сабой аднае думкі на ўзор Езуса Хрыста,</verse>
				<verse number="6">каб вы аднадушна у адзін голас славілі Бога і Айца Госпада нашага Езуса Хрыста.</verse>
				<verse number="7">Дзеля таго прыймайце адзін другога, як і Хрыстос прыняў вас у хвалу Божую.</verse>
				<verse number="8">Кажу бо вам, што Хрыстос стаўся слугою абразаньня дзеля (аказаньня) праўды Бога ды каб падцьвердзіць абяцаньні, дадзеныя бацькам,</verse>
				<verse number="9">ды каб пагане славілі Бога за (аказанае) міласэрдзе, як напісана: “Дзеля таго будуць славіць Цябе, між паганамі і сьпяваць на славу імя Твайго”.</verse>
				<verse number="10">І далей сказана: “Весяліцеся, пагане, з народам Яго!”</verse>
				<verse number="11">І зноў: “Хваліце Госпада, усе пагане, і слаўце Яго, усе народы”.</verse>
				<verse number="12">А Ісая вось што кажа: “Будзе корань Есэя і Той, хто паўстане, валадарыць над паганамі. У Ім пагане будуць мець надзею”.</verse>
				<verse number="13">А Бог надзеі хай напоўніць вас усякаю радасьцю і супакоем у веры, каб праз моц Духа Сьвятога вы сталіся багатымі надзеяй.</verse>
				<verse number="14">Браты, што да вас, я перакананы, што вы поўныя дабраты, багатыя ўсякай ведай, так што можаце адзін другога напамінаць.</verse>
				<verse number="15">Я можа вам сьмела пісаў у лісьце, як бы вам прыводзячы на памяць ласку, якая мне дадзена Богам,</verse>
				<verse number="16">каб быў я слугой Хрыста Езуса для паганаў, сьвятарна абвяшчаючы Эвангельле Божае, каб сталіся яны ахвярай, мілай Богу, асьвечанай Духам Сьвятым.</verse>
				<verse number="17">Магу пахваліцца ў Хрысьце Езусе (працай) для Бога.</verse>
				<verse number="18">Ня маю адвагі, аднак, гаварыць больш таго, што ўчыніў Хрыстос праз мяне, каб давесьці паганаў да паслухмянасьці веры словам і чынам,</verse>
				<verse number="19">моцай знакаў і цудаў ды магутнасьцяй Духа Сьвятога, так што ад Ерузаліму і ваколіц аж да Ілірыка вясьціў я Эвангельле Хрыстовае.</verse>
				<verse number="20">Прытым я стараўся вясьціць Эвангельле там, дзе не ўспаміналася імя Хрыста, каб не будаваць на чужым фундаманце,</verse>
				<verse number="21">як напісана: “Тыя, каторым аб Ім не было вешчана, убачаць, і тыя, што ня чулі, даведаюцца”.</verse>
				<verse number="22">Дзеля гэтага меў я многа перашкодаў і ня мог прыбыць да вас.</verse>
				<verse number="23">Цяпер, не знаходзячы месца ў гэтых краінах і многа ўжо гадоў жадаючы прыбыць да вас,</verse>
				<verse number="24">як толькі пайду ў Гішпанію, спадзяюся пабачыць вас, і вы правядзіцё мяне туды, калі крыху пацешуся вамі.</verse>
				<verse number="25">Цяпер жа я сабраўся ў Ерузалім паслужыць сьвятым.</verse>
				<verse number="26">Бо Македонія і Ахая вырашылі зрабіць складку для бедных сьвятых, што ў Ерузаліме.</verse>
				<verse number="27">Спадабалася бо ім, і яны — даўжнікі іхнія. Бо калі пагане атрымалі ўдзел у іхніх (даброцьцях) духовых, дык і яны павінны паслужыць ім у цялесных.</verse>
				<verse number="28">Калі гэтую справу збуду і даручу ім пад пячаткай плод гэты, праз вашыя мясьціны рушу ў Гішпанію.</verse>
				<verse number="29">А ведаю я, што прыходзячы да вас, прыйду з багатым багаславенствам Хрыстовым.</verse>
				<verse number="30">Дык прашу вас, браты, праз Госпада нашага Езуса Хрыста і праз любоў Духа, каб успамаглі мяне вашымі малітвамі да Бога за мяне,</verse>
				<verse number="31">каб усьцярогся ад рук няверучых у Юдэі, ды каб мая паслуга для Ерузаліма была прыемнай сьвятым,</verse>
				<verse number="32">каб з волі Божай у радасьці прыбыўшы да вас, набраў сілы з вамі.</verse>
				<verse number="33">Хай Бог супакою будзе з усімі вамі. Амэн.</verse>
			</chapter>
			<chapter number="16">
				<verse number="1">Даручаю вам Фэбу, сястру нашую, дыяконьніцу царквы ў Кенхрах,</verse>
				<verse number="2">каб прынялі яе ў Госпадзе, як належыцца сьвятых прыймаць, і дапамаглі ёй ва ўсіх справах, дзе ваша помач патрэбна, бо яна дапамагала многім і мне самому.</verse>
				<verse number="3">Прывітайце Прыску і Аквілю, супрацоўнікаў маіх у Хрысьце Езусе,</verse>
				<verse number="4">каторыя для захаваньня майго жыцьця падставілі свае галовы, каторым ня толькі я ўдзячны, але ўсе цэрквы паганаў,</verse>
				<verse number="5">а таксама і царкву, што ў іх доме. Прывітайце мне мілага Эпэнэта, каторы першы хрысьціянін у Азіі.</verse>
				<verse number="6">Прывітайце Марыю, каторая многа папрацавала для вас.</verse>
				<verse number="7">Прывітайце Андроніка і Юнію, сваякоў маіх і вязьняў са мною, праслаўленых сярод апосталаў, каторыя перш за мяне ўверылі ў Хрыста.</verse>
				<verse number="8">Прывітайце любага мне ў Госпадзе Ампліята.</verse>
				<verse number="9">Прывітайце нашага супрацоўніка ў Хрысьце Урбана ды мілага мне Стахія.</verse>
				<verse number="10">Прывітайце выпрабаванага ў Хрысьце Апэлеса. Прывітайце тых, што з дому Арыстабуля.</verse>
				<verse number="11">Прывітайце Герадыёна, сваяка майго. Прывітайце тых, што з дому Нарцыза, належачых да Госпада.</verse>
				<verse number="12">Прывітайце Трыфэну і Трыфосу, што працуюць у Госпадзе. Прывітайце мілую Пэрсыду, каторая многа папрацавала для Госпада.</verse>
				<verse number="13">Прывітайце выбраньніка ў Госпадзе Руфа і матку яго і маю.</verse>
				<verse number="14">Прывітайце Асынкрыта, Флегонта, Гермэса, Патроба, Гермаса ды братоў, што разам з імі.</verse>
				<verse number="15">Паздароўце Філялёга і Юлію, Нэрэя і яго сястру, Алімпія ды ўсіх сьвятых, што разам з імі.</verse>
				<verse number="16">Прывітайце ўзаемна адны другіх сьвятым пацалункам. Вітаюць вас усіх цэрквы Хрыстовыя.</verse>
				<verse number="17">Прашу вас яшчэ, браты, сьцеражыцеся тых, што пашыраюць нязгоду і згаршэньні супраць навукі, якой вы навучыліся. Ухіляйцеся ад іх!</verse>
				<verse number="18">Такія людзі ня служаць Госпаду нашаму Хрысту, але жывату свайму, і салодкімі словамі і патураючымі зводзяць сэрцы нявінных.</verse>
				<verse number="19">Бо ваша паслухмянасьць (веры) вядома усім людзям. Дык радуюся з вас, але прагну, каб вы былі мудрэйшымі на добрае ды простымі на благое.</verse>
				<verse number="20">Бог жа супакою небавам скрышыць шатана пад нагамі вашымі. Ласка Госпада нашага Езуса Хрыста з вамі!</verse>
				<verse number="21">Вітае вас Цімафей, супрацоўнік мой, і Люцый, Язон і Сасіпатар, сваякі мае.</verse>
				<verse number="22">Вітаю вас у Госпадзе і я, Тэрцый, які пісаў гэты ліст.</verse>
				<verse number="23">Вітае вас Гай, каторы ёсьць гасьцінным для мяне і для ўсяе царквы.</verse>
				<verse number="24">Вітае вас Эраст, скарбнік горада, і брат Кварт.</verse>
				<verse number="25">Таму ж, каторы мае моц умацаваць вас паводле Эвангельля ды майго вяшчэньня Езуса Хрыста, згодна з аб’яўленай таямніцай, даўнейшым вякам схаванай,</verse>
				<verse number="26">а цяпер аб’яўленай, і прароцкімі лістамі па загаду спрадвечнага Бога абвешчанай, ўсім народам для паслухмянасьці іх веры,</verse>
				<verse number="27">Богу, каторы адзін ёсьць мудры, праз Езуса Хрыста хай будзе хвала ў вякі вечныя. Амэн.</verse>
			</chapter>
		</book>
		<book number="46">
			<chapter number="1">
				<verse number="1">Павал, з волі Божай пакліканы на апостала Езуса Хрыста, ды брат Састэн,</verse>
				<verse number="2">Божай царкве ў Карыньце, тым, што былі асьвечаны ў Езусе Хрысьце ды пакліканы да сьвятасьці разам з усімі, каторыя на кожным месцы прызываюць імя Госпада нашага Езуса Хрыста, іхняга і нашага (Госпада):</verse>
				<verse number="3">Ласка вам і супакой ад Бога Айца і Госпада Езуса Хрыста.</verse>
				<verse number="4">Дзякую заўсёды за вас Богу майму за ласку, дадзенаю вам у Хрысьце Езусе,</verse>
				<verse number="5">бо ў Ім вы ўсім сталіся багатымі, усякім словам і веданьнем,</verse>
				<verse number="6">бо сьведчаньне Хрыстовае ўмацавалася ў вас,</verse>
				<verse number="7">так што ня маеце нястачы ласкі ў чаканьні аб’яўленьня Госпада нашага Езуса Хрыста</verse>
				<verse number="8">які ўмацуе вас да канца, каб былі без заганы ў дзень Госпада нашага Езуса Хрыста.</verse>
				<verse number="9">Верны Бог, якім вы пакліканы да супольнасьці з Сынам Ягоным Езусам Хрыстом, Госпадам нашым.</verse>
				<verse number="10">Браты, у імя Госпада нашага Езуса Хрыста малю вас, каб усе вы гаварылі адно і каб не было сярод вас падзелаў, каб вы былі аднаго розуму і аднае думкі.</verse>
				<verse number="11">Бо людзі злое расказалі мне пра вас, браты мае, што здараюцца між вас спрэчкі.</verse>
				<verse number="12">Маю на думцы, што кожны ў вас кажа: “Я — Паўлавы”, “Я Апалёсавы”, Я Кэфаса”, “А я — Хрыстовы”.</verse>
				<verse number="13">Ці ж Хрыстос падзяліўся? Ці ж Павал быў за вас укрыжаваны? Ці ў імя Паўла вы ахрышчаны?</verse>
				<verse number="14">Дзякую Богу, што апрача Крыспа і Гая я нікога з вас не ахрысьціў,</verse>
				<verse number="15">дык ніхто ня можа казаць, што ў імя маё быў ён ахрышчаны.</verse>
				<verse number="16">Праўда, ахрысьціў я таксама дом Сьцяпана. А больш ня памятаю, ці ахрысьціў яшчэ каго.</verse>
				<verse number="17">Бо не паслаў мяне Хрыстос хрысьціць, але эвангелізаваць; ня ў мудрасьці слова, каб ня зьменшыць важнасьці крыжа Хрыстовага.</verse>
				<verse number="18">Бо слова крыжа для тых, што ідуць на загубу, ёсьць глупства, а тым, што ідуць на збаўленьне — сіла Божая.</verse>
				<verse number="19">Бо напісана: “Загублю мудрасьць мудрых, і кемлівасьць разумны зьнішчу”.</verse>
				<verse number="20">Дзе мудрэц? Дзе вучоны? Дзе дасьледчык гэтага веку? Ці не ператварыў Бог мудрасьць гэтага сьвету ў дурасьць?</verse>
				<verse number="21">Калі жа сьвет сваёю мудрасьцю не пазнаў Бога ў мудрасьці Божай, дык спадабалася Богу праз дурасьць вяшчэньня (слова) збавіць веручых.</verse>
				<verse number="22">Бо Юдэі дамагаюцца знакаў, а Грэкі шукаюць мудрасьці;</verse>
				<verse number="23">а мы вясьцім Хрыста ўкрыжаванага, які для Юдэяў згаршэньнем, а для паганаў — дурасьць,</verse>
				<verse number="24">для тых жа, што пакліканы, ці з-пасярод Юдэяў, ці спасярод Грэкаў — Хрыстос, магутнасьць Божая ды мудрасьць Божая.</verse>
				<verse number="25">Бо тое, што дурасьць у Бога, перавышае мудрасьцю людзей, а што кволае ў Бога — перавышае моцаю людзей.</verse>
				<verse number="26">Дык вы, браты, паглядзіце, хто вы такія, пакліканыя? Па-людзку гледзячы, няшмат з вас мудрых паводле цела, нямнога магутных, няшмат высакародных.</verse>
				<verse number="27">Але Бог выбраў, дурное ў вачах сьвету, каб засароміць мудрых, і кволае, каб засароміць магутных,</verse>
				<verse number="28">і (выбраў Бог) тое, што паганае ў вачах сьвету, і пагарджанае ды ня маючае значэньня выбраў Бог, каб скасаваць тое, што нечым ёсьць,</verse>
				<verse number="29">каб ніхто не вывышаўся перад Богам.</verse>
				<verse number="30">Дзякуючы Яму і вы ёсьць у Хрысьце Езусе, каторы з волі Божай стаўся для нас мудрасьцю, справядлівасьцю, пасьвячэньнем і адкупленьнем,</verse>
				<verse number="31">каб было як напісана: “Хто хваліцца, хай у Госпадзе хваліцца”.</verse>
			</chapter>
			<chapter number="2">
				<verse number="1">І я, калі прыбыў да вас, браты, прыйшоў не каб захапляць вас словам ці мудрасьцю, але вясьціць вам таямніцы Божыя.</verse>
				<verse number="2">Бо ня думаў я вас вучыць чаго іншага, як адно (толькі) Езуса Хрыста ды ўкрыжаванага.</verse>
				<verse number="3">І явіўся я ў вас у немачы, са страхам і з дрыжаньнем вялікім,</verse>
				<verse number="4">і слова маё, і навучаньне маё не вызначалася пераканаўчасьцю і мудрасьцю, словаў але выяўленьнем Духа і моцы,</verse>
				<verse number="5">каб вера ваша не абапіралася на мудрасьць людзей, але на магутнасьць Божую.</verse>
				<verse number="6">Мы ж вясьцім мудрасьць сярод, разумеючых, але мудрасьць ня гэтага веку, не валадароў гэтага веку, каторыя счазаюць,</verse>
				<verse number="7">але гаворым мудрасьць Божую, у таямніцы схаваную, каторую Бог прызначыў перад вякамі на хвалу нашую,</verse>
				<verse number="8">каторай ніводзін з валадароў гэтага веку не пазнаў, бо калі б пазналі, ніколі не ўкрыжавалі б Госпада хвалы.</verse>
				<verse number="9">Але як напісана: “Чаго вока не аглядала, ані вуха ня чула, ані сэрца чалавечае не прадчувала, тое Бог прыгатаваў тым, каторыя любяць Яго”.</verse>
				<verse number="10">Нам жа аб’явіў Бог праз Духа. Дух бо ўсё пранікае, нават глыбіні Божыя.</verse>
				<verse number="11">Хто вось з-паміж людзей ведае, што ў чалавеку, калі ня дух, які ў чалавеку? Таксама і таго што Божае, ніхто ня ведае, апрача Духа Божага.</verse>
				<verse number="12">А мы атрымалі ня духа сьвету, але Духа Бога, для веданьня таго, што нам Богам надаравана.</verse>
				<verse number="13">Таму і вясьцім гэта не вучонымі словамі чалавечай мудрасьці, але словамі, якіх навучыў Дух, духовымі словамі, выясьняючы духовыя справы.</verse>
				<verse number="14">Душэўны ж чалавек не прыймае таго, што ёсьць ад Духа Божага, бо дурасьцю яму здаецца гэта, і ня можа гэтага ўцяміць, бо гэта толькі духам разважаецца.</verse>
				<verse number="15">Духовы ж (чалавек) судзіць усё, а ён нікім не разуметы.</verse>
				<verse number="16">Хто ж можа пазнаць розум Госпадаў, ды хто Яго можа павучаць? Мы ж маем розум Хрыстовы.</verse>
			</chapter>
			<chapter number="3">
				<verse number="1">І я ня мог да вас, браты, прамаўляць як да духовых, але як да цялесных, як да немаўлят у Хрысьце.</verse>
				<verse number="2">Паіў я вас малаком, а ня ежай (звычайнай), бо былі вы кволыя. Ды і цяпер вы яшчэ нядужыя,</verse>
				<verse number="3">дасюль вы яшчэ цялесныя. Бо калі ў вас зайздрасьць і нязгода, ці ж вы не цялесныя і ці ня робіце як звычайна людзі?</verse>
				<verse number="4">Калі бо адзін кажа: “Я — Паўлаў”, а другі: “Я — Апалёсаў”, — дык ці ж вы не па-чалавечаму робіце?</verse>
				<verse number="5">Хто Апалёс? Або хто Павал? Слугі, праз якіх вы ўверылі, ды кожны такі, як яму Госпадам дадзена.</verse>
				<verse number="6">Я садзіў, Апалёс паліваў, але Бог расьціў.</verse>
				<verse number="7">Ня важны той, хто садзіць і хто палівае, але той важны, хто дае расьці — Бог!</verse>
				<verse number="8">Хто садзіць ды хто палівае, ёсьць адно. Кожны атрымае сваю заплату паводле працы сваёй.</verse>
				<verse number="9">Мы бо — супрацоўнікі Божыя, а вы — Божая ніва і будоўля Божая.</verse>
				<verse number="10">Дадзенай мне Богам ласкай я, як спрактыкаваны будаўнічы, палажыў падмурак, а хто іншы закончыць пабудову. Хай кожны глядзіць, як будуе.</verse>
				<verse number="11">Бо ніхто ня можа палажыць іншага падмурку апрача таго, які паложаны, які ёсьць Езус Хрыстос.</verse>
				<verse number="12">А ці хто на гэтым фундаманце будуе з золата, ці з серабра, ці з дарагіх каменьняў, ці з дрэва, ці з сена, ці з саломы,</verse>
				<verse number="13">работа кожнага выявіцца; дзень бо Госпадаў пакажа, бо ў агні выявіцца, і дакон кожнага будзе выспрабаваны агнём.</verse>
				<verse number="14">Той, чыя праца выстаіць, атрымае заплату,</verse>
				<verse number="15">а калі чыя праца згарыць, будзе мець шкоду; сам, што праўда, будзе збаўлены, але так, як быццам праз агонь.</verse>
				<verse number="16">Ці ж вы ня ведаеце, што вы — сьвятыня Божая, ды што Дух Божы прабывае ў вас?</verse>
				<verse number="17">Калі хто спаганіць сьвятыню Бога, таго зьнішчыць Бог, бо сьвятыня Божая — сьвятая, гэта ж ёсьць вы.</verse>
				<verse number="18">Няхай ніхто сябе не падманвае; калі хто з вас думае, што ён мудры на гэтым сьвеце, дык хай станецца дурным, каб здабыць мудрасьць.</verse>
				<verse number="19">Бо мудрасьць гэтага сьвету ёсьць глупаства перад Богам, бо напісана: “Ён зловіць мудрых у іхняй хітрасьці”,</verse>
				<verse number="20">або ізноў: “Госпад ведае думкі мудрых, што яны пустыя”.</verse>
				<verse number="21">Дык хай ніхто не хваліцца дзеля людзей! Усё бо вашае,</verse>
				<verse number="22">ці гэта Павал, ці Апалёс, ці Кефас, ці гэты сьвет, ці жыцьцё, ці сьмерць, ці што цяперашняе, ці што будучае — усё бо вашае,</verse>
				<verse number="23">а вы — Хрыстовыя, а Хрыстос — Божы.</verse>
			</chapter>
			<chapter number="4">
				<verse number="1">Хай уважаюць нас людзі за слугаў Хрыстовых і за аканомаў тайнаў Божых.</verse>
				<verse number="2">Ад аканомаў жа вымагаецца, каб кожны быў знойдзены верным.</verse>
				<verse number="3">Мяне мала турбуе, што вы ці суд людзкі вырашыць аба мне. Але і я сам сябе не суджу.</verse>
				<verse number="4">Бо хоць я не пачуваюся ні ў чым вінаватым, гэтым яшчэ не апраўданы. Госпад — Той, хто судзіць мяне.</verse>
				<verse number="5">Дык не судзіце заўчасна, пакуль ня прыйдзе Госпад, каторы асьвеціць тое, што ў цемры скрыта, ды выявіць намеры сэрцаў. Тады кожнаму будзе пахвала ад Бога.</verse>
				<verse number="6">Гэта вось, браты, аднёс я да сябе і да Апалёса дзеля вас, каб вы навучыліся ад нас не выносіцца вышэй таго, што напісана; ды каб ніхто ў сваёй пыхлівасьці не падымаўся адзін над другім.</verse>
				<verse number="7">Хто бо цябе адзначае? Ды што ты маеш, чаго б не атрымаў? Калі ж ты атрымаў, дык нашто хвалішся, як быццам не атрымаў?</verse>
				<verse number="8">Вы ўжо насыціліся і сталіся ўжо багатымі, без нас ужо каралюеце. О каб вы на самай справе каралявалі, ды каб і мы з вамі разам маглі караляваць!</verse>
				<verse number="9">Вось я думаю, што Бог нас, апосталаў, паставіў як апошніх, быццам на сьмерць асуджаных. Сталіся мы відовішчам для сьвету, для анёлаў і для людзей.</verse>
				<verse number="10">Мы дурныя дзеля Хрыста, а вы разумныя ў Хрысьце; мы кволыя, а вы дужыя; вас шануюць, а намі грэбуюць.</verse>
				<verse number="11">Аж да гэтай пары мы галадаем, смагнем, у нагаце ходзім, бітыя і выгнаныя,</verse>
				<verse number="12">і працуем, робячы рукамі нашымі; праклінаныя, мы багаславім; перасьледаваныя, церпім;</verse>
				<verse number="13">зьневажаныя, з любоўю адказваем; мы сталіся быццам сьмецьце гэтага сьвету, агідай для ўсіх аж дасюль.</verse>
				<verse number="14">Не пішу гэтага, каб вас засароміць, але каб вам, як найдаражэйшым маім дзеткам, даць напамін.</verse>
				<verse number="15">Бо хоць бы вы мелі ў Хрысьце тысячу выхавацеляў, але ня шмат бацькоў, бо я ў Хрысьце Езусе праз Эвангельле нарадзіў вас.</verse>
				<verse number="16">Дык прашу вас, будзьце маімі пераймальнікамі.</verse>
				<verse number="17">Дзеля гэтага пасылаю да вас Цімафея, які ёсьць сын мой найдаражэйшы і верны ў Госпадзе, ён вам прыгадае шляхі мае ў Хрысьце ды тое, аб чым я навучаю ўсюды ў кожнай царкве.</verse>
				<verse number="18">Некаторыя заганарыліся, быццам я ня маю намеру наведаць вас.</verse>
				<verse number="19">Але я прыйду неўзабаве да вас, калі Госпад дазволіць, і спазнаю ня словы ганарыстых, але чыны,</verse>
				<verse number="20">бо Каралеўства Божае не ў словах, але ў чыне.</verse>
				<verse number="21">Што хочаце? Ці каб з дубцом да вас я прыйшоў, ці з любоўю і духам лагоднасьці?</verse>
			</chapter>
			<chapter number="5">
				<verse number="1">Ходзяць чуткі аб распуснасьці ў вас, ды аб такой распусьце, якая не спатыкаецца і ў паганаў, а менавіта, каб хто жыў з жонкай свайго бацькі.</verse>
				<verse number="2">А вы заганарыліся, замест таго, каб з вялікім смуткам дамагацца выгнаць са свайго асяроддзя таго, хто дапусьціўся такога злачынства.</verse>
				<verse number="3">Я, хоць не прысутны целам, але прысутны духам, ужо прысудзіў, як прысутны, таго, хто гэтак робіць,</verse>
				<verse number="4">сабраўшыся разам у імя Госпада нашага Езуса і з духам маім, моцай Госпада нашага Езуса,</verse>
				<verse number="5">аддаць такога шатану на загубу цела, каб дух быў збаўлены ў дзень Госпада.</verse>
				<verse number="6">Дык ня маеце чым хваліцца. Ці ня ведаеце, што крошка кісьлі ўсё цеста квасіць?</verse>
				<verse number="7">Дык ачысьціце старую кісьлю, каб сталіся новай рашчынай, бо вы прэсныя. Бо вось Пасха нашая, Хрыстос, ахвяраваны за нас!</verse>
				<verse number="8">Дык сьвяткуйма сьвяты не са старой кісьляй і не з кісьляй сапсуцьця і беззаконьня, але з праснакамі чыстасьці і праўды.</verse>
				<verse number="9">У лісце пісаў я вам, каб вы ня мелі зносінаў з распусьнікамі.</verse>
				<verse number="10">Зразумела, не з усімі распусьнікамі гэтага сьвету, хціўцамі, рабаўнікамі, ідалапаклоньнікамі, бо давялося б хіба вам зыйсці з гэтага сьвету.</verse>
				<verse number="11">Але я пісаў вам, каб вы ня мелі лучнасьці з тым, хто называецца братам, а ў сапраўднасьці ёсьць распусьнікам, або хціўцам, або ідалапаклоньнікам, або зламоўным, або п’яніцай, або рабаўніком; з такімі нават ня ешце разам.</verse>
				<verse number="12">Бо як жа мне судзіць тых, што навонкі? Ці ж ня тых, што пасярод вас, судзіце вы?</verse>
				<verse number="13">Тых жа, што навонкі, судзіць Бог. Дык выкіньце ліхоцьце спаміж сябе!</verse>
			</chapter>
			<chapter number="6">
				<verse number="1">Як адважваецца хтосьці з вас, маючы непаразуменьне з другім, судзіцца з ім перад нявернымі, а не перад сьвятымі?</verse>
				<verse number="2">Няўжо вы ня ведаеце, што сьвятыя будуць судзіць сьвет? І калі вамі будзе суджаны сьвет, дык ці ня можаце вы судзіць меншыя (справы)?</verse>
				<verse number="3">Ці ня ведаеце, што мы будзем судзіць таксама анёлаў? Дык тым болей справы жыцьцёвыя?</verse>
				<verse number="4">А вы, судзячыся ў жыцьцёвых справах, ставіце сваімі судьдзямі ня маючых пашаны ў царкве.</verse>
				<verse number="5">На сорам вам кажу гэта. Няўжо няма ў вас ніводнага разумнага, каторы мог бы рассудзіць братоў сваіх?</verse>
				<verse number="6">А то брат з братам судзіцца, ды яшчэ перад няверучымі?</verse>
				<verse number="7">Ужо і тое для вас прыніжэньне, што судзіцеся паміж сабой. Чаму вам ня лепш быць пакрыўджанымі? Чаму ня лепш панесьці шкоду?</verse>
				<verse number="8">Але вы самі дапускаецеся несправядлівасьці і крыўдзіце нават братоў.</verse>
				<verse number="9">Ці ня ведаеце, што несправядлівыя не атрымаюць Каралеўства Божага ў спадчыну? Дык не падманвайце сябе: ані распусьнікі, ані ідалапаклоньнікі, ані чужаложнікі, ані разбэшчаныя, ані мужчыны, жывучыя з сабой,</verse>
				<verse number="10">ані злодзеі, ані хціўцы, ані п’яніцы, ані зламоўныя, ані рабаўнікі ня возьмуць у спадчыну Каралеўства Божага.</verse>
				<verse number="11">І такімі былі некаторыя з вас. Але вы абмыліся, але асьвяціліся, але апраўдаліся ў імя Госпада нашага Езуса Хрыста і праз Духа Бога нашага.</verse>
				<verse number="12">“Усё мне можна!” Але ня ўсё карысна. “Усё мне можна!” Але я нічому не дазволю мець уладу нада мною.</verse>
				<verse number="13">“Ежа — для жывата, і жывот — для ежы”. Але Бог зьнішчыць адно і другое. Дык цела не для распусты, але для Госпада, і Госпад — для цела.</verse>
				<verse number="14">Бог жа і Госпада ўваскрасіў, і нас таксама сваёю магунасьцю ўваскрасіць з памёршых.</verse>
				<verse number="15">Ці ж ня ведаеце, што целы вашыя ёсьць члены Хрыста? Ці ж, узяўшы члены Хрыста, буду рабіць іх членамі распусьніцы? Ніколі!</verse>
				<verse number="16">Або ці ня ведаеце, што той, хто злучаецца з распусьніцай, творыць з ёй адно цела? “Будуць вось яны, — як сказана, — двое адным целам”.</verse>
				<verse number="17">Той жа, хто лучыцца з Госпадам, ёсьць адным Духам (з Ім).</verse>
				<verse number="18">Сьцеражыцеся распусты! Кожны бо грэх, дапушчаны чалавекам, ёсьць па-за целам. Хто ж грашыць распустай, супраць свайго ўласнага цела грашыць.</verse>
				<verse number="19">Ці ж ня ведаеце, што цела вашае ёсьць сьвятыня Духа Сьвятога, каторы ў вас і каторага маеце ад Бога, ды што ўжо не належыце да саміх сябе?</verse>
				<verse number="20">Вы ж здабытыя за вялікую цану. Дык хваліце Бога ў целе вашым!</verse>
			</chapter>
			<chapter number="7">
				<verse number="1">Адносна тога, што вы пісалі да мяне, дык добра чалавеку не дакранацца жанчыны.</verse>
				<verse number="2">Але з увагі на распусту кожны хай мае сваю жонку, і жонка кожная хай мае свайго мужа.</verse>
				<verse number="3">Хай муж аддае належнае жонцы, падобна і жонка мужу.</verse>
				<verse number="4">Жонка ня мае ўлады над сваім целам, але муж. Падобна і муж ня мае ўлады над сваім целам, але жонка.</verse>
				<verse number="5">Не ўхіляйцеся адно ад другога, хіба толькі з узаемнай згоды, да часу, каб прысьвяціць сябе малітве, і потым зноў зыходзьцеся разам, каб шатан не спакушаў вас праз непаўстрыманасьць вашую.</verse>
				<verse number="6">Кажу гэта як параду, а не як загад.</verse>
				<verse number="7">Хацеў бы, каб усе людзі былі, як я, але кожны мае свой дар ад Бога: адзін так, другі інакш.</verse>
				<verse number="8">Нежанатым жа і ўдовам кажу: Добра ім заставацца так, як я.</verse>
				<verse number="9">Калі б не маглі паўстрымацца, хай жэняцца, бо лепш ажаніцца, чым распаляцца.</verse>
				<verse number="10">Тым жа, што жывуць у сужэнстве, загадваю ня я, але Госпад, каб жонка не адлучалася ад мужа.</verse>
				<verse number="11">Калі б, аднак, разлучыліся б, хай застаецца незамужняй, або хай пагодзіцца з мужам. Таксама і муж хай не пакідае жонкі.</verse>
				<verse number="12">Іншым жа кажу я, а ня Госпад: Калі хто з братоў мае жонку няверучую, і яна згаджаецца жыць з ім, дык хай не пакідае яе.</verse>
				<verse number="13">Таксама і жонка, маючая ня веручага мужа, калі ён згаджаецца жыць з ёю, хай не пакідае мужа.</verse>
				<verse number="14">Бо няверучы муж асьвячаецца ў жонцы, а няверучая жонка асьвячаецца ў веручым мужу. Інакш вашыя дзеці былі б нячыстымі, а цяпер — сьвятыя.</verse>
				<verse number="15">А калі няверучы хоча адыйсьці, хай адыходзіць. Брат або сястра ў гэткіх выпадках не зьвязаны. Да згоды паклікаў нас Госпад.</verse>
				<verse number="16">Скуль, дарэчы, можаш ведаць, жана, ці ня збавіш свайго мужа? Або скуль ведаеш, муж, ці ня збавіш сваю жонку?</verse>
				<verse number="17">Зрэшты, хай кожны жыве так, як Госпад яму прызначыў ды да чаго паклікаў; і гэтак я вучу ва ўсіх цэрквах.</verse>
				<verse number="18">Калі хто пакліканы як абразаны, хай не хавае абразаньня! А калі хто пакліканы (да веры) як неабразаны, хай не прыймае абразаньня.</verse>
				<verse number="19">Абразаньне ёсьць нішто, і неабразаньне ёсьць нішто, але (важна) выпаўненьне прыказаньняў Божых.</verse>
				<verse number="20">Дык хай кожны застаецца ў такім стане, у якім быў пакліканы.</verse>
				<verse number="21">Быў ты пакліканы як нявольнік? Не турбуйся! Але калі можаш стацца вольным, скарыстай з гэтага!</verse>
				<verse number="22">Бо хто пакліканы ў Госпадзе як нявольнік, ёсьць вызваленцам Госпадавым. Падобна і той, хто пакліканы як вольны, стаецца нявольнікам Хрыстовым.</verse>
				<verse number="23">Вялікаю цаною вы здабытыя! Дык ня будзьце нявольнікамі людзей.</verse>
				<verse number="24">Браты, хай кожны трывае перад Богам у такім стане, у якім быў пакліканы.</verse>
				<verse number="25">Што да дзявоцтва, загаду Госпада ня маю, але даю параду як той, хто з ласкі Божай дастойны веры.</verse>
				<verse number="26">Дзеля надыходзячых патрэбаў за лепшае лічу, што добра так застацца жыць чалавеку.</verse>
				<verse number="27">Калі ты жанаты, ня думай разводзіцца! Калі свабодны, не шукай жонкі.</verse>
				<verse number="28">Калі ж ажэнішся, не саграшыш. Падобна і дзяўчына, калі ідзе замуж, не грашыць. Такія аднак будуць мець клопаты з целам, а я хацеў бы вас ад яго ўхаваць.</verse>
				<verse number="29">Кажу, браты, што час кароткі! Дык трэба, каб тыя, што маюць жонкі, жылі як нямаючыя;</verse>
				<verse number="30">і тыя, што плачуць, быццам ня плакалі, і тыя, што цешацца, як бы ня цешыліся, і тыя, што купляюць, быццам не набывалі,</verse>
				<verse number="31">і тыя, што карыстаюцца гэтым сьветам, як бы не карысталіся. Бо праходзіць вобраз гэтага сьвету.</verse>
				<verse number="32">Хацеў бы, каб вы былі бяз клопату. Чалавек нежанаты рупіцца пра справы Госпада, як падабацца Госпаду.</verse>
				<verse number="33">А хто жанаты, клапоціцца пра справы сьвету, як падабацца жонцы,</verse>
				<verse number="34">і таму разгублены. Падобна жанчына незамужняя і дзяўчына рупіцца пра справы Госпадавы, каб была сьвятой і целам, і духам; а якая замужам, клапоціцца пра сьвецкія справы, як падабацца мужу.</verse>
				<verse number="35">Кажу гэта на вашу карысьць, не каб паставіць вам пастку, але каб вы дастойна і безперапынна стаялі пры Госпадзе.</verse>
				<verse number="36">Калі хто, аднак, лічыць за няслаўнае адносна дзяўчыны сваёй, што яна перацьвіла, ды ён перакананы, што павінен так зрабіць, хай робіць, як хоча; гэтым не грашыць, хай выходзіць замуж.</verse>
				<verse number="37">А калі хто не з прымусу, але з вольнай волі наважыўся ў сваім сэрцы захаваць у чыстасьці сваю дзяўчыну, добра робіць.</verse>
				<verse number="38">Дык хто аддае замуж сваю дзяўчыну, добра робіць; а хто не аддае замуж, яшчэ лепш робіць.</verse>
				<verse number="39">Жонка зьвязана (законам), пакуль яе муж жыве, а як муж памрэ, можа выйсьці за каго захоча, толькі ў Госпадзе.</verse>
				<verse number="40">Шчасьлівейшая аднак будзе, калі застанецца так, паводле маёй парады. А думаю, што я таксама маю Духа Божага.</verse>
			</chapter>
			<chapter number="8">
				<verse number="1">Што да ідалам складаных ахвяр (з мяса), мы ведаем, бо маем усякае веданьне. Але веданьне надзімае, а любоў будуе.</verse>
				<verse number="2">Калі каму здаецца, што ён нешта ведае, дык ён ня ведае, як трэба ведаць.</verse>
				<verse number="3">А калі хто любіць Бога, той ведамы Яму.</verse>
				<verse number="4">Адносна спажываньня ідалам ахвяраванага (мяса) мы ведаем добра, што няма на сьвеце ніякіх ідалаў і ніводнага бога, апрача адзінага Бога.</verse>
				<verse number="5">А хоць і ёсьць у небе ці на зямлі так званыя багі, бо шмат такіх багоў і паноў</verse>
				<verse number="6">але для нас існуе толькі адзін Бог Айцец, ад якога ўсё (мае пачатак), ды дзеля каторага мы (існуем), поруч адзін Госпад, Езус Хрыстос, праз якога ўсё (сталася) і праз каторага мы (жывём).</verse>
				<verse number="7">Але ня ўсе маюць такое веданьне: некаторыя дасюль, прывыкшы да ідалаў, ядуць мяса як ахвяраванае ідалам, і так сваё кволае сумленьне паганяць.</verse>
				<verse number="8">А ежа не збліжае нас да Бога, бо не бяднеем, калі не ямо, і таксама, ядучы, нічога не набываем.</verse>
				<verse number="9">Усё ж такі глядзіце, каб ваша свабода не сталася згаршэньнем для слабых (вераю).</verse>
				<verse number="10">Бо, калі б хто ўбачыў таго, што мае веданьне пры ідалавым стале, ці ж сумленьне слабавернага чалавека не заахвоціцца таксама есьці ідалам ахвяраванае (мяса)?</verse>
				<verse number="11">Такім чынам тваё веданьне спрычыніла б загубу брату, за каторага памёр Хрыстос!</verse>
				<verse number="12">А так грэшачы супраць братоў і б’ючы па сумленьні іх нядужым, грашыцё супраць Хрыста.</verse>
				<verse number="13">Дык калі яда горшыць брата майго, ніколі ня буду есьці мяса, каб ня горшыць брата майго.</verse>
			</chapter>
			<chapter number="9">
				<verse number="1">Ці я не свабодны? Ці я не апостал? Ці ж я ня бачыў Езуса, Госпада нашага? Ці ж не вы — дакон мой у Госпадзе?</verse>
				<verse number="2">Калі іншым я не апостал, вам я апостал; бо вы — пячатка майго апасталаванья ў Госпадзе.</verse>
				<verse number="3">Вось жа мая абарона перад тымі, што мяне асуджаюць.</verse>
				<verse number="4">Ці ж мы ня маем улады есьці і піць?</verse>
				<verse number="5">Або ня маем улады браць з сабою жанчыну, сястру, падобна як гэта робяць іншыя апосталы, і браты Госпадавы, і Кефас!</verse>
				<verse number="6">Ці толькі мне аднаму і Барнабе нельга не працаваць?</verse>
				<verse number="7">Хто ж служыць у войску за свае ўласныя грошы? А бо хто садзіць вінаграднік і не есьць яго пладоў? Або хто пасе стада ды не карыстаецца малаком стада?</verse>
				<verse number="8">Ці толькі па-чалавечаму кажу я гэта? Ці ж не гаворыць пра гэта і Закон?</verse>
				<verse number="9">Вось жа ў Законе Майсея напісана: “Не завязвай пыску малоцячаму валу”. Ці пра валы толькі рупіцца Бог?</verse>
				<verse number="10">Ці гэта не сказаў перад усім адносна нас? Так, дзеля нас напісана, што араты павінен з надзеяй араць, і малацьбіт малаціць з надзеяй атрымаць умалот.</verse>
				<verse number="11">Калі мы пасеялі ў вас духовае, што за дзіва, што маем удзел у жніве цялеснага?</verse>
				<verse number="12">Калі ж іншыя маюць удзел ва ўладзе над вамі, дык чаму тым больш ня мы? Аднак мы не карыстаемся гэтай уладай, але зносім усё, каб не прычыніць шкоды Эвангельлю Хрыстоваму.</verse>
				<verse number="13">Ці ж ня ведаеце, што тыя, што займаюцца паслугай пры сьвятыні, харчуюцца са сьвятыні, а тыя, што паслугуюць пры аўтары, бяруць долю з аўтара?</verse>
				<verse number="14">Так і Госпад загадаў, каб тыя, што вясьцяць Эвангельле, з Эвангельля жылі.</verse>
				<verse number="15">Але я не карыстаўся гэтым правам, а напісаў гэтае не таму, каб мець нейкую карысьць для сябе. Бо мне лепш было памерці, чым дазволіць, каб хто пазбавіў мяне гэтай славы.</verse>
				<verse number="16">Бо калі я эвангелізую, няма мне славы; бо гэты абавязак ляжыць на мне. Бо гора мне, калі я не эвангелізую.</verse>
				<verse number="17">Калі я гэта раблю са сваёй волі, маю заплату; а калі я гэта раблю не па сваёй волі, дык спаўняю толькі даручаную мне паслугу.</verse>
				<verse number="18">Дык якая мне ўзнагарода? Вось вяшчу Эвангельле без ніякай заплаты, не карыстаюся ўладаю, якую дае мне Эвангельле.</verse>
				<verse number="19">Бо будучы вольным ад усіх, стаўся я нявольнікам усім, каб тым больш іх здабыць.</verse>
				<verse number="20">Юдэям быў я як Юдэй, каб прыцягнуць Юдэяў; тым, што трымаюцца закону, стаўся слугою закону, хоць сам ня ёсьць пад законам, каб прыцягнуць спаганяючых закон;</verse>
				<verse number="21">тым, што ня маюць закону, быў як без закону, хоць сам не бяз Божага закону, але пад законам Хрыста, каб здабыць тых, што ня маюць закону.</verse>
				<verse number="22">Для кволых стаўся я кволым, каб пацягнуць кволых; стаўся ўсім для ўсіх, каб хоць некаторых збавіць.</verse>
				<verse number="23">Усё гэта раблю я дзеля Эвангельля, каб быць ўдзельнікам яго.</verse>
				<verse number="24">Няўжо вы ня ведаеце, што бегаючыя на стадыёне ўсе бягуць, аднак адзін атрымоўвае нагароду? Дык бяжыце так, каб атрымаць.</verse>
				<verse number="25">Кожны, хто ідзе ў спаборніцтва, усяго сабе адмаўляе; яны — каб атрымаць вянец зьнішчальны, а мы — незнішчальны.</verse>
				<verse number="26">Дык я бягу, не як насьлепа, б’юся ня так, як бы паветра б’ючы</verse>
				<verse number="27">але ўтаймоўваю ды няволю сваё цела, каб часам, навучаючы другіх, сам ня стаўся няздатным.</verse>
			</chapter>
			<chapter number="10">
				<verse number="1">Не хачу, браты, каб вы ня ведалі, што нашыя бацькі ўсе былі пад воблакам, і ўсе перайшлі праз мора,</verse>
				<verse number="2">ды ўсе былі ахрышчаны ў (імя) Майсея ў воблаку і ў моры,</verse>
				<verse number="3">усе таксама спажывалі тую самую духовую страву</verse>
				<verse number="4">і пілі таксама духовае пітво. Пілі вось з духовай скалы, што ішла з імі, а тая скала — Хрыстос.</verse>
				<verse number="5">Але ня многіх з іх ўпадабаў сабе Бог, таму ляглі яны ў пустыні.</verse>
				<verse number="6">А гэтыя падзеі — прыклад нам, каб не былі мы ахвотныя да зла, як яны ахвотныя былі.</verse>
				<verse number="7">Ня будзьце таксама ідалапаклоньнікамі, як некаторыя з іх, як напісана: “Засеў народ есьці, і піць, і весяліцца”.</verse>
				<verse number="8">І не рабіма распусты, як яны распуставалі некаторыя, і ў адзін дзень загінула іх дваццаць тры тысячы.</verse>
				<verse number="9">І не спакушайма Хрыста, як яны спакушалі ды пагінулі ад зьмеяў.</verse>
				<verse number="10">І не наракайце, як некаторыя з іх наракалі і пагінулі ад нішчыцеля.</verse>
				<verse number="11">Ды ўсё гэта адбылося з імі як прадказаньне будучага і запісана на павучэньне для нас, пражываючых пры канцы вякоў.</verse>
				<verse number="12">Хай той, каму, здаецца, што стаіць, глядзіць, каб ня ўпаў.</verse>
				<verse number="13">Вас наведала спакуса, звычайная людзям. Верны ж Бог, які не дапусьціць вас спакушаць больш, чым можаце вытрымаць, але са спакусай дае сілу яе пераадолець, каб маглі выстаяць.</verse>
				<verse number="14">Дзеля гэтага, мае найдаражэйшыя, сьцеражыцеся пакланяцца ідалам.</verse>
				<verse number="15">Кажу гэта як людзям разумным. Вы судзіце самі тое, што гавару:</verse>
				<verse number="16">Келіх багаславенства, каторы багаславім, ці ня ёсьць удзелам у Крыві Хрыстовай? А хлеб, каторы ломім ці ня ёсьць удзелам у Целе Хрыстовым?</verse>
				<verse number="17">Калі адзін хлеб, таму мы, многія, творым адно цела, бо ўсе мы дзелімся тым самым хлебам.</verse>
				<verse number="18">Прыгледзьцеся Ізраэлю паводле цела: ці тыя, што ядуць ахвяры (з аўтара), ня ёсьць удзельнікамі аўтара?</verse>
				<verse number="19">Што хачу сказаць? Ці ахвяра, складзеная ідалам, ёсьць нечым (важным)? Або сам ідал ёсьць чымсьці (важным)?</verse>
				<verse number="20">Не! Бо тое, што пагане складаюць у ахвяру, дэманам складаюць у ахвяру, а ня Богу. А я не хацеў бы, каб вы мелі нешта супольнае з дэманамі.</verse>
				<verse number="21">Ня можаце піць з келіха Госпада ды з келіха дэманаў; ня можаце быць удзельнікамі Госпадавага стала і стала дэманаў.</verse>
				<verse number="22">Ці ж нам гнявіць Госпада? Ці ж мы дужэйшыя за Яго?</verse>
				<verse number="23">“Усё можна!” Але ня ўсё карысна. “Усё можна!” Але ня ўсё будуе.</verse>
				<verse number="24">Хай ніхто ня гоніцца за сваёй карысьцю, але за карысьцю бліжняга.</verse>
				<verse number="25">Дык усё, што на рынку прадаюць, ешце, не сумняваючыся дзеля (супакою) сумленьня,</verse>
				<verse number="26">бо Госпадава зямля і ўсё, што яе напаўняе.</verse>
				<verse number="27">Калі вас запросіць хтосьці з няверучых, і захочаце пайсьці, дык ешце ўсё, што вам пададуць, не сумняваючыся, што да сумленьня.</verse>
				<verse number="28">Але калі б хто сказаў: “Гэта было ахвяравана ідалам”, — ня ешце з увагі на таго, хто вас перасьцярог, ды з увагі на сумленьне.</verse>
				<verse number="29">Маю на ўвазе не тваё сумленьне, але бліжняга. Чаму ж чужое сумленьне мела б судзіць маю свабоду?</verse>
				<verse number="30">Калі я ем што з падзякаю, то чаму мяне ачарняюць за тое, за што я дзякую.</verse>
				<verse number="31">Дзеля таго ці вы ясьцё, ці вы піцё, ці што іншае робіце, усё на хвалу Божую рабіце!</verse>
				<verse number="32">Ня будзьце прычынай згаршэньня ані для Юдэяў, ані для Грэкаў, ані для Царквы Божае.</verse>
				<verse number="33">Гэтак і я стараюся ўсім у-ва ўсім падабацца, не шукаючы сваёй карысьці, але што карыснае многім, каб яны былі збаўлены.</verse>
			</chapter>
			<chapter number="11">
				<verse number="1">Будзьце пераймальнікамі маімі, як я — Хрыста.</verse>
				<verse number="2">Хвалю вас, браты, што ва ўсім памятаеце пра мяне, ды трымаецеся ўсяго, што я вам перадаў.</verse>
				<verse number="3">Хачу, каб вы ведалі, што галава кожнага мужчыны — Хрыстос, а кожнае жонкі галава — муж, а галава Хрыста — Бог.</verse>
				<verse number="4">Кожны мужчына, калі моліцца або праракуе з накрытай галавой, ганьбіць сваю галаву.</verse>
				<verse number="5">Кожная ж жанчына, калі моліцца або праракуе з ненакрытай галавой, ганьбіць сваю галаву, бо гэта тое самае, быццам яна аголена.</verse>
				<verse number="6">Дык калі якая жанчына не накрывае галавы, хай абстрыжэ свае валасы. А калі ганьбіць жанчыну тое, што пастрыжана або паголена, дык хай накрывае галаву.</verse>
				<verse number="7">Мужчыну не належыцца накрываць галавы, бо ён — вобраз і хвала Бога, а жанчына — хвала мужчыны.</verse>
				<verse number="8">Бо не мужчына ад жанчыны, але жанчына ад мужчыны.</verse>
				<verse number="9">і не мужчына створаны для жанчыны, але жанчына для мужчыны.</verse>
				<verse number="10">Таму жанчына мусіць мець на галаве знак падданасьці дзеля анёлаў.</verse>
				<verse number="11">Зрэшты, у Госпада ані мужчына без жанчыны, ані жанчына без мужчыны.</verse>
				<verse number="12">Бо як жанчына з мужчыны, так і мужчына (родзіцца) з жанчыны, а ўсе — ад Бога!</verse>
				<verse number="13">Рассудзіце самі: ці належыцца жанчыне маліцца да Бога з ненакрытай галавой?</verse>
				<verse number="14">Сама прырода вучыць нас, што ганьба для мужчыны насіць доўгія валасы,</verse>
				<verse number="15">і наадварот, для жанчыны гэта — гонар. Бо валасы дадзены ёй на пакрыцьцё.</verse>
				<verse number="16">А калі хто аб гэтым хоча спрачацца, хай ведае, што ані мы ня маем такога звычаю, ані цэрквы Божыя.</verse>
				<verse number="17">Робячы вам гэтыя заўвагі, не магу вас пахваліць за тое, што зьбіраецеся не на лепшае, але на горшае.</verse>
				<verse number="18">Перад усім чую, што, калі зыходзіцеся разам як супольнасьць, бываюць у вас спрэчкі, і гэтаму я крыху веру.</verse>
				<verse number="19">Бо мусяць быць сярод вас і герэзіі, каб выявіліся выпрабаваныя людзі.</verse>
				<verse number="20">Дык калі вы зьбіраецеся разам, няма ў вас спажываньня Вячэры Госпадавай.</verse>
				<verse number="21">Кожны бо з вас сьпяшаецца першым зьесьці сваю вячэру, ды бывае, што адзін галодны, а ў той час другі ўпіваецца.</verse>
				<verse number="22">Ці ня маеце дамоў, каб там есьці і піць? Ці мо хочаце ганьбіць царкву Божую, ды засароміць тых, што нічога ня маюць? Што вам магу сказаць? Можа буду вас хваліць? Дык не! За гэта вас не пахвалю!</verse>
				<verse number="23">Бо я гэта атрымаў ад Госпада і перадаў вам, што Госпад Езус у тую ноч, калі меў быць выдадзены, узяў хлеб</verse>
				<verse number="24">і склаўшы падзяку, паламаў і сказаў: “Гэта ёсьць Цела Маё, якое за вас даецца. Рабіце гэта ў Маю памяць!”</verse>
				<verse number="25">Падобным спосабам па вячэры Ён узяў келіх і сказаў: “Гэты келіх ёсьць Новым Запаветам у Крыві Маёй. Рабіце гэта, колькі разоў будзеце піць, у Маю памяць”.</verse>
				<verse number="26">Бо колькі разоў будзеце есьці гэты хлеб і піць гэты келіх, будзеце абвяшчаць сьмерць Госпада, пакуль ня прыйдзе.</verse>
				<verse number="27">Дзеля таго, хто нягодна есьць хлеб ды п’е з келіха, той вінаваты што да Цела і Крыві Госпадавай.</verse>
				<verse number="28">Дык хай выспрабуе чалавек сябе самога, і тады хай есьць хлеб той ды п’е з келіха таго.</verse>
				<verse number="29">Бо хто есьць і п’е нягодна, не зважаючы на Цела (Госпадава), прысуд сабе есьць і п’е.</verse>
				<verse number="30">Таму шмат у вас кволых і хворых, ды многа памірае.</verse>
				<verse number="31">А калі мы самі сябе асудзім, дык ня будзем суджаны.</verse>
				<verse number="32">Калі нас Госпад судзіць, то і карае, каб не былі мы асуджаны разам з усім сьветам.</verse>
				<verse number="33">Таму, браты мае, калі зьбіраецеся есьці Вячэру, пачакайце адзін на другога.</verse>
				<verse number="34">Калі хто галодны, хай есьць дома, каб вам не зьбірацца на асуджэньне. Іншыя справы наладжу, як прыйду.</verse>
			</chapter>
			<chapter number="12">
				<verse number="1">Не хачу, браты, каб вы ня ведалі пра духоўныя (дары).</verse>
				<verse number="2">Калі вы былі яшчэ паганамі, ведаеце, хадзілі вы да нямых балваноў, быццам вялі вас.</verse>
				<verse number="3">Заручаю вас, што ніхто, хто гаворыць у Духу Божым, ня скажа: “Анатэма, хай будзе Езус пракляты!” Ды ніхто ня можа сказаць: “Езус ёсьць Госпад”, як толькі ў Духу Сьвятым.</verse>
				<verse number="4">Розныя дары ласкі, але адзін і той самы Дух.</verse>
				<verse number="5">І розныя ёсьць паслугаваньні, але той самы Госпад.</verse>
				<verse number="6">І розная таксама дзейнасьць, але той самы Бог, каторы ўсё ў-ва ўсіх робіць.</verse>
				<verse number="7">Кожнаму даецца аб’яўленьне Духа для агульнага дабра.</verse>
				<verse number="8">Аднаму даецца Духам слова мудрасьці, другому даецца тым самым Духам слова веданьня,</verse>
				<verse number="9">яшчэ іншаму даецца вера тым жа Духам, іншаму — дар аздараўляньня тым самым Духам,</verse>
				<verse number="10">іншаму зноў даецца дар чыніць цуды, іншаму — праракаваньня, іншаму — распазнаваньне духаў, іншаму — розныя мовы, іншаму — тлумачэньне моваў.</verse>
				<verse number="11">Усё гэта робіць адзін і той самы Дух, даючы кожнаму па сваёй волі.</verse>
				<verse number="12">Як адно цела мае многа членаў, а ўсе члены, хоць іх многа, твораць адно цела, так і Хрыстос.</verse>
				<verse number="13">Мы бо ўсе адным Духам ахрышчаны ў адно цела, ці то Юдэі, ці то Грэкі, ці то нявольнікі, ці то свабодныя, і ўсе напоены адным Духам.</verse>
				<verse number="14">А цела складаецца не з аднаго члена, але з многіх.</verse>
				<verse number="15">Калі б нага сказала: “Я не належу да цела, таму што я — не рука”, дык няўжо яна таму і не належыць да цела?</verse>
				<verse number="16">Або калі вуха скажа: “Я не належу да цела, бо я ня вока?”, дык няўжо яно і не належыць да цела?</verse>
				<verse number="17">Калі б ўсё цела было вокам, дзе ж быў бы слых? А калі б усё цела было б слых, дык дзе тады нюх?</verse>
				<verse number="18">Але Бог разьмясціў члены так, што кожны з іх у целе, як Яму спадабалася.</verse>
				<verse number="19">А калі б усе былі адным членам, дык дзе ж тады цела?</verse>
				<verse number="20">Вось цяпер членаў многа, а цела — адно.</verse>
				<verse number="21">Ня можа вока сказаць руцэ: “Ты мне непатрэбная!” або галава нагам: “Вы мне не патрэбныя”.</verse>
				<verse number="22">Наадварот, члены цела, каторыя падаюцца слабейшымі, больш патрэбныя,</verse>
				<verse number="23">ды каторыя нам здаюцца менш пачэснымі ў целе, мы акружаем асаблівай пашанай, а тыя, што лічацца непрыстойнымі, ахоўваем з тым большай стараннасьцю,</verse>
				<verse number="24">а нашыя прыстойныя часткі цела не патрабуюць таго. Так Бог уфармаваў наша цела, што даў больш пашаны тым членам, каторым не хапала,</verse>
				<verse number="25">каб не было ў целе разьдзяленьня, але каб паасобныя члены рупіліся адзін аб адным.</verse>
				<verse number="26">Такім чынам, калі церпіць адзін член, церпяць з ім усе іншыя члены. Падобна, калі славіцца адзін член, радуюцца з ім усе члены.</verse>
				<verse number="27">Вы — Цела Хрыстовае, а паасобна — члены.</verse>
				<verse number="28">І адных Бог устнавіў у Царкве найперш апосталамі, далей прарокамі, трэціх — настаўнікамі, пасьля тых, што маюць моц чыненьня цудаў, потым дар лячэньня, дар успамогі, дар гаспадараваньня, дар усялякіх моваў.</verse>
				<verse number="29">А ці ўсе апосталы? Ці ўсе прарокі? Ці ўсе настаўнікі? Ці ўсе цудатворцы?</verse>
				<verse number="30">Ці ўсе маюць дар аздараўляньня? Ці ўсе гавораць мовамі? Ці ўсе тлумачаць?</verse>
				<verse number="31">Дабівайцеся харызматаў большых, а я вам пакажу шлях дасканалейшы.</verse>
			</chapter>
			<chapter number="13">
				<verse number="1">Калі б я гаварыў мовамі людзей або анёлаў, а любові ня меў бы, я быў бы як медзь зьвінячая, або цымбалы гудзячыя.</verse>
				<verse number="2">І калі б я меў дар праракаваньня ды зьведаў усе тайны і ўсякую веду, і меў усю веру, што і горы пераносіў, але любові ня меў бы, я быў бы нішто.</verse>
				<verse number="3">І калі б раздаў на бедных усю сваю маёмасьць і цела сваё аддаў на спаленьне, але любові ня меў бы, ніякай мне з гэтага карысьці.</verse>
				<verse number="4">Любоў цярплівая, любоў ласкавая, не зайздросная, не ганарыстая, не пыхлівая,</verse>
				<verse number="5">не амбітная, не шукае свайго, не гняўлівая, не памятае зла,</verse>
				<verse number="6">ня цешыцца з несправядлівасьці, але радуецца з праўды,</verse>
				<verse number="7">усё пераносіць, ва ўсё верыць, на ўсё спадзяецца, усё церпіць.</verse>
				<verse number="8">Любоў ніколі не зьнікае. А вось прароцтвы, счэзнуць, і мовы змоўкнуць, і веда занепадзе.</verse>
				<verse number="9">Бо мы часткова пазнаём і часткова праракуем.</verse>
				<verse number="10">Калі ж надыйдзе дасканалае, саступіць тое, што частковае.</verse>
				<verse number="11">Калі я быў дзіцём, гаварыў па-дзіцячаму, разумеў па-дзіцячаму, думаў па-дзіцячаму, а як стаў мужам, вызбыўся таго, што дзіцячае.</verse>
				<verse number="12">Цяпер мы бачым быццам праз (мутнае) шкло, невыразна, а тады (убачым) тварам у твар. Цяпер пазнаю часткова, а тады пазнаю поўнасьцю, як я сам пазнаны.</verse>
				<verse number="13">Дык цяпер бытуюць вера, надзея і любоў; а з гэтых трох найважнейшая — любоў.</verse>
			</chapter>
			<chapter number="14">
				<verse number="1">Спаганяйце любоў, рупцеся пра духовыя (дары), асабліва пра дар праракаваньня.</verse>
				<verse number="2">Бо хто гаворыць мовамі, ня людзям гаворыць, але Богу. Ніхто бо яго не разумее, а ён пад дзеяньнем Духа расказвае тайны.</verse>
				<verse number="3">Той жа, хто праракуе, гаворыць людзям на збудаваньне, або для заахвоты, або для пацяшэньня.</verse>
				<verse number="4">Хто гаворыць мовамі, самога сябе будуе, а хто праракуе, супольнасьць будуе.</verse>
				<verse number="5">Хачу, каб вы ўсе гаварылі мовамі, але лепш, каб праракавалі. Важней бо праракаваць, чым гаварыць мовамі, хіба што тлумачыў бы, каб супольнасьць атрымала збудаваньне.</verse>
				<verse number="6">Што вам, браты, з таго, каб я прыйшоў да вас і гаварыў мовамі, ці гэта вам дамагло б, хіба што буду гаварыць да вас, аб’яўляючы штосьці, або навучаючы, або праракуючы, або цікавячы вас навукай.</verse>
				<verse number="7">Падобна бывае з бяздушнымі інструмэнтамі, каторыя гучаць, ці то жалейка, ці то гусьлі; калі б яны не падавалі выразных гукаў, як можна было б тады адрозьніць, ці гэта гук жалейкі, ці гусьляў?</verse>
				<verse number="8">Калі гэтак сурма (баявая) падасьць невыразны гук, дык хто будзе шыкавацца да бою?</verse>
				<verse number="9">Так ёсьць і з вамі, калі будзеце гаварыць языком, але невыразна вымаўляць словы, дык хто можа зразумець, што вы гаворыце? Такая гаворка на вецер!</verse>
				<verse number="10">Колькі розных моваў на сьвеце? Але кожная не бяз голасу.</verse>
				<verse number="11">Калі я, аднак, ня буду разумець, што словы значаць, дык буду для прамоўцы чужынцам, і прамоўца для мяне будзе чужынцам.</verse>
				<verse number="12">Таксама і вы, калі дбала шукаеце дароў Духа, дык узбагачайцеся імі для пабудовы супольнасьці.</verse>
				<verse number="13">Дык калі хто карыстаецца з дару моваў, хай моліцца, каб тлумачыць (мовы).</verse>
				<verse number="14">Калі бо я малюся дзякуючы дару моваў, дух мой моліцца, але розум ня мае карысьці.</verse>
				<verse number="15">Дык што рабіць? Буду маліцца духам, але таксама буду маліцца розумам; буду сьпяваць духам, буду такжа спяваць розумам.</verse>
				<verse number="16">Дарэчы, калі ты будзеш багаславіць у духу, як жа на тваё багаславеньне скажа: “Амэн!” хтосьці просты, каторы не разумее, што ты гаворыш?</verse>
				<verse number="17">Ты, праўда, прыгожа падзяку складаеш, але іншы ня мае карысьці.</verse>
				<verse number="18">Дзякую Богу, што я больш з вас усіх гавару мовамі.</verse>
				<verse number="19">Усё ж такі на сабраньні ахватней скажу пяць словаў сваім розумам, каб навучыць іншых, чым дзесяць тысяч словаў у мовах.</verse>
				<verse number="20">Браты! Ня будзьце дзецьмі розумам, але будзьце нямоўлямі адносна зла, а розумам будзьце дарослымі.</verse>
				<verse number="21">У законе напісана: “Буду прамаўляць да гэтага народу чужымі мовамі і іншымі вуснамі, але яны і тады не паслухаюць Мяне”, — кажа Госпад.</verse>
				<verse number="22">Дык вось дар моваў ёсьць знакам не для веручых, але для няверучых; прароцтва ж не для няверучых, але для веручых.</verse>
				<verse number="23">Дык калі зьбярэцца ўся супольнасьць, ды ўсе пачнуць карыстацца дарам моваў, а ў той час увойдуць простыя людзі поруч няверучыя, ці ж ня скажуць, што вы звар’яцелі?</verse>
				<verse number="24">А калі ўсе праракуюць, і ў той час прыйдзе якісь няверучы або просты чалавек, дык будзе ён усімі дакараны, усімі суджаны,</verse>
				<verse number="25">тайны яго сэрца адкрыюцца, і ён, упаўшы на твар, паклоніцца Богу, прызнаючы: “Сапраўды, Бог з вамі!”</verse>
				<verse number="26">Дык што ж, браты? Калі зьбіраецеся разам, кожны з вас мае або дар сьпяваньня гімнаў, або дар навучання, або дар аб’яўленьня будучага, або дар моваў, або выясненьня: усё гэта хай будзе на пабудову супольнасьці.</verse>
				<verse number="27">Калі хто мае дар моваў, дык хай гавораць па чарзе двух, найбольш трох, а адзін хай тлумачыць.</verse>
				<verse number="28">А калі б не было перакладчыка, дык хай маўчыць на сабраньні, але сам сабе гаворыць і Богу.</verse>
				<verse number="29">Прарокі хай прамаўляюць па двух або па трох, іншыя ж хай гэта разважаюць.</verse>
				<verse number="30">Калі ж каму іншаму з седзячых будзе дадзена аб’яўленьне, дык хай першы замоўкне.</verse>
				<verse number="31">Такім спосабам можаце праракаваць усе, адзін па другім, каб усе былі навучаны і ўсе былі пацешаны.</verse>
				<verse number="32">І духі прарочыя паслухмяныя прарокам.</verse>
				<verse number="33">Бо Бог ня ёсьць Бог бязладдзя, але супакою. Як гэта адбываецца на ўсіх сабраньнях у сьвятых,</verse>
				<verse number="34">жанчыны на сабраньнях павінны маўчаць, бо не дазваляецца ім гаварыць, але няхай будуць пакорныя, як і закон загадвае.</verse>
				<verse number="35">Калі хочуць чагосьці навучыцца, хай пытаюцца ў мужоў сваіх дома, бо сорамна жанчыне прамаўляць на сабраньні.</verse>
				<verse number="36">Ці ж ад вас выйшла слова Божае? Або ці да вас толькі прыйшло?</verse>
				<verse number="37">Калі каму здаецца, што ён прарок або што мае духовыя дары, дык хай ведае, што тое, што вам пішу, ёсьць загад Госпадаў.</verse>
				<verse number="38">А калі б хто гэтага не прызнаў, ён сам ня будзе прызнаны.</verse>
				<verse number="39">Так вось, браты мае, рупцеся пра дар праракаваньня ды не забараняйце карыстацца з дару моваў.</verse>
				<verse number="40">Ды хай усё адбываецца прыстойна і парадкам.</verse>
			</chapter>
			<chapter number="15">
				<verse number="1">Прыгадваю вам, браты, Эвангельле, якое я вам раней вясьціў і якое вы прынялі ды ў каторым трываеце,</verse>
				<verse number="2">і праз якое здабудзеце збаўленьне, калі яго захаваеце такім, якім я вясьціў вам, інакш уверылі вы надарма.</verse>
				<verse number="3">Бо я перш перадаў вам тое, што і я прыняў, што Хрыстос памёр за нашыя грахі паводле Пісаньня,</verse>
				<verse number="4">і што быў пахаваны, і што ўваскрос на трэці дзень паводле Пісаньня,</verse>
				<verse number="5">і што зьявіўся Кефасу, і затым Дванаццаці,</verse>
				<verse number="6">што пасьля зьявіўся больш чым пяці стам братам адначасна; большасьць з іх жыве дасюль, некаторыя паўміралі;</verse>
				<verse number="7">пасьля паказаўся Якубу, пазьней усім апосталам,</verse>
				<verse number="8">а пры канцы, ужо па ўсіх, як неданоску, паказаўся таксама мне.</verse>
				<verse number="9">Бо я найменшы з усіх апосталаў і няварты называцца апосталам, бо я перасьледаваў Царкву Божую.</verse>
				<verse number="10">Але з ласкі Бога ёсьць тым, кім ёсьць, ды дадзеная мне ласка Ягоная не была дарэмнай. Наадварот, працаваў я больш ад іх усіх, не я, што праўда, але ласка Божая са мною.</verse>
				<verse number="11">Дык ці я, ці яны, мы так навучаем, і вы так паверылі.</verse>
				<verse number="12">Калі аб Хрысьце гаворыцца, што Ён уваскрос з памёршых, дык чаму некаторыя з-паміж вас кажуць, што няма ўвасрасеньня мёртвых?</verse>
				<verse number="13">Калі няма ўваскрасеньня мёртвых, дык і Хрыстос не ўваскрос.</verse>
				<verse number="14">А калі Хрыстос не ўваскрос, дык дарэмнае навучаньне нашае, ды дарэмная таксама вера вашая.</verse>
				<verse number="15">А мы аказаліся б фальшывымі сьведкамі Бога, бо мы сьведчылі пра Бога, што Ён уваскрасіў Хрыста, якога не ўваскрашаў, калі памёршыя не ўваскрасаюць.</verse>
				<verse number="16">Калі памёршыя не ўваскрасаюць, дык і Хрыстос не ўваскрос.</verse>
				<verse number="17">А калі Хрыстос не ўваскрос, пустая вера вашая, і вы дасюль застаецёся ў грахах сваіх.</verse>
				<verse number="18">Дык затым і тыя, што памерлі ў Хрысьце, пайшлі на загубу.</verse>
				<verse number="19">Калі ў гэтым жыцьці мы спадзяемся толькі на Хрыста, дык мы найнешчасьлівейшыя з усіх людзей.</verse>
				<verse number="20">Але цяпер Хрыстос уваскрос першы спасярод памёршых.</verse>
				<verse number="21">Бо як праз чалавека прыйшла сьмерць, так праз чалавека і ўваскрасеньне з мёртвых;</verse>
				<verse number="22">бо як у Адаме ўсе паміраюць, так у Хрысьце ўсе ажывуць.</verse>
				<verse number="23">Але кожны па сваёй чарзе: першы Хрыстос, затым тыя, што належаць да Хрыста, у час прыйсьця Ягонага;</verse>
				<verse number="24">наастатак прыйдзе канец, калі перадасьць Ён караляваньне Богу і Айцу, ды калі пераможа ўсякае начальства, усякую ўладу ды моц.</verse>
				<verse number="25">Бо Яму належыцца валадарыць, аж пакуль не паложыць пад ногі свае ўсіх ворагаў.</verse>
				<verse number="26">Апошні вораг будзе зьнішчаны — сьмерць.</verse>
				<verse number="27">Усё бо Ён кінуў пад ногі свае. Калі сказана: “Усё паддана (Яму)”, значыць гэта, што ўсё, апрача Таго, хто Яму ўсё падуладніў.</verse>
				<verse number="28">А калі ўжо ўсё будзе Яму падуладна, тады і сам Сын пакарыцца Таму, хто Яму падуладніў усё, каб Бог быў усім у-ва ўсіх.</verse>
				<verse number="29">Бо што робяць тыя, што прыймаюць хрост за памёршых? Калі памёршыя не ўваскрасаюць, дык нашто прыймаюць хрост за іх?</verse>
				<verse number="30">Дык пашто і мы ставім сябе што хвіліну на небясьпеку?</verse>
				<verse number="31">Заручаю вас праз гонар, які я маю ў вас у Езусе Хрысьце, Госпадзе нашым, што я кожны дзень паміраю.</verse>
				<verse number="32">Калі я толькі як чалавек у Эфэзе змагаўся з дзікімі зьвярамі, што мне з таго? Калі памёршыя не ўваскрасаюць, дык будзем есьці і піць, бо заўтра памром.</verse>
				<verse number="33">Не падманывайце сябе! “Дзеля ліхіх гутарак псуюцца добрыя звычаі”.</verse>
				<verse number="34">Ацьверазіцеся як сьлед і перастаньце грашыць! Бо ёсьць сярод вас такія, што не прызнаюць Бога. На сорам вам кажу гэта.</verse>
				<verse number="35">Спытае нехта: “А як памёршыя ўваскрасаюць? У якім целе прыйдуць?”</verse>
				<verse number="36">О, неразумны! Дык жа тое, што сееш, не аджыве, калі перш не памрэ.</verse>
				<verse number="37">Тое, што сееш, ня ёсьць адразу целам, якім становіцца потым, але звычайным зернем, скажам, пшанічным або якім другім.</verse>
				<verse number="38">Але Бог дае яму такое цела, якое захацеў; і кожнаму насеньню сваё.</verse>
				<verse number="39">Ня ўсе целы аднолькавыя, але іншыя целы ў людзей, іншыя целы ў жывёлаў, а яшчэ іншыя ў птушак, ды іншыя ў рыбаў.</verse>
				<verse number="40">Ёсьць целы нябесныя і целы зямныя, але іншая слава нябесных, іншая зямных.</verse>
				<verse number="41">Іншы бляск сонца, а іншы месяца ды зорак. Адна зорка ад другой розьніцца яркасьцю.</verse>
				<verse number="42">Падобная і з уваскрасеньнем памёршых: сеецца на зьнішчэньне, а паўстае ў незьнішчальнасьці;</verse>
				<verse number="43">сеецца ў паніжэньні, а паўстае ў хвале; сеецца ў кволасьці, а паўстае ў моцы;</verse>
				<verse number="44">сеецца цела душэўнае, а паўстае цела духоўнае. Калі ёсьць цела душэўнае, дык ёсьць і (цела) духоўнае.</verse>
				<verse number="45">Так вось і напісана: “Стаўся першы чалавек. Адам жывою душою”, а апошні Адам стаўся Духам жыватворчым.</verse>
				<verse number="46">Аднак перш было ня тое, што духовае, але тое, што душэўнае; духовае ж было потым.</verse>
				<verse number="47">Першы чалавек з зямлі, зямны, другі чалавек — з неба.</verse>
				<verse number="48">Які той зямны, такія і зямныя; які Той нябесны, такія і нябесныя,</verse>
				<verse number="49">і як насілі мы вобраз зямнога (чалавека), так будзем насіць вобраз нябеснага.</verse>
				<verse number="50">Кажу вам, браты, што цела і кроў ня могуць атрымаць Каралеўства Божага, ды тое, што зьнішчальнае, ня можа мець спадчыны ў незьнішчальным.</verse>
				<verse number="51">Вось аб’яўляю вам тайну: Ня ўсе мы памром, але ўсе будзем пераменены,</verse>
				<verse number="52">адразу, імгненна, на гук апошняй трубы; бо затрубіць (труба), і паўстануць памёршыя незьнішчальнымі і мы будзем пераменены.</verse>
				<verse number="53">Бо трэба, каб тое, што зьнішчальнае, прыадзелася ў незьнішчальнасьць, і сьмяротнае — у несьмяротнасьць.</verse>
				<verse number="54">А калі ўжо тое, што зьнішчальнае, адзенецца ў незнішчальнасьць, і сьмяротнае гэтае прыадзенецца ў несьмяротнасьць, тады збудуцца напісаныя словы: “Праглынена сьмерць перамогаю.</verse>
				<verse number="55">Сьмерць, дзе твая перамога? Сьмерць, дзе тваё джала?”</verse>
				<verse number="56">Джала сьмерці — грэх, а сіла грэху — закон.</verse>
				<verse number="57">Богу ж падзяка за тое, што даў нам перамогу праз Госпада нашага Езуса Хрыста.</verse>
				<verse number="58">Дзеля таго, браты мае ўмілаваныя, будзьце стойкімі і непахіснымі, заўсёды рупліва занятыя справай Госпада, помнячы, што праца вашая ня будзе дарэмнай Бога.</verse>
			</chapter>
			<chapter number="16">
				<verse number="1">Адносна складак, што зьбіраюцца на сьвятых, дык і вы рабіце, як я загадаў цэрквам у Галятыі.</verse>
				<verse number="2">Хай у першы дзень тыдня кожны з вас адкладзе ў сябе і зьберажэ, што ўважае за карыснае, каб не зьбіраць тады як я прыбуду.</verse>
				<verse number="3">Калі ж я паяўлюся, дык праз тых, каторых прызнаеце вы за дастойных, пашлю дар ваш з лістамі ў Ерузалім,</verse>
				<verse number="4">а калі б аказалася патрэбным і мне пайсьці, дык яны пойдуць разам са мною.</verse>
				<verse number="5">Я прыйду да вас, калі буду варочацца з Македоніі, бо праз Македонію толькі праходам прайду.</verse>
				<verse number="6">У вас, магчыма, застануся або нават перазімую, каб вы мяне правялі, куды выбяруся ісьці.</verse>
				<verse number="7">Не хачу вас мімаходам пабачыць. Маю надзею, што нейкі час пабуду ў вас, калі Бог дазволіць.</verse>
				<verse number="8">А ў Эфэзе прабуду да Пяцідзесятніцы,</verse>
				<verse number="9">бо там адкрылася мне вялікая і надзейная брама, але многа праціўнікаў.</verse>
				<verse number="10">Калі б паявіўся ў вас Цімафей, дык глядзіце, каб быў бяз страху ў вас, бо ён робіць справы Госпада, як і я.</verse>
				<verse number="11">Дык хай ніхто ня гардзіць ім. Прывядзіце яго спакойна да мяне, бо чакаю яго разам з братамі.</verse>
				<verse number="12">Што да брата Апалёса, дужа прасіў я яго, каб прыбыў да вас з братамі, але ён ня меў цяпер ахвоты прыйсьці, але прыйдзе, калі будзе мець магчамасьць.</verse>
				<verse number="13">Чувайце, будзьце стойкімі ў веры, трымайцеся мужна, будзьце дужымі.</verse>
				<verse number="14">Хай усё ў вас дзеецца ў любові.</verse>
				<verse number="15">Прашу вас, браты: вы ведаеце сям’ю Сьцяпанаву, што яны ёсьць першакамі ў Ахаі і пасьвяціліся на паслугу сьвятым,</verse>
				<verse number="16">каб вы былі паслухмяныя такім і ўсім, хто дапамагае нам і працуе.</verse>
				<verse number="17">Цешуся ж прысутнасьцю Сьцяпана, Фартуната і Ахаіка, бо замянілі мне яны вашу адсутнасьць,</verse>
				<verse number="18">бо падбадзёрылі яны майго і вашага духа. Дык шануйце такіх.</verse>
				<verse number="19">Вітаюць вас цэрквы Азіі. Шчыра вітаюць вас у Госпадзе Аквіля і Прыска разам з царквою, што ў іх доме.</verse>
				<verse number="20">Вітаюць вас усе браты. Паздароўкайцеся ўзаемна сьвятым пацалункам.</verse>
				<verse number="21">Прывітаньне маёю рукою, Паўлавай.</verse>
				<verse number="22">Калі хто ня любіць Госпада, хай будзе пракляты! Мараната!</verse>
				<verse number="23">Хай ласка Госпада Езуса будзе з вамі.</verse>
				<verse number="24">Любоў мая з усімі вамі ў Хрысьце Езусе.</verse>
			</chapter>
		</book>
		<book number="47">
			<chapter number="1">
				<verse number="1">Павал, з волі Божай пакліканы на апостала Езуса Хрыста, і Цімафей, брат, царкве Божай ў Карыньце з усімі сьвятымі, што ў-ва ўсёй Ахаі:</verse>
				<verse number="2">ласка вам і супакой ад Бога, Айца нашага, і Госпада Езуса Хрыста.</verse>
				<verse number="3">Багаслаўлены Бог і Айцец Госпада нашага Езуса Хрыста, Айцец міласэрдзя і Бог усякае пацехі,</verse>
				<verse number="4">які пацяшае нас у кожным нашым горы, каб мы самі маглі пацяшаць тых, каторыя ў якой-колечы бядзе, пацехаю, якую атрымоўваем ад Бога.</verse>
				<verse number="5">Бо як у нас памнажаюцца цярпеньні Хрыстовы, так і праз Хрыста павялічваюцца пацяшэньні нашыя.</verse>
				<verse number="6">І калі мы пераносім гора, дык для пацяшэньня і для збаўленьня вашага; а калі мы цешымся, дык для вашага пацяшэньня, якое робіць, што і вы стойка пераносіце гэтыя самыя мучэньні, каторыя і мы перажываем.</verse>
				<verse number="7">І што да вас надзея нашая вялікая, бо ведаем, што вы ёсьць як супольнікамі мукаў, так і (супольнікамі) пацяшэньня.</verse>
				<verse number="8">Ня хочам, браты, каб вы ня ведалі, якое гора сталася нам у Азіі, як нас страшна прыціснула па-над сілы, што не хацелася жыць.</verse>
				<verse number="9">Але мы самі ў сабе адчувалі прысуд сьмерці, каб не пакладацца на саміх сябе, але на Бога, каторы ўваскрашае памёршых.</verse>
				<verse number="10">Ён і выбавіў нас ад раптоўнае небясьпекі сьмерці, і выбаўляе, і мы маем у Ім надзею, што і далей будзе выбаўляць,</verse>
				<verse number="11">за дапамогай вашых малітваў за нас, каб за дар, атрыманы дзеля (просьбаў) многіх, многія падзяку складалі за нас.</verse>
				<verse number="12">Бо пахвала для нас — гэта сьведчаньне сумленьня нашага, што ў прастаце сэрца ды ў шчырасьці перад Богам, і не ў цялеснай мудрасьці, але ў ласцы Божай жылі мы на сьвеце, асабліва ў вас.</verse>
				<verse number="13">Ня пішам бо вам нічога, як толькі тое, што вы — чытаеце і што разумееце. Спадзяюся, што і да канца будзеце нас разумець.</verse>
				<verse number="14">Вы ўжо часткова зразумелі нас, што мы будзем пахвалою вашаю, так як вы — нашаю ў дзень Госпада нашага Езуса.</verse>
				<verse number="15">І з такой пэўнасьцю я ўжо раней рыхтаваўся прыбыць да вас, каб атрымалі вы паўторную ласку,</verse>
				<verse number="16">і ад вас направіцца ў Македонію, а з Македоніі зноў наведаць вас, каб вы правялі мяне ў Юдэю.</verse>
				<verse number="17">Калі я ўсё гэта плянаваў, ці рабіў гэта лёгкадумна? Ці рашаючыся на гэта, вырашаў па цялеснаму, каб было ў мяне адначасна: “так, так” і “не, не”?</verse>
				<verse number="18">Верны Бог, што слова нашае да вас не было: “так” і “не”!</verse>
				<verse number="19">Бо Сын Божы Езус Хрыстос, пра якога мы вам вясьцілі, — я, і Сільван, і Цімафей, — ня быў: “так” і “не”, але ў Ім было “так”.</verse>
				<verse number="20">Колькі бо абяцаньняў Божых, усе яны ў Ім “так”. Таму таксама праз Яго кажацца “Амэн” Богу на хвалу праз нас.</verse>
				<verse number="21">А Той, хто нас умацоўвае разам з вамі ў Хрысьце, ды хто нас намасьціў, ёсьць Бог,</verse>
				<verse number="22">які і палажыў на нас пячатку сваю ды пакінуў заруку Духа ў сэрцах нашых.</verse>
				<verse number="23">Дык прызываю на сьведку Бога ў душы маёй, што, шкадуючы вас, я дасюль не прыходзіў у Карынт</verse>
				<verse number="24">не дзеля таго, што мы валадарым над верай вашай, але мы памочнікі вашае радасьці, бо ў веры вы моцныя.</verse>
			</chapter>
			<chapter number="2">
				<verse number="1">Я пастанавіў сабе, каб не ісьці да вас зноў у смутку,</verse>
				<verse number="2">бо калі я вас засмучаю, хто мяне парадуе, калі ня той, хто быў мною засмучаны?</verse>
				<verse number="3">І пісаў я вам пра гэта, каб, прыбыўшы, ня мець смутку ад тых, ад якіх належалася б радавацца, бо я перакананы адносна ўсіх вас, што мая радасьць таксама вашая (радасьць).</verse>
				<verse number="4">Бо з вялікім жалем і тугою сэрца ды са сьлязамі пісаў я вам не дзеля таго, каб засмуціць вас, але каб вы адчулі, якую вялікую любоў маю я да вас.</verse>
				<verse number="5">Калі хто стаўся прычынай смутку, то не мяне (толькі) засмуціў, але, каб лішне не сказаць, часткова і ўсіх вас.</verse>
				<verse number="6">Такому хопіць кары, вызначанай большасьцю,</verse>
				<verse number="7">так што лепш выпадае такому дараваць ды пацешыць, каб церазмерная згрызота яго не ахапіла.</verse>
				<verse number="8">Таму прашу вас, каб выказалі такому любоў.</verse>
				<verse number="9">Бо з гэтаю мэтаю я пісаў, каб вас выпрабаваць, ці ва ўсім вы паслухмяныя.</verse>
				<verse number="10">Каму вы дароўваеце, таму і я; бо і я, калі каму прабачыў, дык прабачыў дзеля вас ад імя Хрыста,</verse>
				<verse number="11">каб ня зьвёў нас шатан, бо подступы яго добра нам вядомыя.</verse>
				<verse number="12">Калі я прыбыў у Трааду вясьціць Эвангельле Хрыстовае, і брама была мне адкрыта ў Госпадзе,</verse>
				<verse number="13">дух мой ня меў супакою, бо не спаткаў Ціта, брата майго. Таму я разьвітаўся з імі і падаўся ў Македонію. Годнасьць апостальскага пакліканьня</verse>
				<verse number="14">Хай будзе Богу падзяка за тое, што дае нам перамагаць у Хрысьце заўсёды, ды праз нас усюды выяўляе пах пазнаньня свайго.</verse>
				<verse number="15">Мы вось мілы Богу пах Хрыстовы сярод тых, што дасягаюць збаўленьня, і сярод тых, што ідуць на загубу:</verse>
				<verse number="16">для адных — пах труючы на сьмерць, а для другіх — пах жыцятворны на жыцьцё. І хто здатны на гэта?</verse>
				<verse number="17">Мы бо не фальшуем Слова Божага як многія, але вясьцім шчырым сэрцам, як ад Бога на віду Бога ў Хрысьце.</verse>
			</chapter>
			<chapter number="3">
				<verse number="1">Ці пачнём зноў знаёміцца? Або ці будзем патрабаваць, як некаторыя, паручаючых лістоў да вас або ад вас?</verse>
				<verse number="2">Вы ёсьць наш ліст, напісаны ў сэрцах нашых, які ведаюць і чытаюць усе людзі.</verse>
				<verse number="3">Вы сабою паказваеце праз паслугу нашу, што вы — ліст Хрыстовы, напісаны не атрамантам, але Духам Бога жывога, не на каменных табліцах, але на цялесных табліцах сэрцаў.</verse>
				<verse number="4">Такую пэўнасьць маем у Богу праз Хрыста.</verse>
				<verse number="5">Не ўважаем, што мы аб сабе нешта здольныя прыдумаць, як ад сябе, але гэта наша здольнасьць ад Бога</verse>
				<verse number="6">Які і ўчыніў нас здольнымі быць слугамі Новага Запавету, ня літары, але Духа, бо літара забівае, а Дух ажыўляе.</verse>
				<verse number="7">Калі служэньне сьмерці, высечанае літарамі на каменьні, было так слаўным, што сыны Ізраэля не маглі глядзець на твар Майсея дзеля хвалы твару ягонага, якая прамінае,</verse>
				<verse number="8">дык ці ня многа больш павінна быць слаўным служэньне Духа?</verse>
				<verse number="9">Калі бо служэньне асуджэньня ёсьць слава, дык тым болей багатым славаю будзе служэньне справядлівасьці.</verse>
				<verse number="10">Гэтак тое, што часткова было слаўным, ня мае больш славы па прычыне перавышаючай яе славы.</verse>
				<verse number="11">Калі бо тое прамінаючае было слаўным, то тым больш будзе слаўным тое, што трывае.</verse>
				<verse number="12">Дык вось, маючы такую надзею, мы дзейнічаем з вялікім даверам,</verse>
				<verse number="13">а не як Майсей, каторы закрываў сабе твар, каб сыны Ізраэля не глядзелі на прамінаючую яснасьць.</verse>
				<verse number="14">Але атупелі іх розумы, бо аж да цяперашняга дня, калі чытаюць Стары Запавет, гэтая заслона застаецца нязьнятай, бо толькі ў Хрысьце яна адсланяецца.</verse>
				<verse number="15">Дык па сёньняшні дзень, калі чытаюць Майсея, заслона ляжыць на іхніх сэрцах.</verse>
				<verse number="16">А калі хто навяртаецца да Госпада, заслона ападае.</verse>
				<verse number="17">Госпад ёсьць Дух, а дзе Дух Госпадаў, там свабода.</verse>
				<verse number="18">Мы ж усе з адкрытым воблікам аглядаем хвалу Госпадаву, быццам у люстры, і перамяняемся ў Ягоны вобраз з яснасьці ў яснасьць за справаю Госпадавага Духа.</verse>
			</chapter>
			<chapter number="4">
				<verse number="1">Дзеля таго, маючы з міласэрдзя Божага гэтае паслугаваньне, ня падаем духам.</verse>
				<verse number="2">Наадварот, мы стрымліваемся ад скрытых учынкаў сораму, ня кідаемся ў хітрыкі, ды не фальшуем Слова Божага, але адкрытым вяшчэньнем праўды прадстаўляем сябе перад Богам сумленьню кожнага чалавека.</verse>
				<verse number="3">Калі нашае Эвангельле закрытае, дык закрытае для тых, што ідуць на загубу,</verse>
				<verse number="4">няверучым, каторым баговішча гэтага сьвету засьляпіў розум, каб ня зьзяла для іх сьвятло Эвангельля славы Хрыста, каторы ёсьць вобразам нябачнага Бога.</verse>
				<verse number="5">Бо мы не саміх сябе абвяшчаем, але Хрыста Езуса, Госпада; а мы — вашыя слугі праз Езуса.</verse>
				<verse number="6">Бо Бог, каторы загадаў: “Хай з цемры засьвеціць сьвятло”, — сам асьвяціў нашыя сэрцы, каб асьвяціць нас пазнаньнем хвалы Божай у вобліку Езуса Хрыста.</verse>
				<verse number="7">Але мы гэты скарб носім у гліняных пасудзінах, каб было відаць, што гэтая вялізарная моц ад Бога, а не ад нас паходзіць.</verse>
				<verse number="8">Мы зусюль уцісканыя, але не прыдушаны; жывём у праблемах, але ня ў роспачы;</verse>
				<verse number="9">церпім перасьледваньні, але не пакінутыя; мы паваленыя, але ня гінем;</verse>
				<verse number="10">заўсёды носім у целе нашым кананьне Езуса, каб і жыцьцё Езуса выявілася ў целе нашым.</verse>
				<verse number="11">Бо мы, каторыя жывём, заўсёды выдаваныя на сьмерць дзеля Езуса, каб і жыцьцё Езуса выявілася ў нашым сьмяротным целе.</verse>
				<verse number="12">Так што сьмерць дзейнічае ў нас, а жыцьцё — у вас.</verse>
				<verse number="13">А маючы такі самы дух веры, аб якім напісана: “Я ўверыў, і таму прамовіў”, і мы верым, і таму гаворым,</verse>
				<verse number="14">ведаючы, што Той, хто ўваскрасіў Госпада Езуса, таксама і нас уваскрасіць з Езусам ды паставіць разам з вамі.</verse>
				<verse number="15">Бо ўсё гэта дзеля вас, каб шчодрасьць ласкі тым большую выклікала ў многіх удзячнасьць на хвалу Богу.</verse>
				<verse number="16">Таму мы і не губляем надзеі, бо хоць наш вонкавы чалавек зьнішчаецца, то аднак той, што ўнутры, з дня на дзень аднаўляецца.</verse>
				<verse number="17">Бо малое цяперашняе цярпеньне рыхтуе нам невымоўную і вечную хвалу ў будучым веку.</verse>
				<verse number="18">Бо мы не глядзім на тое, што бачнае, але на тое, што нябачнае, бо відомыя рэчы — часовыя, а нябачныя — вечныя.</verse>
			</chapter>
			<chapter number="5">
				<verse number="1">Бо мы ведаем, што калі зямны наш дом, хаціна, зьнішчэе, то маем ад Бога дом не рукамі зроблены, вечны ў небе.</verse>
				<verse number="2">Таму мы і ўздыхаем, прагнучы апрануцца ў нашае нябеснае прыстанішча,</verse>
				<verse number="3">калі толькі будзем адзетыя, а не без адзеньня.</verse>
				<verse number="4">Вось мы, знаходзячыся ў гэтай хаціне, згараваныя, уздыхаем, хочучы не пазбыцца яе, але прыадзецца ў новае адзеньне, каб тое, што сьмяротнае, ахоплена было жыцьцём.</verse>
				<verse number="5">На гэта і стварыў нас Бог, і даў нам заруку Духа.</verse>
				<verse number="6">Дзеля таго мы заўсёды ў добрым настроі, хоць ведаем, што пакуль жывём ў целе, мы далёкія ад Госпада.</verse>
				<verse number="7">Тут бо жывём вераю, а не агляданьнем.</verse>
				<verse number="8">Мы, аднак, жывём надзеяй ды маем добрую волю лепш пакінуць цела і стануць у прысутнасьці Госпада.</verse>
				<verse number="9">І таму імкнемся падабацца Яму, ці мы з Ім, ці далёка ад Яго.</verse>
				<verse number="10">Усе бо мы мусім стануць перад судом Хрыста, каб кожны атрымаў належную яму заплату за добрыя, ці ліхія ўчынкі, дакананыя ў целе.</verse>
				<verse number="11">Дык ведаючы страх Госпадаў, мы пераконваем людзей, а перад Богам усё ў нас адкрыта. Спадзяюся, што і для сумленьняў вашых мы адкрытыя.</verse>
				<verse number="12">Кажам вам гэта не каб зноў сябе прадставіць, але каб даць вам магчымасьць пахваліцца намі, каб маглі вы што сказаць людзям, што хваляцца абліччам, а ня тым, што ў сэрцы.</verse>
				<verse number="13">Бо калі мы не ў сабе, дык для Бога; а калі ў цьвярозым розуме, дык дзеля вас.</verse>
				<verse number="14">Бо любоў Хрыста прынукае нас, разважаючых, што калі адзін памёр за ўсіх, дык усе памерлі.</verse>
				<verse number="15">І Ён памёр за ўсіх, каб тыя, што жывуць, ужо не для сябе жылі, але для Таго, хто за іх памёр і ўваскрос.</verse>
				<verse number="16">Таму і мы ад гэтага часу ня ведаем нікога паводле цела; і калі мы Хрыста ведалі паводле цела, дык ужо цяпер ня ведаем (Яго ў такі спосаб).</verse>
				<verse number="17">Бо хто ў Хрысце, той новае стварэньне; старое мінула, вось, сталася усё новае.</verse>
				<verse number="18">Усё ж ад Бога, які пагадзіў нас з сабою праз Хрыста, і даў нам служэньне паяднаньня,</verse>
				<verse number="19">бо вось Бог у Хрысьце пагадзіў сьвет з сабою, не ўлічваючы ім злачанстваў іхніх, ды даручыў нам слова прымірэньня.</verse>
				<verse number="20">Дык мы замест Хрыста пасланыя, як бы сам Бог просіць праз нас: за Хрыста просім: Пагадзіцеся з Богам!</verse>
				<verse number="21">Бо Ён Таго, хто ня ведаў грэху, учыніў занас грэхам, каб мы ў Ім сталіся справядлівасьцю Божай.</verse>
			</chapter>
			<chapter number="6">
				<verse number="1">Мы, як супрацоўнікі (Божыя), перасьцерагаем вас, каб вы не марнавалі ласкі Божай,</verse>
				<verse number="2">бо Ён кажа: “У час прыдатны выслухаў Я цябе ды ў дзень збаўленьня ўспамог цябе”. Вось цяпер час прыдатны, вось цяпер дзень збаўленьня!</verse>
				<verse number="3">Не даючы нікому магчымасьці горшыцца, каб не глуміліся з служэньня (нашага),</verse>
				<verse number="4">мы ў-ва ўсім выяўляем сябе слугамі Бога: у вялікай цярплівасьці, у горы, у недастатках, ва ўцісках,</verse>
				<verse number="5">пад ударамі, у вязьніцах, у бунтах, у трудах, у недаспаньнях, у пастах,</verse>
				<verse number="6">у чыстасьці, у мудрасьці, у вялікадушшы, у дабраце, у Духу Сьвятым, у шчырай любові,</verse>
				<verse number="7">у слове праўды, у моцы Божай, са зброяй праўды ў правай і левай руцэ,</verse>
				<verse number="8">у пашане і ў ганьбе, у добрай і ліхой славе; нібы ашуканцы, але праўдамоўныя,</verse>
				<verse number="9">быццам няведамыя, а ўсё ж добра вядомыя,быццам уміраючыя, а вось жывём, быццам караныя, але не замораныя,</verse>
				<verse number="10">як бы сумныя, але заўжды вясёлыя, быццам убогія, а ўсё ж узбагачаючыя многіх, як тыя, што нічога ня маюць, а ўсім валодаючыя.</verse>
				<verse number="11">Вусны нашыя адкрыліся да вас, Карыньцяне, нашае сэрца расшырылася.</verse>
				<verse number="12">Вам ня цесна ў нас, але цесна ў вашых сэрцах.</verse>
				<verse number="13">Адгаджаючыся нам у той сам спосаб, як да сваіх дзяцей гавару: адкрыйцеся і вы.</verse>
				<verse number="14">Не запрагайцеся з няверучымі пад адно ярмо. Бо што мае супольнага справядлівасьць з несправядлівасьцю? Або якая супольнасьць сьвятла з цемраю?</verse>
				<verse number="15">Альбо якая згода Хрыста з Бэліярам, або якая частка веручага з няверучым?</verse>
				<verse number="16">Або якая лучнасьць сьвятыні Божай з ідаламі? Бо вы ёсьць сьвятыня Бога жывога, як кажа Бог: “Пасялюся ў іх і буду хадзіць сярод іх, і буду іх Богам, а яны будуць Маім народам.</verse>
				<verse number="17">Таму выйдзіце з-паміж іх і адлучыцеся ад іх, — кажа Госпад, — і не дакранайцеся да нічога нячыстага, і Я вас прыйму,</verse>
				<verse number="18">і буду вам Айцом, а вы будзеце Маімі сынамі і дочкамі, — кажа Госпад Усемагутны.”</verse>
			</chapter>
			<chapter number="7">
				<verse number="1">Дык маючы такія абяцаньні, умілаваныя, ачысьцьма сябе ад усякага бруду цела і духа, у страху Божым дасягаючы сьвятасьці.</verse>
				<verse number="2">Прыйміце нас! Мы нікога ня скрыўдзілі, нікога не зьвялі, нікога не падманулі.</verse>
				<verse number="3">Кажу гэта не каб вас асудзіць; бо казаў ужо, што вы ў нашых сэрцах, каб разам памерці і разам жыць.</verse>
				<verse number="4">Вялікае спадзяваньне ў мяне на вас, вялікая пахвала мне за вас. Я перапоўнены пацехаю і радасьцю ў кожным нашым уціску.</verse>
				<verse number="5">Бо калі мы прыбылі ў Македонію, нашае цела ня мела супакою, але зусюль нам дакучалі: звонку — напасьці, унутры — страхі.</verse>
				<verse number="6">Але Бог, Пацяшыцель пакорных, пацешыў нас прыбыцьцём Ціта.</verse>
				<verse number="7">І пацешыў ня толькі прыбыцьцём яго, але і як расказваў нам, якую пацеху адчуў у вас, аб вашых сьлёзах, аб вашай тузе, аб вашых клопатах пра мяне, з чаго радаваўся я тым болей.</verse>
				<verse number="8">Хоць можа я вас і засмуціў сваім лістом, але не шкадую гэтага. Калі б і шкадаваў, бачачы, што гэты ліст на нейкі час засмуціў вас,</verse>
				<verse number="9">аднак цяпер цешуся, не таму, што вы засмуціліся, але што засмуцілася на наварачэньне. Засмуціліся бо дзеля Бога, каб ня мелі ад нас ніякай шкоды.</verse>
				<verse number="10">Бо смутак дзеля Бога праз пакаяньне вядзе да збаўленьня, а смутак гэтага сьвету вядзе да сьмерці.</verse>
				<verse number="11">Гэта вось, што вы засмуткавалі дзеля Бога, выклікала ў вас руплівасьць, абарону, абурэньне, боязь, тугу, клопат ды адплату. Ва ўсім гэтым паказаліся вы невінаватымі ў гэтай справе.</verse>
				<verse number="12">Затым, калі я вам гэта напісаў, дык не дзеля таго, хто спрычыніў крыўду, і не дзеля таго, хто пацярпеў, але каб казаць вам перад Богам руплівасьць вашую.</verse>
				<verse number="13">Дзеля гэтага мы адчулі радасьць. А наша радасьць умацавалася тым больш радасьцю, якую спазнаў Ціт, усімі вамі падтрыманы на духу.</verse>
				<verse number="14">І я не асаромеўся тым, што пахваліўся вамі перад ім. Падобна як усё гаварылі мы вам праўдзіва, так і праўдзівай ёсьць наша пахвала перад Цітам.</verse>
				<verse number="15">І сэрца ягонае яшчэ мацней туліцца да вас, калі прыпамінае вашу паслухмянасьць ды тое, як вы прынялі яго са страхам і дрыжаньнем.</verse>
				<verse number="16">Дык я цешуся, што ва ўсім магу на вас пакладацца.</verse>
			</chapter>
			<chapter number="8">
				<verse number="1">Паведамляем вам, браты, пра тую ласку, якую Бог даў цэрквам Македонскім,</verse>
				<verse number="2">як у цяжкім выпрабаваньні прыгнёту захавалі вялікую радасьць і як скрайняя беднасьць іхняя выявілася багацьцем прастаты.</verse>
				<verse number="3">Яны, сьведчу, па магчымасьці ды па-над магчамасьць дабраахвотна</verse>
				<verse number="4">дужа прасілі нас дазволіць ім супрацоўнічаць з намі ў дапамозе сьвятым.</verse>
				<verse number="5">І яны па-над наша спадзяваньне ахвяравалі сябе саміх найперш Госпаду, а затым нам па волі Божай.</verse>
				<verse number="6">Дзеля таго мы прасілі Ціта, каб як ён гэта ўжо пачаў, так і завяршыў гэтую ласку і ў вас.</verse>
				<verse number="7">І як вы ва ўсім былі шчодрымі, у веры, у слове, у ведах, ва ўсякай руплівасьці, у любові сваёй да нас, каб і ў гэтым былі шчодрымі.</verse>
				<verse number="8">Кажу гэта не як загад, але хочучы выпрабаваць на ўзор іншых руплівасьць і вашае любові.</verse>
				<verse number="9">Вы бо ведаеце ласку Госпада нашага Езуса Хрыста, каторы, будучы багатым, дзеля нас стаўся бедным, каб сваёю беднасьцю нас узбагаціць.</verse>
				<verse number="10">І я вам даю гэту параду, бо гэта карысна для вас, бо вы ў мінулым годзе пачалі ня толькі рабіць, але і хацець.</verse>
				<verse number="11">Давядзіце цяпер гэту справу да канца, каб, чым ахвотна хацелі падзяліцца, тое споўнілі паводле магчымасьці.</verse>
				<verse number="12">Калі бо ёсьць ахвота, яна выяўляецца не па тым, чаго хто ня мае, але па тым, хто што мае.</verse>
				<verse number="13">Бо не вымагаецца, каб іншым была палёгка, а вам цяжар, але каб была роўнасьць.</verse>
				<verse number="14">Хай цяпер ваша лішніца (дапоўніць) іхнюю нястачу, каб таксама іхняя лішніца дапоўніла вашую нястачу,</verse>
				<verse number="15">каб так была роўнасьць, як напісана: “Хто сабраў многа, ня меў лішніцы, а хто мала — ня меў нястачы”.</verse>
				<verse number="16">Дзякуй Богу, які ў сэрцы Ціта абудзіў такую руплівасьць пра вас.</verse>
				<verse number="17">Ён ня толькі выслухаў маю просьбу, але, будучы вельмі дбалым, дабравольна выбраўся да вас.</verse>
				<verse number="18">Разам з ім паслалі мы брата, каторы славіцца за абвяшчэньне Эвангельля па ўсіх цэрквах,</verse>
				<verse number="19">і ня толькі гэта, але ён цэрквамі прызначаны быць таварышам нашага падарожжа ў гэтай ласцы, якою мы служым на хвалу нашага Госпада адпаведна нашым намаганьням,</verse>
				<verse number="20">высьцерагаючыся, каб нам хто не дакараў дзеля такога мноства ахвяраў, даручаных нашаму распараджэньню.</verse>
				<verse number="21">Бо мы дбаем аб дабро ня толькі перад Богам, але і перад людзьмі.</verse>
				<verse number="22">І паслалі мы з імі брата нашага, дбайнасьць якога шмат у чым выпрабавалі, і каторы цяпер яшчэ больш стараны дзеля вялікага спадзяваньня на вас.</verse>
				<verse number="23">Што да Ціта, дык ён — мой таварыш і трудзіцца разам са мною дзеля вас, а браты нашыя — пасланцы цэркваў, слава Хрыста.</verse>
				<verse number="24">Дык пакажыце ім сваю любоў, каб мы не надарма хваліліся вамі перад цэрквамі.</verse>
			</chapter>
			<chapter number="9">
				<verse number="1">Аб паслузе, якая робіцца для сьвятых, няма мне патрэбы пісаць вам,</verse>
				<verse number="2">бо ведаю пра вашу ахвоту, дзеля якой хвалюся вамі сярод Македонцаў, што Ахая прыгатавана ад мінулага году, і так ваша руплівасьць заахвоціла многіх.</verse>
				<verse number="3">Паслаў жа я братоў, каб у гэтым выпадку мая спахвала вамі не была пустой, але, як ужо казаў, былі вы прыгатаванымі.</verse>
				<verse number="4">Бо каб прыбылі са мною Македонцы, ды каб засталі вас непрыгатаванымі, засаромілі б нас — каб не сказаць і вас, — з гэтае прычыны.</verse>
				<verse number="5">Дык вось палічыў я патрэбным прасіць братоў, каб яны выйшлі да вас перад намі ды загадзя паклапаціліся падрыхтаваць абяцаны дар як шчодрае багаславенства, а не як вымушаны датак.</verse>
				<verse number="6">Бо так ёсьць: хто скупа сее, той скупа і жне, а хто шчодра сее, той шчодра і жаць будзе.</verse>
				<verse number="7">Таму хай кожны дае, як пастанавіла сэрца ягонае, не шкадуючы і не змушаючы сябе, бо таго, хто з радасьцю дае, любіць Бог.</verse>
				<verse number="8">Магутны Бог можа шчодра ўзбагаціць вас усякімі ласкамі, каб усюды і ва ўсім мелі вы дастатак, ды каб вам заставалася яшчэ на добрыя ўчынкі,</verse>
				<verse number="9">як напісана: “Раздаў, даў убогім, справядлівасьць ягоная будзе трываць вечна”.</verse>
				<verse number="10">А Той, хто дае насеньне сейбіту, дасьць і хлеб да яды, ды зерне ваша размножыць, і павялічыць плён справядлівасьці вашай,</verse>
				<verse number="11">каб вы былі багатыя ўсім, поўныя прастаты, якая прынукае нас да дзякаваньня Богу.</verse>
				<verse number="12">Бо гэта нашая паслуга ня толькі дапаможа сьвятым у бядзе, але яшчэ заахвоціць іх да многіх падзякаў Богу.</verse>
				<verse number="13">Дык дасьведчыўшы такое служэньне, будуць яны хваліць Бога за тое, што вы паслухмяныя вызнаванаму вамі Эвангельлю Хрыста, ды за шчырую лучнасьць з імі і з усімі,</verse>
				<verse number="14">і ў сваіх маленьнях за вас будуць выяўляць прыхільнасьць вам дзеля шчодрай у вас ласкі Бога.</verse>
				<verse number="15">Хай будзе падзяка Богу за невымоўны дар Ягоны!</verse>
			</chapter>
			<chapter number="10">
				<verse number="1">Дарэчы, я сам, Павал, перасьцерагаю вас праз ціхасьць і ласкавасьць Хрыстову, што вось я між вас быў уважаны вамі за пакорнага, а цяпер, далёкі ад вас, — за залішне суровага да вас.</verse>
				<verse number="2">Дык вось малю вас, каб, як прыбуду, ня змушаны быў ужыць строгасьці, з якою манюся паставіцца да тых, каторыя ўважаюць, што ходзім мы паводле цела.</verse>
				<verse number="3">Бо хоць мы ходзім у целе, не ваюем паводле цела.</verse>
				<verse number="4">Наша вось зброя баявая не цялесная, але мае моц Божую для нішчэньня крэпасьцяў; ёю руйнуем замыслы</verse>
				<verse number="5">і ўсякую пыху, выступаючую супраць пазнаньня Бога, ды ўсякі розум бяром у палон Хрысту,</verse>
				<verse number="6">і пры тым гатовыя пакараць непаслухмянасьць кожнага, калі паслухмянасьць вашая станецца дасканалай.</verse>
				<verse number="7">Гляньце праўдзе ў вочы! Калі хто ўважае, што ён Хрыстовы, дык хай разважыць тое, што і мы, таксама як ён, Хрыстовыя.</verse>
				<verse number="8">Бо не было б мне сорамна, калі б я захацеў хваліцца тою ўладаю, каторую нам даў Госпад на будаваньне вас, а не на нішчэньне.</verse>
				<verse number="9">Але, не хацеў бы, каб выглядала, што я вас палохаю лістамі.</verse>
				<verse number="10">Некаторыя кажуць: “Лісты моцныя і грозныя, выгляд жа цела просты і слова звычайнае”.</verse>
				<verse number="11">Хто так думае, хай ведае, што якія мы здалёк і ў словах лістоў, такімі ж будзем і між вамі ў дзейнасьці.</verse>
				<verse number="12">Мы бо ня маем адвагі ані раўняцца, ані супастаўляцца з тымі, што самі сябе выстаўляюць. Бо яны мераюць сябе меркай сваёй асобы, раўняючы сябе з сабой, і гэтак не выказваюць вялікага розуму.</verse>
				<verse number="13">Ня будзем мы хваліцца па-над меру, але будзем ацэньваць сябе ў межах, вызначаных нам Богам, каб маглі дасягнуць і вас.</verse>
				<verse number="14">Бо не пераходзім належнай меры, як тыя, што да вас яшчэ не дайшлі, мы бодайшлі да вас Эвангельлем Хрыста.</verse>
				<verse number="15">Ня хвалімся бяз меры чужою працаю. Спадзяемся аднак, што з узрастаньнем вашай веры мы таксама ўзрастаць будзем у вас па нашай мерцы,</verse>
				<verse number="16">каб і далей у краях па-за вамі эвангелізаваць, ня хвалячыся тым, што было ўжо зроблена іншымі.</verse>
				<verse number="17">Хто хваліцца, хай у Госпадзе хваліцца.</verse>
				<verse number="18">Бо ня той выпрабаваны, хто сам сябе хваліць, але той, каго Госпад хваліць.</verse>
			</chapter>
			<chapter number="11">
				<verse number="1">О, каб вы маглі сьцярпець крыху маю неразумнасьць! Але ж вы і церпіце мяне!</verse>
				<verse number="2">Бо руплюся я дзеля вас Божаю руплівасьцю, бо заручыў я вас з адным мужам ды маю завесьці вас да Хрыста, як чыстую дзявіцу.</verse>
				<verse number="3">Але баюся, каб як зьмей зьвёў Эву сваёю хітрасьцю, гэтак і вашыя думкі не спаганіліся і не адвярнуліся ад прастаты і чыстасьці, якая ў Хрысьце.</verse>
				<verse number="4">Калі б хто прыйшоў і стаў вясьціць другога Езуса, каторага мы вам не вясьцілі, або калі б вы атрымалі іншага Духа, каторага вы не прынялі, або іншае Эвангельле, каторае не атрымалі, вы б гэта цярпліва зносілі.</verse>
				<verse number="5">Але я думаю, што і я ня менш зрабіў, чым вялікія апосталы.</verse>
				<verse number="6">І хоць я дурны ў слове, але ня ў ведзе. І гэта мы вам паказалі многімі спосабамі.</verse>
				<verse number="7">Ці ж я саграшыў, паніжаючы сябе і павышаючы вас, вешчучы дарма вам Эвангельле Божае?</verse>
				<verse number="8">Абіраў я іншыя цэрквы, бяручы на пражытак дзеля служэньня вам.</verse>
				<verse number="9">І калі прабываў у вас і апынуўся ў недастатку, нікому ня быў я цяжарам, бо калі мне чаго не хапала, дык дапаўнялі браты, прыбыўшыя з Македоніі; і нічым не абцяжарваў вас і далей ня буду вас абцяжарваць.</verse>
				<verse number="10">Як Хрыстовая праўда прабывае ў-ва мне, так гэтае пахвалы ніхто ад мяне не адыме ў землях Ахаі.</verse>
				<verse number="11">Чаму? Ці можа таму, што вас не люблю? Бог гэта ведае!</verse>
				<verse number="12">Што вось раблю, тое і далей буду рабіць, каб ня мелі магчымасьці да спахвалы тыя, што яе шукаюць; каб былі і мы ў тым, з чаго яны хваляцца.</verse>
				<verse number="13">Бо тыя фальшывыя апосталы — гэта крывадушныя працаўнікі, якія прыкідваюцца Хрыстовымі апосталамі.</verse>
				<verse number="14">Ды ня дзіва, бо нават сам шатан перамяніўся ў анёла сьвятла.</verse>
				<verse number="15">Таму нічога незвычайнага, што і ягоныя слугі прыкідваюцца слугамі справядлівасьці, але канец іхні будзе паводле іх учынкаў.</verse>
				<verse number="16">І зноў паўтараю: не лічыце мяне за неразумнага! А калі ўжо лічыце, дык паслухайце мяне, як неразумнага, каб мог і я хоць крыху пахваліцца.</verse>
				<verse number="17">Што скажу, тое скажу не па волі Госпада, але як бы ў неразумнасьці ў гэтай форме пахвалы.</verse>
				<verse number="18">Калі вось многія хваляцца паводле цела, дык і я буду хваліцца.</verse>
				<verse number="19">Ахвотна бо вы церпіце неразумных, самі будучы разумнымі.</verse>
				<verse number="20">Церпіце, калі хто бярэ вас у няволю, калі хто вас аб’ядае, калі хто абірае, калі хто над вамі выносіцца, калі хто б’е вас па твары.</verse>
				<verse number="21">Кажу гэта на сорам, як быццам мы бясьсільныя былі, калі нехта мае ў гэтым адвагу, кажу ў неразумнасьці, дык і я адважуся.</verse>
				<verse number="22">Яны Гебраі? Дык і я! Яны Ізраэльцы? Дык і я! Яны насеньне Абрагама? Дык і я!</verse>
				<verse number="23">Слугі Хрыста? Здурэўшы кажу, дык і я куды больш! Болей у працы, болей у вязьніцы, бязьмерна ў пабоях, часта ў небясьпецы сьмерці.</verse>
				<verse number="24">Праз Юдэяў пяць разоў быў біты па сорак удараў без аднаго,</verse>
				<verse number="25">тры разы білі палкамі, раз каменавалі, тры разы быў разьбіты карабель на моры, ноч і дзень быў у глыбінях мора.</verse>
				<verse number="26">Часта ў падарожжах, у небясьпеках на рэках, у небясьпеках ад разбойнікаў, у небясьпеках ад свайго народу, у небясьпеках ад паганаў, у небясьпеках у горадзе, у небясьпеках у пустыні, у небясьпеках на моры, у небясьпеках ад фальшывых братоў,</verse>
				<verse number="27">у працы і зьнямозе, у частым чуваньні, у голадзе і смазе, у многіх пастах, у холадзе і нагасьці,</verse>
				<verse number="28">не гаворачы ўжо аб сваім штодзённым клопаце пра ўсе цэрквы.</verse>
				<verse number="29">Хто зьнемагаецца, каб я не зьнемагаўся? Хто горшыцца, каб я не адчуваў гэтага?</verse>
				<verse number="30">Калі належыцца хваліцца, буду і я хваліцца з сваіх немачаў.</verse>
				<verse number="31">Бог і Айцец Госпада Езуса, які багаслаўлены навекі, ведае, што я не хлушу.</verse>
				<verse number="32">У Дамашку намесьнік караля Арэты загадаў пільнаваць горад Дамашчанаў, хочучы мяне схапіць</verse>
				<verse number="33">і ў кашы спусьцілі мяне праз мур, і так я уцёк з рук ягоных.</verse>
			</chapter>
			<chapter number="12">
				<verse number="1">Калі выпадае хваліцца, хоць ня варта, перайду да зьяваў і аб’яваў Госпадавых.</verse>
				<verse number="2">Ведаю чалавека ў Хрысьце, які чатырнаццаць год таму (ці ў целе — ня ведаю, ці па-за целам — ня ведаю, Бог ведае), падхоплены быў у трэцяе неба.</verse>
				<verse number="3">І ведаю, што той чалавек — ці ў целе, ці па-за целам, ня ведаю, Бог ведае —</verse>
				<verse number="4">быў узяты ў рай і чуў таемныя словы, каторых нельга чалавеку сказаць.</verse>
				<verse number="5">Гэтым магу хваліцца, але сабою ня буду хваліцца, хіба сваімі слабасьцямі.</verse>
				<verse number="6">Калі і захачу хваліцца, ня буду неразумным, бо скажу толькі праўду. Але стрымліваюся, каб хто не падумаў пра мяне больш, чым у-ва мне бачыць або ад мяне чуе.</verse>
				<verse number="7">І каб я занадта не выносіўся дзеля велічы аб’яваў, дадзены мне бадыль для цела, анёл шатанскі, каб мучыў мяне, каб я не выносіўся.</verse>
				<verse number="8">Дзеля таго тройчы маліў я Госпада, каб (ён) адыйшоў ад мяне,</verse>
				<verse number="9">але Госпад сказаў мне: “Хопіць табе Маёй ласкі, бо моц у слабасьці дасканаліцца.” Таму найахватней буду хваліцца сваімі слабасьцямі, каб абжылася ўва мне моц Хрыстова.</verse>
				<verse number="10">Таму падабаюцца мне і мае слабасьці, зьнявагі, нястачы, пераследаваньні і прыгнёты дзеля Хрыста, бо калі я слабы, тады раблюся дужы.</verse>
				<verse number="11">Я стаўся неразумным, а вы мяне да гэтага давялі! Гэта вы мусіце мяне хваліць, бо нічым я ня меншы ад вялікіх апосталаў, хоць я нічога ня варты.</verse>
				<verse number="12">Знакі майго апостальства сталіся ў вас ва ўсякай цярплівасьці, а такжа ў знаках, і цудах, і моцах.</verse>
				<verse number="13">Ці ж вы меней атрымалі, чым іншыя цэрквы? Хіба адно толькі, што ня быў вам цяжарам. Даруйце мне гэту крыўду!</verse>
				<verse number="14">Ужо трэці раз зьбіраюся да вас прыбыць і ня буду вас абцяжарваць, бо шукаю ня вашага, але вас. Бо ня дзеці бацькам павінны сабіраць маёмасьць, але бацькі дзецям.</verse>
				<verse number="15">Я вельмі ахвотна панясу выдаткі і нават самога сябе аддам за душы вашыя. Дык ці чым больш вас люблю, тым буду менш люблены?</verse>
				<verse number="16">Хай будзе і так, я не абцяжарваў вас, але, можа, будучы хітрым, подступам вас здабыў.</verse>
				<verse number="17">Дык ці праз тых, каго пасылаў да вас, падмануў я вас?</verse>
				<verse number="18">Прасіў Ціта і паслаў з ім брата. Ці Ціт вас падмануў? Ці мы не хадзілі ў тым самым духу? Ці не па тых самых сьлядах?</verse>
				<verse number="19">Вы ўжо даўно думаеце, што мы перад вамі апраўдваемся. На віду Бога ў Хрысьце кажам, а ўсё, найдаражэйшыя, на збудаваньне вашае.</verse>
				<verse number="20">Бо баюся, прыйшоўшы да вас, знайду вас такімі, якімі не хацеў бы вас знайсьці, ды ці і вы ня знойдзеце мяне такім, якога вы сабе ня хочаце, каб часам не было ў вас спрэчак, зайздрасьці, гневу, сварак, ачарненьняў, абмовы, пыхлівасьці, звадкі,</verse>
				<verse number="21">каб, калі прыйду да вас зноў, не ўпакорыў мяне Бог мой перад вамі і каб мне не прыйшлося аплакваць многіх сярод вас, каторыя дапусьціліся перад тым грахоў і не навярнуліся з нячыстасьці, распусты ды разбэшчанасьці, якіх дапусьціліся.</verse>
			</chapter>
			<chapter number="13">
				<verse number="1">Вось я ўжо трэці раз выбіраюся да вас. На вуснах двух або трох сьведкаў грунтуецца ўсякае слова.</verse>
				<verse number="2">Казаў я ўжо і паўтараю, як быўшы ў вас за другім разам і непрысутны цяпер, тым, што ўжо раней грашылі, ды ўсім іншым, што калі зноў прыбуду, не пашкадую анікога,</verse>
				<verse number="3">бо вы шукаеце доказаў на тое, ці Хрыстос гаворыць у-ва мне, які не слабы што да вас, а ў вас паказвае моц сваю.</verse>
				<verse number="4">Хоць Ён быў укрыжаваны ў кволасьці, аднак жыве з магутнасьці Божай. І мы таксама бясьсільныя ў Ім, але жыць будзем з Ім праз моц Божую ў вас.</verse>
				<verse number="5">Самі сябе прасачыце, ці трымаецеся веры; самі сябе выспрабуйце. Ці ня ведаеце аб саміх сабе, што Езус Хрыстос у вас прабывае? Хіба толькі вы адкінутыя?</verse>
				<verse number="6">Спадзяюся, што пазнаеце, што мы не адкінутыя.</verse>
				<verse number="7">Таму просім Бога, каб вы нічога благога не рабілі, не дзеля таго, каб нам паказацца годнымі, але каб вы рабілі дабро, а мы выдаваліся быццам бы адкінутыя.</verse>
				<verse number="8">Бо ня можам нічога рабіць супраць праўды, але ўсё для праўды.</verse>
				<verse number="9">Бо мы цешымся, калі мы слабыя, а вы дужыя; пры тым і молімся аб вашу дасканаласьць.</verse>
				<verse number="10">Таму вось адсутны я так пішу, каб прысутны ў вас ня мусіў паступаць строга, па ўладзе, якую даў мне Госпад на будаваньне, а не на руйнаваньне.</verse>
				<verse number="11">Урэшце, браты, радуйцеся, імкніцеся да дасканаласьці, пацяшайце адзін другога, будзьце аднае думкі, жывіце згодна, і Бог любові і супакою будзе з вамі.</verse>
				<verse number="12">Прывітайце адзін аднаго ўзаемна сьвятым пацалункам. Вітаюць вас усе сьвятыя.</verse>
				<verse number="13">Ласка Госпада Езуса Хрыста, і любоў Бога, і лучнасьць Духа Сьвятога хай будзе з усімі вамі.</verse>
			</chapter>
		</book>
		<book number="48">
			<chapter number="1">
				<verse number="1">Павал, апостал не з улады людзей і не праз чалавека, але праз Езуса Хрыста і Бога Айца, які ўваскрасіў Яго з памёршых,</verse>
				<verse number="2">і ўсе браты, прабываючыя са мною, цэрквам Галятыі:</verse>
				<verse number="3">Ласка вам і супакой ад Бога Айца і ад Госпада нашага Езуса Хрыста,</verse>
				<verse number="4">каторы аддаў самога сябе за грахі нашыя, каб вырваць нас з ліхоцьцяў цяперашняга сьвету па волі Бога і Айца нашага,</verse>
				<verse number="5">якому хвала на вякі вечныя. Амэн.</verse>
				<verse number="6">Дзіўлюся я, што гэтак хутка перакінуліся вы ад таго, каторы паклікаў вас да ласкі Хрыстовай, да іншага эвангельля,</verse>
				<verse number="7">якое і ня ёсьць іншае, але напэўна знайшліся нейкія, што баламуцяць вас ды хочуць перавярнуць Эвангельле Хрыстовае.</verse>
				<verse number="8">Але калі б нават мы або анёл з неба абвяшчаў вам нешта іншае, чым тое, што мы абвяшчалі вам, хай будзе анатэма!</verse>
				<verse number="9">Як мы вам казалі раней, і цяпер зноў вам кажу: Калі б хто абвяшчаў вам звыш таго, што атрымалі вы ад нас, хай будзе анатэма!</verse>
				<verse number="10">Людзям я павінен дагаджаць ці Богу? Ці я шукаю людзям падабацца? Калі б я людзям падабаўся, ня быў бы слугою Хрыстовым!</verse>
				<verse number="11">Запэўніваю вас, браты, што Эвангельле, якое абвяшчаў я вам, ня ёсьць з волі чалавека,</verse>
				<verse number="12">бо я яго не ад чалавека атрымаў або навучыўся, але праз аб’яўленьне Езуса Хрыста.</verse>
				<verse number="13">Чулі вы пэўна аб паводзінах маіх калісьці ў Юдэйстве, як жудасна перасьледаваў я Царкву Божую і зьнішчаў яе,</verse>
				<verse number="14">і вылучаўся ў Юдэйстве між многімі аднагодкамі ў родзе сваім, будучы найбольш руплівым аб бацькоўскія традыцыі свае.</verse>
				<verse number="15">Калі ж спадабалася Богу, які выбраў мяне яшчэ ва ўлоньні маці маёй і паклікаў ласкай сваёй,</verse>
				<verse number="16">каб аб’явіць мне Сына свайго і каб я абвяшчаў Яго паганскім народам, ня даў я супачынку целу і крыві</verse>
				<verse number="17">і не пайшоў у Ерузалім да сваіх папярэднікаў апосталаў, але накіраваўся ў Арабію і адтуль зноў вярнуўся ў Дамашак.</verse>
				<verse number="18">Толькі пасьля трох гадоў накіраваўся я ў Ерузалім убачыць Кефаса і прабываў ў яго пятнаццаць дзён.</verse>
				<verse number="19">З іншых апосталаў ня бачыў ніводнага, апрача Якуба, брата Госпадавага.</verse>
				<verse number="20">А ў тым, што пішу вам, дык вось перад Богам, што не хлушу.</verse>
				<verse number="21">Потым пайшоў я ў ваколіцы Сырыі і Цыліцыі.</verse>
				<verse number="22">З твару ня быў я знаны цэрквамі Юдэі, якія былі ў Хрысьце,</verse>
				<verse number="23">а толькі чулі пра мяне, што той, які калісьці перасьледаваў іх, цяпер навучае веры, якую раней нішчыў,</verse>
				<verse number="24">і з маёй прычыны славілі Бога.</verse>
			</chapter>
			<chapter number="2">
				<verse number="1">Потым, праз чатырнаццаць гадоў, я зноў пайшоў з Барнабам у Ерузалім, забраўшы з сабою Ціта.</verse>
				<verse number="2">Накіраваўся ж я туды згодна з аб’яўленьнем; і прадставіў ім, асабліва найвыдатнейшым, Эвангельле, якое абвяшчаў паганам, каб часам не надарма бягу, або бег.</verse>
				<verse number="3">Але і Ціт, які быў са мной, які быў Грэк, ня быў змушаны да абразаньня.</verse>
				<verse number="4">Фальшывым жа братам, якія паўкрадаліся, каб падгледзець свабоду нашую, якую маем у Езусе Хрысьце, каб піхнуць нас зноў у няволю,</verse>
				<verse number="5">мы не саступілі і не паддаліся ні на хвіліну, каб праўда Эвангельля захавалася ў вас.</verse>
				<verse number="6">Тыя ж, што выдаюць сябе за некага, — якімі раней не былі, мяне не цікавіць;. Бог не ўзіраецца на важнасьць асобы, — дык тыя, што лічацца выдатнейшымі, мне не пярэчылі.</verse>
				<verse number="7">Нават наадварот, калі пераканаліся, што мне даручана абвяшчаць Эвангельле неабразаным, як Пятру — абразаным, —</verse>
				<verse number="8">бо Той, што дзейнічаў праз Пятра ў апостальстве між абразанымі, Той самы дзейнічаў і праз мяне між паганамі, —</verse>
				<verse number="9">і калі пазналі, што і мне дадзена гэта ласка, дык Якуб, Кефас і Ян, якія здаюцца быць шульямі, падалі мне і Барнабе руку лучнасьці, каб мы ішлі да паганаў, а яны пойдуць да абразаных,</verse>
				<verse number="10">каб толькі помнілі мы пра бедных, аб чым я і сам рупіўся раней.</verse>
				<verse number="11">Калі ж пасьля таго Кефас прыбыў у Антыёхію, я выступіў супраць яго, бо ён на гэта заслужыў.</verse>
				<verse number="12">Перш чым прыбылі некаторыя ад Якуба, сядаў разам з паганамі за стол, калі ж тыя надыйшлі, стаў пазьбягаць і аддзяляцца, баючыся тых, што былі абразанымі.</verse>
				<verse number="13">За гэтай яго крывадушнасьцю пайшлі і другія Юдэі, так што і Барнаба быў уцягнуты імі ў гэту няшчырасьць.</verse>
				<verse number="14">Калі ж я спасьцярог, што ня ходзяць проста, не паводле праўды Эвангельля, сказаў аб гэтым публічна Пятру: “Калі ты, будучы Юдэям, жывеш па-паганску, а не па-юдэйску, чаму змушаеш паганаў жыць па-юдэйску?“</verse>
				<verse number="15">Мы па прыродзе Юдэі, а не з паганаў грэшнікаў,</verse>
				<verse number="16">ведаючы ж, што чалавек апраўдваецца ня праз выпаўненьне закону, а праз веру ў Езуса Хрыста, і мы паверылі ў Езуса Хрыста, каб апраўдацца верай, а не выпаўненьнем закону, бо выпаўненьнем закону не апраўдаецца ніводнае цела.</verse>
				<verse number="17">Калі ж мы, шукаючы апраўданьня ў Хрысьце, аказаліся грэшнымі, ці ж Хрыстос — слуга граху? Аніколі.</verse>
				<verse number="18">Калі бо я адбудоўваю зноў тое, што раней зруйнаваў, то сябе раблю праступнікам.</verse>
				<verse number="19">Я вось праз закон памёр для закону, каб жыць для Бога. Я ўкрыжаваны з Хрыстом:</verse>
				<verse number="20">дык жыву ўжо ня я, але жыве ў-ва мне Хрыстос. Хоць цяпер жыву ў целе, жыву верай у Сына Божага, які ўзьлюбіў мяне і аддаў на сьмерць самога сябе за мяне.</verse>
				<verse number="21">Не адкідаю ласкі Божай. Калі б праз закон было апраўданьне, дык не патрэбна была б сьмерць Хрыстова.</verse>
			</chapter>
			<chapter number="3">
				<verse number="1">О, неразумныя Галяты! Хто вас зачараваў ня слухацца праўды, вас, перад вачыма якіх апісаны быў Езус Хрыстос, укрыжаваны?</verse>
				<verse number="2">Гэтага аднаго хачу ад вас даведацца: Ці праз учынкі закону атрымалі вы Духа, ці праз слуханьне?</verse>
				<verse number="3">Няўжо вы такія неразумныя, што пачаўшы Духам, канчаеце целам?</verse>
				<verse number="4">Столькі вы нацярпеліся, і надарма? Калі б толькі бяз выніку!</verse>
				<verse number="5">Той, хто вам дае Духа і робіць цуды ў вас, з выпаўненьня закону (творыць) гэта ці ад слуханьня веры?</verse>
				<verse number="6">Як Абрагам паверыў Богу, і гэта залічана яму за справядлівасьць.</verse>
				<verse number="7">Дык ведайце, што толькі тыя, хто з веры, ёсьць сынамі Абрагама.</verse>
				<verse number="8">Таму прадбачыла Пісаньне, што будзе Бог апраўдваць народы верай, і прадвесьціла Абрагаму: “У табе будуць багаслаўлены ўсе народы”.</verse>
				<verse number="9">Дык багаслаўлены будуць з верным Абрагамам усе веручыя.</verse>
				<verse number="10">Бо тыя, што абапіраюцца на выпаўненьне закону, знаходзяцца пад праклёнам. Бо напісана: “ Пракляты ўсякі, хто не трывае ў тым, што напісана ў Законе, каб рабіць гэтае”.</verse>
				<verse number="11">А калі ж законам ніхто не апраўдваецца перад Богам, ясна, што справядлівы верай жыць будзе.</verse>
				<verse number="12">Закон не абапіраецца на веру, але хто будзе спаўняць яго, той ім жыць будзе.</verse>
				<verse number="13">Хрыстос адкупіў нас ад праклёну закону, стаўшыся за нас праклятым, як напісана: “Пракляты кожны, хто завіс на дрэве”,</verse>
				<verse number="14">каб багаславенства Абрагама праз Хрыста Езуса перайшло і на паганаў, каб абяцаньне Духа атрымалі мы праз веру.</verse>
				<verse number="15">Браты, як чалавек кажу, што нават чалавекам зацьверджанага запавету ніхто не адкідае або не дадае (да яго).</verse>
				<verse number="16">Вось жа Абрагаму дадзены былі абяцаньні і насеньню ягонаму. Не сказана: “I насеньням”, быццам многім, але як аднаму: “I насеньню твайму”, якім ёсьць Хрыстос.</verse>
				<verse number="17">Гэта вось кажу: Запавету, Богам зацьверджанага, закон, дадзены праз чатырыста трыццаць гадоў, і не адкідае, каб зьнішчыць абяцаньне.</verse>
				<verse number="18">Бо каб спадчына абапіралася на закон, то не была б абяцаньнем. Абрагама ж надарыў Бог праз абяцаньне.</verse>
				<verse number="19">Нашто тады закон? Ён дзеля праступкаў устаноўлены да часу, пакуль ня зьявіцца патомак, якому дадзена абяцаньне, перададзенае праз анёлаў у рукі пасярэдніка.</verse>
				<verse number="20">Пасярэднік пры адным не бывае, а Бог адзін.</verse>
				<verse number="21">Ці ж закон працівіцца абяцаньням Божым? Ніякім чынам. Калі б дадзены быў закон, які мог бы даць жыцьцё, то, сапраўды, з закону вынікала б справядлівасьць.</verse>
				<verse number="22">Але Пісаньне замкнула ўсё пад грэхам, каб моцай веры ў Езуса Хрыста абяцаньне было дадзена веручым.</verse>
				<verse number="23">Перш чым прыйшла вера, былі мы замкнутымі пад аховай закону, чакаючы той веры, якая павінна была быць нам аб’яўлена.</verse>
				<verse number="24">Дык закон быў нашым настаўнікам у Хрысьце, каб моцаю веры былі мы апраўданы.</verse>
				<verse number="25">Дык калі прыйшла ў нас вера, мы ўжо не пад настаўнікам.</verse>
				<verse number="26">Усе бо вы сталіся дзецьмі Божымі праз веру ў Хрыста Езуса.</verse>
				<verse number="27">Бо тыя, што ў Хрыста ахрысьціліся, у Хрыста апрануліся.</verse>
				<verse number="28">Няма ўжо Юдэя або Грэка, няма ўжо нявольніка або вольнага, няма ўжо мужчыны або жанчыны, бо ўсе вы сталіся адно ў Хрысьце Езусе.</verse>
				<verse number="29">Калі ж вы Хрыстовыя, дык вы — патомства Абрагама, спадкаемцы паводле абяцаньня.</verse>
			</chapter>
			<chapter number="4">
				<verse number="1">Кажу вам: Пакуль спадкаемца малалетні, ён нічым ня розьніцца ад нявольніка, хоць ён і гаспадар над усім,</verse>
				<verse number="2">але знаходзіцца да вызначанага часу пад апякунамі і аканомамі.</verse>
				<verse number="3">Так і мы, пакуль мы былі дзецьмі, служылі стыхіям сьвету.</verse>
				<verse number="4">А калі прыйшла поўня часу, паслаў Бог свайго Сына, народжанага жанчынай, народжанага пад законам,</verse>
				<verse number="5">каб адкупіў тых, якія былі пад законам, каб і мы атрымалі ўсынаўленьне.</verse>
				<verse number="6">А дзеля таго, што вы — сыны, спаслаў Бог Духа Сына свайго ў сэрцы вашыя, які кліча: “Абба, Ойча!”</verse>
				<verse number="7">Так што ты ўжо не нявольнік, але сын; а калі сын, дык і спадкаемца з волі Божай.</verse>
				<verse number="8">Але тады, калі ня ведалі вы Бога, служылі тым, якія па сутнасьці ня ёсьць багамі.</verse>
				<verse number="9">Цяпер жа, калі вы ўжо пазналі Бога і самі пазнаныя Богам, чаго вяртаецеся да ліхіх і бясьсільных стыхіяў, якім зноў хочаце служыць?</verse>
				<verse number="10">Вы глядзіцё на дні, месяцы, часы і гады!</verse>
				<verse number="11">Баюся за вас, што надарма працаваў у вас.</verse>
				<verse number="12">Браты, прашу вас, будзьце такія, як і я; бо і я стаўся такім, як вы. Нічым вы мяне ня скрыўдзілі.</verse>
				<verse number="13">Вы ж ведаеце, як з прычыны хваробы цела першы раз абвяшчаў вам Эвангельле,</verse>
				<verse number="14">і, не зважаючы на маю кволасьць, якая была для вас спакусаю, вы не пагрэбавалі мною і не адапхнулі, але прынялі мяне як пасланца Божага, як Хрыста Езуса.</verse>
				<verse number="15">Дзе ж тады тое шчасьце вашае? Сьведчу вам, што калі б гэта было магчыма, дык, вочы сабе вырваўшы, аддалі б іх мне.</verse>
				<verse number="16">Дык ці ворагам стаўся я вам за тое, што казаў вам праўду?</verse>
				<verse number="17">Клапоцяцца яны пра вас не з дабра, але хочуць адарваць вас, каб аб іх вы рупіліся.</verse>
				<verse number="18">Добра рупіцца аб добрым заўсёды, а не тады толькі, калі я знаходжуся паміж вас,</verse>
				<verse number="19">дзеткі мае, якіх зноў раджаю ў муках, пакуль уфармуецца ў вас Хрыстос.</verse>
				<verse number="20">Хацеў бы я быць у вас у гэты момант ды зьмяніць голас мой, бо сам ня ведаю, што з вамі рабіць.</verse>
				<verse number="21">Скажыце мне вы, што хочаце жыць пад законам, ці ж вы ня слухаеце закону?</verse>
				<verse number="22">Напісана ёсьць, што Абрагам меў двух сыноў: аднаго з нявольніцы, другога з вольнай.</verse>
				<verse number="23">Але той, што з нявольніцы, з волі цела нарадзіўся, а той, што з вольнай, — праз абяцаньне.</verse>
				<verse number="24">Гэта як алегорыя сказана. Бо гэта два Запаветы; адзін, што на гары Сінай, што нявольнікаў родзіць, гэта Агар.</verse>
				<verse number="25">Бо Агар — гэта гара Сінай у Арабіі і адпавядае цяперашняму Ерузаліму, і зьняволена з сынамі сваімі.</verse>
				<verse number="26">Той жа Ерузалім, што ўгары, вольны і ёсьць маткай нашай.</verse>
				<verse number="27">Напісана бо: “Узьвесяліся, няплодная, якая не раджаеш, гамані і крычы, якая ня мучаешся, бо ў кінутай больш дзяцей, чым у той, якая мае мужа”.</verse>
				<verse number="28">Мы ж, браты, паводле Iзаака дзеці абяцаньня.</verse>
				<verse number="29">Але як і тады той, што з волі цела нарадзіўся, перасьледваў таго, які паводле духа, так і цяпер.</verse>
				<verse number="30">А што кажа Пісаньне? “Выгані нявольніцу і яе сына, бо ня будзе спадкаемцам сын нявольніцы разам з сынам вольнай”.</verse>
				<verse number="31">Дык вось, браты, мы дзеці не нявольніцы, але вольнай.</verse>
			</chapter>
			<chapter number="5">
				<verse number="1">Дзеля свабоды вызваліў нас Хрыстос; дык стойце (у свабодзе) і не жадайце зноў папасьці пад ярмо няволі.</verse>
				<verse number="2">Вось я, Павал, кажу вам, што калі вы дасьцеся абрэзацца, нічога вам Хрыстос не дапаможа.</verse>
				<verse number="3">Яшчэ сьведчу, што кожны чалавек абразаны павінен выпаўняць усё, загаданае законам.</verse>
				<verse number="4">Вы, што шукаеце ў законе апраўданьня, ад Хрыста адпадаеце і губляеце ласку Ягоную.</verse>
				<verse number="5">Мы ж духам ад веры маем надзею апраўданьня.</verse>
				<verse number="6">Бо ў Езусе Хрысьце ані абразаньне, ані неабразаньне ня маюць значэньня, а толькі вера, што дзейнічае праз любоў.</verse>
				<verse number="7">Вы беглі добра, і хто ж перашкодзіў вам быць паслухмянымі праўдзе?</verse>
				<verse number="8">Перакананьне гэта не ад Таго, які вас кліча.</verse>
				<verse number="9">Трохі кісьлі ўсё цеста квасіць.</verse>
				<verse number="10">Я пэўны ў вас у Госпадзе, што ня будзеце думаць інакш; а хто бунтуе вас, той панясе асуджэньне, хто б ён ня быў.</verse>
				<verse number="11">Калі ж я, браты, і далей абвяшчаю абразаньне, дык чаму мяне перасьледуюць? Тады зьнікла б згаршэньне крыжа.</verse>
				<verse number="12">О каб былі адсечаны тыя, якія вас бунтуюць!</verse>
				<verse number="13">Бо вы, браты, пакліканы да свабоды; толькі не да свабоды патураць целу, але любоўю духа ўспамагаць адзін другога.</verse>
				<verse number="14">Увесь бо закон у адным слове спаўняецца: “Любі бліжняга свайго як самога сябе”.</verse>
				<verse number="15">Калі ж адзін другога будзеце кусаць і губіць, глядзіце, каб гэтак усе не папрападалі.</verse>
				<verse number="16">Кажу вам: кіруйцеся Духам, ды не падпадзіце пад уладу цела.</verse>
				<verse number="17">Цела бо цягне супраць духа, а дух — супраць цела; яны працівяцца адно аднаму, каб ня тое, што хочаце, вы рабілі.</verse>
				<verse number="18">Калі будзеце кіравацца Духам, вы не падлягаеце закону.</verse>
				<verse number="19">Ведамыя ж учынкі цела, вось яны: распуста, нячыстасьць, разбэшчанасьць,</verse>
				<verse number="20">ідалапаклонства, чараваньне, варожасьць, сварлівасьць, зайздрасьць, звадкі, нязгода, герэзіі,</verse>
				<verse number="21">забойствы, п’янства, гулянкі і ім падобнае. Аб гэтым я і папярэджваў вас, і папярэджваю, што тыя, каторыя такіх грахоў дапускаюцца, Каралеўства Божага не атрымаюць.</verse>
				<verse number="22">Плод жа Духа — любоў, радасьць, супакой, доўгацярплівасьць, ласкавасьць, добрасьць, вернасьць,</verse>
				<verse number="23">сьціпласьць, стрыманасьць. Супраць такіх няма закону.</verse>
				<verse number="24">Тыя ж, што належаць Хрысту, укрыжавалі сваё цела з пажаданьнямі і схільнасьцямі.</verse>
				<verse number="25">Калі жывём Духам, дык Духам і ходзім.</verse>
				<verse number="26">Не шукайма пустой славы, дражнячы адзін другога і зайздросьцячы адзін другому.</verse>
			</chapter>
			<chapter number="6">
				<verse number="1">Браты, калі б і правініўся чалавек якім праступкам, вы, людзі духоўныя, павучыце такога ў духу ласкавасьці, зважаючы на саміх сябе, каб і самім ня ўпасьці.</verse>
				<verse number="2">Насеце цяжары адзін аднаго і гэтым выпаўняйце закон Хрыстовы.</verse>
				<verse number="3">Бо калі хто думае, што ён лепшы, а ня ёсьць такім, той самога сябе ашуквае.</verse>
				<verse number="4">Хай кожны праверыць сваю дзейнасьць, і так толькі ў самім сабе будзе мець славу, а не ў другім.</verse>
				<verse number="5">Кожны бо панясе свой ўласны цяжар.</verse>
				<verse number="6">Хай жа навучаны дзеліцца ўсякім даброцьцем з тым, які яго навучае.</verse>
				<verse number="7">Не памыляйцеся: з Бога не пасьмяешся. Што чалавек пасее, тое і пажне.</verse>
				<verse number="8">Хто сее ў цела сваё, з цела і пажне зьнішчэньне; а хто сее ў духа, з духа пажне жыцьцё вечнае.</verse>
				<verse number="9">Не спыняймася рабіць дабро, у свой бо час і жаць будзем, калі не прыстанем.</verse>
				<verse number="10">Дык вось, пакуль дадзены час, будзем рабіць дабро ўсім, а найбольш блізкім па веры.</verse>
				<verse number="11">Гляньце, якімі літарамі напісаў я вам сваёй рукою.</verse>
				<verse number="12">Каторыя хочуць падабацца вам целам, тыя змушаюць вас абразацца, каб толькі ўсьцерагчыся пакутаваньня за крыж Хрыстовы.</verse>
				<verse number="13">А тыя, што абразаюцца, самі не выпаўняюць закон, а хочуць вас абрэзаць, каб толькі пахваліцца абразаньнем цела вашага.</verse>
				<verse number="14">А я не шукаю славы, хіба толькі ў крыжы Госпада нашага Езуса Хрыста, праз які для мяне сьвет укрыжаваны, і я для сьвету.</verse>
				<verse number="15">Для Езуса Хрыста ня мае значэньня ні абразаньне, ані неабразаньне, але новае стварэньне.</verse>
				<verse number="16">I хто будзе трымацца гэтае пастановы, таму супакой і міласэрдзе, і Iзраэлю Божаму.</verse>
				<verse number="17">Урэшце, няхай ніхто мне ня робіць цяжару, бо я нашу на сваім целе раны Езуса.</verse>
				<verse number="18">Хай ласка Госпада нашага Езуса Хруста прабывае ў душах вашых, браты. Амэн.</verse>
			</chapter>
		</book>
		<book number="49">
			<chapter number="1">
				<verse number="1">Павал, апостал Езуса Хрыста з волі Божай, сьвятым, якія ў Эфэзе, і верным у Хрысьце Езусе:</verse>
				<verse number="2">ласка вам і супакой ад Бога, Айца нашага, і Госпада нашага Езуса Хрыста.</verse>
				<verse number="3">Багаслаўлены Бог і Айцец Госпада нашага Езуса Хрыста, які багаславіў нас з неба ўсякім багаславенствам духоўным у Хрысьце,</verse>
				<verse number="4">які выбраў нас у Ім перад заснаваньнем сьвету, каб мы сталі сьвятымі і беззаганнымі перад Ім у любові,</verse>
				<verse number="5">які прызначыў нас на ўсынаўленьне сабе праз Езуса Хрыста з ласкавасьці волі сваёй,</verse>
				<verse number="6">на хвалу велічы ласкі сваёй, якой абдарыў нас ва Умілаваным (Сыне),</verse>
				<verse number="7">у якім маем адкупленьне праз кроў Ягоную, адпушчэньне грахоў паводле багацьця ласкі Яго,</verse>
				<verse number="8">якую выліў Ён на нас шчодра ў-ва ўсякай мудрасьці і ўмеласьці,</verse>
				<verse number="9">каб выявіць нам таямніцу сваёй волі паводле свайго ўпадабаньня, што Ён раней заплянаваў у Ім (Хрысьце),</verse>
				<verse number="10">каб у поўні часу ўсё, што на небе і на зямлі, аб’яднаць пад галавою Хрыстом.</verse>
				<verse number="11">У Ім таксама і мы сталі ўдзельнікамі, прызначанымі рашэньнем Яго, які спраўляе ўсё паводле пастановы волі сваёй,</verse>
				<verse number="12">каб былі мы на славу велічы Ягонай, тыя, якія ўжо раней пакладалі надзею ў Хрысьце.</verse>
				<verse number="13">У Ім таксама і вы, якія пачулі слова праўды, Эвангельле збаўленьня вашага, і ў Яго ўверыўшы, запячатаны абяцаным Духам Сьвятым,</verse>
				<verse number="14">які ёсьць зарука спадчыны нашае для адкупленьня ўласнасьці і на славу Ягонай велічы.</verse>
				<verse number="15">Дзеля таго і я, чуючы пра вашую веру ў Госпада Езуса і пра любоў да ўсіх сьвятых,</verse>
				<verse number="16">не спыняюся дзякаваць Богу за вас, памятаю пра вас у малітвах маіх,</verse>
				<verse number="17">каб Бог Госпада нашага Езуса Хрыста, Айцец хвалы, даў вам Духа мудрасьці і аб’яўленьня, каб пазнаць Яго добра,</verse>
				<verse number="18">каб Ён прасьвятліў вочы сэрца вашага, каб вы ведалі, якая ёсьць надзея Ягонага пакліканьня ды якія багацьці славы спадчыны Ягонай для сьвятых,</verse>
				<verse number="19">і якая велічэзная сіла магутнасьці Ягонай у нас, веручых, праз дзеяньне магутнай сілы Яго,</verse>
				<verse number="20">якую выявіў Ён у Хрысьце, уваскрасіўшы Яго з памёршых і пасадзіўшы праваруч сябе ў небе</verse>
				<verse number="21">вышэй за ўсякае начальства і ўладу, і сілу, і панаваньне, і над усякае імя, якое называецца ня толькі ў гэтым веку, але таксама і ў будучым;</verse>
				<verse number="22">і ўсё палажыў пад ногі Яму, і ўчыніў Яго галавой над усёй Царквою,</verse>
				<verse number="23">якая ёсьць Цела Ягонае, поўня Таго, які ўсё ўсім напаўняе.</verse>
			</chapter>
			<chapter number="2">
				<verse number="1">І вы былі памёршымі праз праступкі і грахі вашы,</verse>
				<verse number="2">у якіх калісьці хадзілі звычаем гэтага сьвету, па волі князя, які валодае паветрам, духа, які дзейнічае цяпер у сынах бунту.</verse>
				<verse number="3">Між імі і мы калісьці жылі ўсе ў пажаданьнях цела нашага, выпаўняючы волю цела і думак, і былі мы па прыродзе дзецьмі гневу, як і іншыя.</verse>
				<verse number="4">Але Бог, багаты міласэрдзем, праз бязьмежную любоў сваю, якою ўзьлюбіў нас,</verse>
				<verse number="5">і хоць былі мы памёршымі праз грахі, ажывіў нас з Хрыстом, — ласкаю вы збаўлены, —</verse>
				<verse number="6">і ўваскрасіў разам з Ім, і пасадзіў у небе ў Хрысьце Езусе,</verse>
				<verse number="7">каб у наступных вяках выявіць нам незвычайныя багацьці ласкі сваёй у ласкавасьці да нас у Хрысьце Езусе.</verse>
				<verse number="8">Ласкаю бо вы збаўлены праз веру, і гэта не ад вас, але Божы дар;</verse>
				<verse number="9">не праз учынкі, каб ніхто не хваліўся.</verse>
				<verse number="10">Бо мы — Ягонае стварэньне, створанае ў Хрысьце Езусе для добрых учынкаў, якія Бог загадзя прыгатаваў, каб мы іх выпаўнялі.</verse>
				<verse number="11">Дзеля таго памятайце, што вы, калісьці пагане целам, якіх завуць неабразаньнем тыя, што называюцца абразаньнем, якое зробленае рукою на целе,</verse>
				<verse number="12">у той час былі без Хрыста, выключанымі ад супольнасьці з Ізраэлем і ад удзелу ў абяцаньнях запавету, ня маючы надзеі і бяз Бога ў сьвеце.</verse>
				<verse number="13">Цяпер жа ў Хрысьце Езусе вы, што калісьці былі далёка, сталіся блізкімі праз кроў Хрыстову.</verse>
				<verse number="14">Бо Ён — супакой наш, які злучыў абодвух у адно і зруйнаваў мур разьдзяляючы, сваім целам зьнішчыўшы варожасьць,</verse>
				<verse number="15">скасаваў закон прыказаньняў з яго пастановамі, каб з двух у сабе стварыць аднаго новага чалавека, творачы мір,</verse>
				<verse number="16">і прымірыць з Богам абодвух у адным целе праз крыж, самім сабою касуючы варожасьць.</verse>
				<verse number="17">І, прыйшоўшы, Ён абвяшчаў мір вам, якія былі далёка, ды мір тым, што былі блізка.</verse>
				<verse number="18">Бо праз Яго адны і другія маем доступ да Айца ў адным Духу.</verse>
				<verse number="19">Дык таму вы ўжо не чужынцы і прыхадні, але суграмадзяне сьвятых і члены сям’і Божай,</verse>
				<verse number="20">угрунтаваныя на падмурку апосталаў і прарокаў, дзе вуглавым камнем ёсьць сам Хрыстос Езус,</verse>
				<verse number="21">на якім уся пабудова зладжана расьце ў сьвятую сьвятыню ў Госпадзе,</verse>
				<verse number="22">у якую і вы разам будуецеся, творачы Скінію Божую ў Духу.</verse>
			</chapter>
			<chapter number="3">
				<verse number="1">Дзеля таго я, Павал, стаўся вязьнем Хрыстовым для вас, паганаў.</verse>
				<verse number="2">Хіба чулі вы аб распарадкаваньні ласкі Божае, што дадзена мне адносна вас,</verse>
				<verse number="3">што праз аб’яўленьне абвешчана мне таямніца, аб чым коратка я ўжо вышэй напісаў.</verse>
				<verse number="4">Чытаючы тое, можаце зразумець маё разуменьне таямніцы Хрыстовай.</verse>
				<verse number="5">Не была яна абвешчана сынам чалавечым у папярэдніх пакаленьнях, як цяпер аб’яўлена сьвятым апосталам Ягоным і прарокам у Духу,</verse>
				<verse number="6">што пагане маюць быць спадкаемцамі (той самай спадчыны), і членамі (тога самага цела), і ўдзельнікамі абяцаньняў у Хрысьце Езусе праз Эвангельле,</verse>
				<verse number="7">слугой якога я стаўся паводле дару ласкі Божай, дадзенай мне дзеяньнем магутнасьці.</verse>
				<verse number="8">Мне, найменшаму з усіх сьвятых, дадзена гэтая ласка: абвяшчаць добрую вестку паганам аб неабсяжным багацьці Хрыстовым</verse>
				<verse number="9">і выясьніць усім, як павінна зьдзейсьніцца гэта таямніца, скрытая ад вякоў у Богу, які ўсё стварыў,</verse>
				<verse number="10">каб цяпер сталася вядомай начальствам і ўладам нябесным праз Царкву разнастайная мудрасьць Божая</verse>
				<verse number="11">паводле адвечнага рашэньня, што пастанавіў Ён у Хрысьце Езусе, Госпадзе нашым,</verse>
				<verse number="12">у якім маем адвагу і доступ у надзеі праз веру ў Яго.</verse>
				<verse number="13">Таму вось прашу вас, ня падайце духам дзеля турботаў маіх пра вас, якія на хвалу вашу.</verse>
				<verse number="14">З гэтай прычыны схіляю калені мае перад Айцом,</verse>
				<verse number="15">ад якога паходзіць усякае айцоўства на небе і на зямлі,</verse>
				<verse number="16">каб даў вам паводле багацьця хвалы сваёй умацавацца сілай Духа Ягонага ва ўнутраным чалавеку,</verse>
				<verse number="17">каб Хрыстос абжыўся праз веру ў сэрцах вашых і каб вы, умацаваныя і спасіленыя любоўю,</verse>
				<verse number="18">разам з усімі сьвятымі маглі зразумець, якая ёсьць шырыня і даўжыня, вышыня і глыбіня,</verse>
				<verse number="19">а таксама пазнаць любоў Хрыстову, перавышаючую ўсю веду, каб напоўніліся вы ўсёю поўняй Божаю.</verse>
				<verse number="20">А Таму, які можа многа больш зрабіць, чым мы просім або разумеем, магутнасьцю, якая дзейнічае ў нас,</verse>
				<verse number="21">Яму хвала ў Царкве і ў Хрысьце Езусе праз усе пакаленьні на вякі вечныя. Амэн.</verse>
			</chapter>
			<chapter number="4">
				<verse number="1">Умольваю вас я, вязень Госпадаў, каб вы хадзілі дастойна пакліканьня, якім пакліканы,</verse>
				<verse number="2">з усёю пакорлівасьцю і лагоднасьцю, з доўгацярплівасьцю і любоўю адны адных пераносячы,</verse>
				<verse number="3">рупліва зьберагаючы адзінства духа ў супакоі.</verse>
				<verse number="4">Адно цела і адзін Дух, як пакліканыя вы да адной надзеі пакліканьня вашага.</verse>
				<verse number="5">Адзін Госпад, адна вера, адзін хрост.</verse>
				<verse number="6">Адзін Бог і Айцец усіх, які над усімі, і праз усіх, і ва ўсіх нас.</verse>
				<verse number="7">Кожнаму ж з нас дадзена ласка паводле меры дару Хрыстовага.</verse>
				<verse number="8">Таму вось кажа (Пісаньне): “Узыходзячы на вышыню, павёў палон у няволю і даў людзям дары”.</verse>
				<verse number="9">Што ж значыць “узыходзячы”, як ня тое, што перш зыйшоў у глыбейшыя нетры зямлі?</verse>
				<verse number="10">Хто зыйшоў, Той самы і ўзыйшоў вышэй усяго неба, каб усё напоўніць.</verse>
				<verse number="11">І Ён паставіў адных апосталамі, другіх прарокамі, іншых эвангелістамі, а яшчэ іншых пастырамі і вучыцелямі</verse>
				<verse number="12">на ўдасканаленьне сьвятых, на патрэбы служэньня, на збудаваньне Цела Хрыстовага,</verse>
				<verse number="13">аж пакуль ня дойдзем да адзінства веры і пазнаньня Сына Божага, да чалавека дасканалага, да меры веку поўні Хрыстовай,</verse>
				<verse number="14">каб не былі мы ўжо хісткімі дзецьмі, кіданымі ўсякім ветрам навукі сапсаваных людзей і дурманячых ашуканстваў.</verse>
				<verse number="15">Трымаючыся праўды, ува ўсім узрастаем у любові ў Таго, хто ёсьць Галавой, Хрыста,</verse>
				<verse number="16">з якога ўсё Цела, састаўленае і злучанае ўсякімі вязямі, мацаванымі праз дзейнасьць у сваю меру паасобнага члена расьце, і будуецца ў любові.</verse>
				<verse number="17">Вось аб гэтым кажу і сьведчу ў Госпадзе, каб вы ўжо не хадзілі так, як пагане, што ходзяць ў марнасьці розуму свайго,</verse>
				<verse number="18">маючы цьмяныя думкі, аддаленыя ад жыцьця Божага дзеля няведаньня, трываючага ў іх праз асьляпленьне іхняга сэрца,</verse>
				<verse number="19">якія сталіся нячулымі і аддалі саміх сябе на распусту, каб рабіць прагавіта ўсякую брыдоту.</verse>
				<verse number="20">Але вы ня гэтак пазналі Хрыста,</verse>
				<verse number="21">калі толькі вы пра Яго чулі і калі ў Ім вучыліся, таму што праўда ў Езусе.</verse>
				<verse number="22">Дык пакіньце жыць паводле абычаю старога чалавека, прападаючага ў манлівых пажаданьнях,</verse>
				<verse number="23">а аднавіцеся духам розуму вашага</verse>
				<verse number="24">і апраніцеся ў новага чалавека, створанага Богам у справядлівасьці і сьвятасьці праўды.</verse>
				<verse number="25">Дзеля таго, адкінуўшы падман, кажыце праўду кожны свайму бліжняму, бо мы члены адзін аднаму.</verse>
				<verse number="26">Гневаючыся, не грашыце; хай сонца не заходзіць у гневе вашым;</verse>
				<verse number="27">і не давайце месца д’яблу.</verse>
				<verse number="28">Хто краў, хай ужо не крадзе, лепш хай працуе, робячы рукамі сваімі карыснае, каб меў чым у патрэбе ўспамагчы патрабуючага.</verse>
				<verse number="29">Усякае ліхое слова хай не выходзіць з вуснаў вашых, але толькі добрае на збудаваньне веры, каб была мілай слухаючым.</verse>
				<verse number="30">І не засмучайце Сьвятога Духа Божага, якім вы запячатаны на дзень адкупленьня.</verse>
				<verse number="31">Хай счэзне у вас усякая прыкрасьць, гнеў, і злосьць, і звадка, і ачарненьне, і ўсякая злоснасьць.</verse>
				<verse number="32">Будзьце ж паміж сабой спагаднымі, міласэрнымі, даруйце адны адным, як і Бог дараваў вам у Хрысьце.</verse>
			</chapter>
			<chapter number="5">
				<verse number="1">Дык будзьце насьлядоўнікамі Бога, як дзеці найдаражэйшыя,</verse>
				<verse number="2">і жывіце ў любові, як і Хрыстос узьлюбіў нас і выдаў самога сябе за нас як дар і ахвяру Богу на пах прыемны.</verse>
				<verse number="3">Распуста ж і усякая нячыстасьць або сквапнасьць хай і не ўпамінаюцца ў вас, як належыць сьвятым,</verse>
				<verse number="4">або разбэшчанасьць ці ліхая гаворка, ці насьмешка неадпаведная, але толькі падзяка.</verse>
				<verse number="5">Вось гэта ведайце і будзьце перакананымі, што ні адзін распусьнік або нячысты ці сквапны, што значыць служыцель ідалам, ня мае ўдзелу ў Каралеўстве Хрыстовым і Божым.</verse>
				<verse number="6">Хай ніхто вас ня зводзіць пустымі словамі; бо за гэта прыходзіць гнеў Божы на сыноў праціўленьня.</verse>
				<verse number="7">Дык ня станьцеся ўдзельнікамі іх лёсу.</verse>
				<verse number="8">Былі бо вы калісьці цемраю, а цяпер вы — сьвятло ў Госпадзе, дык як сыны сьвятла і жывіце.</verse>
				<verse number="9">Плод жа сьвятла выяўляецца ва ўсякай дабраце, і справядлівасьці, і праўдзе.</verse>
				<verse number="10">Глядзіце, што падабаецца Богу,</verse>
				<verse number="11">і не прыймайце ўдзелу ў бясплодных справах цемры, але выкрывайце іх.</verse>
				<verse number="12">Бо сорамна і казаць аб тым, што робіцца імі, хаваючыся.</verse>
				<verse number="13">Усё, што ганіцца, становіцца яўным у сьвятле,</verse>
				<verse number="14">бо ўсё, што выкрываецца, ёсьць сьвятло. Таму ў сказана: “Устань, каторы сьпіш, і паўстань з мёртвых, і асьвеціць цябе Хрыстос”.</verse>
				<verse number="15">Дык глядзіце, браты, асьцярожна хадзіце, не як неразумныя, але як мудрыя,</verse>
				<verse number="16">выкарыстоўваючы час, бо дні цяпер ліхія.</verse>
				<verse number="17">Дзеля таго ня будзьце неразважлівымі, але разумеючымі, што ёсьць воля Госпада.</verse>
				<verse number="18">Ня піце лішне віна, у якім прычына распусты, але напаўняйцеся Духам,</verse>
				<verse number="19">гаворачы між сабою псальмы, і гімны, і песьні духоўныя; сьпяваючы і граючы Госпаду ў сэрцах вашых.</verse>
				<verse number="20">Дзякуючы заўсёды Богу і Айцу за ўсё ў імя Госпада нашага Езуса Хрыста,</verse>
				<verse number="21">падпарадкоўвайцеся адны адным у страху Хрыстовым.</verse>
				<verse number="22">Жанчыны хай слухаюць мужоў сваіх, як Госпада,</verse>
				<verse number="23">бо муж — галава жанчыны, як Хрыстос — галава Царквы, свайго Цела, якога Ён Збаўца.</verse>
				<verse number="24">Але, як Царква пакараецца Хрысту, так і жонкі мужам сваім у-ва ўсім.</verse>
				<verse number="25">Мужы, любіце жонкі свае, як і Хрыстос любіць Царкву, і самога сябе выдаў за яе,</verse>
				<verse number="26">каб асьвяціць яе, ачышчаючы купальняй воднаю ў слове,</verse>
				<verse number="27">каб паставіць самому сабе слаўную Царкву, без пляміны ці зморшчыны або чагосьці падобнага, але каб была яна сьвятая і беззаганная.</verse>
				<verse number="28">Так і мужы павінны любіць жонак сваіх, як уласныя целы. Хто сваю жонку любіць, сам сябе любіць.</verse>
				<verse number="29">Ніхто бо ніколі ня меў у нянавісьці цела свайго, але корміць і спагадае яму, як Хрыстос Царкве,</verse>
				<verse number="30">бо мы — члены Цела Яго.</verse>
				<verse number="31">Дзеля таго пакіне чалавек бацьку і матку і злучыцца з жонкай сваёй, і будуць двое адным целам.</verse>
				<verse number="32">Гэта вялікая таямніца; а я кажу аб Хрысьце і Царкве.</verse>
				<verse number="33">Вось жа і вы, усякі па сабе, кожны хай любіць жонку сваю, як самога сябе, а жонка хай баіцца мужа свайго.</verse>
			</chapter>
			<chapter number="6">
				<verse number="1">Дзеці, слухайце бацькоў вашых у Госпадзе, бо гэта справядліва.</verse>
				<verse number="2">Паважай бацьку твайго і маці тваю; гэта першае прыказаньне з абяцаньнем:</verse>
				<verse number="3">каб добра было табе і каб быў ты даўгавечным на зямлі.</verse>
				<verse number="4">І вы, бацькі, не раздражняйце дзяцей вашых, але ўзгадоўвайце іх у навуцы і напамінаньні Госпадавым.</verse>
				<verse number="5">Нявольнікі, са страхам і дрыжаньнем у прастаце сэрца падпарадкоўвайцеся цялесным гаспадарам вашым, як Хрысту,</verse>
				<verse number="6">не для вока служачы, каб людзям падабацца, але як слугі Хрыстовыя, выпаўняючыя волю Божую ад душы,</verse>
				<verse number="7">з добрай воляй паслугуючы, як Госпаду, а ня людзям,</verse>
				<verse number="8">ведаючы, што кожны, хто б зрабіў дабро, той і ад Бога атрымае, ці ён нявольнік, ці вольны.</verse>
				<verse number="9">І вы, гаспадары, падобна рабіце ім, зьмяншаючы пагрозы, ведаючы, што і іхні і ваш Госпад ёсьць ў небе, і што Ён не ўзіраецца на асобу.</verse>
				<verse number="10">Наастатак, браты, умацоўвайцеся ў Госпадзе і ў сіле моцы Ягонай.</verse>
				<verse number="11">Апранецеся ў зброю Божую, каб змаглі ўстаяць супраць хітрыкаў д’ябла.</verse>
				<verse number="12">Бо нашае ваяваньне ня супраць крыві і цела, але супраць начальстваў, супраць ўладаў, супраць уладальнікаў гэтага сьвету цемры, супраць духаў злосьці нябесных.</verse>
				<verse number="13">Дзеля таго вазьміце зброю Божую, каб маглі ў дзень ліхі ўстаяць і ва ўсім застацца дасканалымі.</verse>
				<verse number="14">Дык стойце, падперазаўшы паясьніцы вашыя праўдаю і надзеўшы панцыр справядлівасьці,</verse>
				<verse number="15">і абуўшы ногі ў гатоўнасьць абвяшчаць Эвангельле супакою;</verse>
				<verse number="16">на ўсякую нагоду вазьміце шчыт веры, якім зможаце патушыць усе агністыя стрэлы ліхога;</verse>
				<verse number="17">і вазьміце шалом збаўленьня разам з мячом Духа, якім ёсьць Слова Божае,</verse>
				<verse number="18">усьцяж молячыся ўсякаю малітваю і просьбаю ў Духу, і чуваючы з вытрываласьцю і просьбаю за ўсіх сьвятых</verse>
				<verse number="19">і за мяне, каб дадзены быў мне дар слова на адчыненьне вуснаў маіх, каб адважна выяўляў таямніцы Эвангельля,</verse>
				<verse number="20">якога я пасланец у путах, каб меў адвагу так, як мне належыцца, гаварыць.</verse>
				<verse number="21">Каб жа і вы ведалі пра мае справы, што раблю, пра ўсё гэта раскажа вам Тыхік, найдаражэйшы брат і верны слуга ў Госпадзе,</verse>
				<verse number="22">якога я паслаў да вас на тое, каб вы ведалі, што ў нас робіцца, і каб ён пацешыў сэрцы вашыя.</verse>
				<verse number="23">Супакой вам, браты, і любоў з вераю ад Бога Айца і Госпада Езуса Хрыста.</verse>
				<verse number="24">Ласка з усімі, якія любяць Госпада нашага Езуса Хрыста ў незьнішчальнасьці.</verse>
			</chapter>
		</book>
		<book number="50">
			<chapter number="1">
				<verse number="1">Павал і Цімафей, слугі Езуса Хрыста, усім сьвятым у Хрысьце Езусе, пражываючым у Філіпах разам з біскупамі і дыяканамі:</verse>
				<verse number="2">Ласка вам і супакой ад Бога, Айца нашага, і Госпада Езуса Хрыста.</verse>
				<verse number="3">Дзякую Богу майму, усякі раз успамінаючы вас,</verse>
				<verse number="4">заўсёды ва ўсіх малітвах маіх за ўсіх вас з радасьцю молячыся,</verse>
				<verse number="5">дзеля вашага ўдзелу ў Эвангельлі Хрыстовым ад першага дня аж да цяпер,</verse>
				<verse number="6">маючы давер, што Той, які пачаў у вас добрую справу, давядзе аж да дня Хрыста Езуса;</verse>
				<verse number="7">як справядліва мне думаць пра вас усіх, бо маю вас у сэрцы, і ў путах маіх, і ў абароне, і ў умацаваньні Эвангельля, бо ўсе вы супольнікі ласкі маёй.</verse>
				<verse number="8">Сьведка мне Бог, як сумую па вас усіх сэрцам Езуса Хрыста.</verse>
				<verse number="9">І аб тым малюся, каб любоў вашая ўсё больш і больш паглыблялася ў веданьні і усякім адчуваньні,</verse>
				<verse number="10">каб пазнаваць вам лепшае, каб вы былі чыстымі і без заганы ў дзень Хрыстовы,</verse>
				<verse number="11">поўныя пладоў справядлівасьці праз Езуса Хрыста на хвалу і славу Бога.</verse>
				<verse number="12">Хачу, браты, каб вы ведалі, што тое, што (сталася) са мною, выйшла больш на дабро Эвангельля,</verse>
				<verse number="13">бо путы мае праславіліся ў Хрысьце ў-ва ўсёй прэторыі і ў-ва ўсіх іншых,</verse>
				<verse number="14">і многія з братоў у Госпадзе, асьмеленыя маімі кайданамі, яшчэ больш адважыліся бяз страху абвяшчаць (Божае) Слова.</verse>
				<verse number="15">Адны, праўда, з зайздрасьці і пярэчлівасьці вясьцяць Хрыста, іншыя ж — з добрай волі.</verse>
				<verse number="16">Тыя, што з любові, ведаючы, што я дзеля абароны Эвагельля пастаўлены,</verse>
				<verse number="17">тыя ж, што з зайздрасьці, прапаведуюць Хрыста няшчыра, з намерам зрабіць мае путы яшчэ цяжэйшымі.</verse>
				<verse number="18">Дык што? Такім спосабам, ці дзеля віду, ці праўдзіва, Хрыстос абвяшчаецца; і я гэтаму рады, і буду радавацца,</verse>
				<verse number="19">ведаючы, што гэта ўсё выйдзе мне на збаўленьне праз вашыя малітвы і за дапамогай Духа Езуса Хрыста,</verse>
				<verse number="20">як чакаю і спадзяюся, што ні ў чым не асаромлюся, але з ўсёй упэўненасьцю, як заўсёды, гэтак і цяпер, уславіцца Хрыстос у целе маім ці жыцьцём, ці сьмерцю.</verse>
				<verse number="21">Бо для мяне жыцьцё — гэта Хрыстос, і сьмерць — здабытак.</verse>
				<verse number="22">Але калі жыцьцё ў целе прыносіць плод у маёй дзейнасьці, дык што выбраць, сам ня ведаю.</verse>
				<verse number="23">Цягне мяне адно і другое: жадаю адыйсьці і быць з Хрыстом, бо гэта шмат лепшае,</verse>
				<verse number="24">але заставацца ў целе больш патрэбна для вас.</verse>
				<verse number="25">І гэта напэўна ведаю, што застануся і буду з усімі вамі на карысьць вашую і на радасьць веры,</verse>
				<verse number="26">каб радасьць вашая расла ў Езусе Хрысьце праз мяне, праз маё вяртаньне да вас.</verse>
				<verse number="27">Толькі жывіце дастойна Эвангельля Хрыстовага, каб, ці калі прыбуду і ўбачу вас, ці далёкі пачую пра вас, што вы стаіцё ў адным Духу, аднадумна змагаючыся за веру Эвангельля</verse>
				<verse number="28">і ні ў чым не палохаецеся праціўнікаў, што ім стане прычынай загубы, вам жа — збаўленьня, і гэта ад Бога.</verse>
				<verse number="29">Вам бо дадзена дзеля Хрыста ня толькі верыць у Яго, але і цярпець за Яго,</verse>
				<verse number="30">такое самае змаганьне маючы, якое бачылі ў-ва мне і як чуеце цяпер пра мяне.</verse>
			</chapter>
			<chapter number="2">
				<verse number="1">І калі ёсьць якое пацяшэньне ў Хрысьце, калі ёсьць якая патоля любові, калі ёсьць якая супольнасьць духа, калі ёсьць спачуваньне і міласэрдзе,</verse>
				<verse number="2">напоўніце мяне радасьцю, тое самае разумеючы, тую самую маючы любоў, аднадушныя і аднадумныя,</verse>
				<verse number="3">нічога (ня робячы) праз перакорлівасьць ці праз пустую славу, але ў пакоры адны другіх за вышэйшых прыймаючы,</verse>
				<verse number="4">не аб сабе толькі клапоцячыся, але і аб іншых.</verse>
				<verse number="5">Няхай тое ў вас думаецца, што і ў Хрысьце Езусе:</verse>
				<verse number="6">які, маючы пастаць Божую, не лічыў сваім здабыткам роўнасьць з Богам,</verse>
				<verse number="7">але панізіў самога сябе, прымаючы постаць слугі і стаўшыся на падобнасьць людзей; і па зьнешнасьці прызнаваны за чалавека,</verse>
				<verse number="8">упакорыў самога сябе, стаўшыся паслухмяным ажно да сьмерці, і то сьмерці крыжовай.</verse>
				<verse number="9">Дзеля таго і Бог узвысіў Яго і даў Яму імя, якое па-над усякае імя,</verse>
				<verse number="10">каб на імя Езуса сукланілася ўсякае калена на небе, на зямлі і пад зямлёй,</verse>
				<verse number="11">і каб ўсякі язык вызнаваў, што Езус Хрыстос ёсьць Госпад на хвалу Бога Айца.</verse>
				<verse number="12">Дык вось, дарагія мае, як заўжды былі вы паслухмянымі, ня толькі ў маёй прысутнасьці, але тым больш цяпер, калі я адсутнічаю, са страхам і дрыжаньнем клапаціцеся пра сваё збаўленьне.</verse>
				<verse number="13">Бог бо ёсьць у вас прычынай і хацець, і дзейнічаць з ласкавасьці сваёй.</verse>
				<verse number="14">Усё рабіце без нараканьня і хістаньня,</verse>
				<verse number="15">каб вы былі без заганы і простымі, дзецьмі Божымі без віны між народу сапсаванага і крывадушнага, пасярод якога сьвеціце, як сьветачы ў сьвеце,</verse>
				<verse number="16">трымаючыся Слова жыцьця на славу маю ў дзень Хрыстовы, што я не дарма бег і не дарма працаваў.</verse>
				<verse number="17">Але калі я і мушу праліць кроў маю на ахвяру і паслугу вашай веры, цешуся і дзялюся радасьцю з вамі ўсімі.</verse>
				<verse number="18">З гэтага і вы цешцеся і дзяліцеся радасьцю са мною.</verse>
				<verse number="19">Маю надзею ў Госпадзе Езусе, што ў хуткім часе прышлю да вас Цімафея, каб мог быць спакойны, даведаўшыся пра вас.</verse>
				<verse number="20">Нікога бо ня маю так аднадумнага, хто б так шчыра рупіўся пра вас.</verse>
				<verse number="21">Усе бо шукаюць свайго, а не таго, што Езуса Хрыста.</verse>
				<verse number="22">Спрактыкаванасьць яго ведаеце, бо, як сын бацьку, так ён мне дапамагаў у Эвангельлі.</verse>
				<verse number="23">Такога вось спадзяюся паслаць да вас, і хутка, як толькі ўбачу, што будзе ў мяне.</verse>
				<verse number="24">Упэўнены я таксама ў Госпадзе, што і сам неўзабаве прыбуду да вас.</verse>
				<verse number="25">Палічыў я неабходным паслаць да вас Эпафрадыта, брата, і супрацоўніка, і супольніка змаганьня майго, вашага ж пасланца і дапаможцу ў маёй патрэбе,</verse>
				<verse number="26">бо ён тужыў па вас усіх і сумаваў, што вы чулі пра яго хваробу.</verse>
				<verse number="27">Бо расхварэўся ён тут аж да сьмерці, але Бог пашкадаваў яго, і ня толькі яго, але, па праўдзе, і мяне, каб я ня меў бяды на бядзе.</verse>
				<verse number="28">Дык я паслаў яго хутчэй, каб, убачыўшы яго, ізноў вы цешыліся, і каб я не сумаваў.</verse>
				<verse number="29">Прыміце ж яго радасна ў Госпадзе і мейце яго ў пашане,</verse>
				<verse number="30">бо ён для справы Хрыстовай блізкі быў сьмерці, ня дбаючы пра жыцьцё сваё, каб выканаць тое, чым вы не маглі паслужыць мне.</verse>
			</chapter>
			<chapter number="3">
				<verse number="1">Урэшце, браты мае, радуйцеся ў Госпадзе. Пісаць вам тое самае мне ня цяжка, вам жа яно патрэбнае.</verse>
				<verse number="2">Высьцерагайцеся сабак, высьцерагайцеся ліхіх работнікаў, высьцерагайцеся абразаньня!</verse>
				<verse number="3">Бо мы ёсьць абразаныя, якія духам служым Богу і хвалімся Езусам Хрыстом, і не ў целе маем надзею,</verse>
				<verse number="4">хоць я мог бы спадзявацца і на цела. Калі хто іншы думае спадзявацца на цела, дык тым больш я:</verse>
				<verse number="5">абрэзаны ў восьмы дзень, родам Ізраэлец з пакаленьня Бен’яміна, Гебрай з Гебраяў, фарысэй паводле закону,</verse>
				<verse number="6">праз руплівасьць перасьледаваў Царкву, адносна справядлівасьці паводле закону — беззаганны.</verse>
				<verse number="7">Але ўсё, што лічыў я здабыткам, тое дзеля Хрыста прызнаў я за страту.</verse>
				<verse number="8">Ды ўсё лічу за страту дзеля вышэйшага пазнаньня Езуса Хрыста, Госпада майго, дзеля якога я ўсё страціў і лічу за сьмецьце, каб Хрыста здабыць</verse>
				<verse number="9">і апынуцца ў Ім, маючы не маю справядлівасьць, якая з закону, але тую, якая (паўстае) з веры ў Хрыста, справядлівасьць ад Бога ў веры,.</verse>
				<verse number="10">каб пазнаць Яго і магутнасьць уваскрасеньня Ягонага, і супольнасьць мукаў Ягоных, каб упадобніцца сьмерці Ягонай,</verse>
				<verse number="11">каб такім чынам дасягнуць уваскрасеньня, з памёршых.</verse>
				<verse number="12">Не (кажу) так, што я ўжо дасягнуў або ўжо стаўся дасканалым; але імкнуся, каб як здабыць (яго), як здабыў мяне Хрыстос Езус.</verse>
				<verse number="13">Браты, я не лічу сябе дасягнуўшым; толькі вось, забываючыся пра тое, што ёсьць за мною, імкнучыся да таго, што прада мною,</verse>
				<verse number="14">імкнуся да мэты, да ўзнагароды, вышэйшага пакліканьня Божага ў Хрысьце Езусе.</verse>
				<verse number="15">Дык, калі хто з нас (чуецца) дасканалым, гэтак думайма; а калі што адчуваеце інакш, і гэта Бог вам выявіць;</verse>
				<verse number="16">але чаго дасягнулі, у тым і хадзіце.</verse>
				<verse number="17">Браты, будзьце пасьлядоўнікамі маімі і ўзірайцеся на тых, якія так паступаюць, як маеце прыклад у нас.</verse>
				<verse number="18">Многія ж, аб якіх я вам часта казаў, а цяпер вось і плачучы паўтараю паступаюць, як ворагі крыжа Хрыстовага,</verse>
				<verse number="19">якіх канец — загуба, якіх бог — жывот, слава якіх — у ганьбе іхняй, якія думаюць аб зямным.</verse>
				<verse number="20">Нашае ж бытаваньне — у небе, адкуль таксама чакаем Збаўцу, Госпада нашага Езуса Хрыста,</verse>
				<verse number="21">які пераменіць целы прыніжэньня нашага на падабенства цела славы сваёй, якою ўсё падчыніць сабе можа.</verse>
			</chapter>
			<chapter number="4">
				<verse number="1">Гэтак, браты мае найдаражэйшыя і вельмі пажаданыя, радасьць і вянок мой, стойце так у Госпадзе, умілаваныя.</verse>
				<verse number="2">Эводыю прашу і Сынтыхею ўмольваю гэтак сама думаць у Госпадзе.</verse>
				<verse number="3">Таксама і цябе прашу, блізкі супрацоўніку, дапамагай ім, бо яны са мною працавалі для Эвангельля разам з Клемансам і іншымі памочнікамі маімі, імёны якіх упісаны ў кнігу жыцьця.</verse>
				<verse number="4">Радуйцеся ў Госпадзе заўсёды. Яшчэ раз кажу: Радуйцеся!</verse>
				<verse number="5">Ціхасьць вашая хай будзе вядомай усім людзям. Госпад блізка.</verse>
				<verse number="6">Не турбуйцеся ні аб чым, але ў кожнай малітве і просьбе з падзякаю выяўляйце жаданьні вашыя Богу.</verse>
				<verse number="7">І супакой Божы, які вышэй за ўсякае разуменьне, хай сьцеражэ сэрцы вашыя і думкі вашыя ў Хрысьце Езусе.</verse>
				<verse number="8">Урэшце, браты, што толькі ёсьць праўдзівае, што толькі чэснае, што толькі справядлівае, што толькі чыстае, што толькі вартае любові, што толькі добрай славы, ці якое што добрае, ці што пахвальнае, — пра тое думайце.</verse>
				<verse number="9">І тое рабіце, чаго вы ад мяне навучыліся, што атрымалі, што пачулі і што бачылі; і Бог супакою будзе з вамі.</verse>
				<verse number="10">Дужа ўзрадаваўся я ў Госпадзе, што вы урэшце парупіліся шчыра пра мяне, як раней думалі, але былі ў клопатах.</verse>
				<verse number="11">Не кажу я гэтага з прычыны недахопу, бо я навучыўся жыць так, як здарыцца.</verse>
				<verse number="12">Умею і ў прыніжэньні (жыць), умею і ў дастатку: усяго і ў-ва ўсім навучыўся: і мець дастатак і нястачу, і наесьціся, і галадаць.</verse>
				<verse number="13">Усё магу ў Тым, які ўзмацняе мяне.</verse>
				<verse number="14">Аднак жа добра вы зрабілі, успамагаючы бяду маю.</verse>
				<verse number="15">Вы ж, Філіпяне, ведаеце, што на пачатку (абвяшчэньня) Эвангельля, калі я пакінуў Македонію, ні адна з цэркваў, апрача вас, не ўзяла ўдзелу у даваньні і прыйманьні;</verse>
				<verse number="16">вы і ў Тэсалоніку раз ці два прысылалі на мой ужытак.</verse>
				<verse number="17">Не шукаю я дарункаў, але шукаю плоду, які памнажаецца на вашую карысьць..</verse>
				<verse number="18">Хапае мне ўсяго, і нават лішне забясьпечаны, атрымаўшы ад вас праз Эпафрадыта тое, што вы прыслалі, салодкі пах, ахвяру прыемную, мілую Богу.</verse>
				<verse number="19">Хай жа Бог мой споўніць усякае вашае жаданьне паводле багацьця свайго ў хвале, у Хрысьце Езусе.</verse>
				<verse number="20">Богу ж і Айцу нашаму хвала на вякі вечныя. Амэн.</verse>
				<verse number="21">Прывітайце кожнага сьвятога ў Хрысьце Езусе. Вітаюць вас браты, якія тут са мною.</verse>
				<verse number="22">Вітаюць вас усе сьвятыя, а найбольш тыя, якія з дому цэзара.</verse>
				<verse number="23">Ласка Госпада нашага Езуса Хрыста з духам вашым. Амэн.</verse>
			</chapter>
		</book>
		<book number="51">
			<chapter number="1">
				<verse number="1">Павал, з волі Божай апостал Езуса Хрыста, і Цімафей, брат,</verse>
				<verse number="2">сьвятым і веручым братам у Хрысьце Езусе, пражываючым у Калосах: Ласка вам і супакой ад Бога, Айца нашага.</verse>
				<verse number="3">Дзякуем Богу і Айцу Госпада нашага Езуса Хрыста, заўсёды молячыся за вас</verse>
				<verse number="4">і чуючы пра веру вашу ў Хрыста Езуса і пра любоў, якую маеце да ўсіх сьвятых,</verse>
				<verse number="5">дзеля надзеі, што запэўнена вам у небе, аб якой чулі вы ў слове праўды Эвангельля,</verse>
				<verse number="6">якая дайшла да вас, як і разыйшлася па ўсім сьвеце і дае плады, і расьце, як і ў вас ад таго дня, у якім вы пачулі ды пазналі ласку Божую ў праўдзе,</verse>
				<verse number="7">як вас навучыў Эпафрас, супрацоўнік наш найдаражэйшы, верны для вас слуга Езуса Хрыста,</verse>
				<verse number="8">які таксама апавясьціў нас пра вашую любоў у Духу.</verse>
				<verse number="9">Таму і мы ад таго дня, у якім гэта пачулі, не перастаём за вас маліцца і прасіць (Бога), каб вы напоўніліся пазнаньнем волі Ягонай у-ва ўсякай мудрасьці і духовым разуменьні,</verse>
				<verse number="10">і каб паступалі дастойна Бога, у-ва ўсім Яму падабаючыся, прыносячы плод у кожным добрым дзеяньні і ўзрастаючы ў пазнаньні Бога,</verse>
				<verse number="11">дужэючы ўсякай сілаю паводле магутнасьці славы Ягонай у-ва ўсякай цярплівасьці і велікадушнасьці,</verse>
				<verse number="12">з радасьцю дзякуючы Айцу, які ўчыніў нас дастойнымі ўдзельнічаць у лёсе сьвятых у сьвятле,</verse>
				<verse number="13">які вырваў нас з улады цемры і перанёс нас у каралеўства Сына ўмілаванага свайго,</verse>
				<verse number="14">у якім атрымалі мы адкупленьне і адпушчэньне грахоў.</verse>
				<verse number="15">Ён (Хрыстос) ёсьць вобраз нябачнага Бога, Пяршак усяго стварэньня,</verse>
				<verse number="16">бо ў Ім заснована ўсё, што ёсьць у небе і на зямлі, бачнае і нябачнае, ці то троны, ці то валаданьні, ці начальствы, ці улады. Усё праз Яго і ў Ім створана,</verse>
				<verse number="17">і Ён ёсьць перад усімі, і ўсё ў Ім існуе.</verse>
				<verse number="18">І Ён — Галава цела Царквы; Ён — пачатак, пяршак з мёртвых, каб у-ва ўсім Ён быў першым,</verse>
				<verse number="19">бо спадабалася (Богу), каб у Ім прабывала ўсякая поўня,</verse>
				<verse number="20">каб праз Яго ўсё пагадзіць з сабою, ці што на зямлі, ці што ў небе ёсьць, робячы мір кроўю крыжа Ягонага.</verse>
				<verse number="21">І вас, што былі калісьці чужымі і ворагамі дзеля схільнасьці да ліхіх учынкаў,</verse>
				<verse number="22">цяпер пагадзіў у целе сьмерцю цела свайго, каб бачыць вас перад сабою сьвятымі, беззаганнымі і бездакорнымі,</verse>
				<verse number="23">калі толькі застанецеся моцнымі верай, стойкімі і непарушнымі ў надзеі Эвангельля, якое вы чулі, якое абвяшчаецца ўсяму сьвету, якога я, Павал, стаўся слугою.</verse>
				<verse number="24">Цяпер радуюся я з пакутваньняў за вас і дапаўняю тое, чаго нестае Хрыстовым мукам, у сваім целе за Цела Ягонае, якім ёсьць Царква,</verse>
				<verse number="25">каторай я стаўся слугою за пастановай Божай, дадзенай мне адносна вас, каб я споўніў слова Божае,</verse>
				<verse number="26">тайну, схаваную ад вякоў і пакаленьняў, а цяпер выяўленую Ягоным сьвятым,</verse>
				<verse number="27">якім захацеў Бог выявіць багацьці хвалы гэтае тайны сярод паганаў, каторая (тайна гэтая) ёсьць Хрыстос між вамі як надзея хвалы.</verse>
				<verse number="28">Яго абвяшчаем мы, навучаючы кожнага, і вучачы кожнага чалавека ў-ва ўсякай мудрасьці, каб зрабіць кожнага чалавека дасканалым у Хрысьце.</verse>
				<verse number="29">Дзеля гэтага я і труджуся, ваюючы пры Яго дапамозе, якою Ён ў-ва мне дзейнічае магутна.</verse>
			</chapter>
			<chapter number="2">
				<verse number="1">Хачу вось, каб вы ведалі, якую руплівасьць я маю дзеля вас і адносна тых, што ў Ляодыцэі, і дзеля тых, што ня бачылі мяне асабіста,</verse>
				<verse number="2">каб парадаваліся сэрцы іхнія, навучаныя ў любові і для поўнага ўзбагачэньня розуму, дзеля пазнаньня тайны Бога — Хрыста,</verse>
				<verse number="3">у якім усе скарбы мудрасьці і веданьня схаваны.</verse>
				<verse number="4">Гэта вам кажу, каб ніхто вас не падмануў падступнымі словамі.</verse>
				<verse number="5">Бо хаця я далёка целам, але духам я з вамі, радуючыся і бачачы парадак ваш і цьвёрдасьць веры вашай у Хрыста.</verse>
				<verse number="6">Дык як вы прынялі Езуса Хрыста, Госпада, у Ім і жывіце,</verse>
				<verse number="7">укарэненыя і ўбудаваныя ў Яго, і ўзмоцненыя ў веры, як і былі навучаныя, поўныя ўдзячнасьці Яму.</verse>
				<verse number="8">Глядзіце, каб не збаламуціў вас хто сваёй філязофіяй і пустым ашуканствам паводле звычаю людзей, паводле стыхіяў сьвету, а не паводле Хрыста.</verse>
				<verse number="9">У Ім бо прабывае ўся паўната Боства цялесна,</verse>
				<verse number="10">і вы напоўнены ў Ім, які ёсьць галава ўсякага начальства і ўлады.</verse>
				<verse number="11">У Ім вы атрымалі і абразаньне не рукой зробленае праз абрэзку часткі цела, але абразаньне Хрыстовае,</verse>
				<verse number="12">пахаваныя з Ім у хросьце, з Ім і ўваскрэсьлі праз веру ў моц Бога, які ўваскрасіў Яго з памёршых.</verse>
				<verse number="13">І вас, мёртвых праз грахі і неабразаньне цела вашага, ажывіў вас з Ім, дараваўшы нам усе грахі,</verse>
				<verse number="14">скасаваўшы напісанае рукою асуджаючае нас, што было супраць нас, і узяў Яго з-паміж нас і прыбіў да крыжа;</verse>
				<verse number="15">раззброіўшы начальствы і ўлады, выставіў іх адважна на відовішча, трыюмфуючы над імі ў Ім.</verse>
				<verse number="16">Дык хай ніхто вас не асуджае за яду або пітво, або з прычыны дня сьвяточнага, ці маладзіка, ці суботы,</verse>
				<verse number="17">каторае ёсьць ценем будучага, цела ж — Хрыстовае.</verse>
				<verse number="18">Ніхто хай не пазбавіць вас нагароды, маючы ўпадабаньне ў прыніжэньні сябе і кульце анёлаў, зьвяртаючы ўвагу на тое, што бачыў, марна пышаючыся розумам цела свайго</verse>
				<verse number="19">і не трымаючыся галавы, ад каторай усё цела, саставамі і вязямі злучанае і змацаванае, расьце узрастаньнем Божым.</verse>
				<verse number="20">Дык калі вы памярлі з Хрыстом для стыхіяў гэтага сьвету, чаму ж, быццам жывучы яшчэ ў сьвеце, падчыняецеся вы пастановам:</verse>
				<verse number="21">“Не чапай, не каштуй, не дакранайся”?</verse>
				<verse number="22">Гэта ўсё праз само карыстаньне вынішчаецца, згодна з прыказаньнямі і навукамі чалавечымі.</verse>
				<verse number="23">Гэта мае толькі выгляд мудрасьці ў самавольным служэньні, у пакорлівасьці, у мардаваньні цела, у непашане да таго, што насычае цела.</verse>
			</chapter>
			<chapter number="3">
				<verse number="1">Дык калі вы ўваскрэсьлі з Хрыстом, шукайце таго, што ўгары ёсьць, дзе Хрыстос сядзіць праваруч Бога,</verse>
				<verse number="2">пра ўзгорнае думайце, а не пра зямное.</verse>
				<verse number="3">Бо вы — памёршыя, і жыцьцё ваша пахаванае з Хрыстом у Богу!</verse>
				<verse number="4">Калі аб’явіцца Хрыстос, жыцьцё вашае, тады і вы аб’явіцеся з Ім у хвале.</verse>
				<verse number="5">Дык мярцьвіце тады члены вашыя, што на зямлі: распусту, нячыстасьць, любежнасьць, юр, ліхія пажаданьні і сквапнасьць, якая ёсьць ідалапаклонства,</verse>
				<verse number="6">праз якія надыходзіць гнеў Божы на дзяцей недаверства,</verse>
				<verse number="7">сярод якіх і вы калісьці хадзілі, калі былі між імі.</verse>
				<verse number="8">Але цяпер адкіньце ўсё гэта: гнеў, мсьцівасьць, злосьць, блюзьнерствы і брыдкія словы з вуснаў вашых.</verse>
				<verse number="9">Не хлусіце адзін аднаму, скінуўшы з сябе старога чалавека з яго ўчынкамі</verse>
				<verse number="10">і прыадзеўшыся ў новага, які ўсьцяж аднаўляецца ў пазнаньні па ўзору Таго, які яго стварыў,</verse>
				<verse number="11">дзе ўжо няма Грэка і Юдэя абразанага ці неабразанага, барбара, Скіта, вольнага і нявольніка, але ўсё і ва ўсім Хрыстос.</verse>
				<verse number="12">Дык адзеньцеся як выбраньнікі Божыя, сьвятыя і ўмілаваныя, у сэрца спагаднае, ласкавасьць, пакорлівасьць, сьціпласьць, цярплівасьць,</verse>
				<verse number="13">церпячы адны адных і прабачаючы адны адным, калі хто да каго мае жаль; як і Госпад дараваў вам, так і вы.</verse>
				<verse number="14">А па-над усё мейце любоў, якая ёсьць вузлом дасканаласьці.</verse>
				<verse number="15">А супакой Хрыстовы, да якога вы і пакліканыя ў адным целе, хай пануе ў сэрцах вашых. І будзьце ўдзячныя.</verse>
				<verse number="16">Хай шчодра прабывае ў вас Слова Божае, каб з усёю мудрасьцю адны адных навучалі і напаміналі ды каб у ласцы ў сэрцах вашых сьпявалі вы Богу псальмы, гімны і песьні духоўныя.</verse>
				<verse number="17">І ўсё, што робіце словам ці дзеяньнем, усё (рабіце) ў імя Госпада Езуса, дзякуючы праз Яго Богу Айцу.</verse>
				<verse number="18">Жонкі, будзьце паслухмянымі мужам, як належыцца ў Госпадзе.</verse>
				<verse number="19">Мужы, любіце жонак вашых і ня будзьце для іх прыкрымі.</verse>
				<verse number="20">Дзеці, слухайце бацькоў у-ва ўсім, бо гэта падабаецца Госпаду.</verse>
				<verse number="21">Бацькі, не раздражняйце дзяцей вашых, каб яны не адчувалі крыўды.</verse>
				<verse number="22">Нявольнікі, слухайцеся ў-ва ўсім гаспадароў цялесных, не для вока служачы, каб людзям падабацца, але ў прастаце сэрца, баючыся Бога.</verse>
				<verse number="23">Усё, што ня робіце, ад душы рабіце, як Богу, а ня людзям,</verse>
				<verse number="24">ведаючы, што ў Госпада атрымаеце ў нагароду спадчыну, бо вы служыце Госпаду Хрысту.</verse>
				<verse number="25">Хто крыўдзіць, атрымае тое, на што заслужыў, бо (ў Бога) няма ўзіраньня на асобу.</verse>
			</chapter>
			<chapter number="4">
				<verse number="1">Гаспадары, аддавайце нявольнікам тое, што ім справядліва і па праву належыцца, ведаючы, што і вы маеце Госпада ў небе.</verse>
				<verse number="2">Трывайце ў малітве, чувайце ў ёй з падзякаю,</verse>
				<verse number="3">молячыся поруч і за нас, каб Бог адчыніў нам дзьверы слова, каб выказаць таямніцу Хрыстовую, дзеля якой я стаўся вязьнем,</verse>
				<verse number="4">каб выявіць яе належна моваю.</verse>
				<verse number="5">Адносна тых, што вонках, паступайце мудра, выкарыстоўваючы час.</verse>
				<verse number="6">Слова вашае хай будзе заўсёды ласкавае, прыпраўленае сольлю, каб вы ведалі, што каму адказаць.</verse>
				<verse number="7">Пра мяне ўсё вам раскажа Тыхік, найдаражэйшы брат, і верны слуга, і супрацоўнік у Госпадзе,</verse>
				<verse number="8">якога я паслаў да вас, каб ён даведаўся, як вашы справы, і пацешыў сэрцы вашыя,</verse>
				<verse number="9">разам з Анісімам, умілаваным і верным братам, каторы з вашых; усё, што тут робіцца, яны раскажуць вам.</verse>
				<verse number="10">Вітае вас Арыстарх, вязень разам са мной, і Марк, сваяк Барнабы, — адносна якога вы ўжо атрымалі даручэньні: калі прыбудзе да вас, прыміце яго, —</verse>
				<verse number="11">і Езус, называны Юстам, які з абразаных; толькі яны адны — памагатары мае (у працы) для Каралеўства Божага; яны былі мне пацехаю.</verse>
				<verse number="12">Вітае вас Эпафрас, што з вашых, слуга Хрыста Езуса, заўсёды руплівы ў малітвах за вас, каб сталіся вы дасканалымі і напоўніліся ўсякай воляй Божай.</verse>
				<verse number="13">Сьведчу вам адносна яго, што шмат ён папрацаваў для вас і для тых, якія ў Ляодыцэі і Гераполісе.</verse>
				<verse number="14">Вітае вас Лукаш, лекар найдаражэйшы, і Дэмас.</verse>
				<verse number="15">Прывітайце братоў, якія ёсьць у Ляодыцэі, і Німфана, і царкву ў яго доме.</verse>
				<verse number="16">І калі гэта пісьмо прачытаеце, зрабіце, каб і ў царкве Ляодыцэйскай было яно прачытана, а тое, што з Ляодыцэі, прачытайце і вы.</verse>
				<verse number="17">І скажыце Архіпу: “Глядзі, каб выканаў паслугу, якую атрымаў ад Госпада”.</verse>
				<verse number="18">Прывітаньне маёю рукой, Паўлавай. Памятайце пра кайданы мае. Ласка (хай будзе) з вамі.</verse>
			</chapter>
		</book>
		<book number="52">
			<chapter number="1">
				<verse number="1">Павал, і Сільван, і Цімафей Тэсалонскай царкве ў Богу Айцу і Госпадзе Езусе Хрысьце: Ласка вам і супакой.</verse>
				<verse number="2">Дзякуем Богу заўсёды за вас усіх, памятаючы пра вас безупынна ў малітвах нашых.</verse>
				<verse number="3">помнячы на дзейнасьць веры вашай, на працу любові і трываласьць надзеі ў Госпадзе нашым Езусе Хрысьце перад Богам і Айцом нашым,</verse>
				<verse number="4">ведаючы, умілаваныя Богам браты, выбраньне вашае,</verse>
				<verse number="5">бо эвангелізацыя нашая не была адно толькі ў словах, але ў сіле і ў Духу Сьвятым ды ў намаганьнях многіх, бо ж самі ведаеце, якімі мы былі ў вас для вас.</verse>
				<verse number="6">І вы сталіся пасьлядоўнікамі нашымі і Госпада, прыняўшы слова ў горы вялікім з радасьцю Духа Сьвятога,</verse>
				<verse number="7">і так вы сталіся ўзорам усім верным у Македоніі і Ахаі.</verse>
				<verse number="8">Бо ад вас разыйшлося слова Божае ня толькі ў Македоніі і Ахаі, але ва ўсякае месца дайшла вера ваша ў Бога, так што нам няма патрэбы гаварыць пра гэта.</verse>
				<verse number="9">Бо самі людзі гавораць пра нас, якое прыняцьцё мелі мы ў вас, ды як вы навярнуліся да Бога ад ідалаў, каб служыць Богу жывому і праўдзіваму</verse>
				<verse number="10">і чакаць Сына Ягонага з неба, якога Ён падняў з памёршых, Езуса, каторы ўхаваў нас ад будучага гневу (Божага).</verse>
			</chapter>
			<chapter number="2">
				<verse number="1">Самі ж ведаеце, браты, прыбыцьцё нашае да вас, што не бясплодным было,</verse>
				<verse number="2">але раней нацярпеўшыся гора, як ведаеце, і зьняваг у Філіпах, надзею сваю мелі мы ў Богу нашым, абвяшчаючы вам Эвангельле Божае ў многіх турботах.</verse>
				<verse number="3">Бо навучаньне наша не вынікае з памылкі, ані з нячыстасьці, ані з якога подступу,</verse>
				<verse number="4">але як выпрабаваныя Богам, каб было даверана нам Эвангельле, так і гаворым, каб не людзям падабацца, але Богу, які ведае сэрцы нашыя.</verse>
				<verse number="5">Бо ніколі, як ведаеце, не былі мы ў слове лісьлівымі, ані пры ніякай нагодзе хцівымі, Бог сьведка,</verse>
				<verse number="6">не шукалі таксама ў людзей славы, ані ў вас, і ані ў другіх.</verse>
				<verse number="7">Хоць маглі быць у паважаньні як апосталы Хрыстовыя, але сталіся мы малымі між вас; і як маці спагадная дзецям сваім,</verse>
				<verse number="8">так і мы, спагадныя вам, хацелі шчыра перадаць вам ня толькі Эвангельле Божае, але і душы нашыя, сталіся бо вы нам вельмі дарагімі.</verse>
				<verse number="9">Вы памятаеце, браты, працу нашу і стому; днём і ноччу робячы, каб каго з вас не абцяжарыць, абвяшчалі мы вам Эвангельле Божае.</verse>
				<verse number="10">Сьведкі вы і Бог, як сьвята, справядліва і без нараканьня былі мы з вамі, якія ўверылі.</verse>
				<verse number="11">Самі ведаеце, як кожнага з вас, як бацька дзяцей сваіх,</verse>
				<verse number="12">просячы і пацяшаючы, пераконвалі жыць дастойна Бога, які паклікаў вас да Каралеўства свайго і хвалы.</verse>
				<verse number="13">Таму і мы бесперапынна дзякуем Богу, бо калі вы прынялі слова Божае, пачутае ад нас, успрынялі яго не як слова чалавечае, але як сапраўды яно ёсьць, як слова Божае, якое і дзейнічае ў вас, веручых.</verse>
				<verse number="14">Бо сталіся вы, браты, пераймальнікамі цэркваў Божых, што ў Юдэі ў Хрысьце Езусе, бо і вы нацярпеліся ад землякоў вашых, як і яны ад Юдэяў,</verse>
				<verse number="15">якія і Госпада Езуса забілі і прарокаў, і нас перасьледавалі, і Богу не падабаюцца, і ўсім людзям працівяцца,</verse>
				<verse number="16">забараняюць нам гаварыць да паганаў, каб тыя не былі збаўлены; і гэтак дапаўняюць усё мерку грахоў сваіх. Але прыйшоў нарэшце гнеў Божы на іх.</verse>
				<verse number="17">Мы ж, браты, разлучаныя з вамі на кароткі час абліччам, а ня сэрцам, тым мацней сьпяшаемся пабачыць вас з вялікім прагненьнем.</verse>
				<verse number="18">Вось жа хацелі мы пайсьці да вас, асабліва я, Павал, і раз, і другі, але перашкодзіў нам шатан.</verse>
				<verse number="19">Што ж можа быць нашаю надзеяй, або радасьцю, або вянком славы? Ці ж ня вы перад Госпадам нашым Езусам у прыход Ягоны?</verse>
				<verse number="20">Бо вы — наша слава і радасьць.</verse>
			</chapter>
			<chapter number="3">
				<verse number="1">Дзеля таго, што не маглі мы далей вытрымаць, дык захацелі мы самі застацца ў Атэнах</verse>
				<verse number="2">і паслалі да вас Цімафей, брата нашага і супрацоўніка Божага ў Эвангельлі Хрыстовым, для замацаваньня вашага і ажыўленьня веры вашай,</verse>
				<verse number="3">каб ніхто не хістаўся ў гэтых прыгнётах; самі ж бо ведаеце, што мы на гэта прызначаны.</verse>
				<verse number="4">Бо ж і ў вас будучы, мы прадказвалі вам, што будзем цярпець прыгнёт, як і сталася, і вы ведаеце.</verse>
				<verse number="5">Таму вось і я, ня могучы далей стрымацца, паслаў даведацца пра веру вашу, ці ня зводзіць вас звадыяш і ці не дарэмнай была праца нашая.</verse>
				<verse number="6">Цяпер жа, пасьля прыбыцьця да нас ад вас Цімафея і весткі пра веру і любоў вашу, і што памятаеце пра нас, жадаючы ўсьцяж нас наведаць, як і мы вас,</verse>
				<verse number="7">пацешыліся гэтым, браты, што да вас ва ўсякім горы і прыгнёце нашым дзеля веры вашай,</verse>
				<verse number="8">бо мы цяпер жывём, калі вы стаіцё ў Госпадзе.</verse>
				<verse number="9">Якую ж падзяку можам даць Богу за вас, поўныя радасьці, якою радуемся дзеля вас перад Богам нашым,</verse>
				<verse number="10">днём і ноччу гарача молімся, каб паглядзець на вас і дапоўніць тое, чаго не хапае веры вашай.</verse>
				<verse number="11">Хай жа сам Бог і Айцец наш і Госпад наш Езус выпрастуе дарогу нашу да вас.</verse>
				<verse number="12">А вас няхай Госпад напоўніць і перапоўніць узаемнай любоўю і (любоўю) да ўсіх, як і мы (маем) да вас.</verse>
				<verse number="13">Хай Ён узмоцніць сэрцы вашы, каб без заганы ў сьвятасьці перад Богам і Айцом нашым чакалі прыходу Госпада нашага Езуса Хрыста з усімі Яго сьвятымі. Амэн.</verse>
			</chapter>
			<chapter number="4">
				<verse number="1">Нарэшце, браты, просім вас і молім у Госпадзе Езусе, каб як вы навучыліся ад нас, як вам належыць жыць і падабацца Богу, так і жылі, і больш багацелі (ласкай).</verse>
				<verse number="2">Ведаеце, пэўна, якія я вам даў прыказаньні ад Госпада Езуса.</verse>
				<verse number="3">Бо воляй Божай ёсьць сьвятасьць ваша,</verse>
				<verse number="4">каб высьцерагаліся распусты, каб кожны з вас трымаў сваё начыньне ў сьвятасьці і ў пашане,</verse>
				<verse number="5">а не ў пажадлівасьці юрлівай, як пагане, якія ня ведаюць Бога;</verse>
				<verse number="6">каб ніхто не вывышаўся і ня крыўдзіў у справах брата свайго, бо Госпад ёсьць мсьціўцам за ўсё гэта, як мы вам ўжо казалі і сьведчылі.</verse>
				<verse number="7">Бо паклікаў нас Бог не да нячыстасьці, але да сьвятасьці.</verse>
				<verse number="8">Дык хто гэта адкідае, той не чалавекам пагарджае, але Богам, які даў вам Духа свайго Сьвятога.</verse>
				<verse number="9">Адносна любові братняй ня маем патрэбы вам пісаць; самі бо вы навучаныя Богам адзін другога любіць.</verse>
				<verse number="10">Так вы і паступайце адносна ўсіх братоў ва ўсёй Македоніі. Просім жа вас, браты, каб яшчэ больш багацелі (ласкай)</verse>
				<verse number="11">і старана намагаліся жыць у супакоі, і рабіць сваю справу, і зарабляць на пражыцьцё ўласнымі рукамі, як загадалі мы вам,</verse>
				<verse number="12">ды каб дастойна адносіліся вы да тых, каторыя жывуць вонкі, і каб ні ў чым ня мелі нястачы.</verse>
				<verse number="13">Ня хочам, браты, каб вы ня ведалі што да памёршых, каб вы не сумавалі, як іншыя, якія ня маюць надзеі.</verse>
				<verse number="14">Бо калі верым, што Хрыстос памёр і ўваскрос з памёршых, дык Бог і тых, якія паўміралі ў Езусе, прывядзе з Ім.</verse>
				<verse number="15">Гэта вось кажам вам словам Госпадавым, што мы, якія жывём і пакінутыя да прыходу Госпада, не папярэдзім тых, што паўміралі.</verse>
				<verse number="16">Бо сам Госпад на загад і на голас арханёла ды на (гук) трубы Божай зыйдзе з неба, і памёршыя ў Хрысьце ўваскрэснуць першымі.</verse>
				<verse number="17">Потым мы, жывыя і пакінутыя, разам з імі будзем паднятыя ў паветра на аблоках на спатканьне Хрыста, ды так заўсёды будзем з Госпадам.</verse>
				<verse number="18">Вось так адны адных пацяшайце гэтымі словамі.</verse>
			</chapter>
			<chapter number="5">
				<verse number="1">Пра час і пару (канца сьвету), браты, няма патрэбы вам пісаць,</verse>
				<verse number="2">бо самі добра ведаеце, што дзень Госпадаў прыйдзе, як злодзей ў ночы</verse>
				<verse number="3">Калі бо скажуць: “Супакой і бясьпека”, тады раптам прыйдзе на іх загуба, як боль (радзінаў) на цяжарную, і не ўцякуць.</verse>
				<verse number="4">Вы ж, браты, ня ў цемры, каб дзень той захапіў вас, як злодзей,</verse>
				<verse number="5">усе бо вы — сыны сьвятла і дзеці дня. Мы не належым ані ночы, ані цемры.</verse>
				<verse number="6">Дык ня будзем спаць, як іншыя, але чувайма і будзьма цьвярозымі.</verse>
				<verse number="7">Тыя бо, што сьпяць, ноччу сьпяць, і тыя, што п’юць, ноччу п’яныя.</verse>
				<verse number="8">Мы ж, якія належым дню, будзьма цьвярозымі, адзетыя ў панцыр веры і любові, і (маючы) шалом надзеі збаўленьня.</verse>
				<verse number="9">Бо не прызначыў нас Бог на гнеў, але на атрыманьне збаўленьня праз Госпада нашага Езуса Хрыста,</verse>
				<verse number="10">памёршага за нас, каб мы, ці чуваем, ці сьпім, жылі з Ім заўсёды.</verse>
				<verse number="11">Таму пацяшайце адзін аднаго і падтрымоўвайцеся ўзаемна, як вы і робіце.</verse>
				<verse number="12">Просім вас, браты, каб паважалі тых, якія працуюць у вас і кіруюць вамі ў Госпадзе ды навучаюць вас,</verse>
				<verse number="13">каб больш любілі іх дзеля працы іхняй. Жывіце ў згодзе між сабою.</verse>
				<verse number="14">Просім вас, браты: спыняйце свавольных, пацяшайце маладушных, апякуйцеся хворымі, будзьце цярплівымі да ўсіх.</verse>
				<verse number="15">Глядзіце, каб нікому ліхам за ліха не адгаджацца, але рабіць заўсёды адзін аднаму і ўсім тое, што добрае.</verse>
				<verse number="16">Заўжды радуйцеся,</verse>
				<verse number="17">усьцяж маліцеся,</verse>
				<verse number="18">за ўсё дзякуйце; такая бо ёсьць воля Божая ў Езусе Хрысьце для вас.</verse>
				<verse number="19">Духа не гасіце,</verse>
				<verse number="20">прароцтвамі не пагарджайце,</verse>
				<verse number="21">усё выпрабоўвайце, добрага трымайцеся.</verse>
				<verse number="22">Высьцерагайцеся усякага роду зла.</verse>
				<verse number="23">Хай жа сам Бог супакою ўсьвячае вас у-ва ўсім, каб дух ваш і душа, і цела захаваліся безаганнымі на прыход Госпада нашага Езуса Хрыста.</verse>
				<verse number="24">Верны Той, каторы паклікаў вас, які і даканае (гэта).</verse>
				<verse number="25">Браты, маліцеся за нас.</verse>
				<verse number="26">Прывітайце ўсіх братоў пацалункам сьвятым.</verse>
				<verse number="27">Прысягаю вас Госпадам, каб гэты ліст быў прачытаны ўсім братам.</verse>
				<verse number="28">Ласка Госпада нашага Езуса Хрыста (хай будзе) з вамі.</verse>
			</chapter>
		</book>
		<book number="53">
			<chapter number="1">
				<verse number="1">Павал, і Сільван, і Цімафей Тэсалонскай царкве ў Богу, Айцу нашым, і Госпадзе Езусе Хрысьце:</verse>
				<verse number="2">Ласка вам і супакой ад Бога, Айца нашага, і Госпада Езуса Хрыстуса.</verse>
				<verse number="3">Дзякаваць павінны мы заўсёды Богу за вас, браты, як бо і належыцца, бо вера ваша вельмі ўзрастае, ды ўзаемная любоў між вамі ўзмацняецца,</verse>
				<verse number="4">так што мы самі хвалімся вамі ў цэрквах Божых дзеля вашай цярплівасьці і веры ва ўсіх перасьледваньнях вашых і напасьцях, якія пераносіце,</verse>
				<verse number="5">на доказ справядлівага суда Божага, каб аказаліся вартымі Каралеўства Божага, дзеля якога і церпіце.</verse>
				<verse number="6">Бо справядліва ёсьць у Бога адгадзіць прыгнётам тым, якія вас прыгнятаюць,</verse>
				<verse number="7">і вам, якія прыгнёт пераносіце, (даць) супачынак з намі ў час аб’яўленьня з неба Госпада нашага Езуса з анёламі магутнасьці Ягонай,</verse>
				<verse number="8">у полымі агню, несучы адплату тым, што ня ведаюць Бога і ня слухаюць Эвангельля Госпада нашага Езуса.</verse>
				<verse number="9">Яны атрымаюць кару, будуць пазбаўлены аблічча Божага і хвалы моцы Ягонай,</verse>
				<verse number="10">калі Ён прыйдзе праславіцца ў сваіх сьвятых ды ў той дзень задзівіць ўсіх, якія паверылі, а вы паверылі нашаму сьведчаньню.</verse>
				<verse number="11">Дзеля гэтага і молімся заўсёды за вас, каб Бог наш зрабіў вас годнымі пакліканьня і напоўніў вас моцай ва ўсякім жаданьні добрага і ўчынках веры,</verse>
				<verse number="12">каб праславілася ў вас імя Госпада нашага Езуса Хрыста, і вы — у Ім, паводле ласкі Бога нашага і Госпада Езуса Хрыста.</verse>
			</chapter>
			<chapter number="2">
				<verse number="1">Просім вось вас, браты, праз прыйсьце Госпада нашага Езуса Хрыста і нашае спатканьне з Ім,</verse>
				<verse number="2">каб вы не хісталіся пасьпешна розумам і не палохаліся ці то ад духа, ці то празслова, ці то праз ліст, нібы праз нас пасланы, што быццам надыходзіць дзень Госпадаў.</verse>
				<verse number="3">Няхай ніхто вас ня зводзіць, бо дзень гэты ня прыйдзе, пакуль ня прыйдзе перш адпад ад Бога ды пакуль не паявіцца чалавек бязбожны, сын загубы,</verse>
				<verse number="4">які будзе працівіцца і вывышацца па-над усё, што называецца Богам і сьвятыняй, так што ў сьвятыні Божай засядзе, выдаючы сябе за Бога.</verse>
				<verse number="5">Ці ж не памятае, што калі я яшчэ прабываў у вас, вам аб гэтым казаў?</verse>
				<verse number="6">І цяпер ведаеце, што яго трымае ад зьяўленьня ў свой час.</verse>
				<verse number="7">Таямніца бязбожнасьці ўжо дзейнічае; хай толькі той, хто яго трымае, саступіць месца.</verse>
				<verse number="8">Тады і аб’явіцца той бязбожнік, якога Госпад Езус заб’е духам вуснаў сваіх і зьнішчыць яго зьяўленьнем прыходу свайго</verse>
				<verse number="9">і прыход якога дзейнасьцю шатана будзе з усёю сілаю, знакамі, і цудамі,</verse>
				<verse number="10">і з усякімі нягоднымі ашуканствамі для тых, якім ісьці на згубу, бо яны не прынялі любові і праўды, каб збавіцца.</verse>
				<verse number="11">І дзеля таго спасылае ім Бог дзеяньні подступу, каб верылі падману,</verse>
				<verse number="12">каб былі асуджаны ўсе, што ня ўверылі праўдзе, а ўзьлюбілі беззаконьне.</verse>
				<verse number="13">Нам жа належыцца заўжды дзякаваць Богу за вас, умілаваныя Госпадам браты, бо ад пачатку, праз асьвячэньне Духа і веру ў праўду, Бог вас выбраў на збаўленьне,</verse>
				<verse number="14">да якога паклікаў вас праз Эвангельле нашае на атрыманьне хвалы Госпада нашага Езуса Хрыста.</verse>
				<verse number="15">Дык вось, браты, стойце моцна і трымайцеся традыцыі, якой навучыліся ці то праз словы, ці то праз лісты нашы.</verse>
				<verse number="16">Хай жа сам Госпад наш Езус Хрыстос і Бог, Айцец наш, які ўзьлюбіў нас і даў вечнае пацяшэньне і добрую надзею з ласкі сваёй,</verse>
				<verse number="17">пацешыць сэрцы вашы і ўзмоцніць ў-ва ўсякай добрай дзейнасьці і слове.</verse>
			</chapter>
			<chapter number="3">
				<verse number="1">Нарэшце, браты, маліцеся за нас, каб слова Госпада пашыралася і выслаўлялася, як і ў вас,</verse>
				<verse number="2">і каб мы ўсьцерагліся ад людзей крывадушных і ліхіх, бо ня ўсе маюць веру.</verse>
				<verse number="3">Верны Госпад, які ўмацуе вас і ўхавае ад ліхога.</verse>
				<verse number="4">Маем пэўнасьць у Госпадзе, што да вас, што вы робіце і будзеце рабіць тое, што мы загадваем вам.</verse>
				<verse number="5">Хай жа Госпад пакіруе сэрцы вашыя да любові Божай і цярплівасьці Хрыстовай.</verse>
				<verse number="6">Паведамляем жа вам, браты, у імя Госпада нашага Езуса Хрыста, каб высьцерагаліся ўсякага брата, які ходзіць ня ў лад і не паводле традыцыі, якую вы атрымалі ад нас.</verse>
				<verse number="7">Самі бо ведаеце, як належыць пераймаць нас, бо мы не жылі паміж вас нягодна,</verse>
				<verse number="8">ды дарма нічыйго хлеба ня елі, але днём і ноччу працуючы, нікому з вас не былі цяжарам.</verse>
				<verse number="9">Не дзеля таго, што ня мелі мы ўлады, але каб з сябе даць вам прыклад для перайманьня.</verse>
				<verse number="10">Бо, калі мы былі ў вас, гэта вам загадвалі: хто ня хоча працаваць, хай і ня есьць.</verse>
				<verse number="11">Чуем бо мы, што ёсьць некаторыя паміж вамі, што нягожа паступаюць, нічога ня робяць, а толькі бадзяюцца.</verse>
				<verse number="12">Такім вось, што так жывуць, загадваем і запрысягаем у Госпадзе Езусе Хрысьце, каб, спакойна працуючы, свой уласны хлеб елі.</verse>
				<verse number="13">Вы ж, браты, не спыняйцеся рабіць дабро.</verse>
				<verse number="14">Калі хто часам не паслухае словаў лісту нашага, такога прыкмецьце ды не сябруйце з такім, каб быў асаромлены.</verse>
				<verse number="15">Але не ўважайце яго за ворага, але напамінайце як брата.</verse>
				<verse number="16">Хай жа сам Госпад супакою дасьць вам супакой заўсёды на ўсякім месцы. Госпад (хай будзе) з усімі вамі.</verse>
				<verse number="17">Прывітаньне маёю рукою, Паўлаваю, што ёсьць знак у кожным лісьце; так Я пішу:</verse>
				<verse number="18">Ласка Госпада нашага Езуса Хрыста з усімі вамі.</verse>
			</chapter>
		</book>
		<book number="54">
			<chapter number="1">
				<verse number="1">Павал, апостал Езуса Хрыста па загаду Бога, Збаўцы нашага, і Езуса Хрыста, нашай надзеі,</verse>
				<verse number="2">Цімафею, умілаванаму сыну ў веры: Ласка, міласэрдзе і супакой ад Бога Айца і Хрыста Езуса, Госпада нашага.</verse>
				<verse number="3">Я, ідучы ў Македонію, прасіў цябе застацца ў Эфэзе, каб загадаў некаторым не крывіць навукі,</verse>
				<verse number="4">а таксама займацца байкамі і радаводамі бясконца, якія выклікаюць больш спрэчак, чым служаць збаўленьню Божаму праз веру.</verse>
				<verse number="5">Канец жа загаду ёсьць — любоў з чыстага сэрца, і добрага сумленьня, і праўдзівай веры,</verse>
				<verse number="6">адвярнуўшыся ад чаго, некаторыя папаліся ў пустаслоўе,</verse>
				<verse number="7">хочучы быць настаўнікамі закону, хоць не разумеюць, што гавораць і што сьцьвярджаюць.</verse>
				<verse number="8">Ведаем, што закон добры, калі ім хто разумна карыстаецца,</verse>
				<verse number="9">ведаючы, што закон дадзены не для справядлівых, але для несправядлівых, непаслухмяных, бязбожных, грэшнікаў, разбэшчаных і паганых, бацькабойцаў і маткабойцаў, людзябойцаў,</verse>
				<verse number="10">для распусьнікаў, мужаложнікаў, людакрадаў, брахуноў, крывапрысяжнікаў і супраць усяго іншага, што пярэчыць здаровай навуцы,</verse>
				<verse number="11">паводле Эвангельля хвалы багаславёнага Бога, якое мне даручана.</verse>
				<verse number="12">Дзякую Таму, хто мяне ўзмацняе, Госпаду нашаму Езусу Хрысту, бо Ён палічыў мяне верным, даручаючы служэньне мне,</verse>
				<verse number="13">які раней блюзьніў, перасьледаваў і ачарняў; але атрымаў міласэрдзе, бо дзейнічаў па несьвядомасьці і з няверства.</verse>
				<verse number="14">Ласка ж Госпада нашага вылілася шчодра на мяне з вераю і любоўю, якая ў Езусе Хрысьце.</verse>
				<verse number="15">Вернае слова і вартае ўсякага прыняцьця: Хрыстос Езус прыйшоў на сьвет, каб збавіць грэшнікаў, з якіх я — першы,</verse>
				<verse number="16">але атрымаў міласэрдзе дзеля таго каб у-ва мне першым выявіў Езус Хрыстос сваю бязьмежную цярплівасьць на паказ тым, што павераць Яму на жыцьцё вечнае.</verse>
				<verse number="17">Валадару ж бесьсьмяротнаму вякоў, нябачнаму, адзінаму Богу паклон і слава на вякі вечныя. Амэн.</verse>
				<verse number="18">Гэты загад даю табе, сын мой Цімафеі, паводле ранейшых адносна цябе прароцтваў, каб ты змагаўся згодна з імі як добры змагар,</verse>
				<verse number="19">маючы веру і чыстае сумленьне, якое ўтраціўшы, некаторыя адбіліся,</verse>
				<verse number="20">з якіх Гіменэй і Аляксандар, якіх я аддаў шатану, каб адвыклі блюзьніць.</verse>
			</chapter>
			<chapter number="2">
				<verse number="1">Дык прашу найперш, каб заносілі просьбы, малітвы, умольваньні і падзякі за ўсіх людзей,</verse>
				<verse number="2">за каралёў і за ўсіх тых, што знаходзяцца пры ўладзе, каб маглі мы весьці жыцьцё спакойнае з усёю пабожнасьцю і прыстойнасьцю.</verse>
				<verse number="3">Гэта добра і міла Збаўцы нашаму Богу,</verse>
				<verse number="4">які хоча збавіць усіх людзей і давесьці іх да пазнаньня праўды.</verse>
				<verse number="5">Бо адзін Бог, і адзін Пасярэднік між Богам і людзьмі — чалавек Хрыстос Езус,</verse>
				<verse number="6">які самога сябе выдаў дзеля адкупленьня ўсіх, як сьведчаньне ў свой час,</verse>
				<verse number="7">у якім і я прызначаны вястуном і апосталам, і, праўду кажу, не ашукваю, настаўнікам паганаў у веры і праўдзе.</verse>
				<verse number="8">Дык хачу, каб мужчыны маліліся на кожным месцы, падымаючы чыстыя рукі бяз гневу і спрэчак.</verse>
				<verse number="9">Падобна і жанчыны няхай апранаюцца сьціпла і прыстойна, аздабляючы сябе не пляценьнем валасоў ці золатам або пэрламі ці каштоўнымі строямі,</verse>
				<verse number="10">але, як належыцца жанчынам, лепш пабожнасьцю і добрымі ўчынкамі.</verse>
				<verse number="11">Жанчына няхай вучыцца ў ціхасьці, поўная пакорлівасьці.</verse>
				<verse number="12">Не дазваляю жанчыне навучаць і панаваць над мужам, але каб заставалася ў ціхасьці.</verse>
				<verse number="13">Бо Адам быў першым створаны, а потым Эва.</verse>
				<verse number="14">І не Адам даўся зьвесьціся, а жанчына была ашукана і спракудзілася.</verse>
				<verse number="15">Яна будзе збаўлена, родзячы дзяцей і трываючы ў веры, любові і сьвятасьці са сьціпласьцю.</verse>
			</chapter>
			<chapter number="3">
				<verse number="1">Вернае слова: Калі хто біскупства жадае, добрай справы хоча.</verse>
				<verse number="2">Біскупу належыцца быць беззаганным, мужу аднае жонкі, цьвярозым, разумным, чэсным, гасьцінным, здольным вучыць;</verse>
				<verse number="3">не п’яніцаю, не задзіраю, але далікатным, не сварлівым, не сквапным (на грошы),</verse>
				<verse number="4">добрым гаспадаром уласнага дому, трымаючым у паслухмянасьці дзяцей з усякай пашанай;</verse>
				<verse number="5">бо калі хто ня можа кіраваць сваім домам, як жа будзе рупіцца аб Царкве Божай?</verse>
				<verse number="6">(Трэба, каб быў) не з нованаверненых, каб не ўзьбіўся ў пыху і не папаў на суд разам з д’яблам.</verse>
				<verse number="7">Яму належыць мець добрае сьведчаньне ад акружаючых, каб ня быў у пагарджэньні і ня трапіў у пастку д’ябла.</verse>
				<verse number="8">Таксама і дыяканы павінны быць паважныя, не двухязычныя, не зашмат віна ўжываючыя, ня сквапныя да нажывы,</verse>
				<verse number="9">маючыя таямніцу веры ў чыстым сумленьні.</verse>
				<verse number="10">І яны павінны быць перш выпрабаваныя, і потым, ня маючы ніякага за сабой праступку, хай служаць.</verse>
				<verse number="11">Падобна і жанчыны (павінны быць) паважныя, не абмоўныя, цьвярозыя, верныя ва ўсім.</verse>
				<verse number="12">Дыяканы каб былі мужамі аднае жонкі, якія добра выхоўваюць дзяцей сваіх і кіруюць сваімі дамамі.</verse>
				<verse number="13">Тыя, што добра выпаўняюць служэньне, здабываюць сабе пачэсную ступень ды вялікую ўпэўненасьць у веры, якая ёсьць у Езусе Хрысьце.</verse>
				<verse number="14">Пішу табе ўсё гэта, маючы надзею прыбыць да цябе неўзабаве.</verse>
				<verse number="15">Калі ж замаруджу, каб ведаў ты, як маеш трымацца ў доме Божым, які ёсьць Царква Бога жывога, стоўп і ўмацаваньне праўды.</verse>
				<verse number="16">Ды, ясная рэч, вялікая таямніца пабожнасьці: Ён (Хрыстос) аб’явіўся ў целе, засьведчаны Духам, паказаўся анёлам, абвешчаны паганам, прыняты вераю ў сьвеце, узьнесены ў хвале.</verse>
			</chapter>
			<chapter number="4">
				<verse number="1">Дух вось адкрыта кажа, што ў апошнія часы некаторыя адступяцца ад веры і прыхіляцца да духаў спакусы і да навук дэманавых,</verse>
				<verse number="2">(праз) крывадушна падманваючых і з заплямленым сумленьнем,</verse>
				<verse number="3">забараняючых жаніцца, (загадваючых) устрымлівацца ад страваў, якія стварыў Бог для ежы веручым і тым, якія пазналі праўду, каб дзякавалі Богу.</verse>
				<verse number="4">Бо ўсё, што стварыў Бог, ёсьць добрым, і нічога ня трэба адкідаць, калі з падзякаю прыймаецца;</verse>
				<verse number="5">усьвячаеца бо яно праз Слова Божае і малітву.</verse>
				<verse number="6">Выясьняючы гэта братам, будзеш добрым слугою Езуса Хрыста, спасілены словамі веры і добрай навукі, якой ты заўсёды трымаўся.</verse>
				<verse number="7">Недарэчных і бабскіх казак высьцерагайся, і нахіляй сябе да пабожнасьці.</verse>
				<verse number="8">Бо фізічная муштра ня вельмі карысная, пабожнасьць жа да ўсяго прыдатная, маючы абяцаньне жыцьця цяперашняга і будучага.</verse>
				<verse number="9">Праўдзівае гэта слова і вартае ўсякай увагі.</verse>
				<verse number="10">Бо дзеля гэтага мы працуем і пакутуем, бо спадзяемся на Бога жывога, які ёсьць Збаўца ўсіх людзей, а ў першую чаргу веручых.</verse>
				<verse number="11">Загадвай гэта і вучы.</verse>
				<verse number="12">Няхай ніхто не пагарджае тваёй маладосьцю, але будзь прыкладам веручым у слове, у паводзінах, у любові, у веры, у чыстасьці.</verse>
				<verse number="13">Пакуль прыбуду, займіся чытаньнем, пацяшаньнем і навукаю.</verse>
				<verse number="14">Не занядбоўвай ласкі, якая прабывае ў табе, якая дадзена табе праз прароцтва з узлажэньнем рук старшых.</verse>
				<verse number="15">Аб гэтым думай і (у гэта) заглыбляйся, каб посьпех твой усім быў бачны.</verse>
				<verse number="16">Глядзі сябе і навукі, трымайся іх. Так бо паступаючы і сябе збавіш, і тых, каторыя слухаюць цябе.</verse>
			</chapter>
			<chapter number="5">
				<verse number="1">На старэйшага не сварыся сурова, але ўпрошвай, як бацьку; маладых, як братоў;</verse>
				<verse number="2">старэйшага ўзросту жанчын, як матак, а маладых, як сёстраў з усёй чыстасьцю.</verse>
				<verse number="3">Удоваў шануй, якія сапраўды ўдовы.</verse>
				<verse number="4">Калі ж якая ўдава мае дзяцей або ўнукаў, дык няхай перш навучыцца кіраваць домам сваім ды няхай умее аддаць належнае бацькам, бо гэта ёсьць мілым Богу.</verse>
				<verse number="5">Тая ж, што сапраўды ўдава і адзінокая, мае надзею на Бога, і не перастае ўпрошваць Бога і маліцца днём і ноччу.</verse>
				<verse number="6">Удава, якая распусна жыве, тая памёршая.</verse>
				<verse number="7">І гэта загадвай ім, каб яны былі беззаганнымі.</verse>
				<verse number="8">Калі ж хто не апякуецца сваімі, тым больш хатнімі, той адрокся веры і горшы за няверучага.</verse>
				<verse number="9">Выбіраць трэба ўдаву ня менш шасьцідзесяці гадоў, меўшую аднаго толькі мужа,</verse>
				<verse number="10">выпрабаваную ў добрых справах, гэта значыць, што добра выгадавала дзяцей, што яна гасьцінная, што сьвятым ногі абмывала, што пакутуючых у горы пацяшала, што рупілася пра добрыя справы.</verse>
				<verse number="11">А маладых удоваў абмінай, бо іх пачуцьцёвасьць адводзіць ад Хрыста, дык яны гоняцца выйсьці замуж.</verse>
				<verse number="12">Яны падлягаюць асуджэньню, бо страцілі першую веру.</verse>
				<verse number="13">Высьцерагайся таксама гультаяк, што цягаюцца па хатах; такія ня толькі гультайкі, але і пляткаркі, і цікаўныя, і лапочуць, што не належыцца.</verse>
				<verse number="14">Дык лічу, што лепш, каб маладыя ўдовы выходзілі замуж, нараджалі дзяцей, кіравалі домам і не давалі падставаў да ачарненьня.</verse>
				<verse number="15">Бо ўжо некаторыя пайшлі за шатанам.</verse>
				<verse number="16">Калі ж які верны ці верная мае ўдоваў, дык няхай апякуецца імі і не абцяжарвае царквы, каб яна магла ўспамагаць тым, якія сапраўды ўдовы.</verse>
				<verse number="17">Старшыя, якія добра кіруюць, вартыя падвойнага гонару, асабліва тыя, што працуюць у слове і ў навуцы.</verse>
				<verse number="18">Вось жа кажа Пісаньне: “Не завязвай морды валу, які малоціць”, і: “Работнік варты заплаты сваёй”.</verse>
				<verse number="19">Не прыймай абвінавачваньняў на старшых, хіба ў прысутнасьці ня менш двух сьведкаў.</verse>
				<verse number="20">Грэшніка павучай перад усімі, каб іншыя баяліся.</verse>
				<verse number="21">Заклінаю цябе перад Богам і Езусам Хрыстом і выбранымі анёламі захаваць гэта без перадузятасьці, не хістаючыся ў той ці іншы бок.</verse>
				<verse number="22">Не ўскладай ні на кога пасьпешліва рук, каб ня стаць табе супольнікам чужых грахоў.</verse>
				<verse number="23">З гэтай пары ня пі вады, але патроху ўжывай віна з увагі на твой страўнік, дзеля частых яго захворваньняў.</verse>
				<verse number="24">Грахі некаторых людзей вядомыя перад судом, іншых жа толькі пасьля раскрываюцца.</verse>
				<verse number="25">Падобна і добрыя ўчынкі бываюць яўнымі, а калі яны скрытыя, дык усё роўна схавацца ня змогуць.</verse>
			</chapter>
			<chapter number="6">
				<verse number="1">Нявольнікі, якія пад ярмом, няхай лічаць сваіх паноў дастойнымі ўсякай павагі, каб імя Божае і навука не зьневажаліся.</verse>
				<verse number="2">Якія маюць паноў веручых, няхай імі не пагарджаюць, хоць яны і браты, але няхай больш служаць ім, бо яны веручыя і ўмілаваныя, і спрыяюць ім. Вучы гэтаму і заклікай.</verse>
				<verse number="3">Калі хто вучыць інакш і не прытрымліваецца здаровых словаў Госпада нашага Езуса Хрыста і навукі, згоднай з пабожнасьцю,</verse>
				<verse number="4">той ганарлівец, які нічога не разумее, але мае схільнасьць спрачацца ў справах і кідаць словамі, з якіх паўстаюць нянавісьць, звадкі, блюзьнерствы, ліхія падазрэньні,</verse>
				<verse number="5">пустыя спрэчкі між людзьмі папсаванага розуму, пазбаўленых праўды і думаючых, што пабожнасьць служыць для ўзбагачэньня.</verse>
				<verse number="6">Але вялікім набыткам ёсьць пабожнасьць і заспакаеньнем немалым.</verse>
				<verse number="7">Нічога бо мы не прынесьлі на гэты сьвет, і нічога, як вядома, ня вынесем.</verse>
				<verse number="8">Маючы ж ежу і ў-ва што апрануцца, будзьма гэтым задаволены.</verse>
				<verse number="9">А вось тыя, што хочуць стаць багатымі, трапляюць у спакусу і ў (д’ябальскую) пятлю ды ў многія некарысныя, а то і шкодныя пажаданьні, якія топяць людзей у бездані загубы.</verse>
				<verse number="10">Корань бо ўсякіх няшчасьцяў ёсьць сквапнасьць, за якой гонячыся, некаторыя адпалі ад веры і мучацца вялікімі пакутамі.</verse>
				<verse number="11">А ты, чалавек Божы, высьцерагайся гэтага. Шукай справядлівасьці, пабожнасьці, веры, любові, цярплівасьці, лагоднасьці.</verse>
				<verse number="12">Змагайся добрым змаганьнем веры, здабудзь жыцьцё вечнае, да якога ты пакліканы і дзеля якога ты вызнаў добрае сьведчаньне перад шматлікімі сьведкамі.</verse>
				<verse number="13">Загадваю табе перад Богам, які ажыўляе ўсё, і Езусам Хрыстом, які даў добрае сьведчаньне і вызнаньне перад Понціем Пілатам,</verse>
				<verse number="14">каб ты спаўняў прыказаньне беззаганна і няўхільна аж да прыходу Госпада нашага Езуса Хрыста,</verse>
				<verse number="15">якое выявіць у свой час багаслаўлены і адзіна магутны Валадар валадароў і Госпад валодаючых,</verse>
				<verse number="16">які сам адзін мае несьмяротнасьць і жыве ў сьветласьці недаступнай, якога ніхто з людзей ня бачыў і бачыць ня можа; Яму чэсьць і панаваньне вечнае. Амэн.</verse>
				<verse number="17">Багатым гэтага веку загадвай, каб лішне высока пра сябе ня думалі і не пакладалі надзеі ў няпэўным багацьці, але спадзяваліся на Бога, які шчодра дае нам усё патрэбнае для жыцьця,</verse>
				<verse number="18">каб як найбольш рабілі дабра, багацелі добрымі ўчынкамі, былі шчодрымі, дзяліліся з іншымі,</verse>
				<verse number="19">зьбіралі сабе добры грунт на будучае, каб атрымаць жыцьцё вечнае.</verse>
				<verse number="20">О, Цімафею, беражы перададзенае табе, абмінай навінкі пустаслоўя і супярэчлівых цьверджаньняў фальшывай навукі,</verse>
				<verse number="21">прыхільнікі якой страцілі веру. Ласка з вамі.</verse>
			</chapter>
		</book>
		<book number="55">
			<chapter number="1">
				<verse number="1">Павал, апостал Хрыста Езуса з волі Бога, паводле абяцаньня жыцьця, якое ёсьць у Езусе Хрысьце,</verse>
				<verse number="2">Цімафею, найдаражэйшаму сыну: Ласка, міласэрдзе і супакой ад Бога Айца і Хрыста Езуса, Госпада нашага.</verse>
				<verse number="3">Дзякую Богу, якому служу з чыстым сумленьнем, як і мае продкі, што ў маіх малітвах днём і ноччу без перапынку маю ў памяці цябе,</verse>
				<verse number="4">і прагну ўбачыць цябе, памятаючы твае сьлёзы, каб напоўніцца радасьцю,</verse>
				<verse number="5">і прыпамінаю веру тваю не фальшывую, якая раней жыла ў тваёй бабулі Ляідзе і тваёй маці Эўніцы, ды я перакананы, што жыве і ў табе.</verse>
				<verse number="6">Дзеля гэтай прычыны нагадваю табе, каб ажывіў ты дар Божы, які ёсьць у табе праз узлажэньне рук маіх.</verse>
				<verse number="7">Бо ня даў нам Бог Духа страху, але сілы, любові і мудрасьці.</verse>
				<verse number="8">Дык не саромейся тады сьведчаньня Госпада нашага, ані мяне, вязьня Ягонага, але працуй са мною дзеля Эвангельля моцай Бога,</verse>
				<verse number="9">які асвабадзіў нас і паклікаў сьвятым пакліканьнем не дзеля нашых заслугаў, але паводле пастановы сваёй і ласкі, якая дадзена нам у Хрысьце Езусе спрадвеку,</verse>
				<verse number="10">а цяпер аб’явілася праз зьяўленьне Збаўцы нашага Езуса Хрыста, які зьнішчыў сьмерць і асьвяціў жыцьцё і несьмяротнасьць праз Эвангельле,</verse>
				<verse number="11">для якога я пастаўлены вестуном, і апосталам, і вучыцелем.</verse>
				<verse number="12">З гэтай прычыны пераношу цярпеньні, але не саромеюся, бо ведаю, каму паверыў, і маю пэўнасьць, што Ён мае моц дапамагчы мне захаваць перададзенае мне на той дзень.</verse>
				<verse number="13">За аснову вазьмі здаровыя словы, якія чуў ты ад мяне, у веры і любові, што ў Хрысьце Езусе.</verse>
				<verse number="14">Беражы добры скарб праз Духа Сьвятога, які прабывае ў нас.</verse>
				<verse number="15">Ці ведаеш тое, што ўсе, пражываючыя ў Азіі, між імі Фігел і Гермаген, адвярнуліся ад мяне?</verse>
				<verse number="16">Хай будзе міласэрным Госпад для дома Анэсіфора, бо часта ён мяне падмацоўваў і не саромеўся кайданаў маіх,</verse>
				<verse number="17">але, прыбыўшы ў Рым, пільна шукаў мяне і знайшоў.</verse>
				<verse number="18">Хай атрымае ён у Бога міласэрдзе ў гэты дзень. А колькі ён служыў мне ў Эфэзе, ты лепей ведаеш.</verse>
			</chapter>
			<chapter number="2">
				<verse number="1">Дык ты, сын мой, умацоўвайся ласкай, якая ёсьць у Хрысьце Езусе,</verse>
				<verse number="2">і што чуў ты ад мяне пры многіх сьведках, гэта перадай верным людзям, якія здольныя і другіх навучыць.</verse>
				<verse number="3">Перанось цяжкасьці як добры жаўнер Езуса Хрыста.</verse>
				<verse number="4">Ніхто з жаўнераў не мяшаецца ў справы веку (гэтага), каб падабацца таму, хто яго выбраў.</verse>
				<verse number="5">Бо і той, хто змагаецца, ня стане пераможцам, калі змагаецца незаконна.</verse>
				<verse number="6">Земляробу, які працуе, першаму належыцца карыстацца пладамі.</verse>
				<verse number="7">Зразумей, што гавару; няхай дасьць табе Госпад у-ва ўсім розум.</verse>
				<verse number="8">Памятай пра Госпада Езуса Хрыста з насеньня Давіда, які ўваскрос з памёршых паводле Эвангельля майго,</verse>
				<verse number="9">дзеля якога працую аж да кайданоў, як быццам што благое рабіў, але Слова Божага нельга зьвязаць.</verse>
				<verse number="10">Вось я ўсё раблю дзеля выбраных, каб яны атрымалі збаўленьне, якое ў Езусе Хрысьце, у хвале вечнай.</verse>
				<verse number="11">Вернае слова: калі мы (з Ім) памерлі, дык (з Ім) жыць будзем;</verse>
				<verse number="12">калі церпім, дык (з Ім) караляваць будзем, калі вырачамся (Яго), дык і Ён нас вырачацца;</verse>
				<verse number="13">калі мы зьняверымся, дык Ён верным застаецца, бо сам сябе вырачыся ня можа.</verse>
				<verse number="14">Гэтае нагадвай, сьведчачы перад Богам, каб не спрачаліся пра словы, бо гэта нічога ня дасьць, хіба толькі сапсуе слухачоў.</verse>
				<verse number="15">Пільна рупся быць годным перад Богам, працаўніком беззаганным, прымаючым з павагай словы праўды.</verse>
				<verse number="16">Пустой жа гаворкі высьцерагайся, у многіх бо гэта прычынілася да бязбожнасьці,</verse>
				<verse number="17">і слова іх, як гангрэна, распаўзецца; такія вось Гімэнэй і Філет,</verse>
				<verse number="18">якія разьмінуліся з праўдай, сьцьвярджаючы, што ўваскрашэньне ўжо было, і гэтак адвярнулі некаторых ад веры.</verse>
				<verse number="19">Але моцны фундамант Божы стаіць, маючы такую пячатку: Пазнаў Госпад, хто ёсьць Ягоны, і: Хай аддаліцца ад няправасьці кожны, хто называе імя Госпада.</verse>
				<verse number="20">У вялікім жа доме маюцца ня толькі залатыя і серабраныя начыньні, але і драўляныя, і гліняныя; першыя — у пашане, другія — у ганьбе.</verse>
				<verse number="21">Дык вось, калі хто ачысьціў сябе ад усякіх (няправасьцяў), той будзе пасудзінай пачэснай, усьвечанай і карыснай Госпаду, прыдатнай для ўсялякай добрай справы.</verse>
				<verse number="22">Высьцерагайся пажаданьняў юнацкіх, а трымайся справядлівасьці веры, любові і міру з тымі, што чыстым сэрцам прызываюць Госпада.</verse>
				<verse number="23">Ухіляйся дурных і бязглуздых пытаньняў, ведаючы, што яны даводзяць да звадкі.</verse>
				<verse number="24">Слузе ж Божаму не выпадае вадзіцца, а трэба быць ветлівым з усімі, навучаючым, стрыманым,</verse>
				<verse number="25">ласкава выпраўляючым тых, што працівяцца праўдзе, можа дасьць ім Бог ласку навярненьня дзеля пазнаньня праўды,</verse>
				<verse number="26">каб вырваліся з петляў д’ябла, якімі аблытана іх воля.</verse>
			</chapter>
			<chapter number="3">
				<verse number="1">Гэта ведай, што ў апошнія дні настануць небясьпечныя часы.</verse>
				<verse number="2">Людзі будуць самалюбныя, хцівыя, ганарыстыя, саманадзейныя, зламоўныя, непаслухмяныя бацькам, няўдзячныя, нягодныя,</verse>
				<verse number="3">бессардэчныя, няўстрыманыя, злачынцы, неапанаваныя, жорсткія, непрыхільныя,</verse>
				<verse number="4">здраднікі, нахабныя, пыхлівыя, раскошу любячыя больш, чым Бога,</verse>
				<verse number="5">маючыя выгляд пабожнасьці, моцы ж Яго выракшыся. Такіх высьцерагайся,</verse>
				<verse number="6">бо між імі ёсьць такія, што бадзяюцца па дамах, зводзяць жанчын, абцяжараных рознымі грахамі, кіраваных рознымі пажаданьнямі,</verse>
				<verse number="7">што заўсёды вучацца, але ніколі не даходзяць да разуменьня праўды.</verse>
				<verse number="8">Як Яньні і Ямбар працівіліся Майсею, так і яны працівяцца праўдзе, людзі папсаваага розуму, нявыпрабаваныя ў веры.</verse>
				<verse number="9">Але яны далёка ня зойдуць. Бязглуздасьць бо іх выявіцца ўсім так, як і тых стала вядомай.</verse>
				<verse number="10">А ты пайшоў сьледам маёй навукі, настаўленьня, намераў, веры, вялікадушнасьці, любові, цярплівасьці,</verse>
				<verse number="11">перасьледаваньняў, пакут, якія сталіся са мною ў Антыёхіі, Іконіі і Лістры. Гэтыя перасьледаваньні я перанёс; з усіх іх вырваў мяне Госпад.</verse>
				<verse number="12">Ды ўсе, каторыя захочуць жыць пабожна ў Хрысьце Езусе, перасьледаваны будуць.</verse>
				<verse number="13">Ліхія ж людзі і ашуканцы тым больш будуць гразнуць у зьле, псуючыся самі і другіх спакушаючы.</verse>
				<verse number="14">Ты ж трывай у тым, чаго навучыўся і што даручана табе, ведаеш бо, ад каго навучыўся,</verse>
				<verse number="15">бо з дзіцячых гадоў пазнаў ты Пісьмо Сьвятое, якое можа цябе навучыць на збаўленьне праз веру ў Хрыста Езуса.</verse>
				<verse number="16">Усё Пісаньне натхнёна Богам і карыснае для навучаньня, дакору, выпраўляньня і ўзгадаваньня ў справядлівасьці,</verse>
				<verse number="17">каб дасканальным быў чалавек Божы, навучаны ўсякаму добраму дзеяньню.</verse>
			</chapter>
			<chapter number="4">
				<verse number="1">Сьведчу перад Богам і Хрыстом Езусам, які будзе судзіць жывых і памёршых, праз прыход Ягоны і каралеўства Ягонае:</verse>
				<verse number="2">Абвяшчай слова, настойвай у час ці ня ў час, дакарай, пагражай, малі з усёй цярплівасьцю і навукай.</verse>
				<verse number="3">Надыйдзе бо час, калі здаровай навукі ня сьцерпяць, але па волі сваіх хаценьняў падбяруць сабе настаўнікаў, патураючых вушам іхнім,</verse>
				<verse number="4">і адвернуць слых ад праўды, а да баек прыхінуцца.</verse>
				<verse number="5">Ты ж пільнуйся ва ўсім, працуй, выконвай справу эвангеліста, службу тваю выпаўняй.</verse>
				<verse number="6">Я вось гатовы стацца ахвярай, і час майго адыходу набліжаецца.</verse>
				<verse number="7">Змагаўся я ў добрым змаганьні, бег закончыў, веру захаваў.</verse>
				<verse number="8">На заканчэньне рыхтуецца мне вянок справядлівасьці, які мне дасьць у той дзень Госпад, справядлівы Суддзя, ды ня толькі мне, але і тым, якія палюбілі прыход Ягоны.</verse>
				<verse number="9">Пасьпяшайся прыйсьці да мяне чым хутчэй,</verse>
				<verse number="10">бо Дэмас кінуў мяне, палюбіўшы гэты сьвет, і пайшоў у Тэсалоніку, Крэсцэнс — у Галятыю, Ціт — у Дальмацыю.</verse>
				<verse number="11">Адзін Лукаш застаўся са мною. Вазьмі Марка і прывядзі яго з сабой, бо ён патрэбны мне для службы.</verse>
				<verse number="12">Тыхіка паслаў я ў Эфэз.</verse>
				<verse number="13">Як будзеш ісьці, вазьмі з сабою плашч, які пакінуў я ў Траадзе ў Карпа, і кнігі, асабліва пергаміны.</verse>
				<verse number="14">Каваль Аляксандар шмат учыніў мне ліха. Няхай аддасьць яму Госпад паводле дзейнасьці ягонай.</verse>
				<verse number="15">Яго і ты абмінай, бо ён вельмі працівіцца нашым словам.</verse>
				<verse number="16">Пры першай маёй абароне нікога не было пры мне, але ўсе мяне пакінулі. Няхай гэта ня будзе ім палічана.</verse>
				<verse number="17">Госпад жа быў са мною і ўмацаваў мяне, каб навучаньне маё працягвалася і каб яго чулі ўсе народы; і я пазьбегнуў ільвінае пашчы.</verse>
				<verse number="18">І вызваліць мяне Госпад ад усякіх ліхіх дзеяньняў, і захавае для свайго нябеснага Каралеўства. Яму хвала на вякі вечныя. Амэн.</verse>
				<verse number="19">Прывітай Прыску і Аквілю, і разам дом Анэсіфора.</verse>
				<verse number="20">Эраст застаўся ў Карыньце, а Трафіма пакінуў я хворым у Мілеце.</verse>
				<verse number="21">Пасьпяшайся перад зімой прыйсьці. Вітаюць цябе Эўбуль, і Пудэнс, і Лін, і Кляўдыя, і ўсе браты.</verse>
				<verse number="22">Госпад (хай будзе) з тваім духам. Ласка з вамі.</verse>
			</chapter>
		</book>
		<book number="56">
			<chapter number="1">
				<verse number="1">Павал, слуга Божы і апостал Езуса Хрыста паводле веры выбраньнікаў Божых і пазнаньню праўды, вядучай да пабожнасьці,</verse>
				<verse number="2">у надзеі жыцьця вечнага, якое абяцаў спрадвеку Бог, які не падманвае,</verse>
				<verse number="3">і аб’явіў у свой час сваё Слова, даручаючы мне вясьціць яго па загаду Бога, Збаўцы нашага,</verse>
				<verse number="4">Ціту, умілаванаму сыну ў супольнай веры: Ласка і супакой ад Бога Айца і Езуса Хрыста, Збаўцы нашага. Аб начальніках царквы</verse>
				<verse number="5">Дзеля таго пакінуў я цябе на Крыце, каб ты ўсе неўпарадкаваныя справы наладзіў і каб паставіў у гарадах старшых, як я табе загадаў:</verse>
				<verse number="6">калі хто без наганы, муж аднае жонкі, мае веручыя дзеці, не вінавачаныя ў распусьце або непаслухмянасьці.</verse>
				<verse number="7">Належыцца бо, каб біскуп быў беззаганы як распарадзіцель Божы, ня горды, не гняўлівы, ня п’яніца, не авантурнік, ня сквапны да нажывы,</verse>
				<verse number="8">але гасьцінны, ласкавы, чэсны, справядлівы, сьвяты, стараны,</verse>
				<verse number="9">які трымаецца праўдзівае навукі, вернай слову, каб здатны быў ён схіляць да праўдзівай навукі і нават тых, якія выступаюць супраць.</verse>
				<verse number="10">Бо ёсьць таксама шмат непаслухмяных, пустаслоўных ды звадыяшаў, асабліва з абразаных,</verse>
				<verse number="11">каторым трэба зачыняць рот, бо яны ўсе дамы разбураюць, навучаючы таму, што не належыцца, дзеля ліхой карысьці.</verse>
				<verse number="12">Сказаў жа адзін з іх саміх, уласны іхні прарок: "Крыцяне заўжды хлусяць, лютыя зьвяры, гультайскія жываты".</verse>
				<verse number="13">Сьведчаньне гэтае праўдзівае. Таму дакарай іх строга, каб трывалі ў здаровай веры,</verse>
				<verse number="14">не зьвяртаючы ўвагі на Юдэйскія байкі ці на выказваньні людзей, якія адварочваюцца ад праўды.</verse>
				<verse number="15">Для чыстых усё чыстае. Спаганеным жа і няверучым нічога няма чыстага, але забруджаны іх думкі і сумленьне.</verse>
				<verse number="16">Кажуць, што ведаюць Бога, а дзейнасьцю сваёй пярэчаць, бо абрыдныя яны і непаслухмяныя, да ніякай добрай дзейнасьці няздатныя.</verse>
			</chapter>
			<chapter number="2">
				<verse number="1">Ты ж навучай таму, што належыць да здаровай навукі.</verse>
				<verse number="2">Старыя павінны быць людзьмі цьвярозымі, сьціплымі, разумнымі, здаровай веры, поўныя любові і цярплівасьці.</verse>
				<verse number="3">Падобна і старыя жанчыны павінны адзявацца як дастойна сьвятых, высьцерагацца пляткарства, не ўпівацца віном, навучаць іншых дабру,</verse>
				<verse number="4">каб разумнаму навучалі маладых, каб яны любілі сваіх мужоў і дзяцей,</verse>
				<verse number="5">былі разумнымі, чыстымі, гаспадарнымі, лагоднымі, паслухмянымі мужам сваім, каб не зьневажалася імі Слова Божае.</verse>
				<verse number="6">Таксама юнакоў заахвочвай, каб былі стрыманымі.</verse>
				<verse number="7">У-ва ўсім пакажы на сабе прыклад добрых учынкаў, у навуцы — непарушнасьць, паважнасьць,</verse>
				<verse number="8">у здаровым слове — беззаганнасьць, каб той, хто працівіцца, асароміўся, ня могучы нічога благога пра нас сказаць.</verse>
				<verse number="9">Хай слугі слухаюць сваіх гаспадароў, у-ва ўсім стараючыся ім падабацца, а не пярэчыць,</verse>
				<verse number="10">не ашукваць, але ў-ва ўсім добрую волю аказваць, каб у-ва ўсім навуку Збаўцы нашага, Бога, аздаблялі.</verse>
				<verse number="11">Зьявілася бо ласка Бога, збаўляючы ўсіх людзей,</verse>
				<verse number="12">якая вучыць нас, каб мы, выракшыся бязбожнасьці і пажаданьняў сьвету, разважна, справядліва і пабожна жылі на гэтым сьвеце,</verse>
				<verse number="13">чакаючы шчасьлівай надзеі і прыйсьця хвалы магутнага Бога і Збаўцы нашага Езуса Хрыста,</verse>
				<verse number="14">які ахвяраваў самога сябе за нас, каб збавіць нас ад усякай спракуды і ачысьціць сабе народ, выбраны на ўласнасьць, рупны пра добрыя ўчынкі.</verse>
				<verse number="15">Гэта кажы, і заахвочвай, і дакарай з усёю уладай. Няхай ніхто табою не пагарджае.</verse>
			</chapter>
			<chapter number="3">
				<verse number="1">Прыпамінай ім, што яны павінны слухаць начальнікаў і ўладу, выпаўняць загады і быць гатовымі да ўсякага добрага ўчынку,</verse>
				<verse number="2">нікога не абмаўляць, ня быць сварлівымі, але памяркоўнымі, выяўляць да ўсіх людзей ласкавасьць.</verse>
				<verse number="3">Бо і мы былі калісьці неразумнымі і непаслухмянымі, заблукаўшымі, служыўшымі пажаданьням і ўсякім прыхацям, кіраваліся злосьцю і зайздрасьцю, былі ненавісьнікамі, ненавідзячымі адны другіх.</verse>
				<verse number="4">Калі ж зьявілася спагаднасьць і чалавекалюбства Збаўцы нашага Бога,</verse>
				<verse number="5">дык не дзеля ўчынкаў справядлівасьці, якія мы даканалі, але праз міласэрдзе сваё Ён збавіў нас купальняй адраджэньня і аднаўленьня Духам Сьвятым,</verse>
				<verse number="6">якога выліў на нас багата праз Езуса Хрыста, Збаўцу нашага,</verse>
				<verse number="7">каб мы, апраўданыя ласкай Ягонаю, сталіся спадкаемцамі надзеі жыцьця вечнага.</verse>
				<verse number="8">Вернае слова, і хачу, каб ты сьцьвярджаў гэта, каб тыя, што вераць Богу, стараліся перш добрымі ўчынкамі гэта давесьці. Гэта добра і карысна людзям.</verse>
				<verse number="9">Дурных жа пытаньняў, радаводаў, спрэчак і змаганьняў наконт закону пазьбягай, бо яны некарысныя і пустыя.</verse>
				<verse number="10">Герэтыка пасьля першай і другой перасьцярогі абмінай,</verse>
				<verse number="11">ведаючы, што такі распусьціўся і грашыць, сам сябе асуджаючы.</verse>
				<verse number="12">Калі пашлю да цябе Арцёма або Тыхіка, парупся чым хутчэй прыбыць да мяне ў Нікаполь, бо там вырашыў я зімаваць.</verse>
				<verse number="13">Зэна, законаведа, і Апалёса старана забясьпеч, каб усяго ім хапала.</verse>
				<verse number="14">Хай навучацца і нашыя быць першымі добрымі дзеяньнямі ў пільных патрэбах, каб не былі яны бясплоднымі.</verse>
				<verse number="15">Вітаюць цябе ўсе тыя, што са мною. Прывітай тых, якія любяць нас у веры. Ласка з усімі вамі!</verse>
			</chapter>
		</book>
		<book number="57">
			<chapter number="1">
				<verse number="1">Павал, вязень Хрыста Езуса, і Цімафей, брат, умілаванаму Філімону, супрацоўніку нашаму,</verse>
				<verse number="2">і Апфіі, сястры, і Архіпу, таварышу нашаму ў змаганьні, і царкве, якая ў тваім доме знаходзіцца:</verse>
				<verse number="3">Ласка вам і супакой ад Бога, Айца нашага, і Госпада Езуса Хрыста.</verse>
				<verse number="4">Дзякую я заўсёды Богу майму, колькі разоў успамінаю цябе ў сваіх малітвах,</verse>
				<verse number="5">чуючы аб любові тваёй і веры, якую маеш да Госпада Езуса і да ўсіх сьвятых,</verse>
				<verse number="6">каб супольнасьць веры тваёй сталася бачнай у пазнаньні ўсякіх даброцьцяў, якія маем у Езусе Хрысьце.</verse>
				<verse number="7">Бо вялікую радасьць меў я, браце, і пацеху з любові тваёй, бо сэрцы сьвятых супакоіліся праз цябе.</verse>
				<verse number="8">Хоць я і маю вялікую адвагу ў Хрысьце загадаць табе, што да справы належыць,</verse>
				<verse number="9">усё ж такі дзеля любові лепш папрашу цябе, я, Павал, стары чалавек, а цяпер і вязень Езуса Хрыста.</verse>
				<verse number="10">Прашу цябе за майго сына, якога нарадзіў я ў кайданах, Анісіма,</verse>
				<verse number="11">які калісьці быў табе некарысны, а цяпер і мне, і табе карысны,</verse>
				<verse number="12">якога я табе вяртаю. Дык ты прыймі яго, як маё сэрца.</verse>
				<verse number="13">Хацеў я яго пры сабе затрымаць, каб мне за цябе паслужыў, калі я ў кайданах дзеля Эвангельля.</verse>
				<verse number="14">Але без парады з табою не хацеў зрабіць, каб часам вымушаным не было дабрадзейства тваё, але з добрае волі.</verse>
				<verse number="15">Можа быць, што ён адлучыўся ад цябе толькі на кароткі час, каб ты ўзяў яго навек, ужо не як нявольніка,</verse>
				<verse number="16">але вышэй за нявольніка, як брата найдаражэйшага, асабліва для мне, але тым больш табе, і адносна цела, і ў Госпадзе.</verse>
				<verse number="17">Дык калі маеш мяне за супольніка, прыймі яго, як мяне.</verse>
				<verse number="18">Калі ж ён у чым пакрыўдзіў цябе, або што вінен, гэта на мяне залічы.</verse>
				<verse number="19">Я, Павал, напісаў уласнаю рукою, што я сплачу табе; каб пры тым не казаць табе, што і ты сам вінаваты мне.</verse>
				<verse number="20">Так яно, браце! Хачу я табою паслужыцца ў Госпадзе. Падтрымай маё сэрца ў Хрысьце.</verse>
				<verse number="21">Спадзяючыся на тваю паслухмянасьць, напісаў табе, ведаючы, што і больш таго, аб чым прашу, зробіш.</verse>
				<verse number="22">Адначасова прашу, прыгатуй мне кватэру, бо спадзяюся, дзякуючы вашым малітвам, што буду вернены вам.</verse>
				<verse number="23">Вітае цябе Эпафрас, вязень разам са мною ў Хрысьце Езусе,</verse>
				<verse number="24">Марк, Арыстарх, Дэмас і Лукаш, памочнікі мае.</verse>
				<verse number="25">Ласка Госпада Езуса Хрыста з духам вашым.</verse>
			</chapter>
		</book>
		<book number="58">
			<chapter number="1">
				<verse number="1">Многа разоў і многімі спосабамі прамаўляў здаўна Бог да бацькоў нашых праз прарокаў.</verse>
				<verse number="2">У апошнія ж гэтыя дні, прамовіў Ён да нас праз Сына, якога паставіў спадкаемцам усяго, праз якога стварыў і вякі.</verse>
				<verse number="3">Ён — водбліск славы і адбітак Ягонай істоты, які трымае ўсё словам магутнасьці сваёй і, зьдзейсьніўшы ачышчэньне грахоў, сядзіць праваруч велічы на вышынях,</verse>
				<verse number="4">на столькі вышэйшы за анёлаў, на колькі вышэйшае ад іх дастаў у спадчыне імя.</verse>
				<verse number="5">Каму бо з анёлаў сказаў Ён калісьці: “Ты — Сын Мой, Я Цябе сягоньня спарадзіў”? Або зноў: “Я буду Яму Бацькам, а Ён будзе Мне Сынам”?</verse>
				<verse number="6">А калі зноў уводзіць Першароднага ў сьвет, кажа: “І будуць пакланяцца Яму ўсе Божыя анёлы”.</verse>
				<verse number="7">А да анёлаў вось што кажа: “Ён творыць анёламі сваімі духаў і слугамі сваімі полымя агню”.</verse>
				<verse number="8">А да Сына: “Трон Твой, Божа, на вякі вечныя, скіпер справядлівасьці — скіпер валадарства Твайго.</verse>
				<verse number="9">Узьлюбіў Ты справядлівасьць і зьненавідзеў беззаконьне, таму намасьціў Цябе, Божа, Бог Твой алеем радасьці больш за супольнікаў Тваіх”.</verse>
				<verse number="10">І яшчэ: “Ты, Госпадзе, на пачатку заснаваў зямлю, і неба — тварэньне рук тваіх.</verse>
				<verse number="11">Яны прападуць, а Ты застанешся, і ўсе яны, як вопратка састарэюць,</verse>
				<verse number="12">і як адзеньне зьменіш іх, і зьменяцца, а Ты той самы трываеш, і гады Твае ня спыняцца”.</verse>
				<verse number="13">Да каго ж з анёлаў сказаў Ён калісьці: “Сядзь праваруч Мяне, пакуль не пакладу ворагаў Тваіх ля падножжа ног Тваіх”?</verse>
				<verse number="14">Ці ж ня ўсе яны ёсьць паслугуючымі духамі, пасланымі на паслугу тым, якія атрымаюць у спадчыну збаўленьне?</verse>
			</chapter>
			<chapter number="2">
				<verse number="1">Таму неабходна нам пільна сачыць за тым, што чулі, каб часам не зыйсьці з дарогі.</verse>
				<verse number="2">Бо калі праз анёлаў абвешчанае слова мела такую моц, што ўсякі праступак і непаслухмянасьць атрымоўвалі справядлівую кару,</verse>
				<verse number="3">то якім чынам мы зможам ад яе ўхіліцца, калі мы занядбалі так вялікую (ласку) збаўленьня? Яно спачатку было абвешчана Госпадам, а ў нас умацавана было чуўшымі ад Яго</verse>
				<verse number="4">за падцьвярджэньнем Божым знакамі, і цудамі, і ўсякімі магутнасьцямі, і дарамі Духа Сьвятога, раздаванымі паводле Яго волі.</verse>
				<verse number="5">Не анёлам бо падуладніў Бог будучы сьвет, пра які мы гаворым.</verse>
				<verse number="6">Засьведчыў жа хтосьці ў адным месцы, кажучы: “Хто такі чалавек, што Ты памятаеш пра яго, або сын чалавечы, што Ты адведваеш яго?</verse>
				<verse number="7">Мала панізіў Ты яго ад анёлаў, хвалою і пашанаю ўкаранаваў Яго,</verse>
				<verse number="8">і ўсё паклаў Ты пад ногі яго”. Калі ж усё паддаў Ягонай ўладзе, то нічога не засталося непадуладным Яму. Цяпер жа бачым, што яшчэ ня ўсё падчынена Яму.</verse>
				<verse number="9">Вось у Тым, які быў мала паніжаны ад анёлаў, бачым Езуса, замучанага сьмерцю, укаранаванага славай і пашанай, каб ласка Божая для ўсіх была выслужана сьмерцю.</verse>
				<verse number="10">Належылася бо, каб Той, для якога ўсё і праз якога ўсё было створана, Таго, каторы шмат сыноў прывёў у славу, Правадыра збаўленьня іхняга, удасканаліў праз цярпеньне.</verse>
				<verse number="11">Бо хто ўсьвячае і тыя, якія ўсьвячаюцца, ад Аднаго ўсе. Дзеля таго Ён не саромеецца называць іх братамі,</verse>
				<verse number="12">кажучы: “Абвяшчу імя Тваё Маім братам, пасярод сабраньня буду славіць Цябе”.</verse>
				<verse number="13">І яшчэ: “Я буду спадзявацца на Яго”. Ды яшчэ:; Вось Я і дзеці, якіх даў Мне Бог”.</verse>
				<verse number="14">Дык калі дзеці сталіся ўдзельнікамі ў целе і крыві, і Ён таксама стаўся ўдзельнікам у іх (целе і крыві), каб сьмерцю зьнішчыць таго, які мае ўладу сьмерці, гэта значыць д’ябла,</verse>
				<verse number="15">і каб вызваліць тых, што праз страх сьмерці на ўсё жыцьцё былі адданыя ў няволю.</verse>
				<verse number="16">Бо не анёлаў Ён прыймае, але патомства Абрагама прыймае.</verse>
				<verse number="17">Дзеля гэтага Ён павінен быў у-ва ўсім упадобніцца да братоў, каб стацца міласэрным і верным Першасьвятаром у Бога, каб ачысьціць грахі народу,</verse>
				<verse number="18">бо таму, што Ён сам быў спакушаны і цярпеў, можа тым, якія спакушаныя, дапамагчы.</verse>
			</chapter>
			<chapter number="3">
				<verse number="1">Дык, вось браты сьвятыя, удзельнікі нябеснага пакліканьня, пазнайце Апостала і Першасьвятара вызнаньня нашага, Езуса,</verse>
				<verse number="2">бо Ён верны Таму, хто Яго стварыў, як і Майсей у-ва ўсім доме Яго.</verse>
				<verse number="3">Бо Ён прызнаны дастойным славы большае за Майсея, як большую славу мае ў параўнаньні з домам той, хто яго збудаваў.</verse>
				<verse number="4">Кожны дом, вядома, некім пабудаваны, а вось Той, хто ўсё стварыў, ёсьць Бог.</verse>
				<verse number="5">І Майсей, вядома, верны быў у-ва ўсім доме Яго, як слуга, на сьведчаньне таго, што павінна было быць сказаным.</verse>
				<verse number="6">Хрыстос жа — як Сын у доме сваім. Дом жа гэты — мы, калі захаваем непахісны давер і слаўную надзею аж да канца.</verse>
				<verse number="7">Таму вось што кажа Дух Сьвяты: “Сёньня, калі пачуеце голас Ягоны,</verse>
				<verse number="8">не рабеце цьвёрдымі сэрцаў вашых, як у час узбунтаваньня, як у дзень спакушэньня на пустыні,</verse>
				<verse number="9">дзе спакушалі Мяне бацькі вашы, і выпрабоўвалі, хоць і бачылі даконы Мае праз сорак гадоў.</verse>
				<verse number="10">Таму вось разгневаўся Я на гэта пакаленьне і сказаў: заўсёды блукаюцца яны сэрцам; не пазналі яны вось шляхоў Маіх.</verse>
				<verse number="11">Дык пакляўся Я ў гневе Маім: Ня ўвойдуць яны ў супачынак Мой”.</verse>
				<verse number="12">Глядзіце, браты, каб не было між вас прыпадкам ліхога сэрца няверучага, што адступіцца ад Бога жывога,</verse>
				<verse number="13">але заахвочвайце самі сябе што дня, пакуль трывае гэтае “сёньня”, каб не зацьвярдзеў хто з вас праз падман грэху.</verse>
				<verse number="14">Бо супольнікамі Хрыста сталіся мы, калі толькі пачатае жыцьцё аж да канца захаваем,</verse>
				<verse number="15">Бо кажа: “Сёньня, калі пачуеце голас Ягоны, не рабіце цьвёрдымі сэрцаў вашых, як у час узбунтаваньня”.</verse>
				<verse number="16">Бо некаторыя, слухаючы, абураліся, але ня ўсе, што выйшлі з Эгіпту з Майсеем.</verse>
				<verse number="17">На каго ж гневаўся Ён праз сорак гадоў? Ці не на тых, што саграшылі, чые косьці параскіданы па пустыні?</verse>
				<verse number="18">А каму ж гэта пакляўся, што ня ўвойдуць ў супачынак Ягоны, калі ня тым, што не паверылі?</verse>
				<verse number="19">І бачым, што не змаглі ўвайсьці праз недаверства.</verse>
			</chapter>
			<chapter number="4">
				<verse number="1">Высьцерагаймася тады таго, каб, калі яшчэ трывае абяцаньне ўвайсьці ў Ягоны супачынак, не падумаў хто з вас часам, што яго пазбаўлены.</verse>
				<verse number="2">Бо і нам абвешчана добрая вестка таксама як і тым, але не дало карысьці ім чутае слова, бо не спалучана было яно з вераю тых, якія гэта слова чулі.</verse>
				<verse number="3">Бо мы, паверыўшыя, уваходзім у супачынак, бо Ён сказаў: “Як пакляўся Я ў гневе Маім: Ня ўвойдуць яны ў супачынак Мой”, хоць даконы Ягоныя былі скончаныя ад заснаваньня сьвету.</verse>
				<verse number="4">Бо Ён сказаў у адным месцы пра сёмы дзень так: “І супачыў Бог у сёмы дзень ад усіх дзеяньняў сваіх”.</verse>
				<verse number="5">І вось яшчэ зноў: “Ня ўвойдуць яны ў супачынак Мой”.</verse>
				<verse number="6">Дык вось застаецца, што ўвойдуць у супачынак некаторыя, а тыя, якім было раней абвешчана, не ўвайшлі з прычыны непаслухмянства свайго.</verse>
				<verse number="7">Дык зноў вызначае Ён нейкі дзень, “Сёньня”, кажучы праз Давіда па некаторым часе, як і перад гэтым было сказана: “Сёньня, калі пачуеце голас Ягоны, не рабіце цьвёрдымі сэрцаў вашых”.</verse>
				<verse number="8">Калі б Ёзуэ ўвёў іх у супачынак, ніколі б не гаварыў (Бог) пра іншы дзень пасьля гэтага.</verse>
				<verse number="9">Дык пакідаецца адпачынак (суботы) для народу Божага.</verse>
				<verse number="10">Бо хто ўвайшоў у супачынак Ягоны, таксама супачне ад працы сваёй, як і Бог ад сваёй.</verse>
				<verse number="11">Дык стараймася ўвайсьці ў супачынак гэты, каб хто-небудзь не папаўся ў той самы прыклад непаслухмянасьці.</verse>
				<verse number="12">Бо жывое Слова Божае і дзейснае, і вастрэйшае ад усякага мяча двусечнага, і пранікае ажно да разьдзяленьня душы і духа, саставаў і шпіку, і судзіць думкі і намеры сэрца.</verse>
				<verse number="13">Ніводнае тварэньне перад ім не схаваецца, усё вачам Яго абнажона і адкрыта, Яму належыцца ад нас разрахунак.</verse>
				<verse number="14">Маючы вось Першасьвятара вялікага, прайшоўшага праз неба, Езуса, Сына Божага, трымаймася моцна вызнаньня.</verse>
				<verse number="15">Бо маем мы не такога Першасьвятара, які б ня мог нам спачуваць у нашых немачах, але падобна нам, спакушанага ў-ва ўсім, апроч грэху.</verse>
				<verse number="16">Хадзем жа тады з даверам да Ягонага трону ласкі атрымаць міласэрдзе і знайсьці ласку патрэбнай дапамогі.</verse>
			</chapter>
			<chapter number="5">
				<verse number="1">Бо ўсякі першасьвятар з людзей бярэцца і для людзей стаўляецца ў тых справах, якія адносяцца да Бога, каб складаў дары і ахвяры за грахі,</verse>
				<verse number="2">каб мог спачуваць тым, што ня ведаюць, або заблукалі, бо ён і сам адчувае кволасьць,</verse>
				<verse number="3">і таму павінен нейкім чынам як за народ, так і за сябе самога складаць ахвяры за грахі.</verse>
				<verse number="4">Ніхто сам сабе ня возьме гэтай дастойнасьці, але той, хто пакліканы Богам, як Аарон.</verse>
				<verse number="5">Так і Хрыстос ня сам сябе ўславіў дастойнасьцю стацца Першасьвятаром, але Той, які сказаў Яму: “Ты — Сын Мой, Я сёньня спарадзіў Цябе”,</verse>
				<verse number="6">як падобна ў іншым месцы Ён кажа: “Ты — сьвятар навекі на ўзор Мэльхісэдэха”.</verse>
				<verse number="7">Ён у дні (жыцьця) цела свайго моцным голасам і са сьлязьмі прыносіў малітвы і просьбы свае Таму, каторы мог захаваць Яго ад сьмерці, і выслуханы быў дзеля сваёй богаадданасьці.</verse>
				<verse number="8">І вось, хоць быў Сынам, навучыўся з таго, што перацярпеў, паслухмянасьці,</verse>
				<verse number="9">і выканаўшы (усё), стаўся ўсім слухаючым Яго прычынай збаўленьня вечнага,</verse>
				<verse number="10">названы Богам Першасьвятаром на ўзор Мэльхісэдэха.</verse>
				<verse number="11">Пра Яго многа нам трэба было б гаварыць, але цяжка выясьніць гэта, бо сталіся вы няздольнымі слухаць.</verse>
				<verse number="12">Адносна часу вы павінны б быць настаўнікамі, а вось вы зноў патрабуеце, каб хто вас вучыў пачаткам словаў Божых, і вы такія, што вам малако належыцца, а не цяжкая страва.</verse>
				<verse number="13">Кожны з вас хто корміцца малаком, нясьведамы слова справядлівасьці, бо ён — дзіцятка.</verse>
				<verse number="14">Для дарослых жа цяжкая страва, бо яны праз ужываньне маюць розум, каб разабрацца што добрае, а што благое.</verse>
			</chapter>
			<chapter number="6">
				<verse number="1">Дзеля таго, мінуўшы пачаткі слова Хрыстовага, уздымемся да справаў больш дасканалых, не бяручыся зноў закладваць падмуркі адносна пакуты за мёртвыя ўчынкі і адносна веры ў Бога,</verse>
				<verse number="2">навукі аб хросьце, а таксама ўскладаньня рук, уваскрасеньня мёртвых і вечнага суду.</verse>
				<verse number="3">І гэта зробім, калі Бог дазволіць.</verse>
				<verse number="4">Немагчыма бо ёсьць, каб тыя, што ўжо раз былі асьвечаны, што таксама пакаштавалі дару нябеснага ды сталіся ўдзельнікамі Духа Сьвятога,</verse>
				<verse number="5">якія добра пакаштавалі Божае Слова і магутнасьць будучага веку,</verse>
				<verse number="6">ды адпалі, маглі быць адноўленыя да пакуты. Крыжуюць вось яны зноў у саміх сабе Сына Божага і зьневажаюць Яго.</verse>
				<verse number="7">Бо зямля, поеная частым дажджом і родзячая расьліны на карысьць тым, якія яе абрабляюць, атрымлівае багаславенства ад Бога.</verse>
				<verse number="8">А калі родзіць церні і пустазельле, дык яна — непрыдатная і на праклён, і канец яе — спаленьне.</verse>
				<verse number="9">Спадзяемся адносна вас, найдаражэйшыя, што вы лепшыя і бліжэйшыя збаўленьня, хоць мы і гаворым гэтак.</verse>
				<verse number="10">Бог бо справядлівы і не забудзецца ўчынкаў вашых і любові, якую выказалі вы дзеля імя Ягонага, паслугаваўшы і паслугуючы сьвятым.</verse>
				<verse number="11">Жадаем вам, каб кожны з вас выявіў руплівасьць у дасканаленьні надзеі аж да канца,</verse>
				<verse number="12">каб ня сталіся вы лянівымі, але сапраўднымі пасьлядоўнікамі тых, якія вераю і цярплівасьцю бяруць у спадчыну абяцаньне.</verse>
				<verse number="13">Бо Бог, даючы абяцаньне Абрагаму, ня маючы нікога вышэйшага, каб мог на яго прысягнуць, пакляўся самім сабою,</verse>
				<verse number="14">кажучы: “Багаслаўляючы, багаслаўляю цябе і, памнажаючы, памножу цябе”.</verse>
				<verse number="15">І так (Абрагам), доўгі час чакаючы, атрымаў абяцанае.</verse>
				<verse number="16">Людзі бо на вышэйшага ад сябе запрысягаюцца, і кожная спрэчка паміж імі канчаецца прысягаю на завярэньне.</verse>
				<verse number="17">Дзеля таго і Бог, хочучы спадкаемцам абяцаньня падкрэсьліць непарушнасьць свайго намеру, скарыстаўся прысягай,</verse>
				<verse number="18">каб праз дзьве нязьменныя рэчы, у якіх немагчыма, каб Бог казаў няпраўду, мелі мы моцную пацеху, мы, што хістаючыся, хапаем дадзеную нам надзею,</verse>
				<verse number="19">якую маем як якар душы, бясьпечны і пэўны, які пранікае аж за заслону,</verse>
				<verse number="20">куды за нас як папярэднік увайшоў Езус, на ўзор Мэльхісэдэха стаўшыся Першасьвятаром навек.</verse>
			</chapter>
			<chapter number="7">
				<verse number="1">Гэты вось Мэльхісэдэх, кароль Салему, сьвятар Бога Найвышэйшага, выйшаў на спатканьне Абрагама, які вяртаўся пасьля разгрому каралёў, і багаславіў яго.</verse>
				<verse number="2">Яму таксама даў Абрагам дзесяціну з усяго (здабытку). Імя яго абазначае, па-першае кароль справядлівасьці, а потым і кароль Салему, што значыць: кароль Супакою.</verse>
				<verse number="3">Бяз бацькі, бяз маці, без радаводу, без пачатку дзён і ня маючы канца жыцьця, ён упадобніўся Сыну Божаму і застаецца сьвятаром навекі.</verse>
				<verse number="4">Дык бачыце, які вялікі той, каму патрыярх Абрагам даў дзесяціну з усяго здабытку.</verse>
				<verse number="5">Дык і тыя з сыноў Левія, што атрымоўваюць сьвятарства, маюць права браць дзесяціны з народу паводле закону, значыць ад братоў сваіх, хоць і яны выводзяцца з паясьніцы Абрагама.</verse>
				<verse number="6">Той жа не залічаўся да іх роду, узяў аднак дзесяціну ад Абрагама і таго, які меў абяцаньне, пабагаславіў.</verse>
				<verse number="7">Без ніякай супярэчнасьці той, хто меншы, багаславіцца старэйшым.</verse>
				<verse number="8">І тут людзі сьмяротныя бяруць дзесяціны, а там той, хто мае сьведчаньне, што жыве.</verse>
				<verse number="9">І калі можна так сказаць, таксама і Леві, які бярэ дзесяціны, аддаў дзесяціну ў асобе Абрагама,</verse>
				<verse number="10">бо ён яшчэ быў у паясьніцы бацькі, калі Мэльхісэдэх выйшаў яму насустрач.</verse>
				<verse number="11">Калі б дасканаласьць дасягальнай была праз сьвятарства левітаў, народ бо атрымаў закон, які абапіраецца на ім, то пашто было ўстанаўляць яшчэ іншага сьвятара на ўзор Мэльхісэдэха, а не на ўзор Аарона?</verse>
				<verse number="12">Бо са зьменай сьвятарства павінен зьмяніцца і закон.</verse>
				<verse number="13">Той, пра якога тут гаворыцца, паходзіць з іншага пакаленьня, з якога ніхто не служыў пры аўтары.</verse>
				<verse number="14">Ведама ж, што з Юды паходзіць наш Госпад, а Маісей нічога не казаў аб сьвятарах з гэтага пакаленьня.</verse>
				<verse number="15">Дык гэта яшчэ больш выразным становіцца, калі на ўзор Мэльхісэдэха выступае іншы сьвятар,</verse>
				<verse number="16">каторы не паводле закону цела стаўся такім, але паводле моцы нязьменнага жыцьця.</verse>
				<verse number="17">Бо вось прыводзіцца сьведчаньне аб ім: “Ты — сьвятар навекі на ўзор Мэльхісэдэха”.</verse>
				<verse number="18">Такім чынам касуецца папярэдні закон дзеля яго кволасьці і некарыснасьці.</verse>
				<verse number="19">Нічога бо не давёў той закон да дасканаласьці, але быў аднак уступам лепшай надзеі, праз якую набліжаемся да Бога.</verse>
				<verse number="20">Тым больш, што сталася гэта ня без прысягі, бо тыя ставаліся сьвятарамі без прысягі,</verse>
				<verse number="21">а гэты — з прысягаю Таго, які сказаў Яму: “Запрысяг Госпад і не пашкадуе: Ты — сьвятар навекі”.</verse>
				<verse number="22">Вось чаму Езус стаў Паручыцелем лепшага запавету.</verse>
				<verse number="23">І тых многа ставалася сьвятарамі, таму што сьмерць спыняла іх існаваньне;</verse>
				<verse number="24">Гэты праз тое, што трывае вечна, мае сьвятарства непераходзячае.</verse>
				<verse number="25">Дзеля таго і збаўляць можа Ён назаўсёды прыступаючых праз Яго да Бога, заўсёды жывы, каб за нас заступацца.</verse>
				<verse number="26">Такога вось належылася мець нам Першасьвятара, сьвятога, нявіннага, беззаганнага, аддзеленага ад грэшнікаў і ўзвышанага па-над неба,</verse>
				<verse number="27">які не павінен, як іншыя першасьвятары, складаць штодзень ахвяры перш за свае грахі, а пасьля — за грахі народу, бо гэта Ён зрабіў раз на заўсёды, складаючы (у ахвяру) самога сябе.</verse>
				<verse number="28">Закон бо стаўляе першасьвятарамі людзей кволых, слова ж прысягі, дадзенай пасьля закону, паставіла Сына, дасканалага на-векі.</verse>
			</chapter>
			<chapter number="8">
				<verse number="1">З разважаных намі справаў галоўная тая, што мы маем такога Першасьвятара, які сеў праваруч трона Велічы ў небе,</verse>
				<verse number="2">служыцеля сьвятыні і праўдзівае палаткі, пастаўленай Госпадам, а не чалавекам.</verse>
				<verse number="3">Кожны сьвятар стаўляецца складаць дары і ахвяры, таму трэба, каб і гэты меў нешта для ахвяры.</verse>
				<verse number="4">Калі б Ён заставаўся на зямлі, то ня быў бы сьвятаром, таму што ёсьць тут такія сьвятары, што складаюць дары паводле закону.</verse>
				<verse number="5">Яны служаць вобразу і цені (рэчаіснасьцяў) нябесных, як сказана было Майсею, калі меў паставіць палатку: “Глядзі вось, зрабі ўсё паводле ўзору, які быў табе паказаны на гары”.</verse>
				<verse number="6">Цяпер вось Ён атрымаў лепшае служэньне на столькі, на колькі стаўся пасярэднікам лепшага запавету, які абапіраецца на лепшых абяцаньнях.</verse>
				<verse number="7">Бо калі б той першы (запавет) быў без заганы, то ня трэба было б шукаць на яго месца другога.</verse>
				<verse number="8">Бо ганячы іх, кажа: “Вось жа настануць дні, — кажа Госпад, — і Я заключу з домам Ізраэля і з домам Юды новы запавет,</verse>
				<verse number="9">не паводле запавету, які Я зрабіў з іх бацькамі ў дзень, у які Я ўзяў руку іх, каб вывесьці іх з зямлі Эгіпецкай, бо яны ня вытрывалі ў Маім запавеце, і Я пакінуў іх, — кажа Госпад.</verse>
				<verse number="10">Вось жа запавет, які Я дам дом у Ізраэля ў тыя дні, — кажа Госпад, — Дам закон Мой у іх думкі ды ў сэрцы іхнія ўпішу яго, і буду ім Богам, і яны будуць Мне народам.</verse>
				<verse number="11">І ніхто ня будзе вучыць бліжняга свайго, ані брата свайго, кажучы: “Пазнай Госпада!” Бо ўсе Мяне пазнаюць ад найменшага аж да найбольшага з іх.</verse>
				<verse number="12">Бо міласэрным буду да іх беззаконьняў і ня ўспомню больш пра іхнія грахі”.</verse>
				<verse number="13">Кажучы пра “новы”, першы прызнаў старым. А тое, што старое і здаўніваецца, тое блізкае зьніштажэньня.</verse>
			</chapter>
			<chapter number="9">
				<verse number="1">Меў, праўда, і першы запавет пастановы служэньня і зямную сьвятыню.</verse>
				<verse number="2">Была гэта палатка пастаўленая, у першай частцы якой, называнай (месцам) Сьвятым знаходзіўся сьвечнік, стол і хлябы пакладныя.</verse>
				<verse number="3">А за другой заслонай знаходзілася другая палатка, якая звалася “Сьвятое з сьвятых”,</verse>
				<verse number="4">у якой быў залаты кадзільнік і каўчэг запавету, абложаны з кожнага боку золатам, у якім была залатая пасудзіна з маннай і кій Аарона, які расьцвіў, ды табліцы запавету,</verse>
				<verse number="5">а зьверху над каўчэгам былі херубіны славы, ацяняючыя перамольню. Аб гэтым падрабязна няма патрэбы цяпер гаварыць.</verse>
				<verse number="6">Так вось было ўсё паложана, і да перашай часткі скініі заўсёды ўваходзяць сьвятары, адпраўляючы служэньне сьвятое.</verse>
				<verse number="7">Да другой жа часткі скініі толькі раз у год адзін першасьвятар уваходзіў, ды не без крыві, якую складаў у ахвяры за свае грахі і за грахі свайго народу.</verse>
				<verse number="8">Гэтым паказвае Дух Сьвяты, што яшчэ не адкрыта дарога да Сьвятога (месца), пакуль стаіць ранейшая палатка.</verse>
				<verse number="9">Гэта сымбаль цяперашняга часу, у якім складаныя дары і ахвяры ня могуць зрабіць дасканалым сумленьне таго, які служыць,</verse>
				<verse number="10">і адносіцца яно толькі да ежы, пітва, усялякіх абмываньняў паводле зьнешніх пастановаў, пастаўленых да часу выпраўленьня.</verse>
				<verse number="11">Але Хрыстос, зьявіўшыся як Першасьвятар будучых даброцьцяў, праз вышэйшую і дасканалейшую, і не рукой, значыць, не на гэтым сьвеце, пастаўленую скінію,</verse>
				<verse number="12">і не праз кроў казлоў і быкоў, але праз уласную кроў увайшоў раз і на заўсёды ў (месца) Сьвятое, здабыўшы вечнае адкупленьне.</verse>
				<verse number="13">Бо калі кроў казлоў і валоў разам з попелам цяліцы, калі пакрапіць імі, усьвячае нячыстых, даючы ачышчэньне цела,</verse>
				<verse number="14">дык тым больш кроў Хрыста, які ахвяраваў самога сябе Богу праз Духа Сьвятога, ачысьціць сумленьне нашае ад мёртвых учынкаў, каб служыць Богу жывому.</verse>
				<verse number="15">Вось таму Ён ёсьць Пасярэднік Новага Запавету, каб праз сьмерць адкупіць злачынствы, дапушчаныя пры першым запавеце, і каб пакліканыя да вечнай спадчыны даступіліся да абяцанага.</verse>
				<verse number="16">Бо там, дзе ёсьць запавет, там павінна прыйсьці сьмерць таго, хто гэты запавет састаўляе.</verse>
				<verse number="17">Запавет толькі пасьля сьмерці набірае правамоцнасьць, іначай ён ня мае вартасьці, пакуль жыве той, хто яго саставіў.</verse>
				<verse number="18">Таму і першы запавет быў зацьверджаны не без крыві.</verse>
				<verse number="19">Калі ўжо Маісей абвясьціў усяму народу ўсе прыказаньні закону, узяў (ён) кроў казлоў і быкоў з вадой, воўнай чырвонай і гізопам, і пакрапіў як саму кнігу, так і ўвесь народ,</verse>
				<verse number="20">кажучы: “Гэта кроў запавету, які Бог вам загадаў”.</verse>
				<verse number="21">Падобным спосабам пакрапіў крывёй таксама і скінію, і ўсе начыньні, прызначаныя для служэньня.</verse>
				<verse number="22">І амаль усё па закону крывёй ачышчаецца, і без праліцьця крыві няма адпушчэньня.</verse>
				<verse number="23">З гэтага вынікае, што вобразы рэчаў нябесных у такі спосаб былі ачышчаны, а самыя рэчы нябесныя патрабавалі шмат дасканалейшых, чым тыя, ахвяраў.</verse>
				<verse number="24">Хрыстос жа ўвайшоў не ў сьвятыню, пастаўленую рукамі людзей, будучай адбіткам праўдзівай, але ў самае неба, каб адтуль заступацца за нас у прысутнасьці Бога,</verse>
				<verse number="25">ды не па тое, каб меў часта ахвяроўвацца як першасьвятар, які што год уваходзіць у Сьвятое з Сьвятых з чужой крывёю,</verse>
				<verse number="26">інакш цярпеў бы там многа разоў ад заснаваньня сьвету. А вось Ён раз аб’явіўся ў гэты час перад канцом сьвету дзеля зьнішчэньня грахоў праз ахвяраваньне самога сябе.</verse>
				<verse number="27">І як ўстаноўлена людзям раз памерці, а пасьля — суд,</verse>
				<verse number="28">так і Хрыстос адзін раз быў ахвяраваны дзеля зьнішчэньня грахоў многіх, а другі раз зьявіцца бяз грэху дзеля збаўленьня тых, якія Яго чакаюць.</verse>
			</chapter>
			<chapter number="10">
				<verse number="1">Закон, маючы цень будучых даброцьцяў, а не саму рэчаіснасьць, аднымі і тымі самымі ахвярамі, што год усьцяж складанымі, ніколі ня можа ўдасканаліць тых, каторыя прыступаюцца (з імі).</verse>
				<verse number="2">Інакш перасталі б іх складаць, таму што служыцелі, раз ачышчаныя, ня мелі б ужо сьвядомасьці грэху.</verse>
				<verse number="3">Аднак прыпамінаньне грэху што год усё ж застаецца.</verse>
				<verse number="4">Немагчыма бо крывёй валоў і казлоў ачысьціцца ад грахоў.</verse>
				<verse number="5">Таму, прыходзячы на сьвет, кажа (Хрыстос): “Ахвяры і дару не захацеў Ты, але цела Мне прыгатаваў.</verse>
				<verse number="6">Цэлапаленьні і ахвяры за грэх не падабаюцца Табе.</verse>
				<verse number="7">Тады сказаў Я: Вось іду, на пачатку кнігі напісана пра Мяне, каб выканаць, Божа, волю Тваю”.</verse>
				<verse number="8">Сказаўшы раней: “Ахвяраў і дароў, цэлапаленьняў і ахвяраў за грэх не захацеў Ты, і не падабаюцца яны Табе”, хоць і складаюцца паводле закону,</verse>
				<verse number="9">потым сказаў: “Вось іду, каб выканаць, Божа, волю Тваю”. Касуе першае і ўстанаўляе другое.</verse>
				<verse number="10">На моцы той волі асьвечаны мы назаўсёды праз ахвяру цела Езуса Хрыста.</verse>
				<verse number="11">І кожны сьвятар штодзень служыць і часта ахвяроўвае тыя самыя ахвяры, якія ніяк ня могуць ачысьціць ад грахоў.</verse>
				<verse number="12">Ён жа, склаўшы адну ахвяру за грахі, навек сядзіць праваруч Бога,</verse>
				<verse number="13">чакаючы, аж пакуль у канцы ворагі Ягоныя будуць паложаны да падножжа ног Ягоных.</verse>
				<verse number="14">Вось Ён адной ахвяраю ўдасканаліў на вякі тых, якія асьвечаны.</verse>
				<verse number="15">Сьведчыць нам аб гэтым і Дух Сьвяты, бо сказана:</verse>
				<verse number="16">“Такі вось запавет, які заключу з імі ў гэтых днях, — кажа Госпад, — даючы законы Мае ў іхнія сэрцы, і ў розумы іхнія ўпішу іх,</verse>
				<verse number="17">ды грахоў і беззаконіяў іхніх ужо ўспамінаць ня буду”.</verse>
				<verse number="18">А дзе адпушчэньне (грахоў), там ужо больш ня трэба ахвяры за грэх.</verse>
				<verse number="19">Дык маючы тады, браты, пэўнасьць ўвайсьці ў (месца) Сьвятое праз кроў Езуса,</verse>
				<verse number="20">які даў нам шлях новы і жывы праз заслону, гэта значыць цела сваё,</verse>
				<verse number="21">і маючы вялікага Першасьвятара над домам Божым,</verse>
				<verse number="22">прыступайма са шчырым сэрцам, у поўні веры, ачысьціўшы сэрцы ад усякай сьвядомасьці ліхой і з абмытым чыстаю вадою целам.</verse>
				<verse number="23">Трымаймася непарушна надзеі, якую вызнаем, бо верны ёсьць Той, які нам даў абяцаньне;</verse>
				<verse number="24">і зважайма адзін на аднаго, ажыўляючы любоў і ахвоту да добрых учынкаў.</verse>
				<verse number="25">Не прапускайма нашых супольных сабраньняў, як сталася звычкай некаторых, але пацяшаймася, і тым больш, чым больш бачым надыходзячы дзень.</verse>
				<verse number="26">Калі бо мы дабраахвотна грашым, маючы пазнаньне праўды, дык няма ўжо ахвяры за грэх,</verse>
				<verse number="27">але толькі нейкае страшнае чаканьне суду і жар агню, які павінен будзе паліць супраціўнікаў.</verse>
				<verse number="28">Хто не падпарадкоўваецца Закону Майсея, таго без ніякага міласэрдзя караюць сьмерцю пры двух або трох сьведках.</verse>
				<verse number="29">Падумайце самі, як шмат страшнейшых караў варты той, які Сына Божага патаптаў ці кроў запавету, якой быў асьвечаны, за звычайную лічыў, або Духа ласкі зьняважыў?</verse>
				<verse number="30">Мы бо ведаем Таго, хто сказаў: “Мне помста, і Я дам адплату”, або зноў: “Сам Госпад будзе судзіць свой народ”.</verse>
				<verse number="31">Страшна папасьці ў рукі Бога жывога.</verse>
				<verse number="32">Прыпомніце мінулыя дні, у якіх вы, прасьвечаныя, перанесьлі вялікі навал пакутаў,</verse>
				<verse number="33">іншы раз самі стаўшыся відовішчамі зьняваг і цярпеньняў, або іншы раз быўшы сучасьнікамі падобнае перажываючых.</verse>
				<verse number="34">Бо пакутвалі вы разам з увязьненымі, і з радасьцю прынялі вы рабунак вашай маёмасьці, ведаючы, што маеце багацьце лепшае, трывалае.</verse>
				<verse number="35">Дык не пакідайце спадзяваньня вашага, якое дасьць вялікую ўзнагароду.</verse>
				<verse number="36">Мейце цярплівасьць, каб, спаўняючы волю Божую, дачакаліся абяцаньня.</verse>
				<verse number="37">Яшчэ вось крыху, крыху, і прыйдзе Той, які павінен прыйсьці, і не замарудзіць.</verse>
				<verse number="38">Бо справядлівы верай жыве; калі б хто хістаўся, не спадабаўся б душы Маёй.</verse>
				<verse number="39">Мы ж не зьяўляемся адступнікамі на сваю загубу, але веручымі на збаўленьне душы.</verse>
			</chapter>
			<chapter number="11">
				<verse number="1">Вера — гэта зарука чаканага і пэўнасьць у рэчах, якіх ня бачым.</verse>
				<verse number="2">Дзякуючы веры продкі атрымалі сьведчаньне.</verse>
				<verse number="3">Вераю пазнаём, што Словам Божым наладжаны вякі, каб з нябачных паўсталі рэчы, якія мы бачым.</verse>
				<verse number="4">Праз веру Абель прынёс Богу лепшую ахвяру, чым Каін, праз што атрымаў сьведчаньне, што ён справядлівы. Бог бо засьведчыў пра яго дары, і хоць ён памёр, верай дагэтуль гаворыць.</verse>
				<verse number="5">Вераю Генох перанесены быў, каб ня бачыў сьмерці, і не знайшлі яго, бо забраў яго Бог; бо перад узяцьцем меў сьведчаньне, што ён мілы Богу.</verse>
				<verse number="6">А бяз веры немагчыма падабацца (Богу). Бо трэба верыць, шукаючы Бога, што Ён ёсьць і шукаючым Яго дае нагароду.</verse>
				<verse number="7">Вераю атрымаў Ной аб’яўленьне аб тым, чаго яшчэ ня бачана, і з боязьні пабудаваў каўчэг на выратаваньне сям’і сваёй. Вераю асудзіў ён сьвет і праз веру стаўся ўдзельнікам справядлівасьці, якая верай здабываецца.</verse>
				<verse number="8">Вераю пакліканы Абрагам паслухаўся пайсьці ў месца, якое павінен быў атрымаць у спадчыну, і выйшаў, ня ведаючы, куды ідзе.</verse>
				<verse number="9">Вераю асеў ён у Зямлі Абяцанай, як у чужой, у палатках пражываючы з Ізаакам і Якубам, са спадкаемцамі таго ж самага абяцаньня.</verse>
				<verse number="10">Спадзяваўся бо на горад, які мае моцныя фундаманты, будаўнічы якога і творца — Бог.</verse>
				<verse number="11">Вераю тая самая Сара, бясплодная, ня гледзячы на ўзрост, атрымала моц на пачацьце патомка, бо паверыла, што верны Той, які даў абяцаньне.</verse>
				<verse number="12">Дзеля таго і ад аднаго кволага чалавека, і амярцьвелага, нарадзілася шмат, як зорак на небе і як пяску незлічонага на беразе мора.</verse>
				<verse number="13">Усе тыя памерлі ў веры, не атрымаўшы таго, што ім было абяцана, толькі здалёк аглядаючы тое абяцанае, вітаючы і вызнаючы, што на зямлі яны толькі вандроўнікі і госьці.</verse>
				<verse number="14">Бо каторыя так кажуць, паказваюць, што шукаюць праўдзівай бацькаўшчыны.</verse>
				<verse number="15">Калі ж бы тую ўспаміналі, з якой выйшлі, знайшлі б магчымасьць у яе вярнуцца.</verse>
				<verse number="16">Але яны тужаць па лепшай, гэта значыць па нябеснай. Вось таму Бог не саромеецца называць сябе іх Богам, бо падрыхтаваў ім горад.</verse>
				<verse number="17">Вераю ахвяраваў Абрагам Ізаака, выстаўлены на спробу, і то адзінага сына склаў у ахвяру, хаця ён і атрымаў абяцаньне,</verse>
				<verse number="18">і яму было сказана: “Ад Ізаака будзе названа тваё патомства”.</verse>
				<verse number="19">Верыў жа ён, што і памёршага можа Бог уваскрасіць; дзеля таго дастаў яго (назад) як сымбаль.</verse>
				<verse number="20">Вераю ў будучае пабагаславіў Ізаак Якуба і Эзава.</verse>
				<verse number="21">Вераю Якуб, паміраючы, пабагаславіў кожнага з сыноў Язэпа і пакланіўся перад верхам кія свайго.</verse>
				<verse number="22">Вераю Язэп, паміраючы, успомніў аб выхадзе сыноў Ізраэля і даў даручэньне адносна сваіх касьцей.</verse>
				<verse number="23">Вераю Майсей быў укрываны бацькамі сваімі на працягу трох месяцаў ад свайго нараджэньня, бо бачылі, што прыгожае ёсьць дзіцятка, і не спалохаліся загаду фараона.</verse>
				<verse number="24">Вырасшы, Маісей вераю запярэчыў, што ён — сын дачкі фараона,</verse>
				<verse number="25">лепш выбіраючы перасьледаваньне разам з народам Божым, чым мець часовую прыемнасьць грэху.</verse>
				<verse number="26">Лічыў бо за большае багацьце зьнявагі Хрыстовыя, чым скарбы Эгіпецкія, бо памятаў аб узнагародзе.</verse>
				<verse number="27">Вераю пакінуў ён Эгіпет, не збаяўшыся злосьці фараонскае; вытрываў, як быццам бачачы Нябачнага.</verse>
				<verse number="28">Вераю справіў Пасху і апырскваньне крывёй, каб не крануўся іх той, які пазабіваў усё першароднае.</verse>
				<verse number="29">Вераю перайшлі яны Чырвонае Мора, як быццам па сухой зямлі, калі ж спрабавалі гэта зрабіць Эгіпцяне, патапіліся.</verse>
				<verse number="30">Вераю паразвальваліся муры Ерыхона, калі абыходзілі іх вакол сем дзён.</verse>
				<verse number="31">Вераю блудніца Рагаб не прапала разам з няверучымі, бо гасьцінна прыняла выведчыкаў.</verse>
				<verse number="32">Ды што яшчэ маю сказаць? Не хапіла б часу расказваць пра Гедэона, Барака, Самсона, Ефтэ, Давіда, Самуэля і прарокаў,</verse>
				<verse number="33">якія вераю перамагалі каралеўствы, аказвалі справядлівасьць, атрымоўвалі абяцаньні, закрывалі ляпы львам,</verse>
				<verse number="34">тушылі полымя агню, усьцерагаліся сьмерці ад мяча, ачуньвалі ад немачы, былі стойкімі ў баях, змушаючы ўцякаць дружыны ворагаў.</verse>
				<verse number="35">(Праз іх) жонкі атрымлівалі сваіх памёршых уваскросшымі. Іншыя былі замучаны, не прыняўшы асвабаджэньня, каб атрымаць лепшае ўваскрасеньне;</verse>
				<verse number="36">іншыя ж нацярпеліся зьдзекаў і біцьця і ды яшчэ кайданаў ды вастрогаў,</verse>
				<verse number="37">каменавалі іх і рэзалі, гінулі яны ад мяча, туляліся ў авечых і казьліных скурах, жылі ў горы, нястачах і прыгнёце.</verse>
				<verse number="38">Не варты быў іх сьвет, блукаліся па пустынях, па гарах, у пячорах і шчылінах зямлі.</verse>
				<verse number="39">І ўсе гэтыя, атрымаўшы сьведчаньне праз веру, не атрымалі абяцаньня,</verse>
				<verse number="40">дзеля таго, што Бог прадбачыў для нас нешта лепшае, каб яны не бяз нас дасягнулі дасканаласьці.</verse>
			</chapter>
			<chapter number="12">
				<verse number="1">Дзеля таго і мы, маючы вакол сябе такое мноства сьведкаў, адкінуўшы ўсякі цяжар і блутаючы нас грэх, будзем цярпліва бегчы ў вызначаным нам змаганьні,</verse>
				<verse number="2">гледзячы на пачынальніка і ажывіцеля, крыніцу і завяршыцеля веры, Езуса, які замест радасьці, што была перад Ім, перанёс крыж, ня гледзячы на ганьбу (яго), і сеў праваруч трону Божага.</verse>
				<verse number="3">Разважце тады пра Яго, які з боку грэшнікаў перанёс такую страшную нянавісьць адносна сябе, каб і вы не аслабелі, калі вам сілы душы ня стане.</verse>
				<verse number="4">Вы яшчэ не да крыві ваявалі, змагаючыся супраць грэху,</verse>
				<verse number="5">і забыліся аб перасьцярозе, якую вам, як дзецям, напамінае, кажучы: “Сыне мой, ня грэбуй карай Госпада, ня падай духам, калі Ён цябе выпрабоўвае;</verse>
				<verse number="6">каго бо Госпад любіць, таго і карае, ды б’е кожнага сына, якога прыймае”.</verse>
				<verse number="7">Калі вы церпіце кары, дык Бог абыходзіцца з вамі як з сынамі. Які ж бо гэта быў сын, каб яго бацька не навучаў?</verse>
				<verse number="8">Але калі вы будзеце без пакараньня, удзельнікамі якога сталіся ўсе, то гэта значыць, што не сыны вы, а байструкі.</verse>
				<verse number="9">Адсюль, калі мы бацькоў цела нашага мелі, якія нас вучылі, і шанавалі іх, дык ці ня шмат больш павінны мы падпарадкоўвацца Айцу духаў і жыць.</verse>
				<verse number="10">І тыя навучалі нас, як самі бачылі, на кароткі час, Той жа робіць для дабра нашага, каб зрабіць нас удзельнікамі сваёй сьвятасьці.</verse>
				<verse number="11">Усякае пакараньне цяпер падаецца ня радасьцю, а сумам, але пасьля павучаным дасьць добры плод справядлівасьці.</verse>
				<verse number="12">Дзеля таго выпрастуйце апушчаныя рукі і самлелыя калені</verse>
				<verse number="13">і простыя рабіце крокі нагамі вашымі, каб хто кульгавы ня зьбіўся з дарогі, а лепш паздаравеў.</verse>
				<verse number="14">Будзьце ў згодзе з усімі і ўсьвячайцеся, без гэтага бо ніхто ня ўбачыць Бога.</verse>
				<verse number="15">Пільнуйцеся, каб не згубіў хто ласкі Божай, каб які горкі корань, вырасшы ўверх, не заглушыў яе, і праз гэта каб не спракудзіліся многія,</verse>
				<verse number="16">каб ня стаў хто распусьнікам або легкадумным, як той Эзаў, які за адну страву выракся свайго перашародзтва.</verse>
				<verse number="17">Бо ведаеце, што пасьля, жадаючы атрымаць багаславенства, быў адхілены, бо не знайшоў месца навярненьня, хоць і шукаў яго са сьлязамі.</verse>
				<verse number="18">Бо вы не прыступіліся да гары дакранальнай і палаючага агню, і шалеючага ветру ды туману і буры</verse>
				<verse number="19">і гуку трубы і гоману словаў, ад якога чуўшыя, прасіліся, каб не гаварылася да іх слова.</verse>
				<verse number="20">Бо ня вытрымалі таго, што ім загадана было: “Нават калі жывёла дакранецца да гары, будзе ўкаменаваная”.</verse>
				<verse number="21">І так страшным было тое, што бачылі, што Майсей сказаў: “Перапалоханы я і дрыжу”.</verse>
				<verse number="22">Але вы прыступіліся да гары Сыёну і горада Бога жывога, нябеснага Ерузаліму і безьлічы анёлаў, да зграмаджэньня</verse>
				<verse number="23">і да царквы першародных, якія запісаны ў небе, і да Бога, Суддзі ўсіх, і да духаў справядлівых, што дасягнулі дасканаласьці,</verse>
				<verse number="24">і да Пасярэдніка Новага Запавету, Езуса, да крыві акрапленьня што мацней, чым кроў Абля прамаўляе.</verse>
				<verse number="25">Глядзіце, не адвярніцеся ад Таго, хто гаворыць. Калі бо тыя не пазбегнулі кары, адвярнуўшыся ад Таго, які гаварыў на зямлі, то тым больш мы, калі адвернемся ад Таго, які да нас з неба гаворыць.</verse>
				<verse number="26">Голас Ягоны страсянуў тады зямлёю, а цяпер прыракае, кажучы: “Яшчэ раз страсяну ня толькі зямлёю, але і небам”.</verse>
				<verse number="27">Што кажа “яшчэ раз”, дык абвяшчае зьмяненьне зьменных рэчаў, каб засталіся толькі тыя, што не зьмяняюцца.</verse>
				<verse number="28">Дык вось, каб атрымаць каралеўства непарушнае, стараймася жыць у ласцы, праз якую, падабаючыся Богу, будзем служыць Яму са страхам і пашанаю.</verse>
				<verse number="29">Бо Бог наш — гэта агонь паглынаючы.</verse>
			</chapter>
			<chapter number="13">
				<verse number="1">Няхай трывае між вамі братняя любоў.</verse>
				<verse number="2">Не забывайцеся пра гасьціннасьць, бо дзякуючы ёй некаторыя, ня ведаючы, анёлам аказалі гасьціннасьць.</verse>
				<verse number="3">Памятайце пра вязьняў, як быццам і вы разам з імі былі зьняволенымі, і пра знаходзячыхся ў бедах, бо і вы самі маеце цела.</verse>
				<verse number="4">Няхай у ва ўсіх будзе ў пашане сужэнства і сужыцьцё беззаганнае, бо распусьнікаў і чужаложнікаў судзіць будзе Бог.</verse>
				<verse number="5">Жывіце без сквапнасьці (на грошы); будзьце задаволенымі тым, што маеце. Ён бо сказаў: “Не адхінуся ад цябе і ня кіну цябе”.</verse>
				<verse number="6">Дык трэба, каб з даверам казалі: “Госпад — Успаможца мой, не збаюся, бо што зробіць мне чалавек?”</verse>
				<verse number="7">Памятайце пра настаўнікаў вашых, якія абвяшчалі вам Слова Божае і, сочачы за ходам іхняга жыцьця, будзьце іхнімі пераймальнікамі ў веры.</verse>
				<verse number="8">Езус Хрыстос той самы ўчора, сёньня і на векі.</verse>
				<verse number="9">Не дайцеся зьвесці рознымі чужымі вучэньнямі. Найлепш бо мацаваць сэрца ласкаю, а ня ежаю, якая не дапамагла тым, што ганяюцца за ёю.</verse>
				<verse number="10">Маем аўтар, з якога ня маюць права есьці тыя, што паслугоўваюць у скініі.</verse>
				<verse number="11">Целы бо тых жывёлін, кроў якіх за грахі прыносіцца першасьвятаром у (месца) Сьвятое, паляцца за табарам.</verse>
				<verse number="12">Таму і Езус, каб усьвяціць народ сваёй крывёй, быў замучаны за брамаю (гораду).</verse>
				<verse number="13">Дык выйдзьма і мы да Яго з табару, пераносячы разам з Ім зьдзекі,</verse>
				<verse number="14">бо ня маем тут трывалага гораду, але шукаем будучага.</verse>
				<verse number="15">Дык праз Яго заўсёды складайма ахвяру хвалы Богу, гэта значыць плод вуснаў, праслаўляючых Ягонае імя.</verse>
				<verse number="16">Не забудзьцеся пра дабрадзейнасьць і супольнасць, такія бо ахвяры мілыя Богу.</verse>
				<verse number="17">Слухайце настаўнікаў вашых і падпарадкоўвайцеся ім, а бо яны чуваюць над душамі вашымі, за якія павінны разрахавацца (перад Богам). Дык няхай яны гэта з радасьцю выконваюць, а не са стогнамі, бо гэта не на карысьць вам.</verse>
				<verse number="18">Маліцеся за нас, бо ўпэўненыя мы ў тым, што маем чыстае сумленьне, жадаючы добра ў-ва ўсім паступаць.</verse>
				<verse number="19">Асабліва прашу вас прычыніцца да таго, каб чым хутчэй мог я вярнуцца да вас.</verse>
				<verse number="20">Бог жа супакою, які падняў з памёршых вялікага Пастыра авечак ў крыві вечнага Запавету, Госпада нашага Езуса,</verse>
				<verse number="21">хай пакіруе вас да ўсякага дабра, каб спаўнялі вы Яго волю, выковаючы ў нас усё, што Яму падабаецца, праз Езуса Хрыста, якому хвала на вякі вечныя. Амэн.</verse>
				<verse number="22">Прашу ж вас, браты, прыміце слова заахвоты, бо толькі трохі напісаў я вам.</verse>
				<verse number="23">Ведайце, што брат наш Цімафей выпушчаны; з ім разам, калі хутка прыбудзе, пабачу вас.</verse>
				<verse number="24">Прывітайце ўсіх вашых настаўнікаў і ўсіх сьвятых. Перасылаюць вам паклон браты з Італіі.</verse>
				<verse number="25">Ласка з вамі ўсімі.</verse>
			</chapter>
		</book>
		<book number="59">
			<chapter number="1">
				<verse number="1">Якуб, слуга Бога і Госпада Езуса Хрыста, вітае дванаццаць пакаленьняў, што ў расьцярушаньні.</verse>
				<verse number="2">Браты мае! Уважайце сабе за вялікую радасьць, калі вас трывожаць розныя спакусы.</verse>
				<verse number="3">Ведайце, што выпрабаваньне веры вашай выклікае цярплівасьць.</verse>
				<verse number="4">Цярплівасьць жа вядзе да чыну дасканалага, каб вы былі дасканалымі ды беззаганнымі, без ніякіх недахопаў.</verse>
				<verse number="5">Калі ж каму не хапае мудрасьці, хай просіць яе ў Бога, Які дае ўсім шчодра без дакораў, і дасьць яму.</verse>
				<verse number="6">Хай жа ён просіць з вераю, ані крыху не сумняваючыся, бо хто сумняваецца, той падобны да марской хвалі, якую вецер падымае і ганяе.</verse>
				<verse number="7">Хай гэткі чалавек не спадзяецца атрымаць што-колечы ад Госпада,</verse>
				<verse number="8">бо ён — чалавек двудушны ды нетрывалы на ўсіх сваіх шляхах.</verse>
				<verse number="9">Хай пакорны брат ганарыцца са свайго падвышэньня,</verse>
				<verse number="10">а багаты — са свайго паніжэньня, бо праміне, як краска палявая.</verse>
				<verse number="11">Бо ўзыйшло ўпальнае сонца і высушыла траву, ды завяла разам краска, і счэз прыгожы выгляд. Так і багаты змарнее на шляхах сваіх.</verse>
				<verse number="12">Шчасьлівы чалавек, які выстаіць у спакусе, бо па выпрабаваньні атрымае вянок жыцьця, абяцаны Богам тым, што любяць Яго.</verse>
				<verse number="13">Хай ніхто спакушаны ня кажа, што Бог яго спакушае, бо Бог не дазнае спакусы зла, ды нікога не спакушае.</verse>
				<verse number="14">Зводзіць кожнага сваё пажаданьне ды яго прывабнасьць.</verse>
				<verse number="15">А пажаданьне, пачаўшы, спрычыняе грэх, а дапушчаны грэх спрычыняе сьмерць.</verse>
				<verse number="16">Не дапушчайцеся грэху, браты мае найдаражэйшыя!</verse>
				<verse number="17">Усякае дабро, што нам даецца, ды ўсякі дар дасканалы з гары ад Айца сьвятла зыходзіць, у каторага няма перамены ані ценю зьменнасьці.</verse>
				<verse number="18">Нарадзіў нас словам праўды з уласнай волі, каб былі мы першакамі Ягоных тварэньняў.</verse>
				<verse number="19">Ведайце, браты мае дарагія: хай кожны чалавек будзе хуткі слухаць, а павольны да гутаркі ды няскоры да злосьці.</verse>
				<verse number="20">Бо злосьць чалавека не спрычыняецца да справядлівасьці Божай.</verse>
				<verse number="21">Дык адкіньце ўсякі бруд і лішнюю злосьць, і з пакораю прыймайце засеянае ў вас слова, каторае можа збавіць душы вашыя.</verse>
				<verse number="22">Будзьце выканаўцамі слова, а ня толькі слухачамі, якія саміх сябе ашукваюць.</verse>
				<verse number="23">Бо калі хто толькі слухае слова, а не спаўняе яго, ён падобны да чалавека, які аглядае ўласны воблік свой у люстэрку;</verse>
				<verse number="24">бо ён паглядзеў на сябе, адыйшоўся і зараз забыўся, якім ён быў.</verse>
				<verse number="25">Хто ж спазнае дасканалы закон свабоды і вытрывае ў ім, той станецца не забываючым слухачом, але выканаўцам чыну, і шчасьлівы будзе ў сваёй дзейнасьці.</verse>
				<verse number="26">Калі хто думае, што ён пабожны, а не трымае языка свайго, ашукваючы сэрца сваё, таго пабожнасьць пустая.</verse>
				<verse number="27">Пабожнасьць праўдзівая і беззаганная перад Богам і Айцом вось якая: апекавацца сіротамі і ўдовамі, памагаючы ў іхніх бедах ды беззаганным усьцерагчыся ад гэтага сьвету.</verse>
			</chapter>
			<chapter number="2">
				<verse number="1">Браты мае! У веры вашай у Госпада нашага Езуса Хрыста праслаўленага не аглядайцеся на асобу.</verse>
				<verse number="2">Бо калі б на вашае сабраньне прыйшоў чалавек з залатым пярсьцёнкам, багата адзеты, ды прыйшоў таксама чалавек бедны ў брудным адзеньні,</verse>
				<verse number="3">дык ці вы не зьвярнулі б ўвагі на таго, пышна адзетага, і ці не сказалі б: “Сядзь тут на выгодным месцы”, а беднаму пэўна сказалі б: “Ты пастой там, або сядзь каля маіх ног”.</verse>
				<verse number="4">Дык ці вы ня судзіце ў сабе і ці ня робіцеся суддзямі з нягоднымі думкамі?</verse>
				<verse number="5">Паслухайце, браты мае ўмілаваныяя! Ці ня выбраў Бог бедных гэтага сьвету на багатых вераю і на спадкаемцаў Каралеўства, якое абяцаў тым, што любяць Яго?</verse>
				<verse number="6">Вы ж зьняважылі беднага. Ці не багатыя зьдзекуюцца над вамі, і ці не яны цягаюць вас па судах?</verse>
				<verse number="7">Ці ж не яны блюзьняць на добрае імя, якое прызвана над вамі?</verse>
				<verse number="8">Дык калі выпаўняеце каралеўскі закон паводле Пісаньня: “Любі бліжняга свайго як самога сябе,” — добра робіце.</verse>
				<verse number="9">Калі ж аглядаецеся на асобы, дапускаецеся грэху і будзеце асуджаныя законам як злачынцы.</verse>
				<verse number="10">Хоць бы хто споўніў увесь закон, а парушыў толькі адно прыказаньне, становіцца ў-ва ўсім вінаватым.</verse>
				<verse number="11">Бо Той, хто сказаў: “Не чужалож”, сказаў таксама: “Не забівай”. Дык калі не чужаложыш, але забіваеш, становішся парушальнікам закону.</verse>
				<verse number="12">Гаварыце і рабіце так, як людзі, каторыя будуць суджаны па закону свабоды.</verse>
				<verse number="13">Таму, хто не аказаў міласэрдзя, будзе суд без міласэрдзя, бо міласэрдзе вышэй суду.</verse>
				<verse number="14">Што за карысьць, браты мае, каб хто казаў, што мае веру, але ўчынкаў ня меў бы? Ці такая вера збавіць яго?</verse>
				<verse number="15">Калі брат або сястра ня маюць у што адзецца ды ня маюць на штодзень хлеба,</verse>
				<verse number="16">а нехта з вас скажа ім: “Ідзеце ў супакоі, грэйцеся і ешце”, ды ня дасьць ім таго, што неабходнае целу, што за карысьць?</verse>
				<verse number="17">Так і вера, калі ня мае ўчынкаў, сама па сабе мёртвая.</verse>
				<verse number="18">Можа скажа хто: “Ты маеш веру, а я — учынкі”. Пакажы ты мне веру тваю без учынкаў, а я пакажу табе маю веру са сваіх учынкаў.</verse>
				<verse number="19">Ты верыш, што адзін ёсьць Бог? Добра робіш, але і дэманы вераць і дрыжаць!</verse>
				<verse number="20">Хочаш ведаць, нікчэмны чалавеча, што вера без учынкаў бясплодная?</verse>
				<verse number="21">Ці ж не з учынкаў апраўдаўся бацька наш Абрагам, калі склаў у ахвяру на аўтары сына свайго Ізаака?</verse>
				<verse number="22">Бачыш, што вера супрацоўнічала з яго ўчынкамі, ды вера праз учынкі сталася дасканалай.</verse>
				<verse number="23">І збылося Пісаньне, дзе сказана: “Паверыў Абрагам Богу, і залічана гэта яму за заслугу”, і таму названы ён сябрам Божым.</verse>
				<verse number="24">Бачыце, што ўчынкі апраўдваюць чалавека, але не сама вера.</verse>
				<verse number="25">Падобна і распусьніца Рагаб ці не з учынкаў была апраўдана, прыймаючы пасланцаў ды іншай дарогай іх адпраўляючы?</verse>
				<verse number="26">Як бо цела бяз духа мёртвае, так і вера без учынкаў мёртвая.</verse>
			</chapter>
			<chapter number="3">
				<verse number="1">Хай з вас многія ня квапяцца быць настаўнікамі, браты мае, бо тым цяжэйшы, ведайце, атрымаем прысуд.</verse>
				<verse number="2">Бо ўсе мы шмат у чым грашым. Калі хто словам не грашыць, той дасканалы чалавек, які можа таксама авалодаць усім целам сваім.</verse>
				<verse number="3">Калі акелзаваем коні, каб слухаліся нас, то кіруем усім іхнім целам.</verse>
				<verse number="4">Вось і караблі, хоць такія вялікія, і магутныя вятры іх носяць, а кіруюцца маленькім стырном туды, куды корнік захоча.</verse>
				<verse number="5">Так і язык, хоць малая частка цела, вялікую ролю мае. Вось малы агеньчык вялікі лес падпальвае.</verse>
				<verse number="6">І язык — гэта агонь, прычына ўсякай злачыннасьці. Язык так зьмешчаны паміж усіх нашых членаў, што апаганьвае ўсё цела, ды, сам запалены пякельным агнём, запальвае ўсё кругом.</verse>
				<verse number="7">Усе вось гатункі зьвяроў і птушак, гадаў ды марскіх жывёлінаў утаймоўваюцца; і сапраўды ўтаймаваныя чалавекам.</verse>
				<verse number="8">Языка ж ніводзін чалавек ня можа ўтаймаваць; гэта — разбураючае зло, поўнае сьмяротнай атруты.</verse>
				<verse number="9">Ім багаславім Госпада і Айца, ды ім жа праклінаем людзей, створаных на падабенства Божае.</verse>
				<verse number="10">З тых самых вуснаў выходзіць багаславенства і праклён. Не павінна так быць, браты мае!</verse>
				<verse number="11">Ці ж з таго самага жарала можа выцякаць вада салодкая і горкая?</verse>
				<verse number="12">Ці ж можа, браты мае, дрэва фіговае радзіць аліўкі, або вінаградны ўшчэп — фігі? Ня можа салоная крыніца даваць салодкую ваду.</verse>
				<verse number="13">Хто з-паміж вас мудры і разважлівы? Хай пакажа гэта на справе добрымі паводзінамі і мудрай лагоднасьцю.</verse>
				<verse number="14">Калі ж у сэрцах вашых адчуваеце горкую зайздрасьць і калатлівасьць, дык не хваліцеся і не хлусіце насупраць праўдзе.</verse>
				<verse number="15">Гэта мудрасьць не з гары зыходзячая, але зямная, жывёльная, шатанская.</verse>
				<verse number="16">Дзе бо зайздрасьць і звадкі, там бязладьдзе ды ўсякая злачыннасьць.</verse>
				<verse number="17">А мудрасьць, што з гары, перад усім чыстая, пасьля мірная, сьціплая, уступлівая, поўная міласэрдзя і добрых пладоў, бесстаронная ды некрывадушная.</verse>
				<verse number="18">Плод жа справядлівасьці ў супакоі сеецца тымі, што робяць мір.</verse>
			</chapter>
			<chapter number="4">
				<verse number="1">З чаго ўзьнікаюць войны ды скуль звадкі паміж вамі? Ня скуль інакш, як з пажаданьняў вашых, што ўздымаюцца ў членах вашых.</verse>
				<verse number="2">Жадаеце і ня маеце; забіваеце і зайздросьціце, і ня можаце здабыць; вадзіцеся ды б’іцёся. Ня маеце, бо ня просіце,</verse>
				<verse number="3">просіце і не атрымоўваеце, бо блага просіце, імкнучыся толькі задаволіць свае пажаданьні.</verse>
				<verse number="4">Чужаложнікі, ці вы ня ведаеце, што сяброўства з гэтым сьветам ёсьць варожасьць Богу? Дык хто хацеў бы стацца прыяцелем гэтага сьвету, той робіцца непрыяцелем Бога.</verse>
				<verse number="5">Можа ўважаеце, што дарма Пісаньне кажа: “Зайздросна любіць Дух, які пражывае ў нас”?</verse>
				<verse number="6">Дык большую дае ласку паводле таго, як сказана: “Бог працівіцца пыхлівым, а пакорным ласку дае”.</verse>
				<verse number="7">Дык пакарыцеся Богу; а супраціўцеся д’яблу, і ён уцячэ ад вас.</verse>
				<verse number="8">Туліцеся да Бога, і Ён прытуліць вас. Ачысьціце рукі, грэшнікі, усьвяціце сэрцы, крывадушнікі.</verse>
				<verse number="9">Кайцеся, плачце і сумуйце: хай сьмех ваш абернецца ў жалобу, а радасьць — у жаль.</verse>
				<verse number="10">Спакарыцеся перад Госпадам, і Ён падыме вас.</verse>
				<verse number="11">Браты, не ачарняйце адзін аднаго. Хто ачарняе брата свайго або асуджае брата свайго, той парушае закон ды асуджае закон. А калі ты асуджаеш закон, дык ты не выпаўніцель закону, але суддзя.</verse>
				<verse number="12">Адзін жа Законадаўца і Суддзя, які можа збавіць або загубіць. А ты хто такі, што судзіш бліжняга?</verse>
				<verse number="13">Вы, што кажаце цяпер: “Сёньня або заўтра пойдзем у той ці іншы горад і пражывём там год, зоймемся гандлем ды заробім”,</verse>
				<verse number="14">ці вы ведаеце, што будзе заўтра з жыцьцём вашым? Вы бо пара, што на хвіліну зьяўляецца, а потым прападае.</verse>
				<verse number="15">Таму кажыце: “Калі Госпад захоча, буду жыць і рабіць тое ці іншае”.</verse>
				<verse number="16">Вы цяпер пахваляецеся ў сваёй пыхлівасьці. Кожнае такое пустахвальства ліхое.</verse>
				<verse number="17">Таму той, хто можа рабіць дабро, і ня робіць, грашыць.</verse>
			</chapter>
			<chapter number="5">
				<verse number="1">Дык жа цяпер, багацеі, плачце і галасіце ў горы, якое надыходзіць на вас.</verse>
				<verse number="2">Багацьці вашы збутвелі, адзеньні вашыя моль стачыла,</verse>
				<verse number="3">золата вашае і серабро паржавела, ды іржа іхняя будзе сьведчаньнем супраць вас і як агонь, будзе нішчыць целы вашыя. Узбагаціліся вы на апошнія дні.</verse>
				<verse number="4">Вось жа галосіць заробак работнікаў, што жалі палі вашыя, каторы вы затрымалі і лямант жанцоў дайшоў да вушэй Госпада Магуцьцяў.</verse>
				<verse number="5">Балявалі вы на зямлі ды жылі ў распусьце, напасьвілі сэрцы вашыя на дзень забойства.</verse>
				<verse number="6">Засудзілі і забілі вы Справядлівага; Ён не працівіўся вам.</verse>
				<verse number="7">Дык будзьце цярплівымі, браты, аж да прыйсьця Госпада. Як зямляроб, спадзяючыся дарагога плёну зямлі, цярпліва чакае, пакуль ня зыйдзе раньні і позьні дождж,</verse>
				<verse number="8">гэтак і вы будзьце цярплівымі і ўмацоўвайце сэрцы вашыя, бо набліжаецца прыход Госпадаў.</verse>
				<verse number="9">Не наракайце, браты, адзін на другога, каб не былі асуджаны, бо ўжо ля дзьвярэй стаіць Судьдзя.</verse>
				<verse number="10">За прыклад, браты, вазьміце стойкасьць і цярплівасьць прарокаў, каторыя прамаўлялі ў імя Госпада.</verse>
				<verse number="11">Вось жа называем шчасьлівымі тых, што вытрывалі. Вы чулі пра цярплівасьць Гіёба ды бачылі канец яго ад Госпада, бо Госпад вельмі літасьцівы і міласэрны.</verse>
				<verse number="12">Перад усім, браты мае, не прысягайце ані на неба, ані на зямлю, ані якой іншай прысягай, але няхай будзе ў вас: “так” — “так”, і “не” — “не”, каб не папасьці пад суд.</verse>
				<verse number="13">Смуткуе хто з вас? Хай моліцца. Радуецца хто? Хай псальмы сьпявае.</verse>
				<verse number="14">Хварэе хто з вас? Хай пакліча старшых Царквы, ды хай яны моляцца за яго, намашчаючы яго алеем у імя Госпада.</verse>
				<verse number="15">І малітва з верай збавіць хворага, і Госпад падыме яго; і калі б меў грахі, будуць яму адпушчаны.</verse>
				<verse number="16">Дык прызнавайцеся адны другім у грахах ды маліцеся адны за другіх, каб атрымалі здароўе. Бо вялікую сілу мае стойкая малітва справядлівага.</verse>
				<verse number="17">Гальяш быў чалавекам падобным да нас, але малітваю маліўся, каб не было дажджу, і не ішоў дождж на зямлю тры гады і шэсьць месяцаў.</verse>
				<verse number="18">Затым зноў маліўся, і неба дало дождж, і зямля выдала свой плён.</verse>
				<verse number="19">Браты мае! Калі б хто з вас адыйшоў ад праўды, а хто другі яго навярнуў,</verse>
				<verse number="20">хай ведае той, хто навярнуў грэшніка з блуднай дарогі ягонай, што збавіць душу ягоную ад сьмерці ды закрые многа грахоў.</verse>
			</chapter>
		</book>
		<book number="60">
			<chapter number="1">
				<verse number="1">Пётар, апостал Езуса Хрыста, выбраным перасяленцам, расьсеяным у Понце, у Галятыі, у Кападоцыі, у Азіі і ў Бітыніі,</verse>
				<verse number="2">якія выбраны оглядам Бога Айца, асьвечаныя Духам, каб былі паслухмянымі і пакропленымі крывёй Езуса Хрыста: хай ласка і супакой будуць вам шчодра памножаны.</verse>
				<verse number="3">Багаслаўлены Бог і Айцец Госпада нашага Езуса Хрыста, які ў вялікім міласэрдзі сваім праз уваскрасеньне з памёршых Езуса Хрыста адрадзіў нас да жывой надзеі;</verse>
				<verse number="4">да спадчыны незьнішчальнай, і без заганы, і нявянучай, захаванай у небе вам,</verse>
				<verse number="5">якія моцай Божай праз веру ўхаваныя дзеля збаўленьня, маючага аб’явіцца ў апошні час.</verse>
				<verse number="6">З гэтага радуйцеся, хоць цяпер мусіце перажыць крыху смутку дзеля шматлікіх выпрабаваньняў,</verse>
				<verse number="7">каб выспрабаваная вашая вера выявілася шмат даражэйшай ад зьнішчальнага хоць выпрабаванага ў агні золата, на славу, пахвалу і чэсьць пры аб’яўленьні Езуса Хрыста.</verse>
				<verse number="8">Яго, хоць ня бачылі, вы любіце, і хоць цяпер ня бачыце Яго, але верыце і цешыцеся радасьцю невымоўнаю і найслаўнейшаю,</verse>
				<verse number="9">дасягаючы нарэшце вераю вашаю збаўленьне душаў.</verse>
				<verse number="10">Гэтага збаўленьня шукалі і выглядалі прарокі, якія прадказвалі будучую для вас ласку,</verse>
				<verse number="11">дасьледваючы, калі і на якую пару паказваў Дух Хрыстовы, у іх прабываючы, які прадказваў цярпеньні Хрыста і будучую хвалу.</verse>
				<verse number="12">Ім (прарокам) было аб’яўлена, што яны не сабе, а вам прыслужыліся тымі весткамі, якія вам цяпер абвясьцілі вястуны Эвангельля моцай спасланага ім з неба Духа Сьвятога, у што заглянуць прагнуць і анёлы.</verse>
				<verse number="13">Таму, падперазаўшы паясьніцы вашага розуму, цьвярозыя, мейце моцную надзею на ласку, прызначаную вам у аб’яўленьні Езуса Хрыста.</verse>
				<verse number="14">Як паслухмяныя дзеці, не кіруйцеся вашымі ранейшымі жаданьнямі, калі вы былі яшчэ несьвядомымі,</verse>
				<verse number="15">але ва ўсіх паводзінах будзьце вы таксама сьвятымі на ўзор Сьвятога, які вас паклікаў,</verse>
				<verse number="16">бо напісана: “Будзьце сьвятымі, бо Я — Сьвяты”.</verse>
				<verse number="17">І калі Айцом завіцё Таго, хто ня гледзячы на асобу судзіць кожнага паводле яго ўчынкаў, дык у страху праводзьце час жыцьця вашага,</verse>
				<verse number="18">ведаючы, што адкуплены вы ад сапсутага жыцьця вашага, перададзенага вам бацькамі, ня марным серабром або золатам,</verse>
				<verse number="19">але найдаражэйшай крывёй Хрыста, як Ягняці беззаганнага і без спракуды,</verse>
				<verse number="20">які быў прызначаны перад стварэньнем сьвету, але аб’явіўся ў апошнія часы дзеля вас,</verse>
				<verse number="21">якія праз Яго ўверылі ў Бога, каторы ўваскрасіў Яго з памёршых і даў Яму славу, каб вера вашая і надзея былі скіраваныя да Бога.</verse>
				<verse number="22">Ачысьціўшы душы вашыя паслухмянасьцю праўдзе дзеля здабыцьця шчырай братняе любові, шчыра адны другіх любіце,</verse>
				<verse number="23">як адроджаныя не з марнеючага насеньня, але з незьнішчальнага праз Слова Божае, жывое і трывалае.</verse>
				<verse number="24">Бо кожнае цела — як трава, і ўсякая слава ягоная — як краска травы” засохла трава, і краска апала”.</verse>
				<verse number="25">Але слова Госпада трывае вечна. Гэта вось слова абвешчана вам як добрая вестка.</verse>
			</chapter>
			<chapter number="2">
				<verse number="1">Дык адкінуўшы ўсякае зло і ўсякую падступнасьць, і крывадушнасьць, зайздрасьць ды ўсякае ачарненьне,</verse>
				<verse number="2">як нованароджаныя дзеці запрагніце духовага і непадробленага малака, каб ад яго ўзрасьці да збаўленьня,</verse>
				<verse number="3">бо вы пакаштавалі, які салодкі Госпад.</verse>
				<verse number="4">Прыступаючы да Яго, жывога каменя, адкінутага людзьмі, але выбранага Богам і каштоўнага,</verse>
				<verse number="5">і вы самі, як жывыя камяні, будуйцеся ў дом духовы, у сьвятарства сьвятое, каб складаць духовыя ахвяры, мілыя Богу праз Езуса Хрыста.</verse>
				<verse number="6">Дзеля гэтага сказана ў Пісаньні: “Вось Я кладу на Сыёне вуглавы камень, выбраны і дарагі, і хто верыць у Яго, ня будзе асаромлены”.</verse>
				<verse number="7">Дык Ён для вас, веручых, — гонар, а для няверучых: “Камень, каторы адкінулі будаўнікі, які стаўся галавою вугла”,</verse>
				<verse number="8">ды “каменем спаткненьня і каменем згаршэньня”; аб яго спатыкаюцца няверучыя Слову, на што і пакіненыя.</verse>
				<verse number="9">Але вы — выбранае племя, каралеўскае сьвятарства, сьвяты народ, люд набыты (на ўласнасьць Богу), каб абвяшчалі магутнасьць Таго, хто паклікаў вас з цемры ў чароўнае сьвятло сваё;</verse>
				<verse number="10">вас, якія калісьці былі не народ, а цяпер народ Божы, якія не даступіўшыя былі міласэрдзя, а цяпер тыя, што міласэрдзя даступіліся.</verse>
				<verse number="11">Умілаваныя, прашу вас, як прыбыльцоў і падарожнікаў, паўстрымацца цялесных пажаданьняў, каторыя ваююць супраць душы.</verse>
				<verse number="12">Паводзіны вашыя сярод паганаў хай будуць добрыя, каб тыя, што адносяцца да вас як да злачынцаў, бачачы вашыя добрыя ўчынкі, хвалілі Бога ў дзень адведзінаў.</verse>
				<verse number="13">Падпарадкоўвайцеся кожнай людзкой уладзе дзеля Госпада: ці гэта каралю, маючаму ўладу,</verse>
				<verse number="14">ці то намесьнікам праз яго пасланым дзеля пакараньня злачынцаў або пахвалы тых, што дабро чыняць.</verse>
				<verse number="15">Бо такая воля Божая, каб вы добрымі ўчынкамі затыкалі вусны невуцтву неразумных людзей.</verse>
				<verse number="16">Як людзі свабодныя рабіце, ды не як тыя, для якіх свабода ёсьць апраўданьнем зла, але як слугі Божыя.</verse>
				<verse number="17">Усіх паважайце, братоў любіце, Бога бойцеся, караля шануйце!</verse>
				<verse number="18">Нявольнікі! З усім страхам падчыняйцеся гаспадарам сваім, і ня толькі добрым і спагадным, але таксама і строгім.</verse>
				<verse number="19">Гэта бо ласка, калі хто ў імя Бога пераносіць гора, церпячы несправядліва.</verse>
				<verse number="20">Марная слава, калі вас за грахі б’юць па твары. Але калі церпіце, робячы дабро, дык гэта ласка ў Бога.</verse>
				<verse number="21">Вы ж на гэта пакліканы; бо і Хрыстос цярпеў за вас, пакідаючы вам прыклад, каб ішлі вы Яго сьлядамі.</verse>
				<verse number="22">Ён не дапусціўся грэху, і ў Яго вуснах ня знойдзена подступу.</verse>
				<verse number="23">Ён, зьняважаны, не зьневажаў, церпячы, не пагражаў, але ўсё перадаў справядліваму Суддзі.</verse>
				<verse number="24">Ён сам у сваім целе занёс нашыя грахі на дрэва, каб мы перасталі быць удзельнікамі грахоў, а жылі для справядлівасьці; Ягонай Крывёю вы аздароўлены.</verse>
				<verse number="25">Бо блукалі вы як блудныя авечкі, але цяпер вярнуліся да Пастыра і Настаўніка душаў вашых.</verse>
			</chapter>
			<chapter number="3">
				<verse number="1">Таксама і вы, жонкі, падчыняйцеся мужам сваім, каб нават тады, калі некаторыя з іх ня слухаюць Слова, праз самыя паводзіны жонак прыхіліліся да веры бяз слова,</verse>
				<verse number="2">аглядаючы вашае чыстае, поўнае страху жыцьцё.</verse>
				<verse number="3">Хай вас упрыгожвае ня вонкавае заплятаньне валасоў, ані залатыя пярсьцёнкі, ані стройныя сукні,</verse>
				<verse number="4">але схаваны ў сэрцы чалавек у непахіснай спакойнасьці і спагадлівасьці духа, што вельмі цэнна ў вачах Божых.</verse>
				<verse number="5">Так калісьці сьвятыя жоны, паклаўшы надзею ў Богу, аздаблялі сябе і былі падданым сваім мужам,</verse>
				<verse number="6">як Сара была паслухмянай Абрагаму, завучы яго сваім гаспадаром. І вы — яе дочкі, калі робіце дабро і не баіцеся ніякага страху.</verse>
				<verse number="7">Такжа і вы, мужы, у супольным жыцьці лічыцеся разумна са слабейшай жаночай прыродай, паважаючы жоны, бо вы супольна спадкаемцы ласкі жыцьця, каб не стаўляць перашкодаў малітвам вашым.</verse>
				<verse number="8">Нарэшце, будзьце ўсе аднадумныя, спагадныя, поўныя братняе любові, міласэрныя, пакорныя,</verse>
				<verse number="9">не адгаджайце злом за зло, ані праклёнам за праклён, але, наадварот, багаслаўляйце, бо на тое вы пакліканы, каб успадкаемілі багаславеньне.</verse>
				<verse number="10">“Бо хто хоча любіць жыцьцё ды аглядаць шчасьлівыя дні, хай стрымлівае язык ад зла, і вусны, каб не гаварылі падступна.</verse>
				<verse number="11">Няхай адступіцца ад зла, і робіць дабро, хай спаганяе супакой, ды ідзе за ім.</verse>
				<verse number="12">Бо вочы Госпадавы на справядлівых, і вушы Ягоныя на просьбы іх; але аблічча Госпада супраць тых, што чыняць зло”.</verse>
				<verse number="13">Хто вам пашкодзіць, калі будзеце рупіцца пра дабро?</verse>
				<verse number="14">А калі б вы нават пацярпелі дзеля справядлівасьці, вы шчасьлівыя. Не палохайцеся іхніх пагрозаў ды не трывожцеся,</verse>
				<verse number="15">Госпада Хрыста мейце ў сэрцах (як Сьвятога) і будзьце заўсёды гатовыя да абароны адносна кожнага, хто патрабуе ад вас адказу аб прабываючай у вас надзеі.</verse>
				<verse number="16">У спагаднасьці і страху (Божым) беражыце чыстае сумленьне, каб тыя, што ачарняюць вашыя добрыя паводзіны ў Хрысьце, былі асаромленыя, што вас несправядліва ачарнялі.</verse>
				<verse number="17">Бо такая воля Божая, што лепш цярпець, дабро робячы, чым чынячы зло.</verse>
				<verse number="18">Хрыстос таксама раз памёр за грахі, Справядлівы за несправядлівых, каб вас давесьці да Бога, забіты целам, але пакліканы Духам да жыцьця.</verse>
				<verse number="19">У Ім пайшоў вясьціць (збаўленьне) нават духам, замкнутым у вязьніцы,</verse>
				<verse number="20">якія калісьці пры будове каўчэга, у якім ледзь восем асоб уратаваліся ад вады, былі непаслухмяныя, злоўжываючы Божаю цярплівасьцю за дзён Ноя.</verse>
				<verse number="21">Цяпер таксама па гэтым узоры збаўляе вас вада праз хрост, не праз абмыцьцё бруду цела, але праз просьбу да Бога аб чыстае сумленьне, праз ўваскрасеньне Езуса Хрыста,</verse>
				<verse number="22">які узыйшоў у неба і сядзіць па правіцы Бога, падчыніўшы сабе анёлаў, і ўлады, і магуцьці.</verse>
			</chapter>
			<chapter number="4">
				<verse number="1">Дык калі Хрыстос цярпеў за нас целам, дык і вы ўзбройцеся тою самою думкаю, што той, хто церпіць целам, перастае грашыць,</verse>
				<verse number="2">каб астатак жыцьця ў целе пражыць не для пажаданьняў людзкіх, але для волі Божай.</verse>
				<verse number="3">Бо даволі, што ўжо ў мінулыя часы жылі вы па звычаю паганаў, у разбэшчанасьці, пажаданьнях, у злоўжаваньні віном, абжарстве, п’янстве і агідным ідалахвальстве.</verse>
				<verse number="4">Дзеля таго яны дзівяцца, што вы ня топіцеся разам з імі ў тым самым віры распусты, ды таму блага аб вас гавораць.</verse>
				<verse number="5">Яны здадуць справаздачу Таму, хто мае прыйсьці судзіць жывых і памёршых.</verse>
				<verse number="6">Таму было вешчана Эвангельле нават памёршым, каб яны, хоць суджаныя целам як людзі, жылі Духам па-Божаму.</verse>
				<verse number="7">Усім ужо блізкі канец. Дык будзьце разумнымі і чувайце ў малітвах.</verse>
				<verse number="8">Перад усім мейце нязьменную любоў між сабою, бо любоў закрывае многа грахоў.</verse>
				<verse number="9">Будзьце адны другім без нараканьня гасьціннымі.</verse>
				<verse number="10">Служыце адны другім тым дарам, які хто атрымаў, як добрыя раздаўцы разнастайнай ласкі Божай.</verse>
				<verse number="11">Калі хто прамаўляе, хай (гаворыць) як словы Божыя; калі хто паслугуе, хай (паслугуе) моцай, дадзенай яму Богам, каб ва ўсім быў праслаўлены Бог праз Езуса Хрыста, якому хвала і панаваньне ў вякі вечныя. Амэн.</verse>
				<verse number="12">Дарагія! Не дзівецеся, што паліць вас агонь, які дзеля выпрабаваньня вас пасланы, хоць бы што нечаканае вас напаткала,</verse>
				<verse number="13">але на колькі вы ўдзельнічаеце ў цярпеньнях Хрыстовых, радуйцеся, каб і ў аб’яўленьні хвалы Ягонай цешыліся вы з радасьцю.</verse>
				<verse number="14">Калі зьневажаюць вас за імя Хрыста, вы шчасьлівыя, бо Дух хвалы, (Дух) Божы на вас супачывае.</verse>
				<verse number="15">Хай толькі ніхто з вас не церпіць як забойца, або злодзей, або ліхадзей, або пасягаючы на чужое.</verse>
				<verse number="16">Калі ж (церпіць) як хрысьціянін, хай не саромеецца, але хай хваліць Бога за гэтае імя.</verse>
				<verse number="17">Бо час, каб суд распачаўся ад дому Божага. Калі перш ад нас, дык які канец будзе тых, што ня слухаюць Божага Эвангельля?</verse>
				<verse number="18">“І калі справядлівы ледзь будзе збаўлены, дык бязбогі і грэшнік, дзе апынецца?”</verse>
				<verse number="19">Дык тыя, што церпяць згодна з воляй Божай, хай аддаюць свае душы вернаму Творцу, робячы дабро.</verse>
			</chapter>
			<chapter number="5">
				<verse number="1">Старшыняў сярод вас прашу я, таксама старшыня і сьведка Хрыстовых цярпеньняў, ды ўдзельнік тае хвалы, якая мае аб’явіцца:</verse>
				<verse number="2">Пасеце статак Божы, які ў вас, даглядаючы яго не пад прымусам, але са сваёй волі, як хоча Бог, не дзеля нягодных нажыткаў, але з ахвотаю,</verse>
				<verse number="3">і не пануючы над выбранымі, але даючы прыклад стаду.</verse>
				<verse number="4">І калі аб’явіцца Найвышэйшы Пастыр, атрымаеце нявянучы вянок хвалы.</verse>
				<verse number="5">Таксама і вы, юнакі, будзьце паслухмяныя старэйшым. Усе ўзаемна апранецеся ў пакору, бо Бог пыхлівым працівіцца, а пакорным ласку дае.</verse>
				<verse number="6">Дык скарыцеся пад магутнай рукой Бога, каб вас узвысіў у (свой) час.</verse>
				<verse number="7">Усе клопаты свае ўскладайце на Яго, бо Ён пра вас рупіцца.</verse>
				<verse number="8">Будзьце цьвярозымі, чувайце! Бо праціўнік ваш, д’ябал, як леў рыклівы кружыць, шукаючы, каго зжэрці.</verse>
				<verse number="9">Супраціўцеся яму, дужыя вераю, ведаючы, што гэтыя самыя мукі церпяць вашыя браты ў сьвеце.</verse>
				<verse number="10">А Бог усякае ласкі, Той, хто вас паклікаў да вечнае хвалы сваёй у Хрысьце Езусе, калі крыху пацярпіце, сам вас удасканаліць, угрунтуе, падмацуе.</verse>
				<verse number="11">Яму панаваньне ў вякі вечныя. Амэн.</verse>
				<verse number="12">Каротка я вам напісаў праз Сільвана, вернага брата, як думаю, перасьцерагаючы ды сьцьвярджаючы, што такая вось праўдзівая ласка Божая, якой трымаецеся.</verse>
				<verse number="13">Вітае вас тая (царква), што ў Бабілёне, разам з вамі выбраная, а такжа Марк, мой сын.</verse>
				<verse number="14">Павітайцеся ўзаемна сьвятым пацалункам любові. Супакой вам усім, што трываеце ў Хрысьце.</verse>
			</chapter>
		</book>
		<book number="61">
			<chapter number="1">
				<verse number="1">Сымон Пётар, слуга і апостал Езуса Хрыста, тым, што дзякуючы справядлівасьці Бога нашага і Збаўцы Езуса Хрыста атрымалі дастойную веру, як і наша:</verse>
				<verse number="2">Ласка вам і супакой хай памножацца праз пазнаньне Бога і Езуса, Госпада нашага.</verse>
				<verse number="3">Яго Божая моц надзяліла нас усім, што патрэбнае да жыцьця і пабожнасьці, праз пазнаньне Таго, хто паклікаў нас сваёю хвалой і дасканаласьцю.</verse>
				<verse number="4">Поруч з імі падараваў Ён нам дарагія і вялікія абяцаньні, каб праз іх сталіся мы ўдзельнікамі Божае прыроды, усьцярогшыся сапсуцьця, якое пашыраецца па сьвеце праз пажаданьні.</verse>
				<verse number="5">Таму старайцеся з усіх сіл, каб сваёю вераю выхаваць цноту, а праз цноту — веданьне,</verse>
				<verse number="6">а праз веданьне — паўстрыманасьць, а праз паўстрыманасьць — цярплівасьць, а праз цярплівасьць — пабожнасьць,</verse>
				<verse number="7">а праз пабожнасьць — браталюбства, а праз браталюбства — любоў.</verse>
				<verse number="8">Калі гэта ў вас жыве і памнажаецца, дык вы не будзеце бязьдзейнымі і бясплоднымі ў пазнаньні Госпада нашага Езуса Хрыста.</verse>
				<verse number="9">А ў каго гэтага няма, той сьляпы і недавіда, забыўся аб ачышчэньні ад даўнейшых сваіх грахоў.</verse>
				<verse number="10">Дык тым больш, браты, старайцеся ўгрунтаваць сваё пакліканьне і выбраньне. Гэтак бо робячы, ня будзеце кульгаць.</verse>
				<verse number="11">Бо гэтак яшчэ шырэй адчыніцца вам уваход у вечнае каралеўства Госпада нашага і Збаўцы Езуса Хрыста.</verse>
				<verse number="12">Таму я буду вам заўсёды прыпамінаць гэта, хоць вы ведаеце і перакананыя ў гэтай праўдзе.</verse>
				<verse number="13">Я лічу сваім абавязкам, пакуль знаходжуся ў гэтай палатцы, вам гэта прыпамінаць,</verse>
				<verse number="14">бо прадчуваю, што хутка пакіну гэту палатку маю, як Госпад наш Езус Хрыстос выявіў мне.</verse>
				<verse number="15">Буду старацца, каб вы мелі магчымасьць і па маім адыходзе аб гэтым памятаць.</verse>
				<verse number="16">Мы бо вясьцілі вам моц і прыход Госпада нашага Езуса Хрыста не ідучы за прыдуманымі казкамі, але як сьведкі, бачыўшыя Ягоную веліч.</verse>
				<verse number="17">Атрымаў бо Ён ад Бога Айца чэсьць і хвалу, калі вось такі голас прагучаў да Яго ад велічнай славы: “Гэта Сын Мой умілаваны, у якім маю ўпадабаньне”.</verse>
				<verse number="18">І мы чулі, як гэты голас чуўся з неба, калі мы з Ім разам былі на сьвятой гары.</verse>
				<verse number="19">Прытым мы маем найпэўнейшае прарочае слова, і вы добра робіце, трымаючыся яго, як сьветача, які сьвеціць у цёмным месцы аж пакуль разаднее, і зорка раньняя ўзыйдзе ў сэрцах вашых.</verse>
				<verse number="20">Гэта перад усім мейце на ўвазе, што ніводнае прароцтва Пісаньня нельга выясьняць самавольна.</verse>
				<verse number="21">Бо не па волі людзкай было калісьці абвешчана прароцтва, але казалі яго людзі Божыя, кіраваныя Духам Сьвятым.</verse>
			</chapter>
			<chapter number="2">
				<verse number="1">Былі ж у народзе і фальшывыя прарокі, як і ў вас бываюць настаўнікі-ашуканцы, каторыя ўцягваюць у згубныя сэкты і, адцураўшыся Таго, хто іх адкупіў, Валадара, рыхтуюць сабе скорую загубу.</verse>
				<verse number="2">І многія пойдуць сьлядамі іхняй распусты, і дарога праўды імі зьняважана будзе.</verse>
				<verse number="3">І яны ў сваёй хцівасьці будуць лавіць вас лісьлівымі словамі, але прысуд на іх даўно гатовы, і загуба іх не абміне.</verse>
				<verse number="4">Бо калі саграшыўшых анёлаў Бог не пашкадаваў, але, зьвязаўшы путамі пякельнае цемры, аддаў захаваць на суд;</verse>
				<verse number="5">і калі (Бог) не пашкадаваў перашага сьвету, а ўхаваў толькі васьмёх з Ноем, вястуном праўды, наводзячы патоп на бязбожны сьвет;</verse>
				<verse number="6">таксама гарады Садому і Гамору, абвярнуўшы ў попел, асудзіў на загубу, даючы прыклад кары для тых, што будуць бязбожнымі ў будучыні,</verse>
				<verse number="7">і выратаваў справядлівага Лёта, мучанага распуснымі паводзінамі нягоднікаў,</verse>
				<verse number="8">бо гэты справядлівы, пражываючы сярод іх, з дня на дзень сваю справядлівую душу мучыў іх бязбожнымі ўчынкамі, каторыя бачыў і аб каторых чуў.</verse>
				<verse number="9">Дык ведае Госпад, як пабожных выратаваць ад спакушэньня, а несправядлівых захаваць на пакараньне ў дзень суду,</verse>
				<verse number="10">а перад усім тых, што ідуць за целам у нячыстых пажаданьнях і пагарджаюць начальствам; нахабнікаў, пыхліўцаў, што адважваюцца блявузгаць на хвалу (нябесную),</verse>
				<verse number="11">у той час як анёлы, большыя іх сілай і моцай, не адважваюцца перад Госпадам даваць ім асуджэньня.</verse>
				<verse number="12">Яны як неразумныя жывёлы, прызначаны з натуры сваёй на ўлоў і ўбой, лаюць тое, што не разумеюць, ды ў сапсуцьці знаходзяць сваім пагінуць,</verse>
				<verse number="13">атрымаюць кару як заплату за несправядлівасьць. За асалоду ўважаюць яны штодзённую распусту, як сарамотнікі і агіднікі шукаюць асалоды ў сваіх брудных раскошах, банкетуючы з вамі.</verse>
				<verse number="14">Вочы іхнія поўныя чужалоства і няспыннага грэху, зводзяць яны душы хісткія; сэрцы іхнія апанаваныя хцівасьцю, яны — сыны праклёну;</verse>
				<verse number="15">зыйшоўшы з простага шляху, заблукалі ды пайшлі дарогай Балаама, сына Басора, які ўзьлюбіў плату за несправядлівасьць,</verse>
				<verse number="16">але быў пакараны за сваё злачынства: пад’ярэмная жывёла, нямая, прамовіўшы чалавечым голасам, стрымала дурасьць прарока.</verse>
				<verse number="17">Яны — крыніцы без вады, воблакі, віхрам гнаныя, каторых чакае туман цемры.</verse>
				<verse number="18">Узьнёсла і пуста гаворачы, зводзяць пажаданьнямі цялеснымі і распустай тых, што ледзь толькі ўцяклі ад пражываючых у аблудзе,</verse>
				<verse number="19">абяцаюць ім свабоду, а самі — нявольнікі сапсуцьця; бо хто кім пераможаны, той таго і нявольнік.</verse>
				<verse number="20">Бо калі хто ўцёк ад брыдотаў сьвету праз пазнаньне Госпада нашага і Збаўцы Езуса Хрыста, а потым зноў захапляецца імі, дык апошнія яго справы горшыя за папярэднія.</verse>
				<verse number="21">Лепш было б ім дарогі справядлівасьці ня ведаць, чым, пазнаўшы, адвярнуцца назад ад дадзенага ім сьвятога прыказаньня.</verse>
				<verse number="22">Споўнілася бо на іх тое, аб чым слушна кажа прыказка: “Сабака вярнуўся да сваіх рыготаў, а свіньня памытая — у сваё балота”.</verse>
			</chapter>
			<chapter number="3">
				<verse number="1">Дарагія, пішу да вас ужо другі ліст і стараюся ў ім ажывіць ваш здаровы розум і памяць,</verse>
				<verse number="2">каб вы памяталі словы, якія ўжо даўно былі сказаныя сьвятымі прарокамі поруч прыказаньні Госпада і Збаўцы, перададзеныя вам апосталамі.</verse>
				<verse number="3">Перад усім ведайце, што ў апошнія дні паявяцца паклёпнікі з кпінамі, каторыя будуць хадзіць паводле сваіх пажаданьняў</verse>
				<verse number="4">і будуць пытацца: “Дзе ж абяцаньне Ягонага прыходу? Вось з тога часу, як бацькі паснулі, усё так застаецца, як ад пачатку сьвету”.</verse>
				<verse number="5">Бо ня ведаюць яны, што думаюць гэтак, што неба было здаўна і што зямля з вады і праз ваду словам Божым паўстала,</verse>
				<verse number="6">ды што праз яе той сьвет загінуў, затоплены вадою.</verse>
				<verse number="7">А цяперашнія неба і зямлю тое самае слова захавала для агню, на дзень суду і загубы бязбогіх людзей.</verse>
				<verse number="8">Няхай для вас, дарагія, ня будзе тайнай тое, што адзін дзень у Госпада як тысяча гадоў, і тысяча гадоў — як адзін дзень.</verse>
				<verse number="9">Не марудзіць Госпад з абяцаньнем, як некаторым здаецца, што марудзіць, але Ён цярплівы для вас, ня хочучы нічыёй загубы, але хочучы ўсіх давесьці да навярненьня.</verse>
				<verse number="10">Як злодзей прыйдзе дзень Госпадаў, у каторым неба з шумам вялікім праміне, стыхіі ў агні растопяцца, а зямля і ўсе творы на ёй згараць.</verse>
				<verse number="11">Калі ўсё гэта мае так разбурыцца, дык якімі павінны вы быць у сьвятым жыцьці і пабожнасьці,</verse>
				<verse number="12">калі чакаеце і стараецеся прыскорыць прыход дня Божага, у якім нябёсы, палымеючы, счэзнуць, і стыхіі ў агні рассыпяцца.</verse>
				<verse number="13">Аднак, паводле абяцаньня мы чакаем новага неба і новай зямлі, у якіх жыве справядлівасьць.</verse>
				<verse number="14">Дзеля таго, дарагія, чакаючы гэтага, старайцеся быць без заганы і спракуды, каб (Ён) застаў вас у супакоі.</verse>
				<verse number="15">І доўгацярплівасьць Госпада нашага лічыце за збаўленную, як і наш дарагі брат Павал у сваёй мудрасьці напісаў вам,</verse>
				<verse number="16">і ва ўсіх лістах аб гэтым гаворыць, у якіх ёсьць некаторыя справы цяжкія для разуменьня, якія людзі недавучаныя і няўстойлівыя выкрыўляюць, як і іншыя Пісаньні, на сваю загубу.</verse>
				<verse number="17">Дык вы, дарагія, аб гэтым папярэджаныя, сьцеражыцеся, каб ня ўблытацца ў аблуду, і не адпасьці ад свайго умацаваньня.</verse>
				<verse number="18">Дык узрастайце ў ласцы і пазнаньні Госпада нашага і Збаўцы Езуса Хрыста. Яму хвала і цяпер, і ў дзень вечнасьці. Амэн.</verse>
			</chapter>
		</book>
		<book number="62">
			<chapter number="1">
				<verse number="1">Што было ад пачатку, што мы чулі, што бачылі сваімі вачыма, што разглядали ды чаго дакраналіся нашыя рукі аб Слове жыцьця, —</verse>
				<verse number="2">бо жыцьцё аб’явілася, і мы бачылі, і сьведчым, і вясьцім вам жыцьцё вечнае, якое было ў Айца і было аб’яўлена нам, —</verse>
				<verse number="3">вясьцім вам, што мы ўбачылі і пачулі, каб і вы мелі супольнасьць з намі. А мець з намі супольнасьць, значыць мець яе з Айцом і Сынам Яго Езусам Хрыстом.</verse>
				<verse number="4">І гэта пішам, каб наша радасьць была поўнаю.</verse>
				<verse number="5">Такая вось вестка, якую мы пачулі ад Яго ды абвяшчаем вам: Бог ёсьць сьвятло і няма ў Ім ніякае цемры.</verse>
				<verse number="6">Калі мы кажам, што маем супольнасьць з Ім, а ходзім у цемры, мы хлусім і разьмінаемся з праўдай.</verse>
				<verse number="7">Калі ж мы ходзім у сьвятле, так як Ён у сьвятле, тады маем супольншкамі адны з другімі, і кроў Езуса, Сына Яго, ачышчае нас ад усякага грэху.</verse>
				<verse number="8">Калі мы кажам, што ня маем грэху, дык падманаваем саміх сябе, і праўды няма ў нас.</verse>
				<verse number="9">Калі вызнаём свае грахі, дык Ён — верны і справядлівы, каб адпусьціць нам грахі ды ачысьціць нас ад усякае несправядлівасьці.</verse>
				<verse number="10">Калі мы кажам, што не грашым, дык мы робім Яго ашуканцам, і слова Ягонага няма ў нас.</verse>
			</chapter>
			<chapter number="2">
				<verse number="1">Дзеткі мае, пішу вам гэта, каб вы не грашылі. Але калі хто і саграшыў, маем заступніка перад Айцом — Езуса Хрыста, справядлівага.</verse>
				<verse number="2">Ён ёсьць ахвяра перамольная за грахі нашыя, ды ня толькі за грахі нашыя, але таксама за грахі ўсяго сьвету.</verse>
				<verse number="3">І па тым пазнаем, што Яго ведаем, калі спаўняем Ягоныя прыказаньні.</verse>
				<verse number="4">Хто кажа: “Ведаю Яго”, і не беражэ Яго прыказаньняў, той брахун, і ў ім няма праўды.</verse>
				<verse number="5">А хто беражэ Яго слова, у тым сапраўды любоў Бога завяршылася. Па гэтым вось пазнаем, што мы ў Ім.</verse>
				<verse number="6">Хто кажа, што ён у Ім прабывае, мусіць таксама хадзіць так, як Ён хадзіў.</verse>
				<verse number="7">Дарагія! Не пішу новае прыказаньне, але прыказаньне старадаўняе, каторае вы мелі ад пачатку: тое даўняе прыказаньне ёсьць слова, якое вы чулі.</verse>
				<verse number="8">Але і новае прыказаньне пішу вам, праўдзівае, якое ў Ім і ў нас, бо цемра прамінае, і праўдзівае сьвятло сьвеціць ужо.</verse>
				<verse number="9">Хто кажа, што жыве ў сьвятле, і ненавідзіць брата свайго, той дагэтуль у цемры.</verse>
				<verse number="10">Хто любіць брата свайго, той прабывае ў сьвятле ды ня можа спатыкнуцца.</verse>
				<verse number="11">А хто брата свайго ненавідзіць, той жыве ў цемры і ходзіць у цемры, і ня ведае, куды ідзе, бо цемра засьляпіла вочы ягоныя.</verse>
				<verse number="12">Пішу вам, дзеткі: Адпушчаны вам грахі ў імя Яго.</verse>
				<verse number="13">Пішу вам, бацькі: Вы пазналі Таго, хто ад пачатку. Пішу вам, юнакі: Вы перамаглі ліхога.</verse>
				<verse number="14">Напісаў вам, дзеткі: Вы ведаеце Айца. Напісаў вам, бацькі: Пазналі вы Таго, хто ад пачатку. Напісаў вам, юнакі: Вы дужыя, і слова Божае трывае ў вас, і вы перамаглі ліхога.</verse>
				<verse number="15">Не любіце сьвету, ані таго, што ў сьвеце. Бо калі хто любіць сьвет, у тым няма любові Айца.</verse>
				<verse number="16">Бо ўсё, што ў сьвеце: пажаданьне цела, прагавітасьць вачэй ды пыхлівасьць жыцьця, — не ад Айца, але ад сьвету.</verse>
				<verse number="17">І сьвет мінае, і пажаданьні яго; а хто спаўняе волю Божую, той трывае вечна.</verse>
				<verse number="18">Дзеткі, ужо апошняя гадзіна; і, як вы чулі, што антыхрыст надыходзіць, і ў гэты час паявілася многа антыхрыстаў; з гэтага пазнаем, што ўжо апошняя гадзіна.</verse>
				<verse number="19">Выйшлі яны з нас, але не былі з нас, бо калі б былі з нас, засталіся б з намі; але гэта сталася, каб выявілася, што ня ўсе яны з нас.</verse>
				<verse number="20">Але вы атрымалі намашчэньне ад Сьвятога, і вы ўсе гэта ведаеце.</verse>
				<verse number="21">Я вам напісаў не як няведаючым праўды, але як ведаючым яе, бо ніякая хлусьня ня можа ўзьнікнуць з праўды.</verse>
				<verse number="22">Хто ж тады брахун, калі ня той, хто пярэчыць, што Езус ёсьць Хрыстос? Той ёсьць антыхрыст, хто не прызнае Айца і Сына.</verse>
				<verse number="23">Кожны, хто не прызнае Сына, ня мае таксама і Айца; а хто прызнае Сына, той мае і Айца.</verse>
				<verse number="24">Вы вось зьберажыце ў сабе тое, што вы чулі ад пачатку. Калі тое, што чулі вы ад пачатку, захаваеце, дык вы будзеце трываць у Сыне і ў Айцу.</verse>
				<verse number="25">І абяцаньне, якое Ён нам даў, ёсьць жыцьцё вечнае.</verse>
				<verse number="26">Гэта ўсё я вам напісаў адносна тых, якія зводзяць вас.</verse>
				<verse number="27">І намашчэньне, якое вы атрымалі ад Яго, трывае ў вас, і ня трэба, каб вас хтосьці вучыў, бо самае Ягонае намашчэньне вучыць вас усяго, і яно праўдзівае, і няма ў ім хлусні, і як вас навучыла, так вы і трывайце ў ім.</verse>
				<verse number="28">Дык цяпер, дзеткі, трывайце ў Ім, каб, калі Ён зьявіцца, мелі ў Ім надзею, ды каб у дзень Яго прыходу не дазналі сораму.</verse>
				<verse number="29">Калі вы ведаеце, што Ён справядлівы, дык ведайце, што кожны, хто спаганяе справядлівасьць, з Яго нарадзіўся.</verse>
			</chapter>
			<chapter number="3">
				<verse number="1">Паглядзіце, якую любоў даў нам Айцец, каб мы называліся дзецьмі Божымі, і мы імі ёсьць! Сьвет таму ня ведае нас, што не пазнаў Яго.</verse>
				<verse number="2">Дарагія, мы цяпер дзеці Божыя, але яшчэ ня выявілася, кім мы будзем. Ведаем, што калі выявіцца, мы будзем падобныя да Яго, бо ўбачым Яго такім, якім Ён ёсьць.</verse>
				<verse number="3">І кожны, хто мае такую надзею ў Ім, ачышчае сябе, як Ён чысты.</verse>
				<verse number="4">Кожны, хто грашыць, дапускаецца беззаконьня, бо грэх ёсьць беззаконьне.</verse>
				<verse number="5">І ведаеце, што Ён аб’явіўся на тое, каб зьняць грахі, і ў Ім няма грэху.</verse>
				<verse number="6">Кожны, хто трывае у Ім, не грашыць; ніводзін жа з тых, што грашаць, ня бачыў Яго, і не пазнаў Яго.</verse>
				<verse number="7">Дзеткі! Хай ніхто вас ня зводзіць. Хто робіць справядлівасьць, той справядлівы, як і Ён справядлівы.</verse>
				<verse number="8">Хто грашыць, той ад д’ябла, бо д’ябал ад пачатку грашыць. Дзеля гэтага і аб’явіўся Сын Божы, каб зьнішчыць даконы д’ябла.</verse>
				<verse number="9">Кожны, хто нарадзіўся ад Бога, не грашыць, бо трывае ў ім насеньне Яго; такі ня можа грашыць, бо ён нарадзіўся ад Бога.</verse>
				<verse number="10">Гэтым выяўляюцца дзеці Божыя і дзеці д’ябла: кожны, хто не спаганяе справядлівасьці, ня ёсьць ад Бога, таксама як і той, хто ня любіць брата свайго.</verse>
				<verse number="11">Бо такое ёсьць абвяшчэньне, каторае чулі вы ад пачатку, каб мы любілі адзін другога.</verse>
				<verse number="12">Не як Каін, які ад ліхога быў і забіў брата свайго. А чаму яго забіў? Бо ўчынкі яго былі благія, а брата яго — справядлівыя.</verse>
				<verse number="13">Не дзівіцеся, браты, калі сьвет ненавідзіць вас.</verse>
				<verse number="14">Мы ведаем, што перайшлі ад сьмерці да жыцьця, бо любім братоў; хто ня любіць, той трывае ў сьмерці.</verse>
				<verse number="15">Кожны, хто ненавідзіць брата свайго, ёсьць забойца, а вы ведаеце, што ніводзін забойца ня мае ў сабе жыцьця вечнага.</verse>
				<verse number="16">З гэтага пазналі мы любоў, што Ён аддаў жыцьцё сваё за нас; і мы павінны аддаваць жыцьцё за братоў.</verse>
				<verse number="17">Калі хто мае маёмасьць гэтага сьвету і бачыць, што брат ягоны жыве ў бядзе, і зачыняе сэрца сваё перад ім, дык як можа быць у ім любоў Божая?</verse>
				<verse number="18">Дзеткі, будзем любіць ня словам ці языком, але чынам і праўдай.</verse>
				<verse number="19">Па гэтым пазнаем, што мы ад праўды, ды супакоім перад Ім сэрцы нашыя,</verse>
				<verse number="20">бо калі нашае сэрца асуджае нас, дык Бог вялікшы ад нашага сэрца і ведае ўсё.</verse>
				<verse number="21">Умілаваныя, калі сэрца не асуджае нас, маем адвагу перад Богам,</verse>
				<verse number="22">і пра што прасіць будзем, атрымаем ад Яго, бо спаўняем прыказаньні Ягоныя і робім тое, што Яму падабаецца.</verse>
				<verse number="23">А прыказаньне Ягонае такое: каб мы верылі ў імя Ягонага Сына Езуса Хрыста і любілі адзін другога, як Ён нам загадаў.</verse>
				<verse number="24">І хто спаўняе прыказаньні Ягоныя, той трывае у Богу, а Бог — у ім, і тое, што Ён прабывае ў нас, пазнаем па Духу, якога Ён нам даў.</verse>
			</chapter>
			<chapter number="4">
				<verse number="1">Дарагія! Ня кожнаму духу верце, але выспрабоўвайце духаў, ці яны ад Бога, бо паявілася на сьвеце многа фальшывых прарокаў.</verse>
				<verse number="2">Па гэтым пазнаеце Духа Божага: кожны дух, які вызнае, што Езус Хрыстос прыйшоў у целе, ёсьць ад Бога,</verse>
				<verse number="3">а кожны дух, каторы не вызнае Езуса, ня ёсьць ад Бога, але гэта дух антыхрыста, які, як вы чулі, надыходзіць, і ўжо цяпер ёсьць у сьвеце.</verse>
				<verse number="4">Вы, дзеткі, ад Бога і перамаглі іх, бо вялікшы Той, хто ў вас, ад таго, хто ў сьвеце.</verse>
				<verse number="5">Яны — ад сьвету, таму гавораць так, як сьвет, і сьвет іх слухае.</verse>
				<verse number="6">Мы — ад Бога. Той, хто ведае Бога, слухае нас. Хто не ад Бога, той ня слухае нас. Такім чынам пазнаём духа праўды і духа падману.</verse>
				<verse number="7">Дарагія, будзем любіць адзін другога, бо любоў ад Бога, і кожны, хто любіць, нарадзіўся ад Бога і ведае Бога.</verse>
				<verse number="8">А хто ня любіць, ня ведае Бога, бо Бог ёсьцьлюбоў.</verse>
				<verse number="9">У гэтым выявілася любоў Бога да нас, што Бог паслаў Сына свайго Адзінароднага на сьвет, каб мы жылі праз Яго.</verse>
				<verse number="10">Любоў у тым, што ня мы палюбілі Бога, але што Ён сам узьлюбіў нас ды паслаў Сына свайго як ахвяру перамольную за нашыя грахі.</verse>
				<verse number="11">Дарагія, калі Бог нас так узьлюбіў, дык і мы мусім любіць адзін другога.</verse>
				<verse number="12">Бога ня бачыў ніхто ніколі. Калі любім адзін другога, дык Бог прабывае ў нас; і любоў Яго дасканалая ў нас.</verse>
				<verse number="13">Што мы прабываем у Ім, а Ён — у нас, пазнаём па тым, што даў нам Духа свайго.</verse>
				<verse number="14">Мы вось бачылі і сьведчым, што Айцец паслаў Сына як Збаўцу сьвету.</verse>
				<verse number="15">Хто вызнае, што Езус ёсьць Сын Божы, у тым прабывае Бог, і ён — у Богу.</verse>
				<verse number="16">І мы, што ўверылі, пазналі любоў, якую Бог мае да нас. Бог ёсьць любоў, і хто трывае ў любові, у Богу прабывае, і Бог у ім.</verse>
				<verse number="17">Дзеля таго любоў дасканаліцца у нас, каб мы мелі адвагу на дзень суду, бо які Ён, такія і мы на гэтым сьвеце.</verse>
				<verse number="18">У любові няма страху, бо дасканалая любоў вон выганяе страх, бо страх мае ў сабе кару. Хто баіцца, той не дасканалы ў любові.</verse>
				<verse number="19">Мы любім (Бога), бо Бог першы палюбіў нас.</verse>
				<verse number="20">Калі хто кажа: “Я люблю Бога” і ненавідзіць брата свайго, той брахун; бо хто ня любіць брата свайго, каторага бачыць, як можа любіць Бога, якога ня бачыць?</verse>
				<verse number="21">І маем такое прыказаньне ад Яго, каб той, хто любіць Бога, любіў таксама і брата свайго.</verse>
			</chapter>
			<chapter number="5">
				<verse number="1">Кожны, хто верыць, што Езус ёсьць Хрыстос, той ад Бога нарадзіўся; і кожны, хто любіць Бога, які нарадзіў, любіць і Таго, хто з Яго нарадзіўся.</verse>
				<verse number="2">З таго пазнаём, што любім дзяцей Божых, калі мы любім Бога і спаўняем Яго прыказаньні,</verse>
				<verse number="3">бо любоў да Бога ў тым, каб спаўняць прыказаньні Ягоныя, а прыказаньні Ягоныя ня цяжкія.</verse>
				<verse number="4">Кожны, хто з Бога нарадзіўся, перамагае сьвет; і гэтая перамога, што перамагае сьвет, ёсьць вера нашая.</verse>
				<verse number="5">А хто перамагае сьвет, калі ня той, хто верыць, што Езус ёсьць Сын Божы!</verse>
				<verse number="6">Езус Хрыстос ёсьць Тым, хто перайшоў праз ваду і кроў. Ня толькі праз ваду, але праз ваду і кроў. І Дух дае сьведчаньне, бо Дух ёсьць праўда.</verse>
				<verse number="7">Бо трох даюць сьведчаньне:</verse>
				<verse number="8">Дух, вада і кроў, і гэтых трох ёсьць адно.</verse>
				<verse number="9">Калі мы прыймаем сьведчаньне людзей, дык сьведчаньне Божае ёсьць большае, бо гэта сьведчаньне Бога, якім Ён сьведчыць аб Сыне сваім.</verse>
				<verse number="10">Хто верыць у Сына Божага, той мае ў сабе сьведчаньне Бога. Хто ня верыць Богу, зрабіў Яго ашуканцам, бо ня ўверыў сьведчаньню, якое даў Бог аб Сыне сваім.</verse>
				<verse number="11">А сьведчаньне такое, што Бог даў нам жыцьцё вечнае, і гэтае жыцьцё ў Сыне Ягоным.</verse>
				<verse number="12">Той, хто мае Сына, мае жыцьцё, а хто ня мае Сына Божага, ня мае таксама і жыцьця.</verse>
				<verse number="13">Пра гэта напісаў я вам, якія верыце ў імя Сына Божага, каб вы ведалі, што маеце жыцьцё вечнае.</verse>
				<verse number="14">І вось давер, які мы маем да Яго, што, калі чаго паводле волі Яго просім, Ён выслухоўвае нас.</verse>
				<verse number="15">І калі ведаем, што Ён выслухоўвае ўсе нашыя просьбы, дык ведаем, што атрымаем тое, пра што Яго прасілі.</verse>
				<verse number="16">Калі хто бачыць, што брат яго дапускаецца грэху не на сьмерць, хай моліцца і верне Бог яму жыцьцё, таму, каторага грэх не на сьмерць. Ёсьць такі грэх, што на сьмерць; не кажу, каб за такога маліцца.</verse>
				<verse number="17">Кожнае беззаконьне ёсьць грэх, аднак ёсьць грахі, што не на сьмерць.</verse>
				<verse number="18">Ведаем, што кожны, хто нарадзіўся ад Бога, не грашыць, але Той, які народжаны ад Бога, захоўвае сябе, і ліхі не дакранецца яго.</verse>
				<verse number="19">Ведаем, што мы ад Бога, а ўвесь сьвет апанаваны ліхім.</verse>
				<verse number="20">Ведаем таксама, што Сын Божы прыйшоў і абдарыў нас розумам, каб мы пазналі Праўдзівага. І мы ў Тым, хто праўдзівы, у Сыне Яго Езусе Хрысьце. Ён ёсьць праўдзівы Бог і Жыцьцё вечнае.</verse>
				<verse number="21">Дзеткі, сьцеражыцеся ідалаў!</verse>
			</chapter>
		</book>
		<book number="63">
			<chapter number="1">
				<verse number="1">Старшы — выбранай пані і яе дзецям, якіх я люблю ў праўдзе, і ня толькі я сам, але ўсе, што пазналі праўду,</verse>
				<verse number="2">дзеля праўды, што прабывае ў нас ды якая застаецца з намі ў вечнасьці.</verse>
				<verse number="3">Ласка, міласэрдзе і супакой ад Бога Айца і ад Езуса Хрыста, Сына Айца, хай будзе з намі ў праўдзе і любові.</verse>
				<verse number="4">Я быў вельмі рады, што сярод дзяцей тваіх знайшоў такіх, што жывуць у праўдзе, як мы атрымалі прыказаньне ад Айца.</verse>
				<verse number="5">І цяпер прашу цябе, пані, не як новае прыказаньне пішучы табе, але як тое, што мелі мы ад пачатку: каб мы любілі адзін аднаго.</verse>
				<verse number="6">І тое ёсьць любоў, каб мы жылі паводле прыказаньняў Ягоных. Гэта тое прыказаньне, якое вы чулі ад пачатку, каб у ім хадзіць.</verse>
				<verse number="7">Бо паявілася на сьвеце многа звадыяшаў, якія не вызнаюць, што Езус Хрыстос прыйшоў у целе (чалавечым); гэткі ёсьць звадыяш і антыхрыст.</verse>
				<verse number="8">Глядзіце самі на сябе, каб ня страцілі вы таго, што запрацавалі, але каб атрымалі заплату поўнасьцю.</verse>
				<verse number="9">Кожны, хто адступае ад навукі Хрыстовай і не трымаецца яе, ня мае Бога; а хто трымаецца гэтай навукі, той мае і Айца, і Сына.</verse>
				<verse number="10">Калі хто прыходзіць да вас і не прыносіць гэтае навукі, не прыймайце яго ў дом і не вітайце яго.</verse>
				<verse number="11">Бо хто яго вітае, стаецца саўдзельнікам яго злачынстваў.</verse>
				<verse number="12">Шмат маю я вам напісаць, але не хачу на паперы і атрамантам, бо спадзяюся, што да вас прыйду і асабіста з вамі пагавару, каб радасьць наша была поўнаю.</verse>
				<verse number="13">Вітаюць цябе дзеці сястры тваёй выбранай.</verse>
			</chapter>
		</book>
		<book number="64">
			<chapter number="1">
				<verse number="1">Старшы — дарагому Гаю, каторага люблю ў праўдзе.</verse>
				<verse number="2">Умілаваны, прагну табе ва ўсім пасьпяховасьці і здароўя так, як шчасьліва чуецца душа твая.</verse>
				<verse number="3">Вельмі ўзрадаваўся я з прыбыцьця братоў, якія засьведчылі праўду тваю ды што ты жывеш справядліва.</verse>
				<verse number="4">Для мяне няма большай радасьці, як пачуць, што дзеці мае ходзяць у праўдзе.</verse>
				<verse number="5">Ты, умілаваны, вернае робіш, калі дапамагаеш братам, а асабліва падарожным,</verse>
				<verse number="6">якія засьведчылі тваю любоў перад царквою. Ты добра зробіш, заагледзеўшы іх на дарогу па-Божаму.</verse>
				<verse number="7">Бо выбраліся яны ў дарогу ў імя Яго, не прыймаючы нічога ад паганаў.</verse>
				<verse number="8">Таму мусім гасьцінна прыймаць такіх людзей для супольнай працы з імі для праўды.</verse>
				<verse number="9">Я напісаў крыху царкве, але Дыятрэф, каторы хоча быць кіраўніком іхнім, не прыймае нас.</verse>
				<verse number="10">Таму вось, калі прыбуду пасваруся за яго паводзіны ды за злосныя словы супраць нас. А прытым, як бы яму яшчэ гэтага не хапала, і сам не прыймае братоў, ды хочучых гэта зрабіць выганяе з царквы.</verse>
				<verse number="11">Улюблены, не ідзі за ліхім, але рабі дабро. Хто добрае робіць, ёсьць ад Бога, а хто робіць благое, той ня бачыў Бога.</verse>
				<verse number="12">Пра Дэмэтра ўсе добра сьведчаць, і нават сама праўда. Такое самае сьведчаньне даём і мы, і ведаем, што сьведчаньне нашае праўдзівае.</verse>
				<verse number="13">Шмат я меў бы табе напісаць, але не хачу пяром і атрамантам.</verse>
				<verse number="14">Спадзяюся, што хутка цябе ўбачу і тады пагаворым вуснамі ў вусны.</verse>
				<verse number="15">Супакой табе. Вітаюць цябе сябры. Прывітай сяброў пайменна.</verse>
			</chapter>
		</book>
		<book number="65">
			<chapter number="1">
				<verse number="1">Юда, слуга Езуса Хрыста, брат Якуба, тым, што пакліканы, умілаваным у Богу Айцу і захаваным для Езуса Хрыста:</verse>
				<verse number="2">Хай памножыцца вам міласэрдзе, і супакой, і любоў.</verse>
				<verse number="3">Умілаваныя, я вельмі хацеў вам напісаць пра супольнае наша збаўленьне і палічыў неабходным напісаць вам, каб заахвоціць да барацьбы за веру, раз і назаўсёды дадзеную сьвятым.</verse>
				<verse number="4">Улезьлі бо да вас нейкія людзі, якія здаўна запісаныя на асуджэньне, бязбожныя, каторыя ласку Бога нашага замяняюць на распусту, і выракаюцца адзінага Валадара і Госпада нашага Езуса Хрыста.</verse>
				<verse number="5">Хачу вам прыпомніць, хоць вы ўсё гэта ведаеце, што Госпад найперш вызваліў народ з зямлі Эгіпецкай, а пасьля выгубіў тых, што ня верылі.</verse>
				<verse number="6">Анёлаў жа, што не зьбераглі сваёй дастойнасьці, але пакінулі сваё жыльлё, зьвязаных вечнымі путамі, затрымаў у цемрадзі да вялікага суднага дня.</verse>
				<verse number="7">Таксама Садома, і Гамора, і суседнія гарады ў падобны спосаб, як яны аддаліся распусьце і пажаданьню чужога цела, сталіся прыкладам, церпячы кару вечнага агню.</verse>
				<verse number="8">Падобна і тыя летуценьнікі паганяць цела, зьневажаюць валаданьне (Госпада) ды блюзьняць супраць хвалы (нябеснай).</verse>
				<verse number="9">Калі арханёл Міхал спрачаўся з д’яблам пра цела Майсея, не адважыўся кінуць зьняважлівага асуджэньня, але сказаў: “Хай Госпад цябе пакарае”.</verse>
				<verse number="10">Яны ж блязгуваюць на тое, чаго ня ведаюць, а што ў натуральны спосаб пазнаюць, як неразумныя жывёліны, тым сябе зьнішчаюць.</verse>
				<verse number="11">Гора ім, бо пайшлі яны дарогай Каіна і паддаліся ашуканству, як Балаам, за заплату, і ў буньце Карэя папрападалі.</verse>
				<verse number="12">Яны — небясьпека на вашых агапах банкетуючы ў вас бяз страху і пасьвячы саміх сябе; воблакі без вады, ветрам ганяныя, дрэвы асеньнія бясплодныя, два разы мёртвыя, выкарчаваны,</verse>
				<verse number="13">узбураныя віры марскія, што пеняцца сваёю брыдотаю, заблуканыя зоркі, для каторых непраніклівая цемрадзь навек прызначана.</verse>
				<verse number="14">Вось жа пра іх праракаваў Генох, сёмы па Адаме, кажучы: “Вось ідзе Госпад з мірыядамі сваіх сьвятых,</verse>
				<verse number="15">каб учыніць суд над усімі ды пакараць усіх бязбожнікаў за ўсе іхнія бязбожныя ўчынкі, у якіх выявілася іхняя бязбогасьць, і за ўсе блявузгі супраць Яго, якія казалі бязбожныя грэшнікі”.</verse>
				<verse number="16">Яны наракаюць і жаляцца на свой лёс ды патураюць сваім пажаданьням, і вусны іх гавораць узьнёсла, і дзеля карысьці патураюць людзям.</verse>
				<verse number="17">Вы ж, дарагія, мейце ў памяці словы, сказаныя апосталамі Госпада нашага Езуса Хрыста,</verse>
				<verse number="18">калі яны казалі вам: “У апошні час паявяцца насьмешнікі, каторыя будуць хадзіць паводле бязбожных пажаданьняў сваіх”.</verse>
				<verse number="19">Гэта тыя, што саміх сябе аддзяляюць, душэўныя, ня маючыя Духа.</verse>
				<verse number="20">Вы ж, умілаваныя, грунтуючыся на найсьвяцейшай веры вашай, маліцеся ў Духу Сьвятым,</verse>
				<verse number="21">ды ў любові Божай захоўвайце саміх сябе, чакаючы міласэрдзя Госпада нашага Езуса Хрыста на жыцьцё вечнае.</verse>
				<verse number="22">Да тых, што сумняваюцца, будзьце міласэрнымі,</verse>
				<verse number="23">іх ратуйце, вырываючы з агню, іншых шкадуйце з боязьзю, брыдзячыся нават адзеньнем іхнім, якое целам спаганена.</verse>
				<verse number="24">А таму, хто можа ўсьцерагчы вас бяз грэху і паставіць беззаганнымі і ў радасьці на віду сваёй хвалы,</verse>
				<verse number="25">адзінаму Богу, Збаўцы нашаму, праз Езуса Хрыста, Госпада нашага, — хвала, веліч, магутнасьць ды ўлада перад усімі вякамі, і цяпер, і ў вякі вечныя. Амэн.</verse>
			</chapter>
		</book>
		<book number="66">
			<chapter number="1">
				<verse number="1">Адкрыцьцё Езуса Хрыста, якое Яму даў Бог, каб выявіў слугам сваім, што павінна стацца ў хуткім часе, і, паслаўшы анёла, паведаміў за дапамогаю знакаў слузе свайму Яну,</verse>
				<verse number="2">які сьведчыць аб Слове Божым, і аб Езусе Хрысьце, і аб усім, што бачыў.</verse>
				<verse number="3">Шчасьлівы той, хто чытае і чуе словы прароцтва ды захавае тое, што ў іх напісана; час бо блізкі.</verse>
				<verse number="4">Ян сямі цэрквам у Азіі: Ласка вам і супакой ад Таго, які ёсьць, які быў і які прыйдзе, і ад сямі духаў, што перад тронам Ягоным,</verse>
				<verse number="5">і ад Езуса Хрыста, Сьведкі вернага, Першароднага з памёршых і Валадара каралёў зямных. Яму, які ўзьлюбіў нас і абмыў нас ад грахоў нашых крывёй сваёй,</verse>
				<verse number="6">і зрабіў нас каралеўствам і сьвятарамі Богу і Айцу свайму, Яму хвала і валаданьне на вякі вечныя. Амэн.</verse>
				<verse number="7">Вось жа прыходзіць у хмарах, і ўбачыць Яго ўсякае вока і тыя, што Яго пракалолі, і залямантуюць над Ім усе плямёны зямлі. Так, амэн.</verse>
				<verse number="8">Я — Альфа і Амега, пачатак і канец, — кажа Госпад Бог, які ёсьць, які быў і які прыйдзе, Усемагутны.</verse>
				<verse number="9">Я, Ян, брат ваш і ўдзельнік у прыгнёце, у каралеўстве і вытрымаласьці ў Хрысьце Езусе, быў на востраве Патмас дзеля Слова Божага і сьведчаньня аб Езусе.</verse>
				<verse number="10">Я быў у захапленьні духа ў дзень Госпадаў, і пачуў за сабою зычны голас, быццам трубы,</verse>
				<verse number="11">які казаў: “Што бачыш, запішы ў кнізе і пашлі сямі цэрквам: у Эфэз, і ў Сьмірну, і ў Пэргам, і ў Тыятыру, і ў Сарды,і ў Філядэльфію, і ў Ляодыцэю”.</verse>
				<verse number="12">Я павярнуўся, каб зірнуць, адкуль быў голас, што да мяне гаварыў; і, павярнуўшыся, убачыў сем залатых сьвечнікаў,</verse>
				<verse number="13">і паміж сьвечнікаў залатых кагосьці падобнага да Сына Чалавечага, адзетага ў доўгую шату і падперазанага пад грудзі залатым паясом;</verse>
				<verse number="14">галава ж Ягоная і валасы былі белыя, як белая воўна, быццам сьнег, і вочы Яго як полымя агню,</verse>
				<verse number="15">і ногі Яго падобныя да бронзы, распаленай у печы, і голас Ягоны падобны на гук бурных водаў,</verse>
				<verse number="16">і Ён трымаў у правай руцэ сваёй сем зорак, з вуснаў жа Яго вытыркаў меч двусечны востры, і твар Ягоны зіхацеў, як сонца ў магутнасьці сваёй.</verse>
				<verse number="17">І, убачыўшы Яго, упаў я да ног Яго, быццам нежывы. А Ён паклаў правую руку сваю на мяне, кажучы: “Ня бойся! Я — Першы, і Апошні, і Жывы;</verse>
				<verse number="18">і Я быў памёршым, і вось жывы на вякі вечныя, і маю ключы сьмерці і пекла.</verse>
				<verse number="19">Дык напішы, што ты ўбачыў, што ёсьць і што павінна стацца пасьля.</verse>
				<verse number="20">Таямніца сямі зорак, якія ты бачыў у маёй правай руцэ, і сямі сьвечнікаў залатых вось якая: сем зорак — гэта сем анёлаў сямі цэркваў, а сем сьвечнікаў — гэта сем цэркваў.</verse>
			</chapter>
			<chapter number="2">
				<verse number="1">Анёлу царквы, што ў Эфэзе, напішы: Вось што кажа Той, які трымае сем зорак у сваёй правай руцэ, які ходзіць пасярод сямі залатых сьвечнікаў:</verse>
				<verse number="2">Я ведаю ўчынкі твае, і працу, і цярплівасьць тваю, і што ня можаш пераносіць ліхіх, і што выставіў ты на спробу тых, якія хочуць называцца апосталамі, а імі ня ёсьць, і прызнаў ты іх ашуканцамі.</verse>
				<verse number="3">І маеш ты вытрымаласьць, і перанёс шмат ты дзеля імя Майго, і не знеахвоціўся.</verse>
				<verse number="4">Але маю Я супраць цябе тое, што адступіўся ты ад сваёй першай любові.</verse>
				<verse number="5">Памятай тады, адкуль упаў, і навярніся, і вярніся да першых учынкаў. Інакш бо прыйду да цябе і прыму твой сьвечнік, калі не навернешся.</verse>
				<verse number="6">Але маеш тое за заслугу, што ненавідзіш Мікалаітаў, якіх і Я ненавіджу.</verse>
				<verse number="7">Хто мае вуха, няхай слухае, што Дух кажа цэрквам: Пераможцу дам Я спажываць (плод) з дрэва жыцьця, якое ў раі Божым.</verse>
				<verse number="8">І анёлу царквы, што ў Сьмірне, напішы: Вось што кажа Першы і Апошні, каторы быў памёршы і жыве:</verse>
				<verse number="9">Ведаю прыгнёт твой і беднасьць тваю, але ты багаты; і зьневажаньні тых, якія называюць сябе Юдэямі, а імі ня ёсьць, бо яны — сынагога шатана.</verse>
				<verse number="10">Нічога ня бойся з таго, што трэба табе перанесьці. Вось жа пашле некаторых з вас д’ябал у вязьніцу, каб вас выпрабаваць, і будзеце цярпець гора праз дзесяць дзён. Будзь верны аж да сьмерці, і дам табе карону жыцьця.</verse>
				<verse number="11">Хто мае вуха, няхай слухае, што Дух кажа цэрквам: Хто пераможа, другой сьмерці не сустрэне.</verse>
				<verse number="12">І анёлу царквы, што ў Пэргаме, напішы: Гэта кажа Той, хто мае меч двусечны востры:</verse>
				<verse number="13">Ведаю, што жывеш, дзе трон шатана, і трымаеш імя Маё, і не выракся ты Маёй веры нават у тыя дні, калі ў вас, дзе пражывае шатан, быў забіты Мой верны сьведка Антыпас.</verse>
				<verse number="14">Аднак трохі маю супраць цябе, бо маеш там тых, якія трымаюцца навукі Балаама, які вучыў Балака, каб спакушаў сыноў Ізраэлевых есьці ахвяры ідалам і займацца распустай.</verse>
				<verse number="15">І ты маеш такіх, што трымаюцца навукі Мікалаітаў.</verse>
				<verse number="16">Дзеля таго навярніся, бо калі не, дык хутка прыйду да цябе і буду ваяваць з адступнікамі мячом вуснаў Маіх.</verse>
				<verse number="17">Хто мае вуха, няхай слухае, што Дух кажа цэрквам: Пераможцу дам Я манну таемную і дам яму белы камень, а на камені напісанае новае імя, якога ня ведае ніхто, толькі той, хто атрымае яго.</verse>
				<verse number="18">І анёлу царквы, што ў Тыятыры, напішы: Гэта вось кажа Сын Божы, які мае вочы быццам полымя агню, а ногі падобныя да бронзы.</verse>
				<verse number="19">Спазнаў Я учынкі твае, і веру, і любоў тваю, і служэньне, і цярплівасьць тваю, і дзеяньні твае апошнія больш шматлікія, чым раней.</verse>
				<verse number="20">Аднак маю трохі супраць цябе, што дапускаеш жанчыне Езабэлі, якая называе сябе прарочыцай, вучыць і зводзіць слугаў Маіх, каб распутнічалі і спажывалі ахвяры для ідалаў.</verse>
				<verse number="21">І даў Я ёй час навярнуцца, але яна ня хоча за сваю распусту пакаяцца.</verse>
				<verse number="22">Вось жа кіну яе на ложак (хворасьці), і тых, што з ёй чужаложаць, у вялікае гора, хіба што пакаяліся б за праступкі свае.</verse>
				<verse number="23">І дзяцей яе пакараю сьмерцю, і няхай усе цэрквы даведаюцца, што Я — Той, каторы пранікае ныркі і сэрцы, і дам кожнаму паводле учынкаў ягоных.</verse>
				<verse number="24">Вам жа кажу ды іншым, што ёсьць у Тыятыры, каторыя не прызнаюць гэтае навукі і якія не спазналі, як кажуць, бяздоньняў шатанскіх, што не пашлю на вас іншай цяжкасьці,</verse>
				<verse number="25">апроч той, якую маеце; трымайцеся, пакуль да вас прыйду.</verse>
				<verse number="26">А хто пераможа і захавае аж да канца справы Мае, таму дам уладу над паганамі,</verse>
				<verse number="27">і валодаць будзе над імі кіем жалезным, крышачы іх, быццам посуд ганчарскі,</verse>
				<verse number="28">як і Я атрымаў ад Айца Майго, і дам яму раньнюю зорку.</verse>
				<verse number="29">Хто мае вуха, няхай слухае, што Дух кажа цэрквам.</verse>
			</chapter>
			<chapter number="3">
				<verse number="1">І анёлу царквы, што ў Сардах, напішы: Гэта вось кажа Той, які мае сем духаў Божых і сем зорак: Ведаю учынкі твае, што маеш імя, што быццам жывеш, ды ёсьць мёртвы.</verse>
				<verse number="2">Чувай і ўзмацняй рэшту, якія меліся загінуць, не знаходжу бо учынкаў тваіх споўненымі перад Богам Маім.</verse>
				<verse number="3">Дык памятай, як ты атрымаў і чуў, і захавай, і навярніся. Бо калі ня будзеш чуваць, прыйду да цябе, як злодзей, і ня будзеш ведаць гадзіны, ў якую прыйду да цябе.</verse>
				<verse number="4">Ды вось маеш у Сардах некалькі імёнаў, якія ня плямілі вопраткаў сваіх, яны будуць хадзіць са Мною ў белі, бо ёсьць дастойныя.</verse>
				<verse number="5">Хто пераможа, апранецца гэтак у вопратку белую, і ня выкрасьлю імя яго з кнігі жыцьця, і выяўлю імя ягонае перад Айцом Маім і на віду ў анёлаў Ягоных.</verse>
				<verse number="6">Хто мае вуха, няхай слухае, што Дух кажа цэрквам.</verse>
				<verse number="7">І анёлу царквы, што ў Філядэльфіі, напішы: Гэта кажа Сьвяты і Праўдзівы, які мае ключ Давідаў, які, калі адчыніць, то ніхто не замкне, калі замкне, ніхто не адчыніць.</verse>
				<verse number="8">Ведаю учынкі твае. Вось адчыніў перад табою дзьверы, якія ніхто ня можа зачыніць, бо ты хоць маеш трохі моцы, але захаваў слова Маё і ня выракся імя Майго.</verse>
				<verse number="9">Вось дам табе з сынагогі шатана, з тых, якія сябе лічаць за Юдэяў, а імі ня ёсьць, але падманваюць, вось зраблю ім, што прыйдуць і паклоняцца табе ў ногі, і даведаюцца, што Я узьлюбіў цябе.</verse>
				<verse number="10">Бо ўхаваў ты слова цярплівасьці Маёй, і Я цябе ўсьцерагу ў гадзіну спакушэньня, якая прыйдзе на ўвесь сьвет зводзіць жыхароў на зямлі.</verse>
				<verse number="11">Прыйду хутка. Трымай тое, што маеш, каб ніхто не забраў кароны тваёй.</verse>
				<verse number="12">Хто пераможа, таго пастаўлю калёнаю ў сьвятыні Бога Майго, і больш з яе ня выйдзе, і напішу на ім імя Бога Майго і імя горада Бога Майго, новага Ерузаліму, які зыходзіць з неба ад Бога Майго, і імя Маё новае.</verse>
				<verse number="13">Хто мае вуха, няхай слухае, што Дух кажа цэрквам.</verse>
				<verse number="14">І анёлу царквы, што ў Ляодыцэі, напішы: Гэта кажа Амэн, Сьведка верны і праўдзівы, Пачатак тварэньня Божага.</verse>
				<verse number="15">Ведаю учынкі твае, што ты ані халодны, ані гарачы. О, каб лепш халодным ты быў або гарачым!</verse>
				<verse number="16">Але за тое, што ты цёплы, а не халодны ані гарачы, Я выкіну цябе з вуснаў Маіх.</verse>
				<verse number="17">Бо кажаш ты: “Багаты я і забясьпечаны, і нічога мне ня трэба”, і ня ведаеш ты, што ты бедны, і найнешчасьлівейшы, і ўбогі, і сьляпы, і голы.</verse>
				<verse number="18">Раю табе купіць сабе ў Мяне золата, агнём ачышчанага, каб быў забясьпечаны, і белую вопратку, каб апрануўся і каб не паказалася нікчэмнасьць нагаты тваёй, і масьцю памаж вочы свае, каб бачыў.</verse>
				<verse number="19">Бо Я на тых, каторых люблю, сваруся і караю іх. Дык пільнуйся і навярніся</verse>
				<verse number="20">Вось стаю ў дзьвярах і стукаю. Калі хто пачуе голас Мой і адчыніць Мне дзьверы, увайду да яго і павячэраю з ім, а ён са Мной.</verse>
				<verse number="21">Хто пераможа, таму дам сядзець са Мною на Маім троне, як Я перамог і засеў з Айцом Маім на Яго троне.</verse>
				<verse number="22">Хто мае вуха, няхай слухае, што Дух кажа цэрквам”.</verse>
			</chapter>
			<chapter number="4">
				<verse number="1">Пасьля гэтага ўбачыў я: і вось дзьверы адчыненыя ў небе, і голас першы, які я пачуў, быў як быццам голасам трубы, размаўляючай са мною і кажучай: “Увайдзі сюды, і Я пакажу табе тое, што павінна стацца пасьля”.</verse>
				<verse number="2">І адразу быў я ў захапленьні духам: і вось трон стаяў у небе, а на троне Нехта сядзеў.</verse>
				<verse number="3">І Той, хто сядзеў, падобны быў з выгляду да каменя з ясьпіса і сардына, і вясёлка вакол трону была падобная з выгляду на шмарагд.</verse>
				<verse number="4">І вакол трона — дваццаць чатыры троны, і на тронах сядзелі дваццаць чатыры старыя, адзетыя ў белыя вопраткі, і на галавах іхніх — залатыя кароны.</verse>
				<verse number="5">І ад трону выходзілі маланкі, і галасы, і грымоты; і сем сьветачаў палаючых гараць перад тронам, якія ёсьць сем духаў Божых.</verse>
				<verse number="6">І перад тронам зьзяла нібы шклянае мора, падобнае на крышталь. І на сярэдзіне трону і навокал трону — чатыры жывёлы, поўныя вачэй спераду і ззаду.</verse>
				<verse number="7">І першая жывёла падобная да льва, і другая жывёла падобная да быка, і трэцяя жывёла мела твар быццам чалавечы, і чацьвёртая жывёла мела падабенства да арла лятаючага.</verse>
				<verse number="8">І чатыры жывёлы мелі па шэсьць крылаў і навакол, і ўсярэдзіне мелі поўна вачэй; і бесперапынна днём і ноччу яны ўскліквалі: “Сьвяты, Сьвяты, Сьвяты Госпад Бог Усемагутны, які быў, і які ёсьць, і які прыходзіць”.</verse>
				<verse number="9">І калі аддавалі тыя жывёліны чэсьць, і хвалу, і падзяку Седзячаму на троне, Жывучаму на вякі вечныя,</verse>
				<verse number="10">падалі перад Седзячым на троне дваццаць чатыры старыя, і кланяліся Жывучаму на вякі вечныя, і клалі кароны свае перад тронам, кажучы:</verse>
				<verse number="11">“Дастойны Госпад Бог наш прыймаць хвалу, і чэсьць, і моц, бо Ты стварыў усё, і ўсё з волі Тавёй існавала і было створана”.</verse>
			</chapter>
			<chapter number="5">
				<verse number="1">І ўбачыў я ў правай руцэ Седзячага на троне кнігу, запісаную ўнутры і звонку, запячатаную на сем пячатак.</verse>
				<verse number="2">І ўбачыў магутнага анёла, абвяшчаючага гучным голасам: “Хто дастойны адкрыць кнігу і зьняць яе пячаткі?”</verse>
				<verse number="3">І ніхто ня мог ані на небе, ані на зямлі адкрыць кнігу, і глянуць на яе.</verse>
				<verse number="4">І я вельмі плакаў, што ніхто не знайшоўся быць дастойным адкрыць кнігу і глянуць на яе.</verse>
				<verse number="5">І адзін са старых сказаў мне: “Ня плач, вось перамог Леў з пакаленьня Юды, корань Давідаў, каб адкрыць кнігу і сем яе пячатак”.</verse>
				<verse number="6">І ўбачыў я між тронам і чатырма жывёламі, пасярод старых Ягня стаячае, быццам забітае, маючае сем рагоў і сем вачэй, якія ёсьць сем духаў Божых, пасланых на ўсю зямлю.</verse>
				<verse number="7">І пайшло, і ўзяло з правай рукі Седзячага на троне кнігу.</verse>
				<verse number="8">І калі ўзяло кнігу, чатыры жывёлы і дваццаць чатыры старыя ўпалі перад Ягнём, маючы кожны гарфу і залатыя чашы, поўныя пахнідлаў, якія ёсьць малітвы сьвятых,</verse>
				<verse number="9">і сьпявалі новую песьню, кажучы: “Дастойны Ты ўзяць кнігу і адчыніць пячаткі яе, бо забіты быў Ты і адкупіў Ты нас Богу крывёю Тваёй з усякага пакаленьня, і мовы, і народу, і паганаў,</verse>
				<verse number="10">і ўчыніў нас каралеўствам і сьвятарамі Богу нашаму, і будзем валадарыць на зямлі”.</verse>
				<verse number="11">І калі так глядзеў, пачуў вакол трону, і жывёлаў, і старых голас безьлічы анёлаў, і лік іх быў мірыяды мірыядаў і тысячы тысяч,</verse>
				<verse number="12">кажучых гучным голасам: “Дастойны Ты, Ягня, што забіты быў, каб прыняць моц, і багацьце, і мудрасьць, і сілу, і чэсьць, і хвалу, і багаславенства”.</verse>
				<verse number="13">Тады пачуў я, як засьпявала ўсё стварэньне, што на небе, і што на зямлі, і што пад зямлёй, і што на моры, і што ў ім ёсьць: “Седзячаму на троне і Ягняці хай будзе багаслаўленьне, і хвала, і валаданьне на вякі вечныя”.</verse>
				<verse number="14">І чатыры жывёлы казалі: “Амэн”. І дваццаць чатыры старыя падалі на твар свой і кланяліся Жывучаму на вякі вечныя.</verse>
			</chapter>
			<chapter number="6">
				<verse number="1">Пасьля убачыў я, як Ягня зламала першую з сямі пячатак, і пачуў, як адна з жывёлаў сказала быццам гукам грымоты: “Прыйдзі і паглядзі!”</verse>
				<verse number="2">І убачыў я: і вось белы конь, і на ім коньнік, трымаючы лук, і дадзена яму карона, і выйшаў ён як пераможца, каб далей перамагаць.</verse>
				<verse number="3">І калі адкрыў Ён другую пячатку, пачуў я другую жывёлу, кажучы: “Прыйдзі і паглядзі!”</verse>
				<verse number="4">І выйшаў тады іншы конь, рыжы; і седзячаму на ім дадзена (ўлада), каб спыніў супакой на зямлі, каб людзі адны другіх забівалі, і дадзены яму вялікі меч.</verse>
				<verse number="5">І калі адкрыў Ён трэцюю пячатку, пачуў я трэцюю жывёлу, кажучы: “Прыйдзі і паглядзі!” І убачыў я: і вось конь вараны; і седзячы на ім трымаў вагу ў руцэ сваёй.</verse>
				<verse number="6">І пачуў я быццам голас, з-паміж тых чатырох жывёлаў, гаворачы: “Мера пшаніцы за дынар, і тры меры ячменю за дынар; і не кранай віна і алівы”.</verse>
				<verse number="7">І калі адкрыў Ён чацьвёртую пячатку, пачуў я голас чацьвёртай жывёлы, кажучы: “Прыйдзі і паглядзі!”</verse>
				<verse number="8">І убачыў я: і вось конь сівы, і коньніку, які сядзеў на ім, было імя Сьмерць, і Пекла ішло сьледам за ім, і дадзена яму ўлада на чацьвёртай частцы зямлі забіваць мячом, голадам, і сьмерцю, і зьвярамі зямлі.</verse>
				<verse number="9">І калі адкрыў Ён пятую пячатку, убачыў я пад аўтаром душы тых, якія былі пазабіваныя за Слова Божае і за сьведчаньне, якое яны мелі.</verse>
				<verse number="10">І гаманілі яны гучным голасам, кажучы: “Госпадзе, Сьвяты і справядлівы, як доўга будзеш марудзіць з судом і помстай за нашу кроў над жыхарамі зямлі?”</verse>
				<verse number="11">І кожнаму з іх была дадзена белая вопратка, і сказана было ім, каб пачакалі яшчэ кароткі час, пакуль не дапоўніцца лік супрацоўнікаў іх і братоў, якія маюць памерці падобна, як і яны.</verse>
				<verse number="12">І калі Ён адкрыў шостую пячатку, убачыў я, як зрабіўся жудасны землятрус, і сонца стала чорнае, як мех валасяны, і месяц быццам заліўся крывёю,</verse>
				<verse number="13">і зоркі нябесныя паспадалі на зямлю так, як фіговае дрэва скідае свае недасьпелыя плады, калі ім страсяне вялікі вецер,</verse>
				<verse number="14">і неба зьнікла, як быццам зьвілося ў скрутак, і ўсе горы і астравы зрушыліся са сваіх месцаў.</verse>
				<verse number="15">І каралі зямлі, і магнаты, і тысячнікі, і багацеі, і асілкі, і ўсе нявольнікі і вольныя пахаваліся ў пячорах і горных скалах,</verse>
				<verse number="16">і казалі горам і скалам: “Спадзіце на нас і схавайце нас ад аблічча Таго, які сядзіць на троне і ад гневу Ягняці,</verse>
				<verse number="17">бо надыйшоў вялікі дзень гневу Яго, і хто можа вытрымаць?”</verse>
			</chapter>
			<chapter number="7">
				<verse number="1">Пасьля гэтага бачыў я чатырох анёлаў, стаячых на чатырох вуглах зямлі, трымаючы чатыры ветры зямлі, каб вецер ня дзьмуў на зямлю, ані на мора, ані на якое дрэва.</verse>
				<verse number="2">І угледзеў я іншага анёла, які падымаўся з усходу і нёс пячатку Бога жывога і гаманіў гучным голасам чатыром анёлам, каторым даручана было чыніць шкоду зямлі і мору,</verse>
				<verse number="3">кажучы: “Ня шкодзьце зямлі і мору, ані дрэвам, пакуль ня выцісьнем пячаткі слугам Бога нашага на чолах іхніх”.</verse>
				<verse number="4">І пачуў я лік тых, якія атрымалі пячатку: сто сорак чатыры тысячы пазначаных пячаткаю з усіх пакаленьняў сыноў Ізраэля:</verse>
				<verse number="5">з пакаленьня Юды дванаццаць тысяч пазначаных, з пакаленьня Рубэна дванаццаць тысяч, з пакаленьня Гада дванаццаць тысяч,</verse>
				<verse number="6">з пакаленьня Асэра дванаццаць тысяч, з пакаленьня Нэфталі дванаццаць тысяч, з пакаленьня Манасэса дванаццаць тысяч,</verse>
				<verse number="7">з пакаленьня Сымона дванаццаць тысяч, з пакаленьня Левія дванаццаць тысяч, з пакаленьня Ісахара дванаццаць тысяч,</verse>
				<verse number="8">з пакаленьня Забулёна дванаццаць тысяч, з пакаленьня Язэпа дванаццаць тысяч, з пакаленьня Бэньяміна дванаццаць тысяч.</verse>
				<verse number="9">Пасьля ўбачыў я вялікі натоўп, якога пералічыць ніхто ня змог, з усіх плямёнаў і пакаленьняў, народаў і моваў. І стаялі яны перад тронам і перад Ягнём, адзетыя ў белыя вопраткі, і пальмы трымалі ў руках сваіх.</verse>
				<verse number="10">І гаманілі яны моцным голасам, кажучы: “Збаўленьне ад Бога нашага, які сядзіць на троне, і ад Ягняці!”</verse>
				<verse number="11">І ўсе анёлы стаялі вакол трону, і старых, і чатырох жывёлаў, і ўпалі перад тронам на твар свой і аддалі пашану Богу,</verse>
				<verse number="12">кажучы: “Амэн! Багаслаўленьне, і слава, і мудрасьць, і падзяка, і чэсьць, і моц, і сіла Богу нашаму на вякі вечныя. Амэн”.</verse>
				<verse number="13">І адзін са старых запытаўся ў мяне: “Хто гэтыя, апранутыя ў бель, і скуль яны прыйшлі?”</verse>
				<verse number="14">А я сказаў Яму: “Гаспадару мой, ты гэта ведаеш”. І ён сказаў мне: “Гэта тыя, якія выйшлі з вялікага гора, і абмылі свае вопраткі, і выбелілі іх у крыві Ягняці.</verse>
				<verse number="15">Таму стаяць перад тронам Божым і служаць Яму днём і ноччу ў сьвятыні Ягонай, і Той, што сядзіць на троне, будзе жыць ў іх.</verse>
				<verse number="16">Ні смагі, ні голаду больш ня будуць цярпець, не будзе пячы іх болей сонца і ніякая сьпякота,</verse>
				<verse number="17">бо Ягня, які знаходзіцца пасярод трону, пасьвіць іх будзе і вадзіць да крыніцы вады жыцьця, і абатрэ Бог кожную сьлязу з вачэй іх”.</verse>
			</chapter>
			<chapter number="8">
				<verse number="1">І калі Ягня зьняло сёмую пячаць, настала ў небе маўчаньне каля паўгадзіны.</verse>
				<verse number="2">І ўбачыў я сем анёлаў, якія стаялі перад Богам, і дадзена было ім сем трубаў.</verse>
				<verse number="3">І прыйшоў іншы анёл і стаў перад аўтаром, трымаючы залатую кадзільніцу, і дадзены былі яму кадзілы, каб з малітвамі ўсіх сьвятых палажыў іх на залатым аўтары, які знаходзіўся перад (Божым) тронам.</verse>
				<verse number="4">І падняўся дым пахкіх кадзілаў разам з малітвамі сьвятых з рукі анёла да Бога.</verse>
				<verse number="5">І узяў анёл кадзільніцу, і напоўніў яе агнём з аўтара, і кінуў на зямлю; і сталіся грымоты і галасы, і былі маланкі і страшныя землятрусы.</verse>
				<verse number="6">І сем анёлаў з сямю трубамі нарыхтаваліся, каб трубіць.</verse>
				<verse number="7">І першы (анёл) затрубіў. І стаўся град і агонь, зьмяшаны з кроўю, і ўпалі на зямлю. І трэцяя частка зямлі згарэла, і трэцяя частка дрэваў спалымнела, і ўся трава згарэла.</verse>
				<verse number="8">І другі анёл затрубіў. І тады быццам велічэзная гара, агнём палымнеючая, кінута была ў мора. І трэцяя частка мора сталася кроўю,</verse>
				<verse number="9">і трэцяя частка марскіх істот прапала, і трэцяя частка караблёў загінула.</verse>
				<verse number="10">І затрубіў трэці анёл. І зьляцела з неба велічэзная зорка, палымнеючая, як паходня, і ўпала яна на трэцюю частку рэк і крыніц водных.</verse>
				<verse number="11">І назва той зоркі чытаецца Палын. І трэцяя частка водаў сталася горкай, як палын, і многа людзей паўмірала ад той вады, бо вельмі была горкая.</verse>
				<verse number="12">І чацьвёрты анёл затрубіў. І тады была пашкоджана трэцяя частка сонца, і трэцяя частка месяца, і трэцяя частка зорак, так што пацямнела іх трэцяя частка, а дзень роўна з ночай страцілі трэцюю частку сваёй яснасьці.</verse>
				<verse number="13">Потым глянуў я і пачуў голас аднаго анёла, які ляцеў па сярэдзіне неба, голасна ускрыкваючы: “Гора, гора, гора жыхарам зямлі ад трубных галасоў трох анёлаў, якія павінны неўзабаве трубіць”.</verse>
			</chapter>
			<chapter number="9">
				<verse number="1">І затрубіў пяты анёл. І ўбачыў я зорку, як яна звалілася з неба на зямлю, і дадзены ёй ключ ад студні бяздоньня.</verse>
				<verse number="2">І адкрыла яна студню бяздоньня, і падняўся з бездані дым, як з вялізнае печы, і сонца і паветра патанулі ў цемры ад дыму з той прорвы.</verse>
				<verse number="3">І з дыму тога выйшла шаранча на зямлю, і дадзена ёй улада, якую маюць скарпіёны зямлі.</verse>
				<verse number="4">І сказана ёй ня шкодзіць траве зямлі, ані ніякай зеляніне, ані ніякім дрэвам, толькі людзям, якія ня маюць пячаткі Божай на чолах сваіх.</verse>
				<verse number="5">І нельга было ёй забіваць людзей, але толькі мучыць іх на працягу пяці месяцаў. І мучэньне іх, як боль ад скарпіёна, калі ўколе чалавека.</verse>
				<verse number="6">І ў тыя дні людзі будуць шукаць сьмерці, але ня знойдуць яе, і будуць хацець памерці, але ўцячэ сьмерць ад іх.</verse>
				<verse number="7">І шаранча была падобная да коней, падрыхтаваных да бою, і па галавах яна мела быццам залатыя кароны, і воблік яе быў на падабенства твараў чалавечых,</verse>
				<verse number="8">і валасы мела падобныя да валасоў жанчынаў, і зубы яе падобныя да зубоў ільвоў,</verse>
				<verse number="9">і панцыры яе былі нібы з жалеза, і грукат крылаў яе быццам грукат многіх калясьніцаў, запрэжаных коньмі, якія гоняць у бой.</verse>
				<verse number="10">І мела хвасты, падобныя да скарпіёнавых, і джалы ў сваіх хвастах, і мела ўладу яна шкодзіць людзям праз пяць месяцаў.</verse>
				<verse number="11">Маюць яны над сабой анёла бездані, які па-гебрайску завецца Абадон, а па-грэцку Апаліён.</verse>
				<verse number="12">Так прайшло першае гора, а вось два іншыя горы наступаюць.</verse>
				<verse number="13">І шосты анёл затрубіў. І пачуў я голас, выходзячы з чатырох рагоў залатога аўтара, які быў перад Богам,</verse>
				<verse number="14">які сказаў шостаму анёлу, які меў трубу: “Асвабадзі чатырох анёлаў, зьвязаных над вялікай ракой Эўфрат”.</verse>
				<verse number="15">Тады былі вызвалены з путаў чатыры анёлы, якія былі прыгатаваныя на гадзіну, дзень, месяц і год, каб выгубіць трэцюю частку людзей.</verse>
				<verse number="16">І лік коннага войска быў мірыяды мірыядаў; і пачуў я гэту лічбу.</verse>
				<verse number="17">І так бачыў я ў зьяве коней і коньнікаў на іх, маючых панцыры агністыя, і гіяцынтавыя, і серкавыя. І галовы іх былі як галовы львоў, а з храпаў іхніх шугаў агонь, дым і серка.</verse>
				<verse number="18">Ад гэтых трох бедстваў: агня, дыму і серкі, якія шугалі з іх храпаў, прапала трэцяя частка ўсіх людзей.</verse>
				<verse number="19">Бо сіла коней у іхніх храпах і ў хвастах, а хвасты іх падобныя да зьмеяў, маюць галовы і імі шкодзяць.</verse>
				<verse number="20">І рэшта людзей, якія не былі выгублены гэтымі бедствамі, не навярнуліся з учынкаў рук сваіх, каб не пакланяцца дэманам і залатым балванам, і серабраным, і сьпіжовым, і каменным, і драўляным, якія ня могуць ані бачыць, ані чуць, ані хадзіць,</verse>
				<verse number="21">і не пакаяліся ў забойствах сваіх, не адмовіліся ад чараваньняў сваіх, ані ад распусты сваёй, ані ад зладзейства свайго.</verse>
			</chapter>
			<chapter number="10">
				<verse number="1">Пасьля ўбачыў я іншага магутнага анёла, зыходзячага з неба, заслоненага воблакам, і над галавой у яго вясёлка, і твар ягоны быццам сонца, і ногі яго як слупы вогненыя,</verse>
				<verse number="2">і меў ён у руцэ сваёй адкрытую кнігу. І паставіў ён ногі свае: правую — на мора, а левую — на зямлю,</verse>
				<verse number="3">і гаманіў магутным голасам на падабенства рыкаючага льва. І на ягоны крык азваўся голас сямі грымотаў.</verse>
				<verse number="4">І калі прагучалі гэтыя сем грымотаў, хацеў я пісаць, але пачуў з неба голас, кажучы мне: “Палажы пячатку на тое, што абвяшчала сем грымотаў, і не пішы таго”.</verse>
				<verse number="5">І анёл, якога я бачыў стаячага на моры і на зямлі, падняў руку сваю ў неба</verse>
				<verse number="6">і прысягнуў на Жывучага на вякі вечныя, каторы стварыў неба і ўсё, што на ім ёсьць, і зямлю, і тое, што на ёй ёсьць, і мора, і што ў ім ёсьць: “Часу ўжо больш ня будзе!</verse>
				<verse number="7">Але ў тых днях, у час голасу сёмага анёла, калі ён пачне трубіць, збудзецца таямніца Божая, як абвяшчалі слугі Яго прарокі”.</verse>
				<verse number="8">І пачуў я зноў голас з неба, кажучы мне: “Ідзі і вазьмі адкрытую кнігу, якую трымае ў руцэ анёл, стоячы на моры і на зямлі”.</verse>
				<verse number="9">І пайшоў я да анёла, кажучы яму, каб ён даў мне кнігу. І ён сказаў мне: “Бяры кнігу і зьеш яе; і нутро тваё перапоўніць яна горыччу, але ў вуснах тваіх будзе яна салодкая, як мёд”.</verse>
				<verse number="10">І ўзяў я кнігу з рукі анёла і зьеў яе; і ў вуснах маіх была яна салодкай, як мёд, а калі яе спажыў, нутро маё напоўнілася горыччу.</verse>
				<verse number="11">І сказаў ён мне: “Ты павінен зноў вясьціць прароцтвы пра народы, пра плямёны, пра мовы і пра многіх каралёў”.</verse>
			</chapter>
			<chapter number="11">
				<verse number="1">І дадзена была мне трысьціна, падобная на жазло, і сказана мне: “Падыміся і памерай сьвятыню Божую, і аўтар, і тых, што пакланяюцца ў ёй.</verse>
				<verse number="2">А панадворак вонкі сьвятыні абміні і ня мерай яго, бо ён прызначаны паганам, і яны будуць таптаць горад сьвяты праз сорак два месяцы.</verse>
				<verse number="3">І Я дам уладу Маім двум сьведкам, і будуць яны прарочыць тысяча дьвесьце шэсьдзесят дзён, адзетыя ў зрэбніцу”.</verse>
				<verse number="4">Яны — дзве аліўкі і два сьвечнікі, перад Госпадам зямлі стоячыя.</verse>
				<verse number="5">І калі хто захоча ім шкодзіць, то агонь выйдзе з вуснаў іх і зьнішчыць іхніх ворагаў; калі ж хто захоча скрыўдзіць іх, то гэткі мусіць быць забіты.</verse>
				<verse number="6">Яны маюць уладу зачыніць неба, каб не ішоў дождж на зямлю ў час іхняга праракаваньня, ды маюць уладу над водамі замяніць іх у кроў, і насылаць на зямлю усякія бедствы, якія толькі захочуць.</verse>
				<verse number="7">І калі закончаць яны сьведчаньне сваё, паўстане зьвер з бяздоньня і пачне супраць іх бой, і пераможа іх, і заб’е іх.</verse>
				<verse number="8">І целы іх будуць ляжаць на плошчы вялікага горада, які духова завецца Садома і Эгіпет, дзе і Госпад іх быў укрыжаваны.</verse>
				<verse number="9">І многія з народаў, і пакаленьняў, і моваў, і плямёнаў будуць аглядаць трупы іхнія праз тры дні і паўдня, а целаў іхніх не дазволяць палажыць у магілу.</verse>
				<verse number="10">І жывучыя на зямлі будуць радавацца дзеля іх, і весяліцца, і падарункі пасылаць адны другім, бо гэтыя два прарокі мучылі тых, якія жылі на зямлі.</verse>
				<verse number="11">І пасьля трох з паловай дзён увайшоў у іх дух жыцьця ад Бога. І падняліся яны на свае ногі; і вялікі страх ахапіў тых, якія бачылі іх.</verse>
				<verse number="12">І пачулі яны з неба магутны голас, гаворачы ім: “Падыміцеся сюды”. І падняліся яны ў неба ў воблаку, і бачылі іх ворагі іхнія.</verse>
				<verse number="13">І ў той час пачаліся страшныя землятрусы, і дзесятая частка горада завалілася, і загінула ад землятрусу сем тысяч асоб, а тыя, што засталіся, перапалохаліся і аддалі хвалу Богу на небе.</verse>
				<verse number="14">Гора другое мінула; вось трэцяе прыйдзе незадоўга.</verse>
				<verse number="15">І затрубіў анёл сёмы. І загаманілі моцныя галасы ў небе, кажучы: “Сталася каралеўства гэтага сьвету (каралеўствам) Госпада нашага і Хрыста Ягонага, і будзе Ён валадарыць на вякі вечныя”.</verse>
				<verse number="16">І дваццаць чатыры старыя, седзячыя перад Богам на сваіх тронах, упалі на твар свой і пакланіліся Богу,</verse>
				<verse number="17">усклікаючы: “Дзякуем Табе, Госпадзе, Божа Усемагутны, які ёсьць, які быў і які ўзяў сілу сваю магутную і запанаваў.</verse>
				<verse number="18">І ўзбурыліся народы, і прыйшоў гнеў Твой і пара судзіць памёршых і даць узнагароду слугам Тваім прарокам і сьвятым, і разам з імі тым, што шануюць імя Тваё, малым і вялікім, і час загубы для тых, што пракудзілі зямлю”.</verse>
				<verse number="19">І адчынілася Божая сьвятыня ў небе, і бачны стаў каўчэг запавету Яго ў сьвятыні Ягонай, і зазіхацелі маланкі, і пачуліся галасы, і былі землятрусы і град вялікі.</verse>
			</chapter>
			<chapter number="12">
				<verse number="1">знак вялікі паявіўся на небе: жанчына, адзетая ў сонца, і месяц пад яе нагамі, і на галаве ў яе вянок з дванаццаці зорак,</verse>
				<verse number="2">і была яна цяжарная, і крычала ад болю і мукаў раджаньня.</verse>
				<verse number="3">І паказаўся іншы знак на небе: вось дракон вялізны, рыжы, з сямю галовамі і з дзесяцьцю рагамі, і на галовах яго сем дыядэмаў,</verse>
				<verse number="4">і хвост яго сьцягнуў трэцюю частку зорак з неба і кінуў іх на зямлю. І дракон стануў перад жанчынаю, якая павінна радзіць, каб, як яна народзіць, зжэрці яе сына.</verse>
				<verse number="5">І нарадзіла сына хлопчыка, які будзе валадарыць над усімі народамі жалезным кіем. І узяты быў яе сын да Бога і да Ягонага трону.</verse>
				<verse number="6">І жанчына ўцякла на пустыню, дзе мела месца, прыгатаванае Богам, каб кармілі яе там тысячу дзьвесьце шэсьцьдзесят дзён.</verse>
				<verse number="7">I пачалася вялікая вайна на небе; Міхал і анёлы яго змагаліся з драконам, а дракон ваяваў са сваімі анёламі,</verse>
				<verse number="8">і не асілілі, і не маглі яны ўжо далей прабываць у небе.</verse>
				<verse number="9">I скінуты быў дракон той магутны, зьмей старадаўні, які завецца д’ябал і шатан, спакушальнік сусьвету, і скінуты быў на зямлю, і анёлы яго былі скінуты разам з ім.</verse>
				<verse number="10">I пачуў я голас магутны на небе, кажучы: “Цяпер настала збаўленьне і моц, і каралеўства Бога нашага і улада Хрыста Яго, бо скінуты абвінаваўца братоў нашых, які абвінавачваў іх перад Богам нашым днём і ноччу.</verse>
				<verse number="11">I тыя перамаглі яго дзякуючы крыві Ягняці і словам свайго сьведчаньня, і не шкадавалі душаў сваіх ажно да сьмерці.</verse>
				<verse number="12">Дзеля таго цешцеся, неба і жыхары ягоныя. Гора зямлі і мору, бо зыйшоў д’ябал да вас, поўны вялікай злосьці, ведаючы, што мае мала часу!”</verse>
				<verse number="13">А калі дракон спасьцярог, што скінуты ён на зямлю, пачаў перасьледаваць жанчыну, нарадзіўшую сына.</verse>
				<verse number="14">I былі дадзены жанчыне два крыла вялікага арла, каб ляцела на пустыню на сваё месца, дзе будзе карміцца далёка ад зьмея праз пару і поры ды паўпары.</verse>
				<verse number="15">I пусьціў тады зьмей з ляпы сваёй за жанчынай струмень вады, каб яе вадою сьцягнуць.</verse>
				<verse number="16">І дапамагла жанчыне зямля, бо раскрыла зямля вусны свае і праглынула раку, якую выпусьціў дракон са сваёй ляпы.</verse>
				<verse number="17">I ўзлаваўся дракон на жанчыну, і пайшоў ваяваць з рэштаю яе патомства, якая трымалася загадаў Божых і мела сьведчаньне Езуса.</verse>
				<verse number="18">I стануў я на пяску марскім.</verse>
			</chapter>
			<chapter number="13">
				<verse number="1">I ўбачыў я зьвера, які падымаўся з мора, з сямю галовамі і дзесяцьцю рагамі. На рагах у яго было дзесяць дыядэмаў, і на галовах яго надпісы блюзьнерскія.</verse>
				<verse number="2">І зьвер, якога я бачыў, быў падобны да барса, а ступні яго як у мядзьведзя, а ляпа ў яго як у льва. I даў яму дракон сілу сваю, і трон свой, і вялікую ўладу.</verse>
				<verse number="3">I адна з яго галоваў быццам сьмяротна ранена, і тая яе сьмяротная рана была залечана. I дзівілася ўся зямля з гэтага зьвера,</verse>
				<verse number="4">і пакланіліся ўсе перад драконам, які даў уладу зьверу, і кланяліся зьверу, кажучы: “Хто ж зраўняецца са зьверам і хто зможа супраць яго ваяваць?”</verse>
				<verse number="5">I дадзены былі яму вусны, нахабна гаворачыя блюзьнерствы, і дадзена была яму усякая улада дзейнічаць праз сорак два месяцы.</verse>
				<verse number="6">I адчыніў ён ляпу ў блюзьнерствах на Бога, зьневажаючы імя Ягонае, і сялібу Яго, і тых, што жывуць у небе.</verse>
				<verse number="7">I пры тым дадзена было зьверу ваяваць супраць сьвятых і перамагаць іх, і дадзена была яму моц над усякім пакаленьнем, народам, моваю, і пляменьнем.</verse>
				<verse number="8">I кланяцца будуць яму усе, што абжываюць зямлю, каторых імёны ад заснаваньня сьвету не запісаны ў кнізе жыцьця Ягняці, які быў забіты.</verse>
				<verse number="9">Хто мае вуха, хай слухае:</verse>
				<verse number="10">“Хто прызначаны ў палон, той ідзе ў палон. Хто павіны мячом быць забіты, належыцца таму прапасьці ад мяча. Тут вось (выявіцца) цярплівасьць і вера сьвятых”.</verse>
				<verse number="11">I ўбачыў я іншага зьвера, што падымаўся з зямлі, і меў ён два рогі, падобныя да ягнячых, і гаварыў як дракон.</verse>
				<verse number="12">І зьдзяйсьняе ён поўную ўладу першага зьвера на вачах у яго, і прынукае зямлю і яе жыхароў пакланяцца першаму зьверу, якога сьмяротная рана была залечана.</verse>
				<verse number="13">І чыніць ён вялікія знакі, нават агонь скідае з неба на зямлю ў прысутнасьці людзей.</verse>
				<verse number="14">І зводзіць жыхароў зямлі знакамі, якія дадзена яму рабіць перад зьверам, кажучы жыхарам, каб рабілі абразы зьвера, што меў рану ад мяча, але быў вылечаны.</verse>
				<verse number="15">I дадзена было яму ўдыхнуць жыцьцё ў абраз зьвера, каб гаварыў той абраз зьвера і каб таго, хто не пакланяўся абразу зьвера, забівана.</verse>
				<verse number="16">I робіць, што малыя і вялікія, багатыя і бедныя, вольныя і нявольнікі атрымліваюць знак на правай руцэ або на сваім чале,</verse>
				<verse number="17">і ніхто ня зможа купляць або прадаваць, хто ня будзе мець знаку, або імя зьвера, або лічбы яго.</verse>
				<verse number="18">Тут трэба мудрасьць; хто мае розум, няхай палічыць лічбу зьвера; бо гэта лічба чалавека, і лічба гэтая шэсьцьсот шэсьцьдзесят шэсьць.</verse>
			</chapter>
			<chapter number="14">
				<verse number="1">I глянуў я: і вось Ягня стаіць на гары Сыён, і пры ім стаяць сто сорак чатыры тысячы, якія маюць на чолах сваіх выцісьненае імя Яго і імя Айца Ягонага.</verse>
				<verse number="2">I пачуў я голас з неба, быццам многіх водаў і быццам рэха магутных грымотаў, і голас, каторы чуў я, гучаў як голас гусьляроў, граючых на гусьлях сваіх.</verse>
				<verse number="3">І яны сьпяваюць быццам новую песьню перад тронам, і перад чатырма жывёламі, і перад старымі. І ніхто ня мог сьпяваць гэтай песьні, апроч гэтых ста сарака чатырох тысяч, якія былі выкуплены з зямлі.</verse>
				<verse number="4">Гэта тыя, што ня спляміліся з жанчынамі і ёсьць нявінныя. Гэта тыя, што ідуць за Ягнём, куды б Ён не ішоў. Гэта тыя, якія выкуплены з-паміж людзей як першынцы Богу і Ягняці,</verse>
				<verse number="5">і ў вуснах іх ня знойдзена хлусьні; без заганы яны.</verse>
				<verse number="6">I бачыў я іншага анёла, пралятаючага праз сярэдзіну неба. Ён меў спрадвечнае Эвангельле, каб абвяшчаць пражываючым на зямлі, усякаму пакаленьню, і племю, і мове, і народу,</verse>
				<verse number="7">усклікваючы гучным голасам: “Бойцеся Бога і аддайце Яму хвалу, бо надыходзіць час суду Ягонага, і пакланіцеся Творцу неба і зямлі, мора і крыніцаў водных”.</verse>
				<verse number="8">I іншы анёл ляцеў за ім, кажучы: “Упаў, упаў Бабілён той вялікі, які паіў усе народы вогненным віном распусты сваёй”.</verse>
				<verse number="9">I трэці анёл ляцеў за тым, гамонячы зычным голасам: “Калі хто паклоніцца зьверу і абразу яго і атрымае знак на чале сваім або на руцэ,</verse>
				<verse number="10">той будзе піць віно гневу Божага, якое без дамешку вады налітае ў келіх гневу Ягонага. Агнём і серкай будзе мучаны той на віду ў анёлаў сьвятых і Ягняці.</verse>
				<verse number="11">І дым мучэньня іх будзе ўзнімацца на вякі вечныя. Ані днём, ані ноччу ня будуць мець супакою тыя, якія пакланяюцца зьверу і абразу яго і якія носяць знак імя ягонага.</verse>
				<verse number="12">Тут вось цярплівасьць сьвятых, якія захоўваюць прыказаньні Божыя і веру Езуса.</verse>
				<verse number="13">I пачуў я голас з неба, кажучы мне: “Напішы: шчасьлівыя памёршыя, якія ў Госпадзе паміраюць. Сапраўды, — кажа Дух, — яны супачынуць ад працаў сваіх, бо ўчынкі іх ідуць за імі”. Жніво і збор вінаграду</verse>
				<verse number="14">I глянуў я, і ўбачыў воблака яснае, і на воблаку сядзеў Нехта, падобны да Сына Чалавечага, і на галаве меў Ён залатую карону, а ў руцэ трымаў востры серп.</verse>
				<verse number="15">I іншы анёл выйшаў са сьвятыні, усклікваючы гучным голасам да Седзячага на воблаку: “Пашлі серп Твой і жні, бо прыйшоў час жніва, бо дасьпела жніво зямлі”.</verse>
				<verse number="16">І Той, што сядзеў на воблаку, пусьціў серп свой на зямлю, і зжата была зямля.</verse>
				<verse number="17">I выйшаў іншы анёл са сьвятыні, якая ёсьць у небе, трымаючы таксама серп востры.</verse>
				<verse number="18">I яшчэ іншы анёл, маючы ўладу над агнём, выйшаў ад аўтара і загаманіў зычным голасам да таго, які трымаў востры серп, кажучы: “Пашлі серп твой востры і абрэж гронкі вінаграду зямлі, бо дасьпелі ягады ягоныя”.</verse>
				<verse number="19">I кінуў анёл серп свой востры на зямлю, і абрэзаў вінаград зямлі, і ссыпаў гронкі ў вялікую ступу гневу Божага.</verse>
				<verse number="20">I выціснулі ў ступе вінаград за горадам, і пацякла кроў са ступы аж да цугляў коней на тысячу шэсьцьсот стадыяў.</verse>
			</chapter>
			<chapter number="15">
				<verse number="1">I ўбачыў я іншы вялікі і дзіўны знак на небе: сем анёлаў з сямю апошнімі карамі, бо на іх спыніцца гнеў Божы.</verse>
				<verse number="2">I ўбачыў я нібы шклянае мора, зьмяшанае з агнём, і тых, што перамаглі зьвера, і абраз яго, і лічбу імя ягонага, як стаялі на шкляным моры, трымаючы гуслі Божыя.</verse>
				<verse number="3">І сьпявалі яны песьню Майсея, слугі Божага, і песьню Ягняці, кажучы: “Вялікія і цудоўныя дзеяньні Твае, Госпадзе, Божа Усемагутны; справядлівыя і праўдзівыя шляхі Твае, Валадару народаў!</verse>
				<verse number="4">Хто не забаіцца Цябе, Госпадзе, і не стане славіць імя Тваё? Бо Ты адзін Сьвяты, бо ўсе народы прыйдуць і паклоняцца перад Табою, бо яўнымі сталіся справядлівыя суды Твае!”</verse>
				<verse number="5">І потым бачыў я, як адчынілася на небе сьвятыня скініі сьведчаньня</verse>
				<verse number="6">выйшлі сем анёлаў, маючыя сем плягаў, апранутыя ў чыстае палатно зьзяючае, і грудзі мелі падпаясаныя залатымі паясамі.</verse>
				<verse number="7">I адна з чатырох жывёлаў дала сямі анёлам сем залатых чашаў, поўных гневу Бога, які жыве на вякі вечныя.</verse>
				<verse number="8">І напоўнілася сьвятыня дымам хвалы Божай і магутнасьці Яго, і ніхто ня мог увайсьці ў сьвятыню, пакуль ня споўняцца сем плягаў сямі анёлаў.</verse>
			</chapter>
			<chapter number="16">
				<verse number="1">I пачуў я магутны голас са сьвятыні, загадваючы сямі анёлам: “Iдзіце і выліце сем чашаў гневу Божага на зямлю”.</verse>
				<verse number="2">I пайшоў першы, і выліў сваю чашу на зямлю; і сталіся балючыя і страшныя скулы на людзях, якія насілі кляймо зьвера, і на тых, якія пакланяліся абразу яго.</verse>
				<verse number="3">І другі (анёл) выліў сваю чашу ў мора; і сталася мора як кроў памёршага, і ўсё жывое пагінула ў моры.</verse>
				<verse number="4">І трэці (анёл) выліў сваю чашу на рэкі і крыніцы водаў, і сталіся яны крывёй.</verse>
				<verse number="5">I пачуў я, як казаў анёл водаў: “Справядлівы Ты, які ёсьць, які быў, Сьвяты, што такі прысуд выдаў,</verse>
				<verse number="6">бо яны пралівалі кроў сьвятых прарокаў, дзеля таго Ты даў ім кроў для пітва. Заслужылі яны гэтага”.</verse>
				<verse number="7">I пачуў я голас іншы з аўтара, які казаў: “Сапраўды праўдзівыя і справядлівыя прысуды Твае, Госпадзе, Божа Усемагутны”.</verse>
				<verse number="8">І чацьвёрты (анёл) выліў сваю чашу на сонца; і дадзена яму моц нішчыць людзей сьпякотаю і агнём.</verse>
				<verse number="9">І пякліся людзі ад вялікага жару, і зьневажалі імя Бога, які мае ўладу над гэтымі плягамі, і не навярнуліся, і не аддалі Яму хвалы.</verse>
				<verse number="10">І пяты (анёл) выліў сваю чашу на трон зьвера; і тады цемрай ахуталася яго каралеўства, і кусалі сабе (людзі) языкі ад болю,</verse>
				<verse number="11">і блюзьнілі на Бога нябёсаў з прычыны болю і скулаў, але ня каяліся за учынкі свае.</verse>
				<verse number="12">І шосты (анёл) выліў чашу сваю на раку, што завецца Эўфрат; і высахла яе вада, каб гэтым падрыхтаваць дарогу каралям з усходу сонца.</verse>
				<verse number="13">І ўбачыў я, як выходзілі тры нячыстыя духі, падобныя да жаб, з ляпы дракона, з ляпы зьвера і з вуснаў фальшывага прарока.</verse>
				<verse number="14">Гэта ўсё духі дэманаў, якія робяць знакі і падступаюць да ўсіх валадароў зямлі, каб сабраць іх на бой у дзень вялікі Усемагутнага Бога.</verse>
				<verse number="15">Вось іду як злодзей. Шчасьлівы той, хто чувае і сьцеражэ адзежу сваю, каб не застацца голым і каб не паказаць сораму свайго.</verse>
				<verse number="16">І сабраў іх у месцы, якое па-гебрайску завецца Гармагедон.</verse>
				<verse number="17">І сёмы (анёл) выліў сваю чашу ў паветра; і пачуўся магутны голас са сьвятыні ад трону: “Споўнілася!”</verse>
				<verse number="18">І сталіся маланкі, і грымоты, і галасы, і пачалося страшнае трасеньне зямлі, якога яшчэ ніколі не было з таго часу, калі людзі сталі жыць на зямлі.</verse>
				<verse number="19">І распаўся вялізны горад на тры часткі, і гарады паганаў былі зьнішчаны. І ўспомніў Бог пра вялікі Бабілён, і даў яму піць келіх віна лютага гневу свайго.</verse>
				<verse number="20">І кожны востраў зьнік, і ўсе горы пазьнікалі.</verse>
				<verse number="21">І вялікі град, велічынёю з талент, спаў з неба на людзей; і людзі зьневажалі Бога за пакараньне градам, бо вельмі вялікі быў той град.</verse>
			</chapter>
			<chapter number="17">
				<verse number="1">І прыйшоў адзін з сямі анёлаў, маючых сем чашаў, прамовіў да мяне, кажучы: “Хадзі, пакажу табе зьнішчэньне вялікай распусьніцы, што сядзіць над водамі многімі,</verse>
				<verse number="2">з якой распусьнічалі многія каралі зямлі, і жыхары зямлі ўпіваліся віном распуснасьці яе”.</verse>
				<verse number="3">І перанёс мяне ў духу на пустыню. І ўбачыў я жанчыну, якая сядзела на чырвоным зьверы, поўным імёнаў блюзьнерскіх, маючым сем галоваў і дзесяць рагоў.</verse>
				<verse number="4">Жанчына ж была ўбраная ў чырвань і парфіру, і багата ўпрыгожаная золатам, дарагімі каменьнямі і пэрламі, і ў руцэ сваёй трымала залатую чашу, поўную брыдоты і нячыстасьці сваёй распусты,</verse>
				<verse number="5">і на сваім чале мела напісанае тайнае імя: “Вялікі Бабілён, маці распусты і агіды зямлі”.</verse>
				<verse number="6">І бачыў я гэту жанчыну п’яную крывёй сьвятых і крывёй мучанікаў Езусавых. І, убачыўшы яе, вельмі зьдзівіўся.</verse>
				<verse number="7">І анёл сказаў мне: “Чаго дзівішся? Я табе выяўлю таямніцу жанчыны і зьвера, каторы яе носіць, які мае сем галоў і дзесяць рагоў.</verse>
				<verse number="8">Зьвер, якога ты бачыў, быў, і няма ўжо яго, і зноў выйдзе з бяздоньня і пойдзе на загубу. На від зьвера, каторы быў і якога ўжо няма, і які зноў паявіцца, задзівяца ўсе жыхары зямлі, імёны якіх ад заснаваньня сьвету не запісаны ў кнізе жыцьця.</verse>
				<verse number="9">Вось тут (трэба) розум, які мае мудрасьць. Сем галоваў — гэта сем узгоркаў, на якіх сядзіць жанчына, і сем каралёў.</verse>
				<verse number="10">Пяць упала, адзін трывае, а іншы яшчэ не зьявіўся, і калі зьявіцца, дасца яму кароткі час прабыць.</verse>
				<verse number="11">І зьвер, каторы быў якога ўжо няма, ёсьць са свайго боку восьмы і з сямі паходзіць, і ідзе на загубу.</verse>
				<verse number="12">І дзесяць рагоў, якія ты бачыў, гэта дзесяць каралёў, якія яшчэ не атрымалі ўлады, але атрымаюць каралеўскую ўладу на коратка пасьля зьвера.</verse>
				<verse number="13">У іх адзін намер, і моц, і ўладу сваю аддадуць зьверу.</verse>
				<verse number="14">Яны будуць ваяваць супраць Ягняці, і Ягня пераможа іх, бо Ён — Госпад валодаючых і Валадар каралёў; і разам з Ім атрымаюць перамогу і тыя, што пакліканыя, і выбраныя, і верныя.</verse>
				<verse number="15">І сказаў ён мне: “Вада, што ты бачыў, на якой сядзіць распусніца — гэта народы і грамады, і плямёны, і мовы.</verse>
				<verse number="16">Дзесяць жа рагоў, што ты бачыў у зьвера, гэта тыя, што будуць мець у нянавісьці распусьніцу, і зьнішчаць яе, і абяруць, і цела яе зьядуць, і спаляць яе агнём.</verse>
				<verse number="17">Бог бо ўлажыў ім у сэрцы іхнія, каб выканалі яны прысуд Ягоны і каб аддалі каралеўства сваё зьверу, аж пакуль ня споўніцца Слова Божае.</verse>
				<verse number="18">І жанчына, якую ты бачыў, — гэта вялікі горад, які меў панаваньне над каралямі зямлі”.</verse>
			</chapter>
			<chapter number="18">
				<verse number="1">Пасьля гэтага бачыў я іншага анёла, які зыходзіў з неба і меў вялікую ўладу, і зямля зазіхацела ад яснасьці яго.</verse>
				<verse number="2">І загаварыў ён магутным голасам: “Упаў, упаў Бабілён, вялікая (распусьніца), і стаўся паселішчам дэманаў і сховішчам усякіх духаў нячыстых, і схованкай усякага нячыстага зьвера і птушкі.</verse>
				<verse number="3">Бо ўсе народы пілі віно гневу распусты яе, і ўсе каралі зямлі з ёю чужаложылі, і купцы зямлі ўзбагачаліся з яе вялікага багацьця”.</verse>
				<verse number="4">І пачуў я яшчэ іншы голас з неба, які казаў: “Выйдзі з яе, народ Мой, каб ня стаўся ты ўдзельнікам яе грахоў і каб разам не пацярпеў плягаў яе.</verse>
				<verse number="5">Бо падняліся грахі яе аж да неба, і прыпомніў Госпад яе нягоднасьць.</verse>
				<verse number="6">Адгадзіце ёй, як і яна вам давала, і падвойце ёй удвая за яе ўчынкі; у чашу, з якой яна вас паіла, наліце ўдвая.</verse>
				<verse number="7">Колькі выносілася яна і раскашавалася, столькі дайце ёй і гарчыні, і суму, бо думала ў сваім сэрцы: “Сяджу, як каралева, і не ўдава я, і не пабачу суму”.</verse>
				<verse number="8">Дзеля таго зваляцца на яе ў адзін дзень плягі яе, і гора, і сьмерць, і сум, і агнём будзе спалена, бо магутны Госпад Бог, які судзіць яе будзе.</verse>
				<verse number="9">І плакаць будуць і галасіць дзеля яе каралі зямлі, якія з ёй распусьнічалі і жылі ў раскошы, калі ўбачаць дым пажару яе,</verse>
				<verse number="10">і, стоячы здалёк, дзеля страху яе мучэньняў будуць казаць: “Гора, гора, вялікі той горад, Бабілён, горад магутны, у адну хвіліну прыйшоў суд на цябе”.</verse>
				<verse number="11">І гандляры зямлі будуць плакаць і лямантаваць дзеля таго, што іх тавараў ніхто ўжо ня купіць,</verse>
				<verse number="12">тавараў залатых і серабраных, і з дарагіх каменьняў, і пэрлаў, і вісону, і пурпуры, і ядвабу, і кармазыну, і рознага пахкага дрэва ды вырабаў са слановай косьці, і ўсякіх рэчаў з найдаражэйшага дрэва, і медзі, і жалеза, і мармуру,</verse>
				<verse number="13">і цынамону, і духмянасьцяў, і пахаў, і масьці, і кадзілаў, і віна, і алівы, і чыстай мукі, і пшаніцы, і жывёлы, і авечак, і коней, і вазоў, і нявольнікаў, і душаў людзкіх.</verse>
				<verse number="14">І плады, што радавалі сэрца тваё, прапалі для цябе, і ўсё тлустае і бліскучае зьнікла перад табою, і больш ужо яго не знайсьці.</verse>
				<verse number="15">Гандляры гэтых тавараў, якія праз яе ўзбагаціліся, будуць стаяць здалёк дзеля яе мук, плачучы і лямантуючы,</verse>
				<verse number="16">і кажучы: “Гора, гора табе, вялікі горад, апранены ў вісон і пурпур, і кармазын, і багаты золатам, дарагімі каменьнямі і пэрламі,</verse>
				<verse number="17">бо ў адну хвіліну пагінулі такія багацьці!” І ўсе стырнікі, і перавозчыкі прыбярэжныя, і маракі разам з тымі, што на моры працавалі, здалёк стоячы,</verse>
				<verse number="18">уздыхалі і, гледзячы на пажар, казалі: “Дзе ж падобны да гэтага горад так вялікі?”</verse>
				<verse number="19">І пасыпалі попелам галовы сабе і крычалі, плачучы і галосячы, і казалі: “Гора, гора табе, вялікі горад, у якім усе сталіся багатымі, хто меў караблі на моры, са скарбаў яго. У адзін момант усё прапала!</verse>
				<verse number="20">Цешцеся з яго нядолі, неба і сьвятыя, і апосталы, і прарокі, бо спагнаў Бог суд ваш над ім”.</verse>
				<verse number="21">Тады адзін магутны анёл падняў вялікі, як млынавы, камень і кінуў яго ў мора, кажучы: “З такой сілаю будзе скінуты гэты горад Бабілён так вялікі, і больш не паўстане.</verse>
				<verse number="22">І голасу граючых на гусьлях, і сьпевакоў, і дудароў, і труб не пачуецца больш у табе, і ня знойдзецца больш ніводнага мастака і ніякага мастацтва, і ня будзе чутна голасу жорнаў,</verse>
				<verse number="23">і не зазіхаціць у табе больш сьвятло лямпы, і голасу жаніха і нявесты больш у табе не пачуеш, бо купцы твае былі магнатамі сьвету, бо ўсе народы былі затрутыя тваімі чарамі,</verse>
				<verse number="24">і (знойдзена) ў табе кроў прарокаў і сьвятых ды ўсіх тых, што закатаваныя былі на зямлі”.</verse>
			</chapter>
			<chapter number="19">
				<verse number="1">Пасьля гэтага чуў я голас гучны на небе як быццам многіх натоўпаў, усклікваючых: “Альлелюя! Збаўленьне, і хвала, і магутнасьць Богу нашаму,</verse>
				<verse number="2">бо праўдзівыя і справядлівыя суды Ягоныя. Ён бо асудзіў распусьніцу вялікую, якая паганіла зямлю сваёй распустаю, і помсьціў кроў слугаў сваіх, якою пляміла яна рукі свае”.</verse>
				<verse number="3">І зноў усклікнулі: “Альлелюя! І дым з яе будзе падымацца на вякі вечныя”.</verse>
				<verse number="4">І ўпалі на твар дваццаць чатыры старыя і чатыры жывёлы, і аддалі паклон Богу, седзячаму на троне, і ўсклікнулі: “Амэн. Алелюя”.</verse>
				<verse number="5">І голас, зыходзячы ад трону, сказаў: “Слаўце Бога нашага, усе слугі Ягоныя, каторыя Яго баіцёся, малыя і вялікія”.</verse>
				<verse number="6">І пачуў я голас незлічонае грамады, як шум многіх водаў і як гук вялікіх грымотаў, кажучы: “Альлелюя, узяў бо ўладу Госпад, Бог наш Усемагутны.</verse>
				<verse number="7">Радуймася і цешмася, і аддайма хвалу Яму, бо надыйшоў час вясельля Ягняці, і жонка Яго прыгатавана.</verse>
				<verse number="8">І дадзена ёй прыбрацца ў вісон чысты і сьветлы; вісон жа ёсьць справядлівасьць сьвятых”.</verse>
				<verse number="9">І сказаў (анёл) мне: “Напішы: Шчасьлівыя, пакліканыя на вячэру вясельную Ягняці”. І дадаў мне: “Гэта сапраўды словы Божыя”.</verse>
				<verse number="10">І я ўпаў яму да ног, каб пакланіцца яму. А ён сказаў мне: “Глядзі, не рабі гэтага! Бо я суслужнік твой і братоў тваіх, маючых сьведчаньне Езуса. Богу пакланіся. Бо сьведчаньне Езуса ёсьць дух прароцтва”.</verse>
				<verse number="11">І ўбачыў я адкрытае неба; і вось белы конь; і на ім сядзеў коньнік, называны Верны і Праўдзівы, і Ён справядліва судзіць і змагаецца.</verse>
				<verse number="12">Вочы Яго як полымя агністае, і на галаве ў Яго шмат дыядэмаў, імя Яго напісанае, якога ніхто ня ведае, апрача Яго самога,</verse>
				<verse number="13">і адзеты Ён у вопратку акрываўленую, і завецца імя Яго Слова Божае.</verse>
				<verse number="14">І войска нябеснае, адзетае ў вісон чысты і белы, на белых конях ідзе за Ім.</verse>
				<verse number="15">І з вуснаў Яго выходзіць меч востры, каб ім пабіць народы, і Ён будзе валадарыць над імі жалезным кіем і сам стопча ступу віна яраснага гневу Бога Усемагутнага.</verse>
				<verse number="16">І мае на вопратцы і на сьцягне сваім напісанае імя: Валадар валадароў і Госпад пануючых.</verse>
				<verse number="17">І ўбачыў я аднаго анёла, які стаў на сонцы, і закрычаў вялікім голасам да ўсіх птушак, якія ляталі праз сярэдзіну неба: “Хадзіце і сабярыцеся на вялікую вячэру Божую,</verse>
				<verse number="18">каб паесьці целы каралёў, і целы тысячнікаў, і целы асілкаў, і целы коней і коньнікаў, і целы ўсіх вольных і нявольнікаў, малых і вялікіх”.</verse>
				<verse number="19">І пабачыў я таксама зьвера і каралёў зямлі поруч войска іхняе, падрыхтаваных да бою з Тым, што сядзеў на кані, і з войскам Ягоным.</verse>
				<verse number="20">І схоплены быў зьвер, а з ім фальшывы прарок, які чыніў знакі перад ім, і знакамі тымі зводзіў тых, што атрымалі кляймо зьвера і што пакланіліся перад яго абразом. Абодва яны былі жыўцом кінуты ў возера агністае, палаючае серкай.</verse>
				<verse number="21">А іншыя пагінулі ад мяча Седзячага на кані, што выходзіў з вуснаў Ягоных. І ўсе птушкі нажыраваліся целамі іх.</verse>
			</chapter>
			<chapter number="20">
				<verse number="1">І ўбачыў я анёла, зыходзячага з неба і маючага ў руцэ ключ ад бездані і вялікі ланцуг.</verse>
				<verse number="2">І схапіў ён дракона, зьмея старадаўняга, які ёсьць д’ябал і шатан, і зьвязаў яго на тысячу гадоў,</verse>
				<verse number="3">і кінуў яго ў бездань, і замкнуў яго, і палажыў пячатку зьверу, каб ня зводзіў больш людзей, пакуль не міне тысяча гадоў. А пасьля ён мае быць звольнены на кароткі час.</verse>
				<verse number="4">І ўбачыў я троны, і паселі на іх тыя, якім дадзена судзіць, і бачыў я душы сьцятых за сьведчаньне аб Езусе і за Слова Божае, і ўсіх тых, якія не пакланяліся зьверу і абразам яго, якія ня мелі кляйма на чале ці руцэ. І жылі яны, і валадарылі разам з Хрыстом тысячу гадоў.</verse>
				<verse number="5">Рэшта памёршых не ажыла, пакуль ня скончылася тысяча год. Гэта ёсьць першае ўваскрасеньне.</verse>
				<verse number="6">Шчасьлівы і сьвяты той, хто мае ўдзел у першым уваскрасеньні! Над ім другая сьмерць ня мае ўлады, але яны будуць сьвятарамі Бога і Хрыста і будуць валадарыць з Ім тысячу гадоў.</verse>
				<verse number="7">І калі міне тысяча гадоў, будзе вызвалены шатан са сваёй вязьніцы і выйдзе з яе,</verse>
				<verse number="8">і будзе ўводзіць у зман народы, якія на чатырох канцах зямлі, Гога і Магога, і зьбіраць іх на бой, а лік іх, як пяску марскога.</verse>
				<verse number="9">І яны выйшлі на прастор зямлі і акружылі табар сьвятых і іх умілаваны горад. Але зьляцеў з неба агонь і зьнішчыў іх.</verse>
				<verse number="10">І д’ябал, які зводзіў іх, быў кінуты ў возера агню і серкі, дзе і зьвер, і фальшывы прарок, і мучыцца будуць яны днём і ноччу на вякі вечныя.</verse>
				<verse number="11">І ўбачыў я трон вялікі зьзяючы і Седзячага на ім, перад абліччам якога зьніклі зямля і неба, і няма ім месца.</verse>
				<verse number="12">І ўбачыў я памёршых, вялікіх і малых, стаячых перад тронам. І былі адкрыты кнігі. І была адкрыта іншая кніга, кніга жыцьця. І быў суд над памёршымі за тое, што напісана было ў кнігах, паводле іх ўчынкаў.</verse>
				<verse number="13">І аддала мора памёршых, якія ў ім былі. Падобным спосабам аддалі сьмерць і пекла сваіх памёршых, якія ў іх прабывалі. І кожны быў суджаны паводле сваіх учынкаў.</verse>
				<verse number="14">І сьмерць і пекла былі ўкінуты ў возера агністае. Гэта другая сьмерць — возера агністае.</verse>
				<verse number="15">І хто ня быў упісаны ў кнігу жыцьця, той быў укінуты ў возера агністае.</verse>
			</chapter>
			<chapter number="21">
				<verse number="1">І ўбачыў я новае неба і новую зямлю, бо першае неба і першая зямля зьніклі, і мора ўжо няма.</verse>
				<verse number="2">І ўбачыў я сьвяты горад, новы Ерузалім, зыходзячы з неба ад Бога, прыгатаваны, быццам нявеста на сустрэчу свайго мужа.</verse>
				<verse number="3">І пачуў я голас магутны, кажучы: “Вось палатка Бога з людзьмі, і Ён будзе жыць з імі, і яны будуць народам Яму, і сам Бог з імі будзе іх Богам,</verse>
				<verse number="4">і абатрэ Бог кожную сьлязу з вачэй іх, і сьмерці ўжо ня будзе, ані плачу, ані галошаньня, ані болю больш ня будзе, бо гэта ўжо ўсё мінула”.</verse>
				<verse number="5">І сказаў Той, які сядзеў на троне: “Вось Я раблю ўсё новае”. І дадаў: “Напішы, бо словы гэтыя верныя і праўдзівыя”.</verse>
				<verse number="6">І сказаў мне: “Сталася! Я — Альфа і Амега, Пачатак і Канец. Прагнучаму дам Я піць дарма з крыніцы вады жыцьця.</verse>
				<verse number="7">Хто пераможа, атрымае гэта як спадчыну, і буду яму Богам, а ён будзе Мне сынам.</verse>
				<verse number="8">Удзелам жа палахлівых, няверных, нягоднікаў, забойцаў, распусьнікаў, чараўнікоў, ідалахвальцаў і ўсіх хлусьлівых будзе палымнеючае возера агню і серкі, што ёсьць другая сьмерць”.</verse>
				<verse number="9">І прыйшоў адзін з сямі анёлаў, маючых сем чашаў, поўных сямю плягамі апошнімі, і загаварыў са мною, кажучы: “Хадзі, пакажу табе нявесту Ягняці”.</verse>
				<verse number="10">І падняў ён мяне ў духу на гару вялікую і высокую, і паказаў мне сьвяты горад Ерузалім, зыходзячы з неба ад Бога</verse>
				<verse number="11">і маючы хвалу Божую. Бляск яго быў падобны на бляск каштоўных каменьняў, быццам ясьпіса ці крышталю.</verse>
				<verse number="12">І меў ён вялікі і высокі мур з дванаццацю брамамі, на брамах стаяла дванаццаць анёлаў ды выпісаны былі імёны, якія ёсьць (імёнамі) дванаццаці пакаленьняў сыноў Ізраэля.</verse>
				<verse number="13">Ад усходу тры брамы, і ад поўначы тры брамы, і ад поўдня тры брамы, і ад захаду таксама тры брамы.</verse>
				<verse number="14">І мур горада меў дванаццаць падмуркаў, і на іх дванаццаць імёнаў дванаццаці апосталаў Ягняці.</verse>
				<verse number="15">І той, што размаўляў са мною, меў мерку, залатую трысьціну, каб зьмераць горад, брамы ягоныя і мур.</verse>
				<verse number="16">І горад ляжыць чатырохкутнікам, і даўжыня яго роўная шырыні. І абмераў ён горад залатой трысьцінай на дванаццаць тысяч стадыяў; і даўжыня яго, вышыня і шырыня — аднолькавыя.</verse>
				<verse number="17">І зьмераў мур яго на сто сорак чатыры локці меры чалавечае, такая ж і анельская.</verse>
				<verse number="18">І мур яго быў збудаваны з ясьпісу, а сам горад быў з чыстага золата, падобнага да шкла чыстага.</verse>
				<verse number="19">Падмуркі муру горада ўпрыгожаны былі дарагім каменьнем. Падмурак першы — яспісам, другі — сапфірам, трэці — хадьцэдонам, чацьвёрты — шмарагдам,</verse>
				<verse number="20">пяты — сардоніксам, шосты — сардынам, сёмы — хрызалітам, восьмы — бэрылем, дзевяты — тапазам, дзесяты — хрызапразам, адзінаццаты — гіяцынтам, дванаццаты — аметыстам.</verse>
				<verse number="21">І дванаццаць брамаў — дванаццаць пэрлаў; кожная брама была з адной пэрлы. І вуліцы горада з чыстага золата, нібы з празрыстага шкла.</verse>
				<verse number="22">І сьвятыні я ў ім ня ўбачыў, бо Госпад, Бог Усемагутны, быў яго сьвятыняй, і Ягня.</verse>
				<verse number="23">І горад не патрабуе ўжо ані сонца, ані месяца, каб асьвятлялі яго, яснасьць бо Божая асьвятляе яго, і Ягня ёсьць сьвятлом ягоным.</verse>
				<verse number="24">І будуць хадзіць народы ў сьвятле ягоным, і каралі зямныя прынясуць у яго хвалу сваю хвалу.</verse>
				<verse number="25">І брамы яго не зачыняюцца ўдзень, а ночы няма ўжо там.</verse>
				<verse number="26">І ўнясуць у яго хвалу і багацьце народаў.</verse>
				<verse number="27">І нішто нячыстае ня ўвойдзе ў яго, і ніводзін ліхадзей ані махляр, а толькі тыя, што запісаны ў кнізе жыцьця Ягняці.</verse>
			</chapter>
			<chapter number="22">
				<verse number="1">І паказаў мне чыстую раку вады жыцьця, сьветлую, як быццам крышталь, выцякаючую з трону Бога і Ягняці.</verse>
				<verse number="2">На сярэдзіне вуліцы горада і паабапал ракі было дрэва жыцьця, родзячае дванаццаць пладоў, штомесяц даючы плод свой, і лісьце дрэва — для лячэньня народаў.</verse>
				<verse number="3">І ня будзе ўжо нічога праклятага. І трон Бога і Ягняці ў ім будзе, і слугі Ягоныя Яму служыць будуць,</verse>
				<verse number="4">і будуць аглядаць аблічча Ягонае, і імя Яго будуць насіць на чолах сваіх.</verse>
				<verse number="5">І ночы ўжо ня будзе, і ня трэба будзе ўжо сьвятла лямпы, ані сьвятла сонца, бо Госпад Бог асьвеціць іх, і будуць яны валадарыць на вякі вечныя.</verse>
				<verse number="6">І сказаў мне: “Словы гэтыя верныя і праўдзівыя, і Госпад, Бог духаў прарочых, паслаў свайго анёла, каб паведаміць слугам сваім, што павінна стацца незадоўга.</verse>
				<verse number="7">Вось, прыходжу скора. Шчасьлівы, хто захоўвае словы прарочыя гэтае кнігі”.</verse>
				<verse number="8">І я, Ян, чуў гэта і бачыў. І калі гэта пачуў і ўгледзеў, упаў да ног анёла, каторы мне гэтыя справы выявіў, каб пакланіцца яму.</verse>
				<verse number="9">І ён сказаў мне: “Глядзі, не рабі гэтага! Бо я толькі суслужнік твой і братоў тваіх прарокаў разам з тымі, якія захоўваюць словы гэтай кнігі. Богу пакланіся”.</verse>
				<verse number="10">І сказаў мне: “Не запячатвай прарочых словаў гэтае кнігі, бо час ужо блізкі.</verse>
				<verse number="11">Хто ліхі, няхай больш ліхадзейнічае, хто ў нячыстасьці, няхай больш апаганьваецца, і справядлівы няхай яшчэ справядлівее, і сьвяты няхай яшчэ больш усьвячаецца.</verse>
				<verse number="12">Вось, прыходжу хутка, і ўзнагарода Мая разам са Мною, каб аддаць кожнаму паводле ўчынкаў ягоных.</verse>
				<verse number="13">Я — Альфа і Амега, Першы і Апошні, Пачатак і Канец.</verse>
				<verse number="14">Шчасьлівыя, што мыюць вопраткі свае, каб мець уладу над дрэвам жыцьця і ўвайсьці ў горад праз брамы.</verse>
				<verse number="15">За мурам застануцца сабакі, чараўнікі, распусьнікі, забойцы, ідалахвальцы і ўсе тыя, што любяць хлусіць і хлусяць.</verse>
				<verse number="16">Я, Езус, паслаў Майго анёла, каб даў вам гэтае сьведчаньне ў цэрквах. Я — корань і род Давідаў, ясьнеючая ранішняя зорка”.</verse>
				<verse number="17">І Дух, і нявеста клічуць: “Прыйдзі!” І хто чуе, няхай паўторыць: “Прыйдзі!” І хто сьмягне, няхай прыйдзе; хто жадае, хай бярэ ваду жыцьця дарма.</verse>
				<verse number="18">Вось сьведчу кожнаму, хто слухае прарочыя словы гэтае кнігі: Калі хто да іх дадасьць нешта, таго Бог пакарае адной з тых плягаў, што запісаны ў гэтай кнізе,</verse>
				<verse number="19">і калі хто адыме ад словаў прарочых гэтай кнігі, таму Бог адыме долю ягоную з дрэва жыцьця і з гораду сьвятога, і з таго, што ў гэтай кнізе напісана.</verse>
				<verse number="20">Той, хто гэта сьведчыць, кажа: “Так, прыйду неўзабаве!” “Амэн. Прыйдзі, Госпадзе Езусе!”</verse>
				<verse number="21">Ласка Госпада Езуса з усімі вамі.</verse>
			</chapter>
		</book>
	</testament>
</bible>
<?xml version="1.0" encoding="utf-8"?>
<bible translation="Ukrainian Bible (UMT) 2007 - Свята Біблія (Новий Заповіт) Сучасною Мовою" status="Bible League International">
	<testament name="New">
		<book number="40">
			<chapter number="1">
				<verse number="1">Ось родовід Ісуса Христа, з роду Давида та Авраама.</verse>
				<verse number="2">Авраам був батьком Ісаака. Ісаак був батьком Якова. Яків був батьком Юди та його братів.</verse>
				<verse number="3">Юда був батьком Фареса та Зари, а матір’ю їхньою була Тамара. Фарес був батьком Есрома. Есром був батьком Арама.</verse>
				<verse number="4">Арам був батьком Аммінадава. Аммінадав був батьком Наасона. Наасон був батьком Салмона.</verse>
				<verse number="5">Салмон був батьком Воаза, а матір’ю його була Рахав. Воаз був батьком Йоведа, а матір’ю його була Рут. Йовед був батьком Єссея.</verse>
				<verse number="6">Єссей був батьком царя Давида. Давид був батьком Соломона, а його матір’ю була Урієва жінка.</verse>
				<verse number="7">Соломон був батьком Ровоама. Ровоам був батьком Авії. Авія був батьком Аси.</verse>
				<verse number="8">Аса був батьком Йосафата. Йосафат був батьком Йорама. Йорам був батьком Осії.</verse>
				<verse number="9">Осія був батьком Йоатама. Йоатам був батьком Агаза. Агаз був батьком Езекії.</verse>
				<verse number="10">Езекія був батьком Манасії. Манасія був батьком Амоса. Амос був батьком Йосії.</verse>
				<verse number="11">Йосія був батьком Єхонії та його братів. Це було за часів переселення ізраільського народу до Вавилона.</verse>
				<verse number="12">Після переселення до Вавилона Єхонія був батьком Салатиїла, та Салатиїл був батьком Зерувавела.</verse>
				<verse number="13">Зерувавел був батьком Авіюда. Авіюд був батьком Еліакима. Еліаким був батьком Азора.</verse>
				<verse number="14">Азор був батьком Задока. Задок був батьком Ахима. Ахим був батьком Еліуда.</verse>
				<verse number="15">Еліуд був батьком Елеазара. Елеазар був батьком Маттана. Маттан був батьком Якова.</verse>
				<verse number="16">Яків був батьком Йосипа, чоловіка Марії, у якої народився Ісус, названий Христом.</verse>
				<verse number="17">Отже, всього було чотирнадцять поколінь від Авраама до Давида, чотирнадцять поколінь від Давида до переселення у Вавилон і чотирнадцять поколінь від переселення у Вавилон до народження Христа.</verse>
				<verse number="18">Ось як народився Ісус Христос: Марія, Його мати, була заручена з Йосипом. Ще до їхнього одруження виявилося, що вона вагітна від Святого Духа.</verse>
				<verse number="19">Йосип, її чоловік, був людиною порядною й праведною і не хотів її ославити, отже, він вирішив таємно розлучитися з нею.</verse>
				<verse number="20">Та коли він про це подумав, з’явився йому вві сні Ангел Господній і мовив: «Йосипе, сину Давидів, не бійся взяти шлюб з Марією, бо Дитина, Яка в ній зачата — від Духа Святого.</verse>
				<verse number="21">Марія народить Сина, і ти назвеш Його Ісусом, бо Він спасе людей від їхніх гріхів».</verse>
				<verse number="22">Все це сталося так, щоб могли збутися слова Господні, мовлені устами пророка:</verse>
				<verse number="23">«Слухайте! Діва незаймана завагітніє і народить Сина, і назвуть Його Еммануїлом», що означає «З нами Бог».</verse>
				<verse number="24">24-25 Прокинувшись, Йосип зробив те, що звелів йому Ангел Господній, і взяв Марію собі за жінку, але не знав він її, аж доки не народила вона Сина. І назвав він Його Ісусом.</verse>
			</chapter>
			<chapter number="2">
				<verse number="1">Ісус народився в юдейському місті Віфлеємі за царювання Ірода. Згодом до Єрусалиму прийшли мудреці зі Сходу.</verse>
				<verse number="2">Вони спитали: «Де новонароджений Цар юдейський? Ми прагнемо знати, бо бачили Його зірку, коли вона зійшла. Ми прийшли поклонитися Йому».</verse>
				<verse number="3">Почувши про це, цар Ірод дуже стривожився, а разом з ним і всі мешканці Єрусалиму.</verse>
				<verse number="4">Він зібрав усіх головних священиків та книжників юдейських і запитав їх, де має народитися Христос.</verse>
				<verse number="5">Вони сказали йому: «У Віфлеємі, в Юдеї, бо ось що написано пророком:</verse>
				<verse number="6">«Ти, Віфлеєме, що в землі Юди, дуже важливе серед міст юдейських, бо з тебе вийде Правитель, Який буде пастирем народу Мого — Ізраїлю».</verse>
				<verse number="7">Тоді Ірод покликав мудреців, щоб зустрітися таємно, і точно з’ясував у них, коли зійшла зірка.</verse>
				<verse number="8">Пославши їх до Віфлеєма, він звелів: «Ідіть і добре розпитайте про Дитя, а коли знайдете, то сповістіть мене, щоб я теж міг піти й поклонитися Йому».</verse>
				<verse number="9">Вони вислухали царя та й пішли, і зірка, схід якої вони бачили, йшла поперед них, доки не зупинилася над місцем, де була Дитина.</verse>
				<verse number="10">Коли мудреці побачили те, велика радість охопила їх.</verse>
				<verse number="11">Вони ввійшли до оселі й побачили Дитину з Марією, Його матір’ю. Вони впали долілиць перед Ним, щоб поклонитися Немовляті. Тоді, відкривши свої скарбниці, піднесли Йому дарунки: золото, ладан та мирро.</verse>
				<verse number="12">Оскільки Бог з’явився їм вві сні й попередив, щоб не поверталися до Ірода, вони рушили до своєї землі іншим шляхом.</verse>
				<verse number="13">Після того, як мудреці вирушили в путь, Ангел Господній з’явився Йосипу вві сні й сказав: «Вставай, візьми Дитину та Його матір і тікайте до Єгипту. Залишайтеся там, поки Я не скажу, що небезпека пройшла та можна повертатися, бо Ірод шукатиме Дитя, щоб убити Його».</verse>
				<verse number="14">Йосип встав, узяв Дитя та матір Його вночі та й пішов до Єгипту.</verse>
				<verse number="15">І він залишався там аж до смерті Іродової, щоб збулося сказане Богом, Який устами пророка провіщав: «Я покликав Свого Сина з Єгипту».</verse>
				<verse number="16">Коли Ірод побачив, що мудреці його обманули, то дуже розлютився й наказав повбивати у Віфлеємі та його околицях усіх дворічних і молодших за віком хлопчиків. (Визначивши вік з того, про що розповіли йому мудреці).</verse>
				<verse number="17">Тоді справдилося те, що було мовлено вустами пророка Єремії:</verse>
				<verse number="18">«В Рамі було чути звуки ридань та голосіння. То Рахиль плакала за дітьми своїми, незважаючи на втішання, бо не було вже дітей її на світі».</verse>
				<verse number="19">19-20 По смерті Ірода Ангел Господній з’явився Йосипу вві сні в Єгипті й мовив: «Вставай, візьми Дитя та Його матір і йди в землю Ізраїльську, бо вмерли ті, хто прагнув відняти життя Дитини».</verse>
				<verse number="20"></verse>
				<verse number="21">І він встав й, взявши Хлопчика та Його матір, вирушив до землі Ізраїльської.</verse>
				<verse number="22">Однак почувши, що в Юдеї замість батька — Ірода, царює син його Архелай, Йосип побоявся йти туди. Однак, попереджений вві сні, він покинув Єгипет і подався до Ґалилейської землі.</verse>
				<verse number="23">Прибувши туди, він оселився у місті Назареті, аби збулося пророками сказане, що назвуть Його Назарянином.</verse>
			</chapter>
			<chapter number="3">
				<verse number="1">То був час, коли прийшов Іоан Хреститель, який проповідував у пустелі юдейській.</verse>
				<verse number="2">Він казав: «Покайтеся, бо Царство Боже наближається».</verse>
				<verse number="3">То ж саме про нього провіщав пророк Ісая: «Голос лунає в пустелі: „Готуйте дорогу Господу, зробіть прямим шлях для Нього”».</verse>
				<verse number="4">Іоан носив вбрання з верблюжої вовни, підперезане шкіряним паском. Їжею його були сарана та дикий мед.</verse>
				<verse number="5">У той час люди приходили до нього з Єрусалиму, з усієї околиці Юдеї та з усієї землі навколо Йордану,</verse>
				<verse number="6">та хрестилися у нього в річці Йордан, сповідуючись у своїх гріхах.</verse>
				<verse number="7">Коли він побачив багато фарисеїв та саддукеїв, які прийшли хреститися, то сказав їм: «Виплодки зміїні! Хто попередив вас тікати від гніву Господнього, що наближається?</verse>
				<verse number="8">Хай ваші вчинки покажуть, що ви покаялися.</verse>
				<verse number="9">І не сподівайтеся, що досить буде сказати: „Авраам — наш батько”. Бо кажу вам, що Бог може навіть це каміння перетворити на дітей Авраамових!</verse>
				<verse number="10">Сокиру вже занесено, і кожне дерево, що не дає добрих плодів, буде зрубане й кинуте у вогонь.</verse>
				<verse number="11">Я хрещу вас водою на покаяння, але ж незрівнянно Могутніший, ніж я, іде за мною: я не гідний навіть бути рабом, який схиляється, щоб зняти Його сандалії. Він хреститиме вас Духом Святим і вогнем.</verse>
				<verse number="12">Він очистить Свій тік і збере пшеницю до комори, а полову спалить у незгасному вогні ».</verse>
				<verse number="13">У той час Ісус прийшов з Ґалилеї до ріки Йордан, щоб Іоан похрестив Його.</verse>
				<verse number="14">Та Іоан намагався відмовити Ісуса, кажучи: «Я сам повинен похреститися у Тебе, то чому ж Ти йдеш до мене?»</verse>
				<verse number="15">І відповів Ісус: «Нехай поки що буде так, бо належить нам виконувати все, що Господь велів». І тоді Іоан дозволив Йому похреститися.</verse>
				<verse number="16">То Ісус похрестився, і тільки-но піднявся Він із води, як Небо розкрилося Йому. І побачив Він Духа Божого, який сходив на Нього в подобі голуба.</verse>
				<verse number="17">І голос пролунав з Небес: «Це Син Мій улюблений, Який догодив Мені».</verse>
			</chapter>
			<chapter number="4">
				<verse number="1">Тоді ж Дух повів Ісуса до пустелі, щоб диявол Його спокушав.</verse>
				<verse number="2">Протягом сорока днів і ночей Ісус нічого не їв, та після цього Він був дуже голодним.</verse>
				<verse number="3">Тоді спокусник прийшов до Нього і сказав: «Якщо Ти Син Божий, то накажи цьому камінню перетворитися на хліб».</verse>
				<verse number="4">На те Ісус відповів йому: «У Святому Писанні сказано: „Не хлібом одним живе людина, а кожним словом, сказаним устами Божими”».</verse>
				<verse number="5">Після того диявол переніс Його до святого Єрусалиму, поставив на найвище місце Храму</verse>
				<verse number="6">й сказав: «Якщо Ти Син Божий, кинься додолу, адже у Святому Писанні сказано: „Він накаже Ангелам Своїм берегти Тебе, і вони понесуть Тебе на руках, щоб не пошкодив Ти ноги Своєї об камінь”».</verse>
				<verse number="7">Ісус відповів йому: «Але у Святому Писанні також сказано: „Не спокушай Господа Бога свого”.</verse>
				<verse number="8">Знову диявол узяв Його на дуже високу гору і показав усі царства світу, всю їхню розкіш.</verse>
				<verse number="9">І сказав він Ісусові: «Я дам Тобі все це, якщо впадеш долілиць і поклонишся мені».</verse>
				<verse number="10">На те Ісус відповів йому: «Відійди, сатано! У Святому Писанні сказано: „Поклоняйся Господу Богу своєму і служи лише Йому!”</verse>
				<verse number="11">Тоді диявол залишив Ісуса, і Ангели прийшли й служили Йому.</verse>
				<verse number="12">Коли Ісус довідався, що Іоана ув’язненно, Він повернувся до Ґалилеї.</verse>
				<verse number="13">Проте Він не залишився в Назареті, а пішов і оселився в Капернаумі, що біля Ґалилейського озера у поселеннях Завулона й Нафталі.</verse>
				<verse number="14">Бо мусило справдитися пророцтво Ісаї:</verse>
				<verse number="15">«Земле Завулона та земле Нафталі, що знаходяться по дорозі до моря на захід від ріки Йордан! Ґалилеє неюдейська! Слухайте уважно!</verse>
				<verse number="16">Народ, що скніє в темряві, побачив величне світло, і на тих, хто живе в країні під тінню смерті, зійшло світло!»</verse>
				<verse number="17">Відтоді Ісус почав проповідувати, кажучи: «Покайтеся, бо Царство Боже вже близько!»</verse>
				<verse number="18">Йдучи повз Ґалилейське озеро, Ісус побачив двох братів: Симона, який звався Петром, та його брата Андрія, які закидали невід в озеро, бо були рибалками.</verse>
				<verse number="19">І сказав їм Ісус: «Ідіть услід за Мною, і Я зроблю вас ловцями не риби, а душ людських».</verse>
				<verse number="20">Вони одразу ж полишили свої сіті й подалися за Ним.</verse>
				<verse number="21">Потім Він пішов далі й побачив іще двох братів: Якова, сина Зеведеєвого, та Якового брата Іоана, — які, сидячи зі своїм батьком Зеведеєм у човні, лагодили рибальські сіті. Ісус покликав і їх.</verse>
				<verse number="22">Вони одразу ж покинули човен батька свого й подалися за Ним.</verse>
				<verse number="23">Ісус обійшов усю Ґалилею, проповідуючи в синагогах і навчаючи про Царство Боже, зціляючи всі недуги та хвороби людські.</verse>
				<verse number="24">Чутка про Нього рознеслася по всій Сирії. До Нього приводили всіх хворих: тих, що страждали від хвороб та тяжких болів, а також біснуватих, хворих на епілепсію, немічних. І Ісус зціляв їх.</verse>
				<verse number="25">Великий натовп людей ішов за Ним із Ґалилеї, з Десятимістя, з Єрусалиму та з-за Йордану.</verse>
			</chapter>
			<chapter number="5">
				<verse number="1">Коли Ісус побачив натовп, то зійшов на гору.</verse>
				<verse number="2">Сівши на землю, Він почав навчати людей, та учні теж оточили Його:</verse>
				<verse number="3"> «Благословенні вбогі духом, бо Царство Боже належить їм.</verse>
				<verse number="4">Благословенні засмучені, бо Бог утішить їх.</verse>
				<verse number="5"> Благословенні смиренні, бо вони успадкують землю, обіцяну Господом.</verse>
				<verse number="6">Благословенні голодні та спраглі до праведності, бо Бог задовольнить їхню потребу.</verse>
				<verse number="7">Благословенні милосердні, бо вони зазнають милосердя від Бога.</verse>
				<verse number="8">Благословенні чисті серцем, бо вони побачать Бога.</verse>
				<verse number="9">Благословенні миротворці, бо вони будуть названі дітьми Божими.</verse>
				<verse number="10">Благословенні переслідувані за праведність, бо їм належить Царство Небесне.</verse>
				<verse number="11">Благословенні ви, коли вас скривджують і переслідують і облудно зводять наклепи на вас тому, що ви Мої послідовники.</verse>
				<verse number="12">Радійте й веселіться, бо на вас чекає велика нагорода на Небесах! Так люди переслідували і всіх пророків, які жили до вас».</verse>
				<verse number="13">«Ви — сіль землі, але коли сіль стає прісною і втрачає свій смак, як її знову солоною зробити? Вона стає ні на що непридатною. Хіба що викинути її геть, щоб топтали люди.</verse>
				<verse number="14">Ви — світло світу. Неможливо сховати міста, що стоїть на вершині гори.</verse>
				<verse number="15">Ніхто не ставить запаленний світильник під перевернуту посудину, а на поставець, і він тоді світить усім у хаті.</verse>
				<verse number="16">Нехай світло ваше сяє людям, щоб вони бачили ваші добрі вчинки і прославляли Отця свого Небесного».</verse>
				<verse number="17">«Не думайте, що Я прийшов знищити вчення Закону Мойсея чи пророків. Я прийшов не знищити його, але виконати.</verse>
				<verse number="18">Істинно кажу вам, що скільки існуватимуть небо і земля, жодна рисочка хоч однієї з літер Закону не зникне, аж доки не здійсниться все.</verse>
				<verse number="19">Якщо хтось порушить хоча б одну з найменших заповідей і навчить людей цього, той стане найменшим у Царстві Божому. Якщо ж він підкориться й виконуватиме заповіді та вчитиме інших чинити так само, то стане великим у Царстві Небесному.</verse>
				<verse number="20">Кажу вам так, бо якщо ви не переважите законників та фарисеїв у виконанні того, чого вимагає Бог, то не ввійти вам до Царства Небесного».</verse>
				<verse number="21">«Ви чули, що сказано було нашим предкам: „Не вбивай”. Той, хто вб’є, відповість за це перед судом.</verse>
				<verse number="22">Але кажу Я вам: якщо хтось гнівається на ближнього свого — відповість перед судом. Якщо ж хто образить ближнього свого — відповість перед Верховним судом. А якщо хто скаже: „Ти дурень” — буде горіти в пекельному вогні.</verse>
				<verse number="23">23-24 Якщо ти несеш дар до вівтаря і там згадаєш, що брат твій має щось проти тебе, залиш дар свій. Перш піди примирися з братом, а тоді повернися й поклади на вівтар дарунок свій.</verse>
				<verse number="24"></verse>
				<verse number="25">Примирися зі своїм недругом, доки ти з ним ідеш до суду, інакше він віддасть тебе до рук судді, а той — сторожі, щоб кинути тебе до в’язниці.</verse>
				<verse number="26">Істинно кажу: не вийти тобі звідти, доки не сплатиш усе, що заборгував до останнього грошу».</verse>
				<verse number="27">«Ви чули, що було сказано: „Не чини перелюбу”.</verse>
				<verse number="28">Та кажу Я вам, що кожен, хто дивиться на жінку з пожадливістю, той уже вчинив перелюб з нею у своєму серці.</verse>
				<verse number="29">Якщо праве око примушує тебе на гріх, вирви його та кинь геть, бо ліпше позбутися однієї частини тіла, ніж усе тіло кинути до пекла.</verse>
				<verse number="30">І якщо правиця веде тебе до гріха, одрубай її та кинь геть, бо ліпше позбутися однієї частини тіла, ніж усе тіло загубити у пеклі».</verse>
				<verse number="31">«І сказано: „Той, хто бере розлучення з жінкою своєю, має дати їй розводного листа”.</verse>
				<verse number="32">Та кажу Я вам, що існує тільки єдина підстава для чоловіка розлучитися зі своєю дружиною: через її розпусту. Той, хто одружується з тією розлученою, сам грішить перелюбом».</verse>
				<verse number="33">«Ви чули також, що було наказано нашим предкам: «Не порушуй клятву, а дотримуйся клятви, даної Господу.</verse>
				<verse number="34">Та кажу Я вам: не кляніться взагалі: ні Небом, бо це — престол Божий,</verse>
				<verse number="35">ні Землею, бо це — підніжжя стіп Божих. Також, не кляніться ні Єрусалимом, бо це — місто великого Царя,</verse>
				<verse number="36">ні головою своєю, бо не зможете ви зробити жодної волосини ні білою, ані чорною.</verse>
				<verse number="37">Якщо ви хочете сказати: „Так” — то й кажіть: „Так”. Якщо ж: „Ні” — то й кажіть: „Ні”. Все, що поза цим — від лукавого».</verse>
				<verse number="38">«Ви чули, що сказано: «Око за око, зуб за зуб».</verse>
				<verse number="39">Та кажу Я вам: „Не чиніть опір злому чоловікові”. Якщо хтось вдарить вас по правій щоці, то підставте йому і ліву.</verse>
				<verse number="40">Якщо хто схоче судитися з вами й забере вашу сорочку, то віддайте йому й плащ.</verse>
				<verse number="41">Якщо римський солдат примушуватиме вас пройти з ним один кілометр, йдіть з ним два.</verse>
				<verse number="42">Коли хтось у вас просить, то дайте йому, а хто хоче позичити, не відмовляйте».</verse>
				<verse number="43">«Ви чули, що сказано: „Люби ближнього свого і ненавидь ворога”.</verse>
				<verse number="44">44-45 Та кажу Я вам: „Любіть ворогів своїх, моліться за тих, хто переслідує вас, щоб ви могли стати дітьми вашого Отця Небесного. Він примушує сонце сходити для злих і добрих й посилає дощ на праведних і неправедних.</verse>
				<verse number="45"></verse>
				<verse number="46">Бо якщо ви любите лише тих, хто любить вас, то яку винагороду ви матимете? Чи не так чинять збирачі податків?</verse>
				<verse number="47">Якщо ви вітаєте лише братів своїх, то що особливого в цьому? Чи не так чинять погани?</verse>
				<verse number="48">Тому будьте досконалими, такими, як Отець ваш Небесний”».</verse>
			</chapter>
			<chapter number="6">
				<verse number="1">«Остерігайтеся виконувати релігійні обов’язки на людях, щоб вони бачили вас, бо не матимете ви винагороди від вашого Отця Небесного.</verse>
				<verse number="2">Отож коли подаєте жебракові, не сурміть перед усіма, як це роблять лицеміри в синагогах та на вулицях, щоб хвалили їх люди. Істинно кажу вам: вони вже вповні мають винагороду.</verse>
				<verse number="3">3-4 Та коли ви подаєте жебраку милостиню, нехай ліва рука ваша не знає, що робить права, щоб таємне було ваше подаяння. Тоді Отець ваш Небесний, який бачить зроблене таємно, віддячить вам ».</verse>
				<verse number="4"></verse>
				<verse number="5">«І коли молитеся, не будьте як ті лицеміри, які люблять стояти й молитися в синагогах та на перехрестях, щоб люди їх бачили. Істинно кажу вам: вони вже вповні мають свою винагороду.</verse>
				<verse number="6">Та коли ви молитеся, йдіть до своєї кімнати, зачиніть двері й моліться Отцю своєму на самоті, а Отець ваш, Який бачить зроблене таємно, віддячить вам.</verse>
				<verse number="7">Коли молитеся, не кажіть зайвого, як ті погани, котрі вважають, ніби чим багатослівніші вони будуть, тим вірніше почує їх Господь.</verse>
				<verse number="8">Отже, не будьте подібні до них, бо Отець ваш знає, чого вам треба. Він знає те раніше, ніж ви попросите в Нього.</verse>
				<verse number="9">Тому моліться так: „Отче наш Небесний, хай святиться ім’я Твоє.</verse>
				<verse number="10">Нехай прийде Царство Твоє. Нехай буде воля Твоя, як на Землі, так і на Небі.</verse>
				<verse number="11">Дай нам наш хліб щоденний.</verse>
				<verse number="12">Прости гріхи наші, як ми прощаємо тим, хто завинив перед нами.</verse>
				<verse number="13"> Не введи нас у спокусу, а спаси від лукавого, [бо царство, влада та слава належать Тобі повік. Амінь.]</verse>
				<verse number="14">Якщо ви прощаєте людям гріхи їхні, то Отець ваш Небесний також простить вам.</verse>
				<verse number="15">Та коли ви не прощаєте, то й Отець не простить вам гріхи ваші”».</verse>
				<verse number="16">«Коли ви поститеся, не прибирайте сумного вигляду, як лицеміри, які прикидаються, аби людям стало ясно, що вони постяться. Істинно кажу вам: вони вже сповна мають свою винагороду.</verse>
				<verse number="17">17-18 Коли ви поститеся, зачешіть своє волосся та вмийте обличчя своє, щоб люди не побачили, що ви поститеся, щоб побачив лише Отець ваш, Якого ніхто не бачить. І Той, Хто бачить таємне, віддячить за це».</verse>
				<verse number="18"></verse>
				<verse number="19">«Не складайте собі скарбів на Землі, де міль та іржа знищать їх, де злодії можуть вдертися й викрасти їх.</verse>
				<verse number="20">Краще збирайте скарби для себе на Небі, де ні міль, ні іржа не понівечать їх, де злодії не вдеруться й не викрадуть їх.</verse>
				<verse number="21">Бо де багатство ваше, там і серце ваше буде.</verse>
				<verse number="22">Око — єдине джерело світла для тіла. Отже, якщо ви бачите людину, та бажаєте допомогти їй, то й усе тіло ваше буде наповнене світлом.</verse>
				<verse number="23">Але якщо ви дивитеся на людину егоїстично, то й усе тіло ваше буде в темряві. Якщо єдине світло, яке маєте ви — темрява, тож темрява та — є наігірша з усіх!»</verse>
				<verse number="24">«Ніхто не може служити двом господарям, бо зненавидить одного й полюбить іншого або буде відданий одному і зневажатиме іншого. Не можна водночас поклонятися Богові й грошам ».</verse>
				<verse number="25">«Отже, кажу Я вам: не піклуйтеся про те, що їстимете й питимете, аби підтримати життя своє. Не турбуйтеся про одяг для тіла вашого. Напевне, життя є важливіше їжі, а тіло — одягу!</verse>
				<verse number="26">Погляньте на птахів: вони не сіють, не жнуть, не збирають зерна до комори, але ж Отець Ваш Небесний годує їх. Хіба ж ви не знаєте, люди, що ви значно важливіші за птахів?</verse>
				<verse number="27">Ніхто з вас не зможе хвилюванням своїм подовжити життя своє хоча б на годину?</verse>
				<verse number="28">Навіщо ви піклуєтеся про одяг? Погляньте, як ростуть дикі квіти: вони не працюють, не шиють одягу собі.</verse>
				<verse number="29">Та ж кажу вам, що й Соломон у розквіті слави своєї не вдягався у такі вишукані шати, як вони.</verse>
				<verse number="30">Якщо Бог одягає в таку розкіш траву польову, що сьогодні росте, а завтра потрапить у вогонь, то наскільки ж певніше одягне Він вас, о маловіри!</verse>
				<verse number="31">Тож не піклуйтеся й не питайте: „Що нам їсти?” або „Що нам пити?” або „У що нам вбратися?”</verse>
				<verse number="32">То лише погани увесь час дбають про таке, але ж Отець Ваш Небесний знає, чого ви потребуєте.</verse>
				<verse number="33">Натомість, дбайте насамперед про Царство Боже та робіть усе, що Господь від вас вимагає, й тоді усе інше Він неодмінно вам надасть.</verse>
				<verse number="34">Не піклуйтеся про день завтрашній, бо завтра будуть свої клопоти. Кожен день має досить своїх турбот».</verse>
			</chapter>
			<chapter number="7">
				<verse number="1">1-2 «Не судіть інших, бо судитиме вас Бог так, як ви судите інших. Всевишній відміряє вам стільки ж, скільки ви відміряли іншим.</verse>
				<verse number="2"></verse>
				<verse number="3">Чому ви бачите порошинку в оці брата свого, але не помічаєте колоди у власному оці?</verse>
				<verse number="4">Як же ви можете звертатися до брата з такими словами: „Дозволь вийняти порошинку з ока твого” — коли маєте колоду у власному оці?</verse>
				<verse number="5">Лицеміри, спочатку витягніть колоду з власного ока, а тоді й побачите, як ліпше вийняти порошинку з братового ока.</verse>
				<verse number="6">Не давайте святого собакам, не кидайте свиням перлів своїх, бо свині потопчуть їх, а собаки повернуться й накинуться на вас».</verse>
				<verse number="7">«Просіть, і Бог дасть вам, шукайте і знайдете, стукайте і вам відчинять.</verse>
				<verse number="8">Бо кожен, хто просить, — отримає, хто шукає, — знайде, а двері завжди відчиняться тим, хто стукає.</verse>
				<verse number="9">Чи є такий батько, який дасть сину камінь, коли той проситиме хліба?</verse>
				<verse number="10">Якщо ж син риби проситиме, то чи дасть йому батько гадюку? Ніколи!</verse>
				<verse number="11">Отже, коли ви, лихі й недобрі люди, знаєте, як зробити добрий дарунок дітям своїм, то наскільки ж вірніше те, що Отець Небесний обдарує усіх, хто просить!»</verse>
				<verse number="12">«Поводьтеся з іншими так, як ви б хотіли, щоб інші поводилися з вами. У цьому є розуміння Закону Мойсеєвого і вчення пророків».</verse>
				<verse number="13">«Вхід до життя істинного лежить тільки через вузькі ворота. Кажу вам це, бо просторими є ті ворота і широкою є та дорога, що ведуть до загибелі. Багато людей ідуть цим шляхом.</verse>
				<verse number="14">Які ж вузькі ворота і тісна дорога, що ведуть до істинного життя! І як мало людей, котрі цей шлях знаходять!»</verse>
				<verse number="15">«Стережіться лжепророків, які приходять замасковані в овечу шкіру, а насправді є вовками лютими.</verse>
				<verse number="16">Ви їх впізнаєте по їхніх вчинках: бо не буде добрих вчинків від злої людини, саме як не буває винограду на терновому кущі або фіґ в будяках.</verse>
				<verse number="17">Добре дерево дає добрі плоди, а погане — погані.</verse>
				<verse number="18">Не буває доброго дерева, що приносило б погані плоди, як не буває й поганого дерева, що приносило б добрі плоди.</verse>
				<verse number="19">Кожне дерево, що не дає добрих плодів, зрубують і кидають у вогонь.</verse>
				<verse number="20">Отже, лжепророків цих впізнаєте по їхніх вчинках ».</verse>
				<verse number="21">«Не кожен, хто каже до Мене: „Господи, Ти — Господь мій” — увійде до Царства Боже, а той лише, хто виконує волю Отця Мого Небесного.</verse>
				<verse number="22">Багато хто промовить до Мене того останнього Дня: „Ти — Господь наш! Хіба не віщували ми ім’ям Твоїм? Хіба ж ми не виганяли демонів, та не творили чудеса іменем Твоїм?”</verse>
				<verse number="23">Тоді Я відкрито скажу їм: „Я ніколи не знав вас. Ідіть геть від Мене, ви, хто живе неправедно!”»</verse>
				<verse number="24">«Отже, кожен, хто слухає слова Мої й виконує їх, подібний до мудрого чоловіка, який звів будинок свій на камені.</verse>
				<verse number="25">І коли пішов дощ, і настала повінь, й знявся вітер і вдарив по будівлі, той дім не впав, бо був збудований на камені.</verse>
				<verse number="26">Проте кожен, хто слухає слова Мої, але не виконує їх, подібний до нерозсудливого чоловіка, який звів будинок свій на піску.</verse>
				<verse number="27">І коли пішов дощ, і настала повінь, й знявся вітер і вдарив по будівлі, той дім повалився зі страшним гуркотом».</verse>
				<verse number="28">28-29 Коли Ісус скінчив говорити, то натовп був вражений Його наукою, оскільки Він навчав їх як людина, яка має владу, а не як їхні книжники.</verse>
			</chapter>
			<chapter number="8">
				<verse number="1">Коли Ісус зійшов з гори, великий натовп сунув за Ним.</verse>
				<verse number="2">Там був прокажений, який підійшов до Ісуса і, впавши долілиць перед Ним, змолився: «Господи, якщо на те воля Твоя, Ти можеш зцілити мене».</verse>
				<verse number="3">Тоді Ісус простягнув руку, торкнувся прокаженого й сказав: «Моя воля! Зцілися!» Тієї ж миті проказа зійшла з нього і він очистився від хвороби.</verse>
				<verse number="4">Тоді Ісус наказав йому: «Дивися ж, нікому не кажи про це. Краще піди й покажися священику, та принеси пожертву за своє очищення, як наказував Мойсей. Це й буде свідченням твого одужання».</verse>
				<verse number="5">5-6 Коли Ісус знов прийшов до Капернаума, до Нього підійшов римський сотник і, благаючи про допомогу, мовив: «Мій слуга лежить удома немічний, страждаючи від непосильного болю».</verse>
				<verse number="6"></verse>
				<verse number="7">Тоді Ісус пообіцяв йому: «Я прийду, щоб зцілити його».</verse>
				<verse number="8">У відповідь сотник сказав: «Господи! Я недостойний, щоб Ти заходив до моєї оселі, але лише накажи, й слуга мій одужає.</verse>
				<verse number="9">Я знаю це, бо я сам людина підвладна, та маю солдатів, підвладних мені. Коли я кажу одному з них: „Йди геть!” — то він іде. Кажу іншому: „Йди сюди!” — і він приходить. Скажу слузі своєму: „Зроби це!” — і він виконує».</verse>
				<verse number="10">Почувши це, Ісус був дуже враженний й сказав тим людям, котрі слідували за Ним: «Істинно кажу вам, такої великої віри Я ні в кого не зустрічав — навіть у людей Ізраїлю.</verse>
				<verse number="11">Кажу вам більше того: багато хто прийдуть зі сходу та заходу й будуть їсти разом з Авраамом, Ісааком та Яковом у Царстві Божому.</verse>
				<verse number="12">Справжні ж спадкоємці Царства будуть вигнані геть у темряву, де буде плач людський та скрегіт зубів від болю».</verse>
				<verse number="13">По тому Ісус мовив до сотника: «Йди собі! Твій слуга одужає і станеться це так, як ти у те повірив». І слуга сотника відразу ж одужав.</verse>
				<verse number="14">Коли Ісус прийшов до хати Петра, то побачив його тещу, яка лежала в лихоманці.</verse>
				<verse number="15">І торкнувся Він її руки, й лихоманка залишила жінку. Та підвелася й почала прислуговувати Йому.</verse>
				<verse number="16">16-17 Коли настав вечір, до Нього привели багатьох одержимих нечистим, й Ісус вигнав злих духів словом, та зцілив усіх хворих, щоб збулося сказане через пророка Ісаю: «Він забрав усі наші хвороби й поніс наші недуги».</verse>
				<verse number="17"></verse>
				<verse number="18">Побачивши натовп, Ісус наказав Своїм учням переплисти на інший берег озера.</verse>
				<verse number="19">Тоді один із законників, підійшовши до Нього, мовив: «Учителю, я піду за Тобою, хоч куди б Ти йшов».</verse>
				<verse number="20">Ісус відповів на те: «Лисиці мають нори, а птахи небесні — гнізда, але Син Людський не має місця, де Він зможе відпочити».</verse>
				<verse number="21">Інший учень сказав Йому: «Господи, дозволь мені спершу піти та поховати мого батька».</verse>
				<verse number="22">Однак Ісус відповів: «Йди за Мною, нехай мертві самі ховають своїх померлих».</verse>
				<verse number="23">Ісус сів у човен, а за Ним й усі Його учні.</verse>
				<verse number="24">Після того, як вони відпливли від берега, налетів штормовий вітер, та такий дужий, що хвилі почали заливати човен, але Ісус спав.</verse>
				<verse number="25">Тоді учні розбудили Його й кажуть: «Господи! Порятуй нас, ми гинемо!»</verse>
				<verse number="26">Ісус сказав їм: «Чого ви злякалися, маловіри?» Тоді Він встав і наказав вітру й хвилям вгамуватися, і на озері запала тиша.</verse>
				<verse number="27">Всі учні були здивовані й спитали: «Хто ж це Такий, що навіть вітер й води підкоряються Йому?»</verse>
				<verse number="28">Коли Ісус переплив на протилежний берег озера до землі Ґадаринської, двоє одержимих нечистими духами вийшли до Нього з-за гробниць. Вони були такі люті, що ніхто не наважувався ходити тією дорогою.</verse>
				<verse number="29">Вони кричали: «Що Тобі треба від нас, Сину Божий? Чи прийшов Ти сюди, щоб мучити нас іще до призначеного часу?»</verse>
				<verse number="30">Неподалік паслося велике стадо свиней.</verse>
				<verse number="31">І демони почали благати Його: «Якщо Ти маєш намір вигнати нас із цих людей, то пошли нас у свиней, аби ми могли вселитися в них».</verse>
				<verse number="32">Ісус їм відповів: «Ідіть!» Тож демони повиходили з людей і вселилися в свиней. Тоді все стадо кинулося з крутого берега в озеро й потонуло.</verse>
				<verse number="33">Коли свинопаси, які доглядали за стадом, побачили, що сталося, то побігли геть і розповіли про все по місту й околицях, а особливо про те, що сталося з біснуватими.</verse>
				<verse number="34">Тоді все місто, налякане, вийшло назустріч і, побачивши Ісуса, всі почали благати Його залишити їхню землю.</verse>
			</chapter>
			<chapter number="9">
				<verse number="1">Ісус знову сів у човен і, перепливши озеро, повернувся назад до Свого міста.</verse>
				<verse number="2">І принесли люди до Нього паралізованого чоловіка, який лежав у ліжку. Побачивши, як сильно вони вірують, Ісус мовив до немічного: «Сину Мій, гріхи твої прощені».</verse>
				<verse number="3">Деякі книжники почули, що сказав Ісус, та почали говорити поміж собою: «Він зневажає Бога Своїми словами!»</verse>
				<verse number="4">Оскільки Ісус знав думки їхні, то сказав їм: «Чому такі недобрі думки в серцях ваших?</verse>
				<verse number="5">Що легше сказати: „Твої гріхи прощені!” чи „Вставай і ходи?”</verse>
				<verse number="6">Але Я доведу вам, що Син Людський має владу на землі прощати гріхи». І мовив Він до паралізованого: «Вставай, бери постіль свою і йди додому!»</verse>
				<verse number="7">Вставши, немічний подався додому.</verse>
				<verse number="8">Коли люди побачили це, то вони були приголомшені, і почали хвалити Бога за те, що Господь дав Людині таку силу.</verse>
				<verse number="9">Коли Ісус ішов звідти, то побачив чоловіка на ім’я Матвій, який сидів у будці, збираючи податки. Ісус сказав йому: «Слідуй за Мною!» Тож Матвій встав і вирушив за Ним.</verse>
				<verse number="10">І сталося так, що коли Ісус їв у домі Матвія, багато збирачів податків та грішників прийшло, і посідали вони за стіл разом з Ісусом і Його учнями.</verse>
				<verse number="11">Побачивши те, фарисеї почали питати Ісусових учнів: «Чому ваш Учитель їсть за одним столом зі збирачами податків та грішниками?»</verse>
				<verse number="12">Почувши це, Ісус сказав їм: «Не здоровим потрібен лікар, а хворим.</verse>
				<verse number="13">Отож ідіть і поміркуйте, що означають ці слова: „Я хочу милосердя, а не пожертв”, бо Я прийшов, щоб покликати не праведників, а грішників до покаяння».</verse>
				<verse number="14">Тоді учні Іоана підійшли до Ісуса й запитали Його: «Чому ми й фарисеї часто постимося, а Твої учні — ні?»</verse>
				<verse number="15">Ісус відповів на те: «Чи бачили ви колись, щоб друзі нареченого постилися на весіллі, поки молодий ще з ними? Та прийде час, коли молодий залишить їх, тоді вони й засумують і почнуть поститися.</verse>
				<verse number="16">До старої одежі не пришивають латки з неусадженої тканини, бо вона збіжиться й відірветься від старої тканини і діра буде ще більшою.</verse>
				<verse number="17">Ніхто не наливає молоде вино в старі міхи, бо вони розірвуться, тож вино розіллється, а міхи зіпсуються. Навпаки, нового вина потрібні нові міхи, щоб зберегти і одне і друге».</verse>
				<verse number="18">Поки Ісус усе це казав, до Нього прийшов голова синагоги, і впавши долілиць, мовив: «Щойно померла моя донька, прийди та торкнутися рукою Своєю до неї, щоб вона ожила».</verse>
				<verse number="19">Тоді Ісус встав і рушив за ним разом зі Своїми учнями.</verse>
				<verse number="20">У натовпі, що йшов за ними, була жінка, яка вже дванадцять років страждала від кровотечі. Вона підійшла до Ісуса ззаду й торкнулася краю Його плаща.</verse>
				<verse number="21">Вона зробила так, бо сказала собі: «Якщо я торкнуся Його одягу, то одужаю».</verse>
				<verse number="22">Озирнувшись, Ісус побачив її і сказав: «Будь щаслива, дочко! Віра твоя зцілила тебе!» І жінка одразу одужала.</verse>
				<verse number="23">23-24 Коли Ісус прийшов до оселі Яїра, Він побачив музиків, які грали похоронні мелодії, та приголомшених людей. Ісус сказав: «Вийдіть! Вона не померла, а просто спить». Почувши це, люди почали насміхатися з Нього.</verse>
				<verse number="24"></verse>
				<verse number="25">Коли ж їх прогнали, Ісус увійшов до кімнати, взяв за руку дівчинку, й вона встала.</verse>
				<verse number="26">Чутки про це розійшлися по всій тій країні.</verse>
				<verse number="27">Коли Ісус подався звідти, двоє сліпців ішли слідом за Ним і кричали: «Сину Давидів, змилуйся над нами!»</verse>
				<verse number="28">І коли Він увійшов у дім, сліпці наблизилися до Нього. Тоді Ісус мовив до них: «Чи вірите ви в те, що Я знову зможу зробити вас зрячими?» Ті відповіли: «Так, Господи».</verse>
				<verse number="29">Ісус торкнувся їхніх очей і сказав: «Оскільки вірите, що Я зможу зробити вас зрячими, то ж так тому і бути».</verse>
				<verse number="30">І зір повернувся до них. Та Ісус суворо застеріг їх, кажучи: «Нехай же ніхто про це не дізнається».</verse>
				<verse number="31">Але коли вони пішли, то рознесли чутку про це по всіх усюдах.</verse>
				<verse number="32">В той час, коли вони виходили, до Ісуса привели німого чоловіка, одержимого нечистим духом.</verse>
				<verse number="33">Тільки-но Ісус вигнав біса з нього, як німий почав говорити. Люди в натовпі здивувалися, мовивши: «Нічого подібного ще не траплялося в Ізраїлі».</verse>
				<verse number="34">Та фарисеї казали: «Він виганяє нечистих владою володаря демонів!»</verse>
				<verse number="35">Ісус ходив усіма містами та селами, навчаючи в синагогах, проповідуючи Євангелію про Царство Боже, виліковуючи всі хвороби та недуги.</verse>
				<verse number="36">Коли Він бачив натовпи людей, співчуття до них проймало Його, бо були вони знесилені й безпорадні, наче вівці без пастуха.</verse>
				<verse number="37">Тоді Ісус сказав Своїм учням: «Жнива великі, та мало робітників.</verse>
				<verse number="38">Отже, моліться Господу, власникові врожаю, щоб послав робітників на Свої жнива».</verse>
			</chapter>
			<chapter number="10">
				<verse number="1">Ісус покликав дванадцять апостолів, Своїх учнів, і наділив їх владою виганяти нечистих духів та зціляти від різних недугів та хвороб.</verse>
				<verse number="2">Ось імена дванадцятьох апостолів: Симон (який звався також Петром), його брат Андрій, брати Яків і Іоан, сини Зеведеєви,</verse>
				<verse number="3">Пилип, Варфоломій, Хома, збирач податків Матвій, Яків, син Алфія, Тадей,</verse>
				<verse number="4">Симон Зилот, Юда Іскаріот, котрий пізніше зрадив Ісуса.</verse>
				<verse number="5">5-6 Ісус вирядив цих дванадцятьох і наказав їм: «Не ходіть до поганських земель, ані до самарійського міста, а йдіть до народу ізраїльського — заблудлих овець.</verse>
				<verse number="6"></verse>
				<verse number="7">Йдіть і проповідуйте, кажучи: „Царство Боже наближається”.</verse>
				<verse number="8">Лікуйте хворих, воскрешайте мертвих, зціляйте прокажених, виганяйте нечистих духів. Ви одержуєте цю владу даром, то й допомагайте іншим даром.</verse>
				<verse number="9">9-10 Не беріть з собою ні золота, ні срібла, ні міді, ні запасної одежини чи сандаліїв, ані палиці. Кажу вам так, бо робітнику буде дано все, що він потребує.</verse>
				<verse number="10"></verse>
				<verse number="11">І як зайдете до міста чи села, то знайдіть там достойного чоловіка й лишайтеся в нього, доки не залишите те місто.</verse>
				<verse number="12">Входячи в дім, привітайте його словами: „Мир дому цьому!”</verse>
				<verse number="13">Якщо мешканці того дому гостинно привітають вас, тоді він достойний вашого миру. Якщо ж ні, то нехай ваш мир повернеться до вас.</verse>
				<verse number="14">А якщо десь вас не приймуть або не слухатимуть вашого слова, то залишіть те місто й обтрусіть порох з ніг ваших.</verse>
				<verse number="15">Істинно кажу вам, що навіть людям Содома і Ґоморри легше поведеться Судного Дня, ніж тому негостинному місту».</verse>
				<verse number="16">«Знайте ж, що Я посилаю вас, як отих ягнят до вовчої зграї. Тож будьте мудрими, мов змії, та невинними, мов голуби.</verse>
				<verse number="17">Стережіться людей, бо вони віддадуть вас до суду й битимуть батогами у синагогах.</verse>
				<verse number="18">Вас приведуть на суд правителів та царів за те, що ви Мої учні. Це дасть вам можливість свідчити про Мене перед ними та поганами.</verse>
				<verse number="19">Коли ж вас заарештують, не турбуйтеся про те, що і як казати, бо на той час ви матимете що сказати.</verse>
				<verse number="20">Пам’ятайте, що то не ви говоритимете, а Дух Отця вашого промовлятиме вашими устами.</verse>
				<verse number="21">Брат видасть брата на смерть, а батьки віддадуть дітей своїх. Діти повстануть проти батьків своїх і віддадуть їх на смерть.</verse>
				<verse number="22">І ненавидітимуть вас усі за те, що ви йшли за Мною, але той, хто витерпить усе до кінця, врятується.</verse>
				<verse number="23">Коли вас переслідуватимуть в одному місті, то тікайте до іншого. Істинно кажу вам: ви ще не встигнете обійти всіх міст ізраїльських, як прийде Син Людський.</verse>
				<verse number="24">Учень — не важливіший за вчителя свого, а слуга — за свого господаря.</verse>
				<verse number="25">Учневі потрібно радіти, коли його сприймають як вчителя, а слузі — як пана його. Якщо люди називають Мене, голову родини, Вельзевулом, то наскільки певніше є те, що вони ображатимуть і вас, і домашніх ваших!»</verse>
				<verse number="26">«Тож не бійтеся людей. Немає нічого прихованого, що не відкриється, і нічого таємного, що не стане відомим.</verse>
				<verse number="27">Те, що Я кажу вам у пітьмі, кажіть при світлі, а що кажу вам пошепки, проголошуйте, щоб усі почули.</verse>
				<verse number="28">Більше не бійтеся тих, хто може вбити тіло, бо вони не можуть вбити душу вашу. Краще бійтеся Бога, Який може знищити і душу й тіло в пеклі.</verse>
				<verse number="29">Чи не за гріш продається пара горобців? А жоден з них не помре без відома Отця вашого!</verse>
				<verse number="30">Господь навіть знає скільки волосся на головах ваших!</verse>
				<verse number="31">То ж не бійтеся — ви значно важливіші, ніж зграя горобців!»</verse>
				<verse number="32">«Кожного, хто визнає Мене перед людьми, Я також визнаю перед Отцем Моїм Небесним.</verse>
				<verse number="33">Якщо ж хтось зречеться Мене перед людьми, того і Я зречусь перед Отцем Небесним».</verse>
				<verse number="34">«Не думайте, що Я прийшов, щоб принести мир на землю. Не мир Я приніс, а меч.</verse>
				<verse number="35">Я прийшов, аби підняти сина проти батька, дочку проти матері, а невістку проти свекрухи.</verse>
				<verse number="36">Ворогами людини стануть її домашні.</verse>
				<verse number="37">Той, хто любить батька чи матір, сина чи дочку свою більше, ніж Мене, не гідний Мене.</verse>
				<verse number="38">Хто не бере й не несе хреста страждання свого і не йде за Мною, той не гідний Мене.</verse>
				<verse number="39">Хто намагатиметься врятувати своє життя, загубить його, але ж хто віддасть життя за Мене, той здобуде життя істинне».</verse>
				<verse number="40">«Хто приймає вас, той приймає Мене, а хто приймає Мене, той приймає й Того, Хто послав Мене.</verse>
				<verse number="41">Хто приймає пророка тому, що то пророк — той одержить винагороду пророчу, а хто приймає праведного чоловіка тому, що то праведний, одержить винагороду праведного.</verse>
				<verse number="42">Кожний, хто допоможе чим-небудь одному з цих найменших учнів Моїх, хоч би напоївши його прохолодною водою, бо то Мій учень, істинно кажу вам — той неодмінно одержить винагороду свою».</verse>
			</chapter>
			<chapter number="11">
				<verse number="1">Після того, як коли Ісус закінчив навчати дванадцятьох учнів Своїх, то подався проповідувати Боже Вчення по інших містах Ґалилеї.</verse>
				<verse number="2">2-3 Іоан Хреститель, який знаходився на той час у в’язниці, почувши про діяння Христа, послав своїх учнів запитати в Нього: «Ти і є Той, Хто мав прийти, чи ми мусимо чекати на когось іншого?»</verse>
				<verse number="3"></verse>
				<verse number="4">4-5 І мовив їм Ісус у відповідь: «Ідіть і перекажіть Іоанові все те, що ви почули й побачили: сліпі прозрівають, каліки починають ходити, прокажені зціляються, до глухих повертається слух, мертві воскресають, а вбогим проповідується Добра Звістка.</verse>
				<verse number="5"></verse>
				<verse number="6">Блаженний той, хто може щиро прийняти Мене».</verse>
				<verse number="7">Коли Іоанові посланці пішли, Ісус почав говорити присутнім про Іоана: «На що ви ходили дивитися в пустелі? На очерет, що вітер гойдає?</verse>
				<verse number="8">Насправді, кого ви очікували побачити? Чоловіка у вишуканому вбранні? Звичайно ж ні! Ті, хто носять пишні шати, знаходяться у царських палацах.</verse>
				<verse number="9">Ну, то ж кого ви хотіли побачити? Пророка? Істинно кажу вам: Іоан — значно більше, ніж пророк!</verse>
				<verse number="10">Це саме про Нього сказано у Святому Писанні: „Послухай! Я виряджаю посланця Мого поперед Тебе. Він приготує Тобі дорогу”.</verse>
				<verse number="11">Істинно кажу вам: серед усіх людей, народжених на світі, не було ще ніколи більшого за Іоана Хрестителя, але найменший у Царстві Божому — все ж більший за нього.</verse>
				<verse number="12">З того часу, як прийшов Іоан Хреститель, і дотепер Царство Небесне страждає від шалених нападів, та лихі люди намагаються здобути його силоміць.</verse>
				<verse number="13">До приходу Іоана, всі пророки й Закон Мойсеїв провіщали про це.</verse>
				<verse number="14">Якщо ви віруєте у те, про що говорили Закон і пророки, то Іоан — і є Іллєю, про чиє пришестя пророкувалося.</verse>
				<verse number="15">Той, хто має вуха, нехай почує!</verse>
				<verse number="16">16-17 З ким можна порівняти це покоління людей? Вони, немов діти, які сидять на базарі й гукають один до одного: „Ми грали для вас на сопілці, але ж ви не танцювали. Ми співали вам жалісних пісень, та ви не сумували”.</verse>
				<verse number="17"></verse>
				<verse number="18">Чому Я все це говорю? Тому, що коли прийшов Іоан Хреститель, який не їв як інші й не пив вина, вони казали: „Він одержимий нечистим”.</verse>
				<verse number="19">Коли ж прийшов Син Людський, Який їсть як інші і п’є вино, вони кажуть: „Погляньте на Нього! Він ненажера та п’яниця! Він друг збирачів податків та грішників!” Та мудрість виявляється у справах».</verse>
				<verse number="20">І почав Ісус докоряти жителям тих міст, де було здійснено найбільше з Його чудес, бо вони не розкаялися у своїх гріхах й продовжували грішити.</verse>
				<verse number="21">Ісус сказав: «Горе тобі, Хоразине! Горе тобі, Вефсаїдо! Кажу так, бо якби ті численні дива, що сталися тут, трапилися у Тирі чи Сидоні, то їхні мешканці давно б вже розкаялися, одягли волосяниці й посипали голови попелом.</verse>
				<verse number="22">Але Я кажу вам: Судного Дня Тиру й Сидону буде легше, ніж вам!</verse>
				<verse number="23">А ти, Капернауме, чи будеш ти піднесений до Небес? Ні, ти зійдеш у пекло! Кажу так, бо якби в Содомі здійснилися такі дива, які сталися тут, те місто існувало б дотепер!</verse>
				<verse number="24">Але Я кажу тобі, що Судного Дня легше буде землі Содомській, ніж тобі».</verse>
				<verse number="25">І далі Ісус промовив: «Славлю Тебе, Отче, Господи Неба й Землі, бо Ти приховав це від мудрих і розумних, а відкрив простим.</verse>
				<verse number="26">Так, Отче, це сталося, бо дійсно, на це була воля Твоя.</verse>
				<verse number="27">Все, що Я знаю, було передано Мені Отцем Моїм. Ніхто не знає Сина, крім Отця, і Отця — крім Сина. Тільки ті, хто були обрані Сином, взнають про Отця.</verse>
				<verse number="28">Всі втомлені та обтяжені, приходьте до Мене, і Я дам вам відпочинок.</verse>
				<verse number="29">Візьміть Моє вчення і навчайтеся в Мене, бо Я — лагідний й покірливий, і ви знайдете відпочинок душам своїм.</verse>
				<verse number="30">Бо вчення, що Я даю вам — легке, і тягар, що кладу на ваші плечі — неважкий».</verse>
			</chapter>
			<chapter number="12">
				<verse number="1">Тоді ж, одного суботнього дня, Ісус проходив пшеничним полем. Його учні зголодніли й почали зривати пшеничні колоски та їсти зерно.</verse>
				<verse number="2">Побачивши це, фарисеї сказали Йому: «Поглянь, чому вони збирають зерно? Хіба Закон Мойсеїв не забороняє робити це в суботу?»</verse>
				<verse number="3">Тоді Ісус запитав їх: «Хіба не читали ви, що зробив Давид, коли він і його супутники зголодніли?</verse>
				<verse number="4">Вони ввійшли до дому Божого і з’їли священні хліби, що були наготовані Богові, хоч ті підношення, за Законом, ніхто не міг їсти, крім священиків.</verse>
				<verse number="5">Та хіба не читали ви у Законі Мойсеєвому про те, як у суботу священики в Храмі порушують закон про суботу і провини не мають?</verse>
				<verse number="6">Але кажу Я вам, тут щось величніше, ніж Храм.</verse>
				<verse number="7">7-8 Якби ви розуміли, що означають слова Святого Писання: „Я хочу милосердя, а не пожертв”, — то не судили б невинних, бо Син Людський — Господь і над суботою».</verse>
				<verse number="8"></verse>
				<verse number="9">Тоді Ісус пішов звідти до синагоги.</verse>
				<verse number="10">Там був чоловік з усохлою рукою. Деякі з євреїв уважно пильнували за Ісусом, аби мати підставу звинуватити Його в тому, що Він порушує Закон. Тож вони спитали Ісуса: «Чи дозволено Законом Мойсеєвим зціляти в суботу?»</verse>
				<verse number="11">Та Він відповів їм: «Кожний з вас витягне вівцю з ями, якщо вона впаде туди в суботу.</verse>
				<verse number="12">А людина — значно важливіша за вівцю. Отже, Закон Мойсеїв дозволяє робити добро в суботу».</verse>
				<verse number="13">Тоді Ісус сказав сухорукому: «Простягни руку свою!» І той простягнув її, і вона стала знову здоровою, як і друга.</verse>
				<verse number="14">Тоді фарисеї пішли геть й почали змовлятися проти Ісуса, щоб знайти спосіб погубити Його.</verse>
				<verse number="15">Довідавшись про наміри фарисеїв, Ісус подався звідти геть. І великий натовп ішов слідом, та Він зцілював усіх недужих.</verse>
				<verse number="16">Але ж Він попередив їх, щоб не розголошували, хто Він такий.</verse>
				<verse number="17">Це сталося, щоб збулося сказане пророком Ісаєю:</verse>
				<verse number="18">«Ось Мій слуга, Якого Я обрав; Мій улюблений, Якого вподобав. Я вкладу в Нього Дух Свій, і Він проголосить справедливість народам.</verse>
				<verse number="19">Він не буде сперечатися або кричати, і ніхто не чутиме Його голосу на вулицях.</verse>
				<verse number="20">Він не зламає навіть тріснутої очеретини, не загасить тліючої свічки, аж доки не зробить так, щоб справедливість перемогла.</verse>
				<verse number="21">І всі народи покладатимуть на Нього надії».</verse>
				<verse number="22">Опісля люди привели до Ісуса німого й сліпого чоловіка, одержимого нечистим духом, і Він зцілив його. Той прозрів і почав говорити.</verse>
				<verse number="23">Люди в натовпі здивувалися, мовивши: «Чи Він не Син Давидів?»</verse>
				<verse number="24">Почувши це, фарисеї сказали: «Він виганяє нечистих не інакше, як владою Вельзевула, володаря демонів!»</verse>
				<verse number="25">Знаючи їхні думки, Ісус мовив: «Кожне царство, поділене міжусобною ворожнечею, гине; ніякі місто чи родина, де немає миру й злагоди, не виживуть.</verse>
				<verse number="26">І якщо сатана виганяє сатану, то він виступає супроти самого себе. То яким же чином його царство може встояти?</verse>
				<verse number="27">І якщо це правда, що Я виганяю бісів силою Вельзевула, то чиєю силою виганяють їх ваші послідовники? Тому вони й будуть суддями вашими!</verse>
				<verse number="28">З іншого боку, якщо Я виганяю нечистих силою Духа Божого, то це є доказом того, що Царство Боже вже прийшло до вас.</verse>
				<verse number="29">Ясна річ, ніхто не зможете вдертися до хати дужого чоловіка й пограбувати його майно, якщо спершу не зв’язати господаря.</verse>
				<verse number="30">Хто не зі Мною, той проти Мене, хто не допомагає Мені збирати, той розкидає.</verse>
				<verse number="31">Тому кажу Я вам, чоловік може отримати прощення всіх своїх гріхів та блюзнірств, що він мовить проти Бога, але той, хто поганить ім’я Духа Святого, не матиме прощення.</verse>
				<verse number="32">Якщо хтось скаже слово проти Сина Людського, то це можна простити, та якщо хтось поганить ім’я Духа Святого, то цього ніколи простити не можна — ні зараз, ні у майбутньому».</verse>
				<verse number="33">«Треба мати добре дерево, щоб були добрі плоди. Та якщо у вас погане дерево, то й плоди будуть поганими, бо дерево впізнають по його плодах.</verse>
				<verse number="34">Ви — виплодки зміїні! Як можете ви говорити добрі речі, самі лишаючись злими? Бо з уст людських злітає те, чим переповнене серце.</verse>
				<verse number="35">Добра людина винесе добро зі скарбниць свого серця, а людина зла винесе зло з глибин свого серця.</verse>
				<verse number="36">Але кажу Я вам, що в Судний День люди муситимуть відповісти за кожне необачно сказане слово.</verse>
				<verse number="37">За словами своїми будете виправдані й за словами своїми будете засуджені».</verse>
				<verse number="38">Тоді деякі книжники й фарисеї мовили до Ісуса: «Вчителю, ми хочемо побачити знамення від Тебе».</verse>
				<verse number="39">Але Він відповів їм: «Лише лихе та невірне покоління шукає знамення, та ніякого знамення не буде здійсненно, аби їм щось довести, крім знамення пророка Йони.</verse>
				<verse number="40">Бо так само, як Йона перебував у череві морської потвори три дні й три ночі, так і Син Людський перебуватиме в могилі три дні й три ночі.</verse>
				<verse number="41">В Судний День люди Ниневії встануть проти людей, які живуть сьогодні, і визнають їх винними, бо вони, ниневійці, розкаялися у відповідь на Йонине повчання. А тут є Хтось величніший за Йону.</verse>
				<verse number="42">В Судний День цариця Півдня стане проти людей цього покоління й засудить їх, бо вона сама прийшла здалеку, щоб послухати мудрості Соломонової. А тут є Хтось величніший ніж Соломон!»</verse>
				<verse number="43">«Коли нечистий дух виходить із людини, він блукає пустелями, шукаючи спочинку, та не знаходить його.</verse>
				<verse number="44">І тоді каже: „Я повернуся до своєї домівки, що полишив”. Отже, він повертається і знаходить місце своє порожнім, виметеним і прибраним.</verse>
				<verse number="45">Тоді він іде й приводить сімох інших духів, іще гірших за себе. Вони всі заходять і живуть там, тож тій людині стає ще гірше, ніж було спершу. Це ж саме станеться з поганими людьми, які живуть тепер».</verse>
				<verse number="46">Поки Ісус отак промовляв, Його мати й брати прийшли і зупинилися надворі, бажаючи з Ним говорити.</verse>
				<verse number="47">Хтось сказав Ісусу: «Поглянь! Он мати й брати Твої чекають зовні і бажають поговорити з Тобою».</verse>
				<verse number="48">У відповідь Ісус сказав: «Хто є Моєю матір’ю і братами Моїми?»</verse>
				<verse number="49">Тоді Він простяг руку до Своїх учнів, кажучи: «Ось вони: Моя мати і брати Мої!</verse>
				<verse number="50">Хто виконує волю Мого Отця Небесного, той і є Моїм істинним братом, сестрою і матір’ю!»</verse>
			</chapter>
			<chapter number="13">
				<verse number="1">Того ж дня Ісус вийшов з дому й сів на березі озера.</verse>
				<verse number="2">Навколо Нього зібрався величезний натовп, тому Він увійшов у човен і сів там, а люди залишилися на березі.</verse>
				<verse number="3">Він багато чого навчав їх, розмовляючи притчами. Він сказав: «Вийшов селянин і заходився сіяти.</verse>
				<verse number="4">Коли він розкидав зерно, то деяке впало край дороги; налетіли птахи і склювали його.</verse>
				<verse number="5">Інші зерна впали на кам’янистий ґрунт, де землі було мало. Вони швидко проросли, оскільки лежали неглибоко,</verse>
				<verse number="6">та коли зійшло сонце, то обпекло паростки, і вони засохли, бо не мали глибокого коріння.</verse>
				<verse number="7">Інші зерна впали серед теренів, що вигналися й задушили паростки.</verse>
				<verse number="8">Ще інше зерно впало на добру землю й проросло, і вродило у сто, шістдесят, та тридцятеро разів більше від посіяного.</verse>
				<verse number="9">Той, хто має вуха, нехай почує!»</verse>
				<verse number="10">Ісусові учні підійшли до Нього й запитали: «Чому Ти притчами розмовляєш з людьми?»</verse>
				<verse number="11">У відповідь Ісус мовив до них: «Тільки вам дано знати таємниці Царства Божого, а їм — не дано.</verse>
				<verse number="12">Адже хто має розуміння, тому додасться ще більше, й він матиме надмірно, а хто не має, в того відніметься і той дріб’язок, що йому належить.</verse>
				<verse number="13">Я говорю до них притчами, бо вони, дивлячись, не бачать, а слухаючи, не чують і не розуміють.</verse>
				<verse number="14">В цих людях справджується пророцтво Ісаї: „Ви, люди, будете слухати і почуєте, але не зрозумієте, будете дивитися й побачите, але не зрозумієте, що бачили.</verse>
				<verse number="15">Бо серце людей цих зачерствіло, майже зовсім не чують їх вуха, позаплющували вони очі свої. Інакше вони могли б побачити очима своїми, почути вухами своїми, зрозуміти серцем, і повернутися до Мене, тоді б Я їх зцілив”.</verse>
				<verse number="16">Блаженні очі ваші, бо вони бачать, а вуха — бо чують.</verse>
				<verse number="17">Істинно кажу вам: чимало пророків і праведників хотіли б побачити те, що ви бачите, але не бачили, хотіли б почути те, що ви чуєте, але не почули».</verse>
				<verse number="18">«Послухайте пояснення притчі про сіяча.</verse>
				<verse number="19">Ось що означає зерно, що впало при дорозі. До кожного, хто чує Слово про Царство Боже та не розуміє його, приходить лукавий і віднімає посіяне у нього в серці.</verse>
				<verse number="20">Інші люди, як зерна, що впали у кам’янистий ґрунт: коли вони чують Слово, то одразу й з радістю сприймають його.</verse>
				<verse number="21">Але вони не мають міцного коріння, і їх вистачає ненадовго. Коли починаються гоніння чи переслідування через Слово, вони швидко зрікаються своєї віри.</verse>
				<verse number="22">Зерно, що впало серед теренів — це ті, хто чують Слово, але щоденні турботи та спокуса багатства душать Слово, і воно не дає плодів.</verse>
				<verse number="23">А зерно, що впало на добру землю — це ті, хто чують і розуміють Слово. Вони приносять щедрий врожай: у сто, шістдесят і тридцятеро разів більший від посіяного».</verse>
				<verse number="24">І розповів Ісус їм іншу притчу: «Царство Боже подібне до людини, яка посіяла добре зерно на своєму полі.</verse>
				<verse number="25">Та коли всі спали, прийшов ворог, посіяв бур’ян серед пшениці та й пішов собі.</verse>
				<verse number="26">Коли посіяне виросло й викинуло колосся, бур’ян також виріс.</verse>
				<verse number="27">Слуги господаря прийшли до нього й питають: „Пане, ти посіяв добре зерно. То чому ж бур’ян виріс серед поля?”</verse>
				<verse number="28">Тоді він їм відповів: „Це ворог зробив”. Слуги кажуть йому: „Може, ми підемо й виполемо бур’ян?”</verse>
				<verse number="29">„Ні, — відповідає хазяїн, — бо ви при тому вирвете і пшеницю.</verse>
				<verse number="30">Нехай ростуть разом аж до жнив”. Тоді я скажу женцям: „Збирайте спершу бур’ян та зв’язуйте його в снопи, щоб спалити, а пшеницю складайте до клуні”».</verse>
				<verse number="31">Ісус розповів їм іще одну притчу: «Царство Боже подібне до гірчичного зернятка, яке чоловік посадив на своєму полі.</verse>
				<verse number="32">Воно є найменшою зерниною, але коли воно пускає паросток і виростає, то стає найбільшою рослиною серед усієї городини, неначе дерево — з такими розлогими гілками, що навіть птахи можуть гніздитися в її вітті».</verse>
				<verse number="33">Ще одну притчу розповів Ісус: «Царство Небесне подібне до дрібки дріжджів, які жінка змішує з трьома мірками борошна і залишає так, поки все тісто зійде».</verse>
				<verse number="34">34-35 Ісус про все говорив притчами до людей. Не було нічого, про що б Він мовив, не використовуючи притчі, щоб могло збутися сказане устами пророка: «Я говоритиму притчами і відкрию таємне, що було приховане із дня створення світу».</verse>
				<verse number="35"></verse>
				<verse number="36">Тоді Ісус відпустив натовп і пішов додому. Підійшли учні до Нього й попросили: «Поясни нам притчу про бур’ян у полі».</verse>
				<verse number="37">І промовив Він у відповідь: «Той, хто сіє добре зерно, — то Син Людський.</verse>
				<verse number="38">Поле — то світ. Добре зерно — то сини Царства Божого. Бур’ян — то сини лукавого.</verse>
				<verse number="39">Ворог, що посіяв його — диявол. Жнива — то кінець світу. Женці — то Ангели.</verse>
				<verse number="40">Отже, як збирають бур’ян і спалюють його у вогні, так буде і при кінці світу.</verse>
				<verse number="41">41-42 Син Людський пошле Своїх Ангелів, і вони зберуть з Його Царства всіх, хто примушує людей грішити, й тих, хто чинить зло, і повкидають їх до вогняної печі, і буде чутне там волання людське і скрегіт зубів від болю.</verse>
				<verse number="42"></verse>
				<verse number="43">Тоді праведники, мов сонце, засяють у Царстві Отця Свого. Хто має вуха, нехай слухає».</verse>
				<verse number="44">«Царство Боже подібне до скарбу, схованого у полі. Чоловік знайшов його і знову заховав. І він був такий щасливий, що пішов та й продав усе, що мав, аби придбати собі те поле.</verse>
				<verse number="45">Царство Небесне також нагадує купця, який розшукує гарні перли.</verse>
				<verse number="46">Коли він побачив дуже цінну перлину, то пішов і продав усе, що мав, і придбав її.</verse>
				<verse number="47">Царство Боже також подібне до закинутого в озеро невода, до якого потрапило багато різної риби.</verse>
				<verse number="48">Коли він заповнився, рибалки витягли його на берег, сіли й відібрали велику рибу до кошиків своїх, а малу повикидали.</verse>
				<verse number="49">49-50 Так буде й при кінці світу. Ангели прийдуть, відділять негідних від праведників і повкидають лихих до вогняної печі. І буде чути там плач людський і скрегіт зубів від болю».</verse>
				<verse number="50"></verse>
				<verse number="51">Тоді Ісус запитав Своїх учнів: «Чи розумієте ви все це?» Вони відповіли Йому: «Так, розуміємо».</verse>
				<verse number="52">І мовив Він: «Тому кожен законник, який дізнався про Царство Небесне, отримав нове знання. Він подібний до того господаря, який дістає з комори як старі, так і нові речі».</verse>
				<verse number="53">53-54 Коли Ісус скінчив розповідати притчі, то вирушив звідти. Прийшовши до Свого рідного міста, Він навчав людей в синагозі, і всі дивувалися: «Звідки цей Чоловік володіє такою мудрістю та силою, що дива такі підвладні рукам Його?</verse>
				<verse number="54"></verse>
				<verse number="55">Хіба ж Він не син тесляра? Чи ж не матір Його Марією звати, а братів — Яковом, Йосипом, Симоном і Юдою?</verse>
				<verse number="56">Чи не Його сестри ось тут серед нас? То звідки ж у Нього сила робити все це?»</verse>
				<verse number="57">Земляки не бажали сприймати Його, але Ісус мовив до них: «Немає пророка без пошани, хіба що в його рідному місті або ж у своєму домі».</verse>
				<verse number="58">І через їхню невіру Він не робив там багато чудес.</verse>
			</chapter>
			<chapter number="14">
				<verse number="1">На той час до царя Ірода, правителя Ґалилеї, дійшла чутка про Ісуса.</verse>
				<verse number="2">Він сказав своїм слугам: «Я вважаю, що цей Чоловік й насправді є Іоаном Хрестителем, який повстав із мертвих і тому має таку чудодійну силу».</verse>
				<verse number="3">Іще раніше Ірод схопив Іоана, закував його в кайдани й кинув до в’язниці. І зробив він це, щоб задовольнити Іродіаду, яка була дружиною Іродового брата Пилипа, але пізніше Ірод узяв з нею шлюб.</verse>
				<verse number="4">4-5 Іоан попереджав Ірода: «Не годиться тобі жити з Іродіадою». Але ж Ірод не слухався Іоана, й хотів убити його, однак боявся людей, бо народ вважав Іоана пророком.</verse>
				<verse number="5"></verse>
				<verse number="6">6-7 Та коли настав день народження Ірода, дочка Іродіади танцювала перед ним і гостями та так догодила йому, що він пообіцяв виконати будь-яке її бажання.</verse>
				<verse number="7"></verse>
				<verse number="8">Мати навчила її сказати: «Подай мені голову Іоана Хрестителя на тарілці».</verse>
				<verse number="9">Цар дуже засмутився, але вже дав обіцянку в присутності своїх гостей, які сиділи за столом, тож наказав виконати прохання дівчини.</verse>
				<verse number="10">Він послав людей до в’язниці, щоб ті стяли голову Іоанові.</verse>
				<verse number="11">Голову Іоана принесли на тарілці й віддали дівчині, а та віднесла її своїй матері.</verse>
				<verse number="12">Почувши про це, прийшли учні Іоанові, забрали тіло його й поховали. Потім вони пішли до Ісуса й розповіли про все, що сталося.</verse>
				<verse number="13">Довідавшись про смерть Іоана, Ісус поплив на човні до безлюдного місця, щоб побути на самоті. Та коли люди дізналися, де Він, то послідували за Ним зі своїх міст.</verse>
				<verse number="14">Коли Ісус вийшов із човна на берег і побачив великий натовп, то був сповнений жалю до цих людей і зцілив хворих, яких вони привели з собою.</verse>
				<verse number="15">Наближався вечір. Ісусові учні прийшли до Нього й сказали: «Це місце безлюдне, і вже досить пізно. Відпусти людей, щоб вони змогли піти по селах і придбати собі якоїсь їжі».</verse>
				<verse number="16">Та Ісус відповів апостолам: «Їм не треба йти звідси. Ви нагодуйте їх!»</verse>
				<verse number="17">Учні тоді Йому кажуть: «У нас нічого немає, крім п’яти хлібин та двох рибин».</verse>
				<verse number="18">І мовив Ісус: «Приведіть усіх до Мене».</verse>
				<verse number="19">Ісус звелів людям посідати на траву, тоді узяв п’ять хлібин й дві рибиниі, підвівши очі до неба, возніс хвалу Богові за їжу. Він розломив хліби і роздав їх Своїм учням, а вони роздали народу.</verse>
				<verse number="20">Всі поїли й наїлися, а потім учні ще зібрали дванадцять кошиків із залишками їжі.</verse>
				<verse number="21">А тих, хто їли, було близько п’яти тисяч чоловіків, не рахуючи жінок та дітей.</verse>
				<verse number="22">Одразу ж після цього Ісус звелів Своїм учням сісти в човен і плисти на інший берег озера, а Сам залишився, щоб відпустити людей.</verse>
				<verse number="23">Відпустивши народ, Він пішов на гору помолитися. Коли ж настав вечір, Ісус залишався там на самоті.</verse>
				<verse number="24">Човен відплив уже досить далеко від берега, і хвилі кидали його з боку на бік, бо вітер був зустрічний.</verse>
				<verse number="25">Десь між третьою та шостою ранку Ісус пішов до Своїх учнів, ступаючи по воді.</verse>
				<verse number="26">Коли учні побачили, що Ісус іде по воді, то жахнулись і з переляку закричали: «Це привід!»</verse>
				<verse number="27">Тієї ж миті Ісус мовив до них: «Заспокойтеся! Це Я! Не бійтеся!»</verse>
				<verse number="28">На те Петро Йому сказав: «Господи, якщо це Ти, звели мені підійти до Тебе по воді».</verse>
				<verse number="29">І сказав Ісус: «Іди!» Петро вийшов із човна, і пішов по воді, підійшовши до Ісуса.</verse>
				<verse number="30">Раптом відчувши сильний вітер, Петро злякався, почав тонути і закричав: «Господи, спаси мене!»</verse>
				<verse number="31">Ісус одразу ж простягнув до нього руку, схопив його, мовивши: «Маловіре, чого ти засумнівався?»</verse>
				<verse number="32">А коли вони разом сіли в човен, то вітер вщух.</verse>
				<verse number="33">Усі, хто був у човні, вклонилися Ісусові, мовивши: «Ти — істинно Син Божий!»</verse>
				<verse number="34">Перетнувши озеро, Ісус та Його учні прибули до землі Ґеннісаретської.</verse>
				<verse number="35">35-36 Коли мешканці Ґенісарета впізнали Ісуса, вони рознесли звістку про Його прихід по всіх околицях. І привели до Нього всіх хворих, благаючи дозволити їм хоча б торкнутися краю Його одягу. І кожен, хто торкався, той одужував.</verse>
			</chapter>
			<chapter number="15">
				<verse number="1">Дехто з фарисеїв та законників прийшли до Ісуса з Єрусалиму й запитали Його:</verse>
				<verse number="2">«Чому Твої учні не дотримуються звичаїв наших предків і вживають їжу, не омивши руки?»</verse>
				<verse number="3">У відповідь Він сказав: «А чому ви порушуєте Закон Божий заради своїх звичаїв?</verse>
				<verse number="4">Адже заповів Господь: „Шануйте своїх батька й матір”. А також: „Хто злословить на батька чи матір, тому смерть має бути”.</verse>
				<verse number="5">5-6 Але ви навчаєте людей, що коли хтось скаже своїм батькові й матері: „Все, чим я можу вам допомогти, я віддам Богові” — то такий чоловік уже може не шанувати батьків своєю допомогою. Через цей ваш звичай, який ви самі встановили, ви відкидаєте заповідь Господню.</verse>
				<verse number="6"></verse>
				<verse number="7">7-8 Правий був пророк Ісая, коли пророчив про вас, лицемірів: „Ці люди шанують Мене на словах, та їхні серця далеко від Мене.</verse>
				<verse number="8"></verse>
				<verse number="9">Пошана їхня до Мене — даремна, бо вчення їхнє — то закони, придумані людьми”».</verse>
				<verse number="10">Покликавши людей до Себе, Ісус сказав їм: «Слухайте мене і розумійте!</verse>
				<verse number="11">Не те оскверняє людину, що потрапляє до рота, а те, що виходить з рота, — ось що оскверняє її!»</verse>
				<verse number="12">Тоді два учні підійшли до Ісуса й кажуть: «Чи зрозумів Ти, що фарисеї образилися на те, що Ти сказав?»</verse>
				<verse number="13">13-14 І відповів Ісус: «Кожна рослина, що не була посаджена Моїм Отцем Небесним, буде вирвана, то ж нехай собі йдуть. Вони сліпці й поводирі сліпців. Та коли сліпий веде сліпого, то обидва впадуть до ями».</verse>
				<verse number="14"></verse>
				<verse number="15">На те Петро сказав Йому: «Поясни нам значення притчі про те, що оскверняє людину».</verse>
				<verse number="16">Ісус мовив: «То ви ще й досі не зрозуміли?</verse>
				<verse number="17">Невже ви не знаєте, що все, що потрапляє людині до рота, йде у шлунок, а потім з тіла до відхожого місця?</verse>
				<verse number="18">А що виходить з уст, те йде від серця, а саме це й оскверняє людину.</verse>
				<verse number="19">Кажу Я це, бо від серця йде все зло: лихі думки, вбивства, перелюби, розпуста, крадіжки, лихослів’я та наклепи.</verse>
				<verse number="20">Ось що оскверняє людину. А їсти, не омивши руки, — це не осквернить її».</verse>
				<verse number="21">Ісус пішов звідти й подався до земель Тира та Сидона.</verse>
				<verse number="22">І прийшла до Нього одна з місцевих жінок, ханаанка, й почала голосити: «Змилуйся наді мною, Господи, Сину Давидів! У мене дочка біснувата, дуже страждає».</verse>
				<verse number="23">Та Ісус нічого їй не відповів. Тоді учні підійшли до Нього й почали просити: «Прожени її! Вона весь час іде за нами й кричить!»</verse>
				<verse number="24">У відповідь Він мовив: «Я посланий лише до заблудлих овець народу ізраїльського».</verse>
				<verse number="25">Тоді вона підійшла до Ісуса, вклонилася і сказала: «Господи, поможи мені!»</verse>
				<verse number="26">І сказав Ісус: «Не годиться забирати хліб у дітей і давати його собакам».</verse>
				<verse number="27">Тоді вона каже: «Це правда, Господи, але навіть собаки їдять ті крихти, що падають зі столу їхнього хазяїна».</verse>
				<verse number="28">На те Ісус відповів: «Жінко, твоя віра велика! Нехай буде те, чого ти бажаєш!» І тієї ж миті її дочка зцілилася.</verse>
				<verse number="29">Пішовши звідти, Ісус повернувся на берег Ґалилейського озера, вийшов на пагорб і сів там.</verse>
				<verse number="30">Багато людей підходило до Нього, приводячи з собою кривих, сліпих, калік, глухонімих та інших хворих. Вони клали їх на землю до Його ніг, а Він зціляв усіх.</verse>
				<verse number="31">Люди дивувалися, побачивши, що глухонімі розмовляють, каліки стають здорові, криві ходять, а сліпі бачать. І всі прославляли Бога Ізраїлевого.</verse>
				<verse number="32">Ісус покликав Своїх учнів і сказав їм: «Мене обирає жаль до цих людей, бо вони зі Мною вже три дні й тепер не мають що їсти. Я не хочу відпускати їх голодними, бо вони можуть заслабнути по дорозі до дому».</verse>
				<verse number="33">Тоді учні спитали Його: «Де ж нам узяти достатньо хліба у цьому віддаленому місці, аби нагодувати стільки людей?»</verse>
				<verse number="34">Ісус запитав їх: «Скільки у вас є хлібин?» Ті відповіли: «Сім хлібин і кілька невеликих рибин».</verse>
				<verse number="35">Ісус звелів людям посідати на землю.</verse>
				<verse number="36">Тоді Він узяв хліб і рибу, віддав Богу подяку за їжу, розломив хліб й почав роздавати його Своїм учням, аби ті нагодували народ.</verse>
				<verse number="37">Усі люди їли, поки не наїлися, а опісля учні зібрали сім кошиків, повних залишків їжі.</verse>
				<verse number="38">І було тих, хто їли, чотири тисячі чоловіків, не рахуючи жінок та дітей.</verse>
				<verse number="39">Тоді Ісус відпустив людей, а Сам сів у човен й поплив до землі Маґаданської.</verse>
			</chapter>
			<chapter number="16">
				<verse number="1">Фарисеї та саддукеї підійшли до Ісуса, та, бажаючи випробувати Його, попросили здійснити їм диво, як знамення від Господа.</verse>
				<verse number="2">У відповідь Він мовив: «Коли сонце сідає, ви кажете: „Буде гарна погода, бо небо на заході червоне”.</verse>
				<verse number="3">Коли сонце сходить вранці, ви кажете: „Сьогодні буде непогода, бо небо червоне й похмуре”. Ви вмієте розпізнавати вигляд неба, та не вмієте розпізнавати знамення часу.</verse>
				<verse number="4">Тільки лихе та невірне покоління шукає знамення, та ніякого знамення не буде здійсненно, аби їм щось довести, крім знамення пророка Йони ». Тоді Ісус покинув їх і пішов геть.</verse>
				<verse number="5">Його Ісуса переправилися на інший берег озера, але забули взяти з собою хліб.</verse>
				<verse number="6">Тоді Він сказав їм: «Глядіть, остерігайтеся закваски фарисейської та саддукейської».</verse>
				<verse number="7">Учні почали обговорювати це між собою, міркуючи: «Можливо, Він це сказав, бо ми забули взяти з собою хліб».</verse>
				<verse number="8">Знаючи, про що вони говорять, Ісус спитав: «Маловіри, навіщо ви говорите один одному, що ви не взяли з собою хліба?</verse>
				<verse number="9">Невже й досі ви нічого не зрозуміли й не пам’ятаєте ті п’ять хлібин, що нагодували п’ять тисяч їдців, і скільки кошиків із залишками ви зібрали?</verse>
				<verse number="10">Чи не пам’ятаєте ви сім хлібин, що нагодували чотири тисячі чоловік, і скільки кошиків ви наповнили рештками?</verse>
				<verse number="11">І як ви не розумієте, що не про хліб Я з вами говорив? Я казав, щоб ви остерігалися закваски фарисейської та саддукейської».</verse>
				<verse number="12">Тільки тоді учні зрозуміли, що Ісус застерігав їх не від хлібної закваски, а від вчення фарисейського та саддукейського.</verse>
				<verse number="13">Коли Ісус прийшов до землі Кесарії Пилипової, то запитав Своїх учнів: «Що кажуть люди — хто Я?»</verse>
				<verse number="14">Тоді вони відповіли: «Одні кажуть, що Ти — Іоан Хреститель, інші — Ілля, а дехто вважає, що Ти — Єремія або один із пророків».</verse>
				<verse number="15">Тоді Ісус мовив учням Своїм: «А ви як думаєте, хто Я такий?»</verse>
				<verse number="16">І відповів Йому Симон (якому Ісус дав ім’я Петро): «Ти — Христос, Син Бога Живого».</verse>
				<verse number="17">Ісус тоді йому відповів: «Благословенний ти, Симоне, сину Йони, бо не люди тобі відкрили це, а Мій Отець Небесний.</verse>
				<verse number="18">Я також кажу тобі, що ти — Петро, й на цьому камені Я побудую Свою церкву, і сили смерті не переможуть її.</verse>
				<verse number="19">Я дам тобі ключі від Царства Божого і те, що ти засудиш на землі, буде осуджене на небі, і що буде прощене тобою на землі, на то буде й Господнє прощення ».</verse>
				<verse number="20">Тоді Він суворо застеріг Своїх учнів нікому не казати, що Він Христос.</verse>
				<verse number="21">Відтоді Ісус почав розкривати Своїм учням, що Йому необхідно піти до Єрусалиму, і що Він має дуже страждати від рук старійшин, головних священиків та законників. Він пояснив їм також, що Його мусять вбити, але на третій день Він воскресне.</verse>
				<verse number="22">Тоді Петро відвів Ісуса вбік і почав картати Його: «Господи, не дай Бог! Це не повинно трапитися з Тобою!»</verse>
				<verse number="23">Ісус обернувся до Петра і мовив: «Відступись від Мене, сатано! Ти — перешкода Мені, бо не про Боже ти думаєш, а про людське».</verse>
				<verse number="24">Тоді Ісус сказав Своїм учням: «Якщо хтось бажає йти за Мною, він мусить зректися себе, узяти на себе хрест свій і рушати за Мною.</verse>
				<verse number="25">Той, хто прагне врятувати життя своє, загубить його, але ж хто віддасть життя за Мене, врятує його.</verse>
				<verse number="26">Яка користь людині від того, що вона здобуде весь світ, але занапастить душу свою? Бо що може людина віддати, щоб викупити свою душу? Нічого!</verse>
				<verse number="27">Син Людський прийде у Славі Отця Свого зі Своїми Ангелами. І тоді Він віддячить кожному за його діла.</verse>
				<verse number="28">Істинно кажу вам: дехто з присутніх тут не спізнають смерті, доки не побачать Сина Людського, Який йтиме в Царстві Своєму».</verse>
			</chapter>
			<chapter number="17">
				<verse number="1">Шість днів по тому Ісус узяв Петра, Якова та його брата Іоана й вирушив з ними трьома на високу гору, щоб побути там з ними на самоті.</verse>
				<verse number="2">І там Ісус преобразився в них на очах: Його обличчя засяяло, мов сонце, а вбрання стало сліпучо білим.</verse>
				<verse number="3">Тоді раптом Мойсей та Ілля явилися їм і почали розмовляти з Ісусом.</verse>
				<verse number="4">І, звернувшись до Христа, Петро сказав: «Господи, як добре, що ми тут! Якщо Ти хочеш, я поставлю тут три намети: один для Тебе, один для Мойсея, і один для Іллі».</verse>
				<verse number="5">Та поки Петро так промовляв, ясна хмара огорнула їх тінню, і з неї почувся голос: «Це Мій Улюблений Син. Слухайтеся Його!»</verse>
				<verse number="6">Почувши це, учні Ісуса так злякалися, що впали долілиць.</verse>
				<verse number="7">Тоді Він підійшов і торкнувся їх, сказавши: «Вставайте і не бійтеся!»</verse>
				<verse number="8">Та підвівши очі, учні не побачили там нікого, крім Ісуса.</verse>
				<verse number="9">Коли вони сходили з гори, Ісус наказав їм: «Не кажіть нікому про те, що бачили, аж доки Син Людський не воскресне з мертвих».</verse>
				<verse number="10">По тому Його учні спитали: «Чому книжники стверджують, ніби першим мусить прийти Ілля?»</verse>
				<verse number="11">На те Ісус їм відповів: «Це так, Ілля мусить першим прийти і все впорядкувати.</verse>
				<verse number="12">Та Я кажу вам, що Ілля вже прийшов, але люди не впізнали його і вчинили з ним усе те погане, що хотіли. Син Людський так само має страждати від них».</verse>
				<verse number="13">Тоді Його учні зрозуміли, що Він каже про Іоана Хрестителя.</verse>
				<verse number="14">14-15 Наступного дня, Ісус та Його учні повернулися до народу, та один чоловік, підійшовши до Нього, впав перед Ним на коліна і мовив: «Господи, змилуйся над сином моїм! Він хворий на епілепсію, дуже страждає і часто кидається в огонь або воду.</verse>
				<verse number="15"></verse>
				<verse number="16">Я привів його до учнів Твоїх, але вони не змогли зцілити його».</verse>
				<verse number="17">І мовив Ісус у відповідь: «О невірний і заблудлий роде! Скільки ж ще часу Мені бути з вами? Скільки Мені вас терпіти? Приведіть хлопчика до Мене!»</verse>
				<verse number="18">Ісус заговорив суворо до демона й наказав вийти з хлопця, той вийшов, і хлопець тут же зцілився.</verse>
				<verse number="19">Учні Ісуса підійшли до Нього, коли Він був на самоті, й запитали: «Чому ми не змогли вигнати нечистого?»</verse>
				<verse number="20">Та Він відповів їм, мовивши: «Тому що у вас мало віри. Істинно кажу вам: якби ваша віра була завбільшки з гірчичне зернятко, ви могли б звеліти цій горі: „Пересунься звідси туди” — і вона б пересунулася. Тоді для вас нічого б не було неможливого».</verse>
				<verse number="21">[ «Цей рід (злий дух) можна вигнати лише молитвою і постом». ]</verse>
				<verse number="22">22-23 Коли вони всі разом прийшли до Ґалилеї, Ісус мовив: «Сина Людського буде віддано до рук людей, які вб’ють Його, але на третій день Він воскресне з мертвих». Почувши це, учні Його дуже зажурилися.</verse>
				<verse number="23"></verse>
				<verse number="24">Коли Ісус і Його учні прибули в Капернаум, до Петра підійшли збирачі Храмового податку й запитали: «Чи сплачує твій Учитель дводрахмовий податок на Храм?»</verse>
				<verse number="25">Той відповів: «Так» — і ввійшов до хати. Перш, ніж Петро встиг щось мовити, Ісус запитав його: «Як на твою думку, Симоне, з кого беруть данину й податок царі — зі своїх дітей чи з чужих?»</verse>
				<verse number="26">Петро відповів: «Вони збирають з чужих». Ісус тоді йому: «Отже, їхні діти вільні від податку.</verse>
				<verse number="27">Та щоб їх не дратувати, піди до озера й закинь вудку. Розкрий рота рибині, яку першу зловиш, і знайдеш там чотиридрахмову монету. Візьми її та й віддай за Мене й за себе».</verse>
			</chapter>
			<chapter number="18">
				<verse number="1">Саме тоді учні підійшли до Ісуса і спитали: «Хто є найвеличнішим у Царстві Божому?»</verse>
				<verse number="2">2-3 Тоді Він покликав до Себе дитину, поставив перед ними й мовив: «Істинно кажу вам, поки ви не змінитесь і не станете мов діти серцем своїм, то ніколи не ввійдете до Царства Небесного.</verse>
				<verse number="3"></verse>
				<verse number="4">Отже, хто буде покірливим, подібно до цієї малої дитини, той стане найвеличнішим у Царстві Небеснім.</verse>
				<verse number="5">Хто приймає таку малу дитину в ім’я Моє, той приймає і Мене».</verse>
				<verse number="6">«Та якщо хтось введе в гріх одного з малих оцих, які вірують в Мене, то краще було б для нього, щоб почепили йому на шию жорно і втопили в глибокому морі.</verse>
				<verse number="7">Горе світу цьому від каменів спотикання, бо вони завжди існуватимуть, та горе тому, через кого вони з’являються.</verse>
				<verse number="8">Якщо рука твоя чи нога примушує тебе на гріх, відітни її і викинь геть. Краще ввійти у вічне життя калікою, ніж мати обидві руки та ноги, та потрапити у пекло незгасне.</verse>
				<verse number="9">Якщо твоє око спричиняє спотикання, виколи його та викинь геть, бо краще ввійти у вічне життя з одним оком, ніж, маючи обидва, бути кинутим до пекельного вогню».</verse>
				<verse number="10">«Глядіть, не ставтеся зверхньо до жодного з цих малих дітей, бо кажу Я вам, що їхні Ангели-охоронці на Небі завжди перебувають із Батьком Моїм Небесним.</verse>
				<verse number="11">[Бо Син Людський прийшов, щоб врятувати загублених.]</verse>
				<verse number="12">Як ви думаєте, коли хтось із вас має сто овець, і одна з них заблукає, то чи не залишить він оті дев’яносто дев’ять на схилі гори й чи не піде шукати її?</verse>
				<verse number="13">Істинно кажу вам: коли він знайде її, то буде їй радий більше, ніж тим дев’яноста дев’ятьом, що не заблукали.</verse>
				<verse number="14">Так само й Отець ваш Небесний не хоче, щоб хтось із малих отих дітей заблукав».</verse>
				<verse number="15">«Якщо брат твій має гріх проти тебе, іди й покажи йому помилку наодинці. Якщо він тебе послухає, то ти повернув собі брата.</verse>
				<verse number="16">Якщо ж ні, то візьми ще одного або двох свідків із собою, щоб кожне зауваження було підтверджене устами ще двох або трьох свідків.</verse>
				<verse number="17">Якщо ж він відмовиться вислухати, розкажи про все церкві. Якщо ж він і церкву не послухає, то стався до нього як до безбожника чи збирача податків.</verse>
				<verse number="18">Істинно кажу вам: коли ви судитиме на землі, те буде судом Божим, а коли ви обіцятиме прощення тут на землі, то буде прощення від Господа.</verse>
				<verse number="19">19-20 І ще істинно кажу вам: якщо двоє з вас тут на землі погодяться про щось і молитимуться про це, хоч би що то було, воно буде здійснене для них Отцем Моїм Небесним. Бо там, де двоє чи троє збираються разом в ім’я Моє, Я теж буду серед них».</verse>
				<verse number="20"></verse>
				<verse number="21">Тоді Петро підійшов до Ісуса й сказав: «Господи, скільки разів я маю прощати свого брата, коли він грішить проти мене, може, сім разів?»</verse>
				<verse number="22">Ісус йому відповів: «Кажу тобі, що не лише сім разів. Ти мусиш прощати його навіть коли він согрішить проти тебе сімдесят сім разів!</verse>
				<verse number="23">Отже, Царство Небесне подібне до царя, який вирішив упорядкувати рахунки зі своїми слугами.</verse>
				<verse number="24">І як тільки він почав це робити, привели до нього боржника, який був винен десять тисяч талантів.</verse>
				<verse number="25">Оскільки той не мав, чим сплатити борг, цар наказав продати його разом з жінкою, дітьми та майном, що той мав, аби повернути гроші.</verse>
				<verse number="26">Тоді слуга впав на коліна і почав благати: „Зажди трохи і, клянуся, я поверну все!”</verse>
				<verse number="27">І змилосердився цар, простив той борг і відпустив його.</verse>
				<verse number="28">Коли слуга пішов, то знайшов одного зі своїх побратимів, який був винен йому сто динарів, схопив того за горло і сказав: „Поверни все, що винен мені!”</verse>
				<verse number="29">Той упав на коліна й почав благати: „Зажди трохи, і я поверну все!”</verse>
				<verse number="30">Але перший слуга відмовив, пішов і кинув його за грати на весь час, аж доки не сплатить борг.</verse>
				<verse number="31">Коли інші слуги побачили, що сталося, то дуже обурились і пішли розповіли про все хазяїну.</verse>
				<verse number="32">Цар покликав того слугу й мовив до нього: „Ти — негідний рабе! Я простив тобі весь твій борг, бо ти благав мене!</verse>
				<verse number="33">То хіба ти не мусив так само виявити милосердя до свого побратима, як я це зробив?”</verse>
				<verse number="34">І, розгнівавшись, він звелів покарати слугу і тримати у в’язниці, аж доки той не сплатить усе вповні.</verse>
				<verse number="35">Ось як Мій Отець Небесний учинить з вами, якщо кожен з вас від усього серця не простить брата чи сестру свою».</verse>
			</chapter>
			<chapter number="19">
				<verse number="1">Скінчивши Свою розповідь, Ісус покинув Ґалилею і попрямував до земелі юдейської по той бік Йордану.</verse>
				<verse number="2">Та великий натовп ішов слідом за Ним, і Він зціляв усіх недужих.</verse>
				<verse number="3">Підійшли до Ісуса кілька фарисеїв і, випробовуючи, запитали Його: «Чи дозволено чоловікові розлучитися з дружиною своєю байдуже з якої причини?»</verse>
				<verse number="4">4-5 Ісус відповів: «Хіба не читали ви у Святому Писанні, що від самого початку створення світу Господь „створив людей чоловіком і жінкою”». І мовив Господь: «Чоловік покине батька й матір своїх, з’єднається з дружиною своєю, і стануть вони єдиною людиною.</verse>
				<verse number="5"></verse>
				<verse number="6">Отже, більше не буде їх двоє, а буде одна плоть, і нехай ніхто не роз’єднає тих, кого Бог з’єднав разом».</verse>
				<verse number="7">Вони запитали: «Чому ж тоді Мойсей заповів, що чоловік може розлучитися з жінкою, давши їй розвідного листа?»</verse>
				<verse number="8">Ісус на те відповів: «Мойсей дозволив вам розлучатися з жінкою через упертість сердець ваших, а спочатку цього не було.</verse>
				<verse number="9">Кажу вам, що якщо чоловік розлучається зі своєю дружиною не через її розпусту й одружується з іншою жінкою, то він чинить перелюб».</verse>
				<verse number="10">Тоді Його учні мовили до Нього: «Якщо такі справи, то й зовсім не варто одружуватися».</verse>
				<verse number="11">На те Ісус відповів: «Не кожен може сприйняти це вчення, а лише ті, кому було Богом дано.</verse>
				<verse number="12">Бувають такі чоловіки, які народилися скопцями, а ще бувають такі, яких люди зробили скопцями, та є ще й такі, котрі вирішіли не одружуватися заради Царства Божого. Той, хто може сприйняти це вчення, нехай сприймає його!»</verse>
				<verse number="13">Тоді люди привели до Ісуса малих дітей, аби Він, поклавши на них руки, благословив їх і помолився за них. Коли Його учні побачили це, вони почали дорікати їм.</verse>
				<verse number="14">Ісус сказав: «Пустіть дітей до Мене і не зупиняйте їх, бо Царство Небесне належить таким, як вони».</verse>
				<verse number="15">Ісус поклав на дітей руки, і благословивши їх, пішов звідти.</verse>
				<verse number="16">Один чоловік підійшов до Ісуса і запитав Його: «Вчителю, що доброго мушу я зробити, аби успадкувати вічне життя?»</verse>
				<verse number="17">На те Ісус мовив: «Чому ти Мене питаєш, що є добре? Ніхто не є добрим, крім Самого Бога. Але, якщо хочеш мати вічне життя, виконуй заповіді».</verse>
				<verse number="18">18-19 Тоді чоловік спитав: «Які заповіді?» На те Ісус відповів: «Не вбивай, не чини перелюбу, не кради, не бреши, шануй батька й матір своїх, люби ближнього свого, як себе самого».</verse>
				<verse number="19"></verse>
				<verse number="20">І мовив чоловік до Нього: «Я завжди виконував усі ці заповіді. Чого мені ще бракує?»</verse>
				<verse number="21">Тоді Ісус мовив: «Якщо хочеш бути досконалим, іди й продай все, що маєш, а що вторгуєш, роздай бідним, й матимеш ти багатство на Небі. Тоді приходь і слідуй за Мною».</verse>
				<verse number="22">Та коли чоловік це почув, то глибоко засмутився, бо був він дуже багатий.</verse>
				<verse number="23">Ісус звернувся до Своїх учнів: «Істинно кажу вам: тяжко буде багатому ввійти в Царство Боже!</verse>
				<verse number="24">Ще кажу вам: легше верблюдові пройти крізь голчане вушко, ніж багатому ввійти в Царство Боже».</verse>
				<verse number="25">Почувши це, учні Ісуса дуже здивувалися й запитали Його: «То хто ж тоді може бути спасенний?»</verse>
				<verse number="26">Подивившись на них, Ісус відповів: «Це неможливо для людей, але не для Бога, бо для Нього немає нічого неможливого».</verse>
				<verse number="27">Тоді Петро промовив до Нього: «Поглянь! Ми залишили все й пішли за Тобою! То що ми с того матимемо?»</verse>
				<verse number="28">Тоді Ісус сказав: «Істинно кажу вам: коли настане новий світ, Син Людський зійде на престол Слави Своєї, і ви, хто за Мною йшли, також сидітимете на дванадцятьох престолах, щоб судити дванадцять племен ізраїльських.</verse>
				<verse number="29">Кожний, хто залишив хату свою, братів, сестер, батька, матір, дітей або господарство своє заради імені Мого, одержить у сто разів більше, ніж залишив, а також успадкує вічне життя.</verse>
				<verse number="30">Багато з тих, хто сьогодні перші, стануть останніми, а останні — першими».</verse>
			</chapter>
			<chapter number="20">
				<verse number="1">«Царство Боже подібне до господаря, який рано-вранці вийшов, щоб найняти робітників на свій виноградник.</verse>
				<verse number="2">Домовившись про платню (по динару за день), він відіслав робітників до виноградника.</verse>
				<verse number="3">Годині о дев’ятій ранку господар вийшов з дому і, проходячи повз ринок, помітив кількох чоловіків, які стояли без діла.</verse>
				<verse number="4">Хазяїн сказав їм: „Ви також ідіть працювати до мого виноградника, і платня буде по справедливості”.</verse>
				<verse number="5">І ті пішли. Він ще й ще раз виходив з дому — десь опівдні, а потім о третій годині дня, — і робив так само.</verse>
				<verse number="6">О п’ятій пополудні господар знову вийшов і пішов туди. Побачивши кількох чоловіків, спитав їх: „Чому ви стоїте тут цілий день без діла?”</verse>
				<verse number="7">Вони йому відповіли: „Бо ніхто нас не найняв”. Він їм каже: „Ви також ідіть працювати до мого виноградника”.</verse>
				<verse number="8">Ввечері господар мовив до свого управителя: „Поклич робітників і заплати їм, спочатку останнім і так до перших”.</verse>
				<verse number="9">Отже, всі найняті о п’ятій прийшли і одержали по динару.</verse>
				<verse number="10">Коли ж перші підійшли, то думали, що одержать більше, але теж одержали по динару кожний.</verse>
				<verse number="11">11-12 Одержавши платню, вони почали дорікати, кажучи: „Ці останні працювали лише годину, а ти зрівняв їх з нами. Ми ж працювали весь день і весь день зносили втому і спеку”.</verse>
				<verse number="12"></verse>
				<verse number="13">І відповів одному з них власник виноградника: „Друже, я не ображаю тебе. Хіба ти не погодився працювати за один динар?</verse>
				<verse number="14">Візьми своє і йди додому. Я ж хочу дати цьому останньому стільки, скільки й тобі.</verse>
				<verse number="15">Чи я не можу робити так, як вважаю за потрібне, з тим, що належить мені? Може, ти заздриш, що я щедрий?”</verse>
				<verse number="16">Отак і в Царстві Небесному — останні будуть першими, а перші — останніми».</verse>
				<verse number="17">Дорогою до Єрусалиму Ісус покликав Своїх учнів і наодинці мовив до них:</verse>
				<verse number="18">«Ми йдемо до Єрусалиму. Там Сина Людського буде віддано до рук головних священиків та книжників. Вони засудять Його на смерть</verse>
				<verse number="19">і віддадуть поганам. Ті збиткуватимуться з Нього, битимуть Його батогами, а потім розіпнуть на хресті, але на третій день Він воскресне з мертвих».</verse>
				<verse number="20">Мати братів Зеведеєвих підійшла до Ісуса зі своїми синами. Вона вклонилась Йому і звернулася з проханням.</verse>
				<verse number="21">Та Христос спитав: «Чого ти бажаєш?» А та відповіла: «Обіцяй мені, що мої два сини сядуть поруч з Тобою у Царстві Твоєму: один по праву руку від Тебе, а другий — по ліву».</verse>
				<verse number="22">Тоді Ісус сказав: «Ви не розумієте, про що просите! Чи зможете ви випити чашу страждань, яку Я випити маю?» Вони відповіли: «Так, ми зможемо».</verse>
				<verse number="23">Тоді Ісус сказав її синам: «Істинно кажу вам, ви вип’єте з чаші, яку Я питиму, але кому сидіти від Мене праворуч чи ліворуч — те не Мені вирішувати. Ці місця приготовані для тих, кого назве Отець Мій».</verse>
				<verse number="24">Почувши це, інші десять учнів розгнівалися на двох братів.</verse>
				<verse number="25">Тоді Ісус покликав їх до Себе і сказав: «Ви знаєте, що погани обирають правителів, які люблять показувати владу свою над людьми, а їхні намісники гноблять народ.</verse>
				<verse number="26">26-27 Але ж не так має бути між вами: хто хоче бути великим хай стане слугою для вас; хто хоче стати першим серед вас, хай буде рабом для всіх.</verse>
				<verse number="27"></verse>
				<verse number="28">Так само і Син Людський прийшов не для того, щоб Йому служили, а щоб Самому служити іншим й віддати життя Своє як викуп за багатьох».</verse>
				<verse number="29">Коли Ісус, в супроводі Своїх учнів, йшов з Єрихона, великий натовп слідував за ними.</verse>
				<verse number="30">Край дороги сиділи два сліпці, і почувши, що Ісус проходить повз них, загукали: «Господи, Сину Давидів, змилуйся над нами!»</verse>
				<verse number="31">Люди почали докоряти їм, щоб ті замовкли, але вони гукали ще голосніше: «Господи, Сину Давидів, змилуйся над нами!»</verse>
				<verse number="32">Тоді Ісус зупинився й мовив до них: «Що ви хочете, щоб Я зробив для вас?»</verse>
				<verse number="33">І ті відповіли: «Господи, ми хочемо знову бачити».</verse>
				<verse number="34">Ісус змилувався і торкнувся їхніх очей. Тієї ж миті вони прозріли й пішли за Ним.</verse>
			</chapter>
			<chapter number="21">
				<verse number="1">1-2 Коли Ісус і Його учні наблизилися до Єрусалиму, вони зупинилися у місті Ветфаґія, що біля Оливної гори. Тоді Він відіслав двох Своїх учнів з такими словами: «Ідіть у це місто, що перед вами. Тільки-но ви ввійдете туди, то одразу ж знайдете там припнуту ослицю з віслючком. Відв’яжіть їх і приведіть до Мене.</verse>
				<verse number="2"></verse>
				<verse number="3">А якщо хтось запитає вас: „Для чого ви відв’язуєте його?” — то ви мусите відповісти: „Віслючок потрібен Господу, але Він незабаром пришле його сюди”».</verse>
				<verse number="4">Сталося так, щоб збулося сказане пророком:</verse>
				<verse number="5"> «Перекажіть дочці Сіона: „Поглянь! Твій Цар іде до тебе! Він покірливий їде верхи на ослиці, так, на віслючку, народженому від в’ючної тварини”».</verse>
				<verse number="6">Отож учні пішли й зробили, як Він велів.</verse>
				<verse number="7">Вони привели ослицю з віслючком, поклали на них свій одяг, а Ісус сів верхи.</verse>
				<verse number="8">Багато людей стелили на дорозі свій одяг, а інші — зелене віття, зрізане з дерев.</verse>
				<verse number="9">Люди в натовпі, які йшли попереду й позаду Нього, вигукували: «Осанна синові Давида! Благословенний Той, Хто приходить в ім’я Господнє! Осанна Богу на Небі!»</verse>
				<verse number="10">Коли Ісус увійшов до Єрусалиму, все місто заворушилося, всі розпитували: «Хто це такий?»</verse>
				<verse number="11">А з натовпу відповідали: «Це Ісус, пророк із Назарета, що в Ґалилеї».</verse>
				<verse number="12">Зайшовши у двір Храму, Ісус почав виганяти звідти усіх, хто щось там продавав або купував. Він перевертав столи мінял та лави тих, хто продавав голубів.</verse>
				<verse number="13">Ісус говорив їм: «У Святому Писанні сказано: „Мій Храм буде домом молитви, а ви перетворили його на розбійницьке кубло!”»</verse>
				<verse number="14">І підійшли до Нього у дворі Храму сліпі й криві, й Ісус зцілив їх.</verse>
				<verse number="15">Коли головні священики та книжники побачили дива, здійснені Ним, і дітей, які вигукували: «Хвала Тобі, Сину Давидів!» — то сильно розлютилися й сказали Йому:</verse>
				<verse number="16">«Ти чуєш, що ці діти гукають?» Ісус відповів їм: «Так, Я чую. Хіба не читали ви: „В уста дітей та немовлят Ти вклав слова похвали?”»</verse>
				<verse number="17">Тоді Він покинув їх і пішов з Єрусалиму до Віфанії і там заночував.</verse>
				<verse number="18">Рано-вранці, повертаючись до Єрусалиму, Ісус дуже зголоднів.</verse>
				<verse number="19">Побачивши фіґове дерево край дороги, Він підійшов до нього, але не знайшов на ньому нічого, крім самого листя. Тоді ж Ісус мовив до нього: «Нехай же повік більше не буде плодів на тобі!» І дерево враз всохло.</verse>
				<verse number="20">Побачивши це, учні здивувалися й запитали: «Як могло дерево вмить всохнути?»</verse>
				<verse number="21">Ісус відповів: «Істинно кажу вам: коли матимете ви віру і не сумніватиметесь, що збудеться те, чого ви просите, то зможете не лише зробити те, що Я з цим деревом, але й якщо скажете цій горі: „Зруш з місця і впади в море” — то й те неодмінно збудеться.</verse>
				<verse number="22">Якщо ви вірите, то отримаєте усе, що проситимете в молитві».</verse>
				<verse number="23">Коли Ісус прийшов до двору Храму й почав навчати людей, головні священики й старійшини підійшли до Нього й запитали: «Скажи нам, чиєю владою Ти все це робиш? Хто дав Тобі владу таку?»</verse>
				<verse number="24">У відповідь Ісус сказав: «Я також хочу поставити вам запитання, і якщо ви дасте Мені відповідь, тоді й Я скажу вам, чиєю владою Я все це роблю.</verse>
				<verse number="25">Скажіть Мені: Іоанове хрещення прийшло від Господа чи від людей?» Головні священики та юдейські лідери почали радитися поміж собою, що відповісти, міркуючи: «Якщо ми скажемо, що воно від Господа, то Він спитає: „Чому ж тоді ви не повірили Іоану?”</verse>
				<verse number="26">А якщо скажемо, що воно від людей, то народ розгнівається на нас. (Вони боялися людей, адже народ вважав, що Іоан був справді пророком)».</verse>
				<verse number="27">Тож вони відповіли Ісусові: «Ми не знаємо, звідки прийшло Іоанове хрещення». Тоді Ісус мовив до них: «Отож і Я вам не скажу, чиєю владою Я все це роблю».</verse>
				<verse number="28">«От як ви вважаєте: один чоловік мав двох синів. Підійшов він до старшого, та й каже: „Сину, йди сьогодні працювати у винограднику”.</verse>
				<verse number="29">А той йому у відповідь: „Не хочу”. Але потім передумав і пішов.</verse>
				<verse number="30">Тоді підійшов батько до іншого сина та й попросив те ж саме. Той каже: „Добре, я піду” — але не пішов.</verse>
				<verse number="31">Котрий з них зробив те, що батько хотів?» Ісусові відповіли: «Старший син». Тоді Він мовив: «Істинно кажу вам: збирачі податків та повії потраплять до Царства Божого поперед вас.</verse>
				<verse number="32">Кажу так, бо Іоан Хреститель прийшов праведним шляхом, та ви йому тоді не повірили, а збирачі податків та повії повірили! Ви ж, навіть побачивши це, все одно не розкаялися й не повірили йому».</verse>
				<verse number="33">«Послухайте ще одну притчу. Був собі один чоловік, який посадив виноградник. Навколо нього поставив огорожу, викопав яму для чавильні й звів башту. Потім здав виноградник в оренду та й поїхав собі мандрувати.</verse>
				<verse number="34">Як настала пора, він послав слуг до виноградарів по свою частину врожаю.</verse>
				<verse number="35">Але орендарі схопили їх: одного побили, другого вбили, а ще одного закидали камінням.</verse>
				<verse number="36">Ще раз господар послав слуг своїх, та вже більше ніж уперше, але й з тими вчинили так само.</verse>
				<verse number="37">Нарешті послав він до них свого сина, міркуючи: „Вони неодмінно поважатимуть сина мого!”</verse>
				<verse number="38">Та побачивши господаревого сина, орендарі сказали одне одному: „Це — спадкоємець! Давайте вб’ємо його, то й спадщина буде наша!”</verse>
				<verse number="39">Тож вони схопили сина господаря, викинули його з виноградника і вбили.</verse>
				<verse number="40">Коли власник виноградника прийде туди, що йому зробити з тими орендарями?»</verse>
				<verse number="41">Тоді головні священики й старійшини відповіли Ісусові: «Він, неодмінно, вб’є тих злих людей, а виноградник здасть іншим орендарям, які сплатять його частку, коли настане час збирати врожай».</verse>
				<verse number="42">На те Ісус сказав: «Хіба не читали ви у Святому Писанні: „Той камінь, що будівельники відкинули, став наріжним каменем. Так Господь зробив, та дивовижно це для нас”.</verse>
				<verse number="43">Отже, кажу Я вам: Царство Боже буде відібране у вас, і здобудуть його люди, які живуть згідно з Царством Господнім.</verse>
				<verse number="44">Той, хто впаде на цей камінь, розіб’ється, а на кого цей камінь впаде, той буде розчавлений».</verse>
				<verse number="45">45-46 Почувши цю притчу, головні священики та фарисеї зрозуміли, що Ісус говорить саме про них, та почали вигадувати, як би схопити Його, але побоялися народу, бо всі люди вважали Ісуса пророком.</verse>
			</chapter>
			<chapter number="22">
				<verse number="1">І знову Ісус почав розповідати людям притчі. Він казав:</verse>
				<verse number="2">«Царство Боже подібне до царя, який справляв весілля свого сина.</verse>
				<verse number="3">Він послав слуг, щоб вони покликали запрошених, але ті не хотіли приходити.</verse>
				<verse number="4">Він знову послав слуг сказати усім запрошеним: „Слухайте! Все вже приготовано для весілля, бичків та іншу худобу вже забито, і страви вже на столі. Приходьте на весілля!”</verse>
				<verse number="5">Але ніхто на те не звернув уваги, і всі розійшлися — один повернувся до роботи в полі, другий до інших справ.</verse>
				<verse number="6">Всі інші, котрі були запрошені, схопили царських слуг, познущалися з них, а потім убили.</verse>
				<verse number="7">Тоді цар розгнівався й послав своє військо, і покарав убивць, а їхнє місто спалив.</verse>
				<verse number="8">І сказав цар своїм слугам: „Усе готове для весілля, але ті, хто були запрошені, не гідні бути на ньому.</verse>
				<verse number="9">Отже, вийдіть на вулиці й на кожному куті запрошуйте кого побачите”.</verse>
				<verse number="10">Тоді слуги пішли й запросили всіх, кого побачили: як добрих, так і лихих людей. Весільна зала була повна гостей.</verse>
				<verse number="11">11-12 Але коли цар увійшов і подивився на гостей, то побачив серед них чоловіка в простому вбранні. Цар звернувся до нього: „Друже, як же ти увійшов сюди, не вбравшись у весільне?” Але той мовчав.</verse>
				<verse number="12"></verse>
				<verse number="13">Тоді цар наказав своїм слугам: „Зв’яжіть йому руки й ноги та й киньте у темряву, де тільки ридання і скрегіт зубів від болю.</verse>
				<verse number="14">Бо багато покликаних, але мало вибраних”».</verse>
				<verse number="15">Тоді фарисеї пішли й почали радитись між собою, як би зловити Ісуса на слові.</verse>
				<verse number="16">Вони послали до Ісуса своїх учнів разом з іродіанцями, які мовили таке до Нього: «Вчителю, ми знаємо, що Ти — чоловік чесний, правдиво наставляєш на шлях Божий, і не зважаєш на те, хто і що про Тебе подумає, бо не дивишся на чин та звання людей.</verse>
				<verse number="17">Тож скажи нам, як ти вважаєш, чи справедливо сплачувати податки цезареві, чи ні?»</verse>
				<verse number="18">Їхні підступні наміри були відомі Ісусові, тож Він на те відповів: «Лицеміри! Навіщо ви перевіряєте Мене, аби зловити Мене на слові?</verse>
				<verse number="19">Покажіть Мені динар, яким ви сплачуєте податки». Коли вони принесли динар,</verse>
				<verse number="20">Ісус запитав: «Хто тут зображений й чиє ім’я викарбоване на монеті?»</verse>
				<verse number="21">Вони відповіли: «Цезареве». Тоді Ісус і каже: «Тож віддайте цезарю — цезареве, а Богу — Боже».</verse>
				<verse number="22">Почувши таку відповідь, вивідники були вражені й, залишивши Ісуса, пішли собі геть.</verse>
				<verse number="23">Того ж дня декілька саддукеїв (вони стверджують, буцімто ніякого воскресіння з мертвих не буде взагалі) прийшли до Ісуса й спитали Його:</verse>
				<verse number="24">«Вчителю, Мойсей заповів нам: „Якщо чоловік помре бездітний, то його брат мусить взяти шлюб з жінкою померлого і народити з нею дітей, аби продовжити рід свого брата”.</verse>
				<verse number="25">От було собі семеро братів. Перший одружився і скоро помер, та через те, що в нього не було дітей, другий брат узяв шлюб із тією жінкою.</verse>
				<verse number="26">Те ж саме трапилося й з третім, а потім і з усіма сімома — вони померли, не залишивши дітей.</verse>
				<verse number="27">Останньою померла жінка.</verse>
				<verse number="28">Отже, в майбутньому житті, після воскресіння, чиєю дружиною вона буде, адже всі семеро мали шлюб з тією жінкою?»</verse>
				<verse number="29">Ісус сказав: «Звісно, причиною вашої помилки є те, що ви не знаєте ні Святого Писання, ані сили Божої.</verse>
				<verse number="30">Адже, коли люди повстануть із мертвих, вони не одружуватимуться, ані заміж виходитимуть. Вони будуть подібні до Ангелів Небесних.</verse>
				<verse number="31">А щодо воскресіння з мертвих, то хіба ви не читали Божих слів, сказаних вам? Господь сказав:</verse>
				<verse number="32">„Я — Бог Авраама, Бог Ісаака і Бог Якова. Господь є Богом живих а не мертвих. Тож усі вони — живі”».</verse>
				<verse number="33">Коли люди почули це, то були вражені Його наукою.</verse>
				<verse number="34">Почувши, як Ісус Своєю відповіддю примусив замовкнути саддукеїв, фарисеї зібралися разом.</verse>
				<verse number="35">Один із них, знавець Закону Мойсея запитав, випробовуючи Ісуса:</verse>
				<verse number="36">«Вчителю, яка заповідь Закону є найважливішою?»</verse>
				<verse number="37">Ісус відповів: «„Люби Господа Бога свого всім серцем, усією душею і розумом своїм”.</verse>
				<verse number="38">Це перша і найголовніша заповідь.</verse>
				<verse number="39">Є ще й друга заповідь, подібна до цієї: „Любіть ближнього свого, як себе самого”.</verse>
				<verse number="40">Увесь Закон і вчення пророків спираються на ці дві заповіді».</verse>
				<verse number="41">Тоді Ісус звернувся до всіх фарисеїв, які зібралися там:</verse>
				<verse number="42">«Що ви думаєте про Христа? Чий Він Син?» Вони відповіли: «Давидів Син».</verse>
				<verse number="43">Ісус сказав: «Як же тоді Давид, якого надихнув Дух Святий, назвав Його Господом, коли казав:</verse>
				<verse number="44"> „Господь Бог мовив до Господа мого: „Сядь по праву руку від Мене, доки не покладу Я ворогів Твоїх до ніг Твоїх ””.</verse>
				<verse number="45">Тобто сам Давид називав Христа „Господом”. То як же Він може бути Сином Давидовим?»</verse>
				<verse number="46">Але ніхто Ісусу на те нічого не міг відповісти, і відтоді ніхто не наважувався Його про щось питати.</verse>
			</chapter>
			<chapter number="23">
				<verse number="1">Тоді Ісус промовив до народу і Своїх учнів:</verse>
				<verse number="2">«Книжники та фарисеї мають повноваження тлумачити Закон Мойсеїв.</verse>
				<verse number="3">То ж ви робіть усе і дотримуйтеся всього, чого вони навчають, та не робіть того, що вони вчиняють. Бо вони лише говорять про Закон, але самі його не виконують.</verse>
				<verse number="4">Вони встановлюють суворі правила, котрих важко дотримуватися, кладуть цей тягар на плечі людей і примушують нести його, та самі не хочуть і пальцем поворухнути, щоб полегшити ту ношу.</verse>
				<verse number="5">Всі їхні діяння — про людське око. Вони роблять більшими свої філактерії та довшими китиці на вбранні своєму.</verse>
				<verse number="6">Вони полюбляють, щоб у них були найпочесніші місця на бенкетах і найповажніші місця в синагогах.</verse>
				<verse number="7">Вони також полюбляють, щоб їх шанобливо вітали на базарах, й щоб називали їх вчителями.</verse>
				<verse number="8">Не дозволяйте, щоб звали вас вчителями, бо один у вас Вчитель, а всі ви — лише брати та сестри.</verse>
				<verse number="9">Не називайте нікого на землі отцем своїм, бо лише один Отець у вас — на Небі.</verse>
				<verse number="10">Так само хай не звуть вас господарями, бо лише один у вас Господар — це Мeсія.</verse>
				<verse number="11">Але найбільшим серед вас має бути слуга ваш.</verse>
				<verse number="12">І хто підносить себе, вихваляючись, той буде принижений, а хто принижує себе, того буде піднесено.</verse>
				<verse number="13">Горе вам, лицеміри, книжники та фарисеї! Ви зачиняєте людям двері до Царства Божого. Самі ви не входите до нього і не даєте ввійти тим, хто заслуговує.</verse>
				<verse number="14">[Горе вам, лицеміри, книжники та фарисеї! Ви грабуєте вдовині хати, при тому подовгу молячись про людське око. За те вам кара буде ще більша.]</verse>
				<verse number="15">Горе вам, лицеміри, книжники і фарисеї! Ви йдете землями, пливете морями, щоб залучити на свій бік хоча б одного прихильника, а коли навчите його, то робите його вдвічі гіршим за себе, і разом ви заслуговуєте на пекло.</verse>
				<verse number="16">Горе вам, сліпі поводирі, які кажуть: „Якщо хто клянеться Храмом, то це нічого не означає, а якщо клянеться золотом, що в Храмі, то мусить виконати обіцянку”.</verse>
				<verse number="17">Ви нерозумні сліпці! Що важливіше — золото, чи Храм, що освячує його?</verse>
				<verse number="18">Ви кажете: „Якщо хтось вівтарем клянеться, то це нічого не означає, а якщо клянеться дарами, що на ньому, то мусить виконати обіцяне”.</verse>
				<verse number="19">Сліпці! Що важливіше — дари, чи вівтар, що освячує їх?</verse>
				<verse number="20">Отже, якщо хто клянеться вівтарем, той клянеться й дарами, що на ньому.</verse>
				<verse number="21">Якщо хтось клянеться Храмом, то також клянеться і Тим, Хто перебуває в ньому.</verse>
				<verse number="22">Якщо хтось клянеться Небом, то клянеться і престолом Господнім і Тим, Хто сидить на ньому.</verse>
				<verse number="23">Горе вам, лицеміри, книжники і фарисеї! Ви віддаєте Богу десяту частину від усього, що маєте, навіть урожаю м’яти, кропу та тмину, але нехтуєте більш важливим ученням Закону: справедливістю, милосердям та вірністю. Слід виконувати головніше, не забуваючи й про інше.</verse>
				<verse number="24">Сліпі поводирі! Ви виціджуєте комаху, а потім ковтаєте верблюда!</verse>
				<verse number="25">Горе вам, лицеміри, книжники та фарисеї! Ви миєте свої чашки й миски ззовні, а всередині вони наповнені тим, що ви придбали, ошукуючи ближніх та потураючи своїм примхам.</verse>
				<verse number="26">Сліпі фарисеї! Спершу помийте чашки і миски свої зсередини, щоб були вони чисті з обох боків.</verse>
				<verse number="27">Горе вам, лицеміри, книжники й фарисеї! Ви подібні до тієї могили, що гарно пофарбована ззовні, а всередині повна кісток мерців і різноманітних нечистот.</verse>
				<verse number="28">Отак і ви позірно показуєте, що зовні ви справедливі, а насправді, повні лицемірства й беззаконня.</verse>
				<verse number="29">29-30 Горе вам, лицеміри, книжники та фарисеї! Ви будуєте гробниці пророкам і прикрашаєте могили праведних, кажучи: «Якби ми жили за часів прабатьків своїх, то не були б причетні до пролиття крові пророків».</verse>
				<verse number="30"></verse>
				<verse number="31">Отже, ви свідчите проти себе тим, що ви є сини вбивць пророків.</verse>
				<verse number="32">Тож доводьте до кінця справу ваших предків!</verse>
				<verse number="33">Ви, виплодки зміїні! Як можете ви уникнути покарання пеклом?</verse>
				<verse number="34">Слухайте! Я посилаю до вас пророків, мудреців та книжників. Деяких ви вб’єте і розіпнете; інших битимете батогами в синагогах і переслідуватимете з міста до міста.</verse>
				<verse number="35">Бути вам винними за всю кров невинну, пролиту на землі: від крові праведного Авеля до крові Захарії, сина Варахії, якого ви вбили між святилищем Храму та вівтарем.</verse>
				<verse number="36">Істинно кажу вам: кара за все це ляже на людей цього покоління».</verse>
				<verse number="37">«О, Єрусалиме, Єрусалиме, який вбиває пророків і кидає каміння в посланців Всевишнього! Скільки разів хотів Я зібрати дітей твоїх разом, мов та квочка курчат своїх під крило, але ти відмовився!</verse>
				<verse number="38">38-39 От і дім ваш лишиться порожнім. Тож кажу Я вам, що не побачите Мене віднині, аж доки не скажете: „Благословенний той, хто приходить в ім’я Господнє”».</verse>
			</chapter>
			<chapter number="24">
				<verse number="1">Коли Ісус вийшов з подвір’я Храму і пішов далі, до Нього підійшли учні, щоб показати Йому Храмові будівлі.</verse>
				<verse number="2">Та Ісус сказав їм: «Чи бачите ви всі ці споруди? Істинно кажу вам: у майбутньому, каменя на камені тут не залишиться: все буде зруйноване ».</verse>
				<verse number="3">Згодом, коли Ісус знаходився на Оливній горі, учні Його прийшли і наодинці спитали Ісуса: «Скажи нам, коли це станеться? І яке буде знамення Твого повернення й приходу кінця світу?»</verse>
				<verse number="4">У відповідь Ісус мовив до них: «Стережіться, щоб ніхто вас не обдурив.</verse>
				<verse number="5">Бо чимало прийде людей, які користуватимуться іменем Моїм, кажучи: „Я — Христос” — і багатьох вони обдурять.</verse>
				<verse number="6">Як почуєте ви відлуння близьких боїв, та дізнаєтеся про віддаленні битви, не лякайтеся; це неодмінно має статися, але це ще не кінець.</verse>
				<verse number="7">Народ повстане проти народу, а царство — проти царства. Прийде голод, й землетруси траплятимуться в різних кінцях світу.</verse>
				<verse number="8">Та все це буде лише початком мук і страждань, то лише перші перейми, на зразок тих, що жінка має під час пологів.</verse>
				<verse number="9">Люди пойдуть проти вас, та віддадуть на страждання і смерть. Вас ненавидітимуть усі народи за те, що ви йшли за Мною.</verse>
				<verse number="10">В той час багато людей зневіриться та відцурається своєї віри. Вони зраджуватимуть і ненавидітимуть одне одного.</verse>
				<verse number="11">І з’явиться багато лжепророків, й обдурюватимуть багатьох людей.</verse>
				<verse number="12">Через те, що запанує беззаконня, любов у багатьох віруючих охолоне.</verse>
				<verse number="13">Але той, хто витерпить усе до кінця, врятується.</verse>
				<verse number="14">І ця Добра Звістка, Євангелія про Царство Боже, проповідуватиметься по всьому світі як свідчення для всіх народів. Отоді настане кінець».</verse>
				<verse number="15">15-16 «І коли ви побачите „гидоту спустошення” на святому місці Храму, про яку казав пророк Даниїл (той, хто читає, має зрозуміє, про що йдеться), то всі, хто лишатимуться в Юдеї на той час, змушені будуть рятувати життя, тікаючи в гори.</verse>
				<verse number="16"></verse>
				<verse number="17">17-18 Вони мусять тікати не гаячи часу: хто сидітиме на даху своєї оселі, не повинен спускатися по свої пожитки, а хто працюватиме в полі, тому не слід забігати додому по вбрання своє.</verse>
				<verse number="18"></verse>
				<verse number="19">Найтяжче буде в ті дні вагітним жінкам та матерям із немовлятами на руках!</verse>
				<verse number="20">Моліться, аби хоч не взимку те трапилося, та не в суботу,</verse>
				<verse number="21">бо то буде такий жах, якого світ не бачив від самого свого початку. Та у всі прийдешні часи — ніколи більше такого не буде.</verse>
				<verse number="22">І якби не Божа воля скоротити ті жахливі дні, то жоден не врятувався б. Господь скоротив дні ті тільки заради обранців Своїх.</verse>
				<verse number="23">І якщо у ті дні хтось скаже вам: „Дивіться! Ось Христос!” або „Ось Він!” Не вірте тому.</verse>
				<verse number="24">Бо чимало лжехристів та лжепророків з’явиться тоді. Вони показуватимуть знамення й творитимуть дива, намагаючись обдурити обраних Господом, якщо це можливо.</verse>
				<verse number="25">То ж стережіться! Я попередив вас заздалегідь.</verse>
				<verse number="26">Якщо хтось скаже вам: „Погляньте! Христос там, у пустелі!” — то не йдіть туди. Або якщо скажуть: „Дивіться! Він знаходиться в одній з віддалених кімнат” — не вірте їм.</verse>
				<verse number="27">Коли Син Людський прийде, кожний побачить Його пришестя, подібно спалаху блискавки, котрий можна побачити звідусіль.</verse>
				<verse number="28">Туди, де є мертвечина, злітаються стерв’ятники, яких видно здалека.</verse>
				<verse number="29">Одразу ж після того лиха, ось що відбуватиметься: сонце затьмариться, і місяць перестане світити, зірки впадуть з небес, а всі небесні тіла зміняться.</verse>
				<verse number="30">І тоді на небі з’явиться знамення про прихід Сина Людського. І ридатимуть усі народи землі, коли побачать Сина Людського, Який йтиме по хмарах небесних з великою силою та Славою.</verse>
				<verse number="31">Сурмитимуть голосно сурми, і пошле Він Ангелів Своїх, аби зібрали вони всіх обраних людей з усіх кінців світу.</verse>
				<verse number="32">Навчіться мудрості слухаючи притчу про фіґове дерево: як тільки на ньому з’являється тендітне гілля й розбруньковується молоде листя, ви знаєте, що літо вже близько.</verse>
				<verse number="33">Так само й ви, коли побачите всі ці події, про які Я що вам щойно казав, знайте: час настає, він уже на порозі.</verse>
				<verse number="34">Істинно кажу вам: усе це станеться ще за життя цього покоління.</verse>
				<verse number="35">Навіть якщо небо і земля знищені будуть, слова Мої не зникнуть ніколи».</verse>
				<verse number="36">«Коли той день і та година настануть, про те невідомо нікому: ні Ангелам Небесним, ані Синові — лише один Отець знає.</verse>
				<verse number="37">Як це було за часів Ноя, так буде і в годину пришестя Сина Людського.</verse>
				<verse number="38">Як це було в дні перед потопом: люди їли, пили, одружувалися, віддавали до шлюбу своїх дітей, аж до того дня, доки Ной не ввійшов в свій ковчег.</verse>
				<verse number="39">І ніхто нічого не знав, доки потоп не знищив їх усіх. І станеться так само в час пришестя Сина Людського.</verse>
				<verse number="40">У той час двоє чоловіків працюватимуть у полі: одного з них буде взято, а другий залишиться.</verse>
				<verse number="41">Дві жінки разом молотимуть зерно на жорнах: одну з них буде взято, а друга залишиться.</verse>
				<verse number="42">Тож будьте готові, оскільки не знаєте, якого дня Господь прийде.</verse>
				<verse number="43">І пам’ятайте, що якби господар знав, о котрій годині вночі прокрадеться злодій, то пильнував би й не дозволив тому вдертися до хати.</verse>
				<verse number="44">Ось чому й вам слід бути напоготові, бо Син Людський прийде тоді, коли ви Його не чекатимете».</verse>
				<verse number="45">«Хто є вірним і розсудливим слугою, якого господар поставив над усіма іншими слугами, щоб він вчасно годував їх?</verse>
				<verse number="46">Щасливий той слуга, якого хазяїн застане в ту мить, коли він саме виконуватиме свій обов’язок!</verse>
				<verse number="47">Істинно кажу вам, що господар призначить його управляти своїм маєтком.</verse>
				<verse number="48">48-49 Уявіть собі навпаки, поганого слугу, який говорить сам собі: „Мій господар забарився” — і тоді почне бити інших слуг, їсти й пити з п’яницями.</verse>
				<verse number="49"></verse>
				<verse number="50">Але господар слуги прийде того дня, коли той його не чекатиме, і тієї години, що слуга не сподіватиметься.</verse>
				<verse number="51">Господар жорстоко покарає його і призначить йому місце серед лицемірів, де чутно буде лише ридання і скрегіт зубів від болю».</verse>
			</chapter>
			<chapter number="25">
				<verse number="1">«Того дня Царство Боже буде подібне до десятьох дівчат, які взяли свої світильники й вийшли назустріч нареченому.</verse>
				<verse number="2">П’ятеро з них були легковажні, а інші п’ятеро — розумні.</verse>
				<verse number="3">Легковажні взяли світильники та забули олію для них.</verse>
				<verse number="4">Розумні ж разом із світильниками прихопили й олію в глечиках.</verse>
				<verse number="5">Оскільки наречений забарився, вони почали дрімати і позасинали.</verse>
				<verse number="6">Опівночі хтось загукав: „Дивіться! Он наречений іде! Зустрічайте його!”</verse>
				<verse number="7">Тієї ж миті усі дівчата підхопилися й приготували свої світильники.</verse>
				<verse number="8">І легковажні попросили в розумних: „Дайте нам трохи олії. Наші світильники гаснуть!”</verse>
				<verse number="9">Але у відповідь ті мовили: „Не можемо, бо на всіх не вистачить. Краще йдіть і придбайте собі у крамаря”.</verse>
				<verse number="10">Поки ті ходили купувати олію, з’явився наречений, і дівчата, які залишилися й були готові, вирушили з ним на весілля. Коли ж вони прийшли, то зачинили за собою двері.</verse>
				<verse number="11">Зрештою з’явилися й ті дівчата, які ходили по олію, і кажуть: „Господарю! Господарю! Відчини нам двері!”</verse>
				<verse number="12">Але той відповдає: „Істинно кажу вам: я вас не знаю!”</verse>
				<verse number="13">Отже, будьте пильними, бо вам не відомий день і час, коли Син Людський прийде».</verse>
				<verse number="14">«Царство Боже подібне до того чоловіка, який перш ніж рушити в подорож, покликав своїх слуг і доручив їм пильнувати своє майно.</verse>
				<verse number="15">15-16 Одному він дав п’ять талантів, другому — два, а третьому — один. Кожного наділив за здібностями та й поїхав. Одразу ж той, що одержав п’ять талантів, пустив їх в обіг і заробив іще п’ять.</verse>
				<verse number="16"></verse>
				<verse number="17">Так само зробив і той, який одержав два таланти. Він також вклав їх у справу й заробив ще два.</verse>
				<verse number="18">А третій, який одержав один талант, пішов і закопав гроші в землю.</verse>
				<verse number="19">Багато часу минуло, поки господар повернувся і зажадав їхнього звіту.</verse>
				<verse number="20">Чоловік, який одержав п’ять талантів, приніс до господаря його п’ять талантів і ще п’ять зароблених, мовивши: „Господарю, ти доручив мені п’ять талантів, а ось іще п’ять, що я заробив”.</verse>
				<verse number="21">Тоді той сказав йому на це: „Гарна праця, ти добрий і вірний слуга! Оскільки ти добре впорався з цією малою сумою, я доручу тобі велику. Іди й розділи разом зі мною цю радість”.</verse>
				<verse number="22">Тоді підійшов той слуга, який одержав два таланти від свого господаря, і мовив: „Господарю, ти доручив мені два таланти, а ось іще два, що я заробив”.</verse>
				<verse number="23">Хазяїн відповів йому на це: „Молодець! Ти добрий і вірний слуга! Ти добре впорався з цією малою сумою. Отже, я доручу тобі більшу. Іди й розділи зі мною цю радість”.</verse>
				<verse number="24">І підійшов до нього той, який одержав один талант, і мовив: „Господарю, я знаю, що ти жорстокий. Збираєш урожай там, де нічого не садив, жнеш там, де нічого не сіяв.</verse>
				<verse number="25">Тому я злякався і пішов та й закопав гроші в землю. Ось, забери своє!”</verse>
				<verse number="26">У відповідь той мовив: „Ти поганий і ледачий слуга! Знаєш, що я збираю врожай там, де не садив, і жну там, де не сіяв.</verse>
				<verse number="27">Тобі слід було пустити гроші в обіг, то ж повернувшись, я б і своє одержав, і прибуток мав.</verse>
				<verse number="28">Заберіть у нього талант і віддайте тому, хто має десять.</verse>
				<verse number="29">Кожному, хто має, додасться ще більше і матиме він надміру, а у того, в кого нічого не має, відніметься і той дріб’язок, що йому належить.</verse>
				<verse number="30">Нікчемного слугу киньте геть в темряву кромішню, туди, де плач і скрегіт зубів від болю”».</verse>
				<verse number="31">«Коли Син Людський прийде у Славі Своїй з усіма Ангелами Своїми, Він сяде на троні Своєму величному.</verse>
				<verse number="32">І тоді зберуться перед Ним усі народи, і Він розділить людей, як пастух відділяє овець від кіз у стаді своєму.</verse>
				<verse number="33">Він збере овець праворуч від себе, а кіз — ліворуч.</verse>
				<verse number="34">І тоді Цар промовить до тих, хто праворуч: „Прийдіть, благословенні Отцем Моїм і успадкуйте Царство, призначене вам від дня створення світу.</verse>
				<verse number="35">35-36 Це вам нагорода, бо голодного Мене ви нагодували, а спраглого напоїли. Перехожому Мені дали притулок, нагого вдягнули, хворого доглядали, а коли Я був у в’язниці, ви прийшли провідати Мене”.</verse>
				<verse number="36"></verse>
				<verse number="37">І тоді праведні запитають: „Господи, коли це ми бачили Тебе голодним і нагодували, а спраглого напоїли?</verse>
				<verse number="38">Коли це було, щоб ми перехожому Тобі дали притулок, а нагого вдягнули?</verse>
				<verse number="39">Коли ми бачили Тебе недужим, і коли це Ми приходили до Тебе у в’язницю?”</verse>
				<verse number="40">Тоді Цар відповість їм: „Істинно кажу вам: все, що ви робили для когось із найменших братів Моїх, ви це робили для Мене”.</verse>
				<verse number="41">Тоді скаже Цар до тих, хто буде ліворуч від Нього: „Геть від Мене, ви, прокляті, геть у вогонь вічний, що приготований дияволові та його ангелам.</verse>
				<verse number="42">Це вам покарання за те, що голодного Мене ви не нагодували, а спраглого не напоїли.</verse>
				<verse number="43">Перехожому Мені не дали притулку, а нагому не дали ніякої одежини. Коли ж Я був хворий і у в’язниці, ви не подбали про Мене”.</verse>
				<verse number="44">І тоді вони у відповідь скажуть: „Господи, коли таке було, щоб ми Тебе бачили голодним чи спраглим, перехожим мандрівником чи нагим, хворим чи ув’язненим — і не допомогли Тобі?”</verse>
				<verse number="45">А Він їм на те: „Істинно кажу вам: щоразу, коли ви відмовляли в допомозі одному з братів Моїх найменших, ви відмовляли й Мені”.</verse>
				<verse number="46">І приймуть тоді всі неправедні вічну кару, а праведні — вічне життя».</verse>
			</chapter>
			<chapter number="26">
				<verse number="1">Коли Ісус закінчив говорити, Він звернувся до Своїх учнів:</verse>
				<verse number="2">«Ви знаєте, що через два дні Пасха, і Сина Людського буде віддано ворогам, щоб Його розіп’яли на хресті».</verse>
				<verse number="3">3-4 Тоді головні священики й старійшини зібралися у дворі палацу первосвященика Каяфи, де радилися, як би так влаштувати, щоб схопити і вбити Ісуса у тайні від усіх.</verse>
				<verse number="4"></verse>
				<verse number="5">При тому вони говорили: «Тільки це не можна робити на свята, бо народ може збунтуватись».</verse>
				<verse number="6">6-7 Коли Ісус був у Віфанії та сидів за столом у домі Симона прокаженого, до Нього підійшла жінка з алебастровим глечиком, наповненим надзвичайно дорогими пахощами й почала лити їх Ісусові на голову.</verse>
				<verse number="7"></verse>
				<verse number="8">Побачивши це, учні Ісуса розсердилися й мовили: «Навіщо таке марнотратство?</verse>
				<verse number="9">Це мирро можна було б дорого продати, а гроші роздати бідним».</verse>
				<verse number="10">Ісус знав, про що вони говорять, і сказав: «Навіщо ви докоряєте цій жінці? Вона зробила добре діло для Мене.</verse>
				<verse number="11">Адже бідні завжди будуть з вами, а Я — ні.</verse>
				<verse number="12">Помазавши мирром тіло Моє, вона приготувала Мене до похорону.</verse>
				<verse number="13">Істинно кажу вам: відтепер хоч би де проповідувалась у світі Євангелія, люди завжди будуть згадувати про те, що зробила ця жінка».</verse>
				<verse number="14">14-15 Один з дванадцятьох учнів Ісуса, який звався Юдою Іскаріотом, прийшов до головних священиків і запитав: «Що ви дасте мені за те, що я вам видам Ісуса?» Ті запропонували йому тридцять срібних монет.</verse>
				<verse number="15"></verse>
				<verse number="16">З тієї миті Юда почав шукати слушної нагоди, аби видати їм Ісуса.</verse>
				<verse number="17">Першого дня свята Прісних Хлібів Ісусові учні запитали Його: «Де б Ти хотів, щоб ми приготували Тобі Пасхальну вечерю?»</verse>
				<verse number="18">Ісус відповів: «Ідіть у місто до одного чоловіка, якого Я вам назву, й передайте йому, що Вчитель каже так: „Час, призначений Мені, наближається. Я їстиму Пасхальну вечерю зі Своїми учнями у твоїй оселі”».</verse>
				<verse number="19">Учні зробили так, як Він наказав, і приготували Пасхальну вечерю.</verse>
				<verse number="20">Увечері Ісус сидів за столом з дванадцятьма учнями Своїми.</verse>
				<verse number="21">І коли вони їли за столом, Ісус сказав: «Істинно кажу вам: один із вас, хто зараз знаходиться тут зі Мною, зрадить Мене».</verse>
				<verse number="22">Всі учні дуже засмутилися й почали питати Його: «Напевне, це не я, Господи?»</verse>
				<verse number="23">Ісус відказав їм: «Той, хто опустив руку в чашу разом зі Мною і зрадить Мене.</verse>
				<verse number="24">Син Людський прийме страждання, як і було написано про Нього у Святому Писанні. Та горе тому, хто видасть Сина Людського на смерть! Краще б йому було зовсім не народжуватися».</verse>
				<verse number="25">Юда, який збирався зрадити Ісуса, також озвався: «Напевне, це не я, Вчителю!» Тоді Ісус відповів йому: «Так, це ти!»</verse>
				<verse number="26">За вечерею Ісус узяв хлібину, та віддавши дяку Господу, благословив її. Після того Він розломив хліб і роздав Своїм учням зі словами: «Візьміть хліб цей і їжте його. Це тіло Моє».</verse>
				<verse number="27">27-28 Потім узяв Він чашу й, подякувавши Богові, подав цю чашу учням Своїм і сказав: «Пийте всі з неї, бо це кров Моя, що засновує Новий Заповіт Божий і що проллється на користь багатьох людей на прощення гріхів їхніх.</verse>
				<verse number="28"></verse>
				<verse number="29">Істинно кажу вам, що Я не питиму більш від плоду лози виноградної аж до того дня, коли Ми разом питимемо молоде вино в Царстві Отця Мого».</verse>
				<verse number="30">І заспівавши хвальну пісню Богові, вони вирушили на Оливну гору.</verse>
				<verse number="31">І сказав Ісус учням Своїм: «Усі ви втратите віру в Мене цієї ночі. Кажу так, бо написано у Святому Писанні: „Як ударю пастуха, то й вівці порозбігаються”.</verse>
				<verse number="32">Але коли Я воскресну з мертвих, то піду до Ґалилеї та дістануся того міста раніше за вас».</verse>
				<verse number="33">Але ж Петро відповів: «Навіть якщо всі втратять віру в Тебе, я ніколи не втрачу!»</verse>
				<verse number="34">Тоді Ісус мовив йому: «Істинно кажу тобі: цієї ж ночі, ще до того, як півень проспіває, ти тричі зречешся Мене».</verse>
				<verse number="35">Та Петро наполягав: «Навіть якщо я маю вмерти разом з Тобою, я ніколи не зречуся». І всі інші учні мовили те ж саме.</verse>
				<verse number="36">Тоді Ісус та Його учні прийшли до місцевосці, що називалася Ґефсиманією. І сказав Він учням Своїм: «Посидьте тут, поки Я піду помолюся».</verse>
				<verse number="37">Він узяв з собою Петра та двох синів Зеведеєвих. Ісус почав сумувати й журитися, мовлячи учням своїм:</verse>
				<verse number="38">«Душа Моя переповнена смертельної скорботи. Зостаньтесь тут і попильнуйте зі Мною».</verse>
				<verse number="39">І відійшовши трохи подалі, Він упав долілиць і почав молитися: «Отче Мій, якщо це можливо, хай обмине Мене ця чаша страждань. Але хай збудеться не те, чого Я хочу, а те, чого Ти бажаєш».</verse>
				<verse number="40">Повернувшись до Своїх учнів, Ісус побачив, що вони сплять. І звернувся тоді Ісус до Петра: «Хіба ж не могли ви лише однієї години не спати?</verse>
				<verse number="41">Не спіть і моліться, щоб не піддатися спокусам, бо дух ваш прагне, а тіло — немічне».</verse>
				<verse number="42">І знову Ісус відійшов убік і почав молитися: «Якщо ж не обмине ця чаша страждань Мене, якщо доведеться Мені пити з неї, то нехай збудеться воля Твоя!»</verse>
				<verse number="43">Коли Ісус повернувся до учнів, то знову побачив, що вони сплять, бо повіки їхні поважчали.</verse>
				<verse number="44">Ісус залишив їх утретє і, відійшовши осторонь, знову молився про те ж саме.</verse>
				<verse number="45">Коли Він повернувся до учнів Своїх, то мовив: «Ви все ще спите та відпочиваєте? Час настав, коли Сина Людського віддадуть до рук грішників.</verse>
				<verse number="46">Вставайте! Ходімо! Дивіться, ось зрадник Мій наближається!»</verse>
				<verse number="47">Поки Ісус це казав, з’явився Юда, один з дванадцятьох апостолів, а з ним разом і великий натовп з мечами та палицями. Цих людей послали головні священики та старійшини.</verse>
				<verse number="48">Юда пообіцяв подати їм знак, кажучи: «Той, кого я поцілую, і є Ісус. Заарештуйте Його».</verse>
				<verse number="49">Тож він підійшов до Ісуса й, мовивши: «Вітаю Тебе, Вчителю» — поцілував Його.</verse>
				<verse number="50">Ісус сказав йому: «Друже, роби те, заради чого прийшов». Тоді деякі чоловіки з натовпу схопили Ісуса і взяли Його під варту.</verse>
				<verse number="51">Та один із тих, хто був з Ісусом, вихопив свого меча і, вдаривши слугу первосвященика, відтяв йому вухо.</verse>
				<verse number="52">Але Ісус сказав йому: «Вклади меча свого назад до піхов, бо той, хто береться за меч, від меча й загине.</verse>
				<verse number="53">Напевно відомо тобі, що Я можу попросити Отця Мого, і Він одразу дасть Мені хоч цілих дванадцять леґіонів Ангелів.</verse>
				<verse number="54">Та якщо Я так зроблю, то не збудеться тоді те, що було написане у Святому Писанні».</verse>
				<verse number="55">Потім Ісус звернувся до натовпу зі словами: «Ви прийшли, щоб схопити Мене, як розбійника, з мечами та палицями. Я ж щодня сидів з вами у Храмі навчаючи людей, та ви не заарештували Мене.</verse>
				<verse number="56">Однак все це сталося, щоб збулося написане пророками». Тоді всі учні залишили Його і повтікали геть.</verse>
				<verse number="57">Ті люди, які схопили Ісуса, відвели Його до хати первосвященика Каяфи, у якого зібралися книжники та старійшини.</verse>
				<verse number="58">А Петро, тримаючись віддалік, йшов за Ісусом аж до самого помешкання первосвященика. Увійшовши до подвір’я, він сів разом зі слугами, щоб побачити, що станеться надалі з Ісусом.</verse>
				<verse number="59">Головні священики й весь Синедріон намагалися вишукати свідчення проти Ісуса, щоб засудити Його на смерть.</verse>
				<verse number="60">60-61 Та нічого в них не вийшло, хоча лжесвідків було чимало. Під кінець прийшли ще двоє і сказали: «Ось Його слова: „Я можу зруйнувати цей Храм Божий і знов відбудувати його за три дні”».</verse>
				<verse number="61"></verse>
				<verse number="62">І тоді встав первосвященик і запитав Ісуса: «Чому Ти не відповідаєш? Скажи нам, чи є правдою всі оті звинувачення, що ці люди свідчать проти Тебе?»</verse>
				<verse number="63">Та Ісус мовчав. Первосвященик наполягав: «Заклинаю Тебе владою Господа Живого, правду скажи нам, чи Христос Ти, Син Божий?»</verse>
				<verse number="64">І відповів Йому Ісус: «Так, це Я. Та ось вам Мої слова: в майбутньому, побачите ви Сина Людського, Який сидітиме праворуч від Господа Всевишнього. І наближатиметься Він в хмарах небесних».</verse>
				<verse number="65">Почувши це, первосвященик у гніві роздер на собі одяг і сказав: «Він зневажає Бога! Ніяких свідчень нам більше не треба! Ви всі чули, як Він ганьбить Всевишнього!</verse>
				<verse number="66">Що скажете на це?» І всі разом гукнули: «Він винен і заслуговує на смерть!»</verse>
				<verse number="67">67-68 Деякі з людей почали плювати Ісусу в обличчя й бити Його кулаками. Інші били Його по щоках, кажучи: «Доведи ж нам що Ти пророк, Христосе, назви того із нас, хто вдарив Тебе!»</verse>
				<verse number="68"></verse>
				<verse number="69">Тим часом, Коли Петро сидів на подвір’ї, до нього підійшла одна з служниць первосвященика й сказала: «Ти також був з Ісусом Ґалилеянином».</verse>
				<verse number="70">Та Петро заперечував, мовивши перед усіма: «Я не знаю, про що ти говориш!»</verse>
				<verse number="71">Сказавши це, він подався до виходу з подвір’я, та коли ж він підійшов до воріт, його помітила інша жінка й гукнула до всіх: «Цей чоловік був з Ісусом Назаретянином!»</verse>
				<verse number="72">І знову Петро заперечив цьому: «Клянуся Господом Всевишнім, Я не знаю Цього Чоловіка!»</verse>
				<verse number="73">Але негайно люди, які стояли осторонь підійшли до нього і мовили: «Безперечно, ти один із них, адже твоя вимова виказує тебе».</verse>
				<verse number="74">Петро почав божитися та присягатися: «Клянуся Господом Всевишнім, Я не знаю Цього Чоловіка!» І тієї ж миті проспівав півень.</verse>
				<verse number="75">І згадав Петро, про що Ісус казав йому: «Перш ніж проспіває півень, ти тричі зречешся Мене». Тоді він пішов геть, гірко ридаючи.</verse>
			</chapter>
			<chapter number="27">
				<verse number="1">Вранці наступного дня всі головні священики разом зі старійшинами зустрілися й приняли рішення вбити Ісуса.</verse>
				<verse number="2">Вони зв’язали Його й повели до прокуратора, щоб передати Його до рук Пилата.</verse>
				<verse number="3">На той час Юда, який зрадив Ісуса, побачивши, що Ісуса було оголошено винним, розкаявся у вчиненому й повернув тридцять срібняків головним священикам і старійшинам.</verse>
				<verse number="4">Він сказав: «Я згрішив, видавши Невинного на смерть». «Що нам до того? — відповіли йому. — Це твоя справа!»</verse>
				<verse number="5">І він кинув ті срібні гроші у Храмі, пішов і повісився.</verse>
				<verse number="6">Головні священики, піднявши монети, мовили: «По Закону не годиться класти ці гроші до скарбниці, бо це плата за пролиту кров».</verse>
				<verse number="7">Тоді, порадившись, вони придбали на ті гроші шматок землі, що звався Гончарним полем, щоб ховати на ньому чужинців.</verse>
				<verse number="8">Ось чому те поле й досі зветься Кривавим Полем.</verse>
				<verse number="9">9-10 Так збулися слова пророка Єремії:«І взяли вони тридцять срібняків, ціну, що призначили за Нього сини Ізраїля, й віддали їх за Гончарне поле, як Господь указав мені на те».</verse>
				<verse number="10"></verse>
				<verse number="11">Коли Ісус представ перед прокуратором, Пилат спитав Його: «Ти — Цар юдейський?» На що Ісус відповів: «Так, це Я. Але ж ти сам це сказав».</verse>
				<verse number="12">А коли головні священики й старійшини почали перед Пилатом звинувачувати Ісуса, Він не вимовив жодного слова.</verse>
				<verse number="13">Тоді Пилат знову спитав Його: «Хіба ж Ти не чуєш усі ці звинувачення проти Себе?»</verse>
				<verse number="14">Але Ісус і слова не відповів на жодне із звинувачень. І це дуже здивувало Пилата.</verse>
				<verse number="15">Кожного року, під час Пасхи, Пилат, за звичаєм, відпускав на волю одного з приречених злочинців, за якого просив народ.</verse>
				<verse number="16">На той час у в’язниці сидів відомий злочинець на ім’я Варавва.</verse>
				<verse number="17">Тож, коли зібрався натовп, Пилат запитав: «Кого ви хочете, щоб я відпустив для вас: Варавву чи Ісуса, Який зветься Христом?»</verse>
				<verse number="18">Пилат знав, що головні священики і старійшини віддали Ісуса прокуратору, тільки тому, що заздрили Йому.</verse>
				<verse number="19">Коли Пилат засідав у суді, його дружина прислала слугу переказати йому: «Ти не повинен нічого робити Цьому невинному, бо я бачила про Нього сон цієї ночі і була засмучена весь день».</verse>
				<verse number="20">Але головні священики й старійшини підбурювали натовп просити Пилата звільнити Варавву і засудити Ісуса до страти.</verse>
				<verse number="21">І через те, коли правитель запитав усіх: «Кого з цих двох ви хочете звільнити?» Ті відповіли: «Варавву!»</verse>
				<verse number="22">Тоді знову Пилат звернувся до них: «Що ж мені робити з Ісусом, Який зветься Христом?» У відповідь натовп загукав: «Розіп’яти Його!»</verse>
				<verse number="23">«За що? — запитав Пилат. — Який на Ньому злочин?» Тоді всі ще дужче загорлали: «Нехай Його розіпнуть на хресті!»</verse>
				<verse number="24">Пилат, побачивши, що він нічого не вдіє, і що натовп може вибухнути невдоволенням, узяв трохи води й умив руки перед народом, мовивши: «Я не винен у Його смерті. Вирішуйте самі!»</verse>
				<verse number="25">У відповідь з натовпу вигукнули: «Нехай кров Його буде на нас і наших дітях!»</verse>
				<verse number="26">І тоді він відпустив Варавву, а Ісуса наказав побити батогами, та опісля віддав Його на розп’яття.</verse>
				<verse number="27">Пилатові воїни відвели Ісуса до палацу, де був правитель, і там зібрався цілий відділ солдат навколо Нього.</verse>
				<verse number="28">28-29 Роздягнувши Його, вони накинули на Нього багряницю, на голову Йому сплели терновий вінок, а в праву руку дали ціпок. Впавши перед Ісусом на коліна, почали глузувати з Нього: «Вітаємо Тебе, Царю Юдейський!»</verse>
				<verse number="29"></verse>
				<verse number="30">Потім воїни забрали у Ісуса ціпок, та били Його тим ціпком по голові й плювали на Нього.</verse>
				<verse number="31">А як скінчили вони знущатися й насміхатися з Ісуса, то зняли з Нього багряницю й, вбраши Ісуса у Його власний одяг, повели на розп’яття.</verse>
				<verse number="32">Виходячи з міста, солдати зустріли одного киринеянина на ім’я Симон і примусили його нести хрест, що призначався для Ісуса.</verse>
				<verse number="33">Коли ж вони прийшли до місця, що називалося Ґолґофа (це означає «Лобне місце»),</verse>
				<verse number="34">то дали Ісусові випити вина, змішаного з жовчю. Та покуштувавши трохи, Він не став його пити.</verse>
				<verse number="35">35-36 Розіп’явши Ісуса, воїни, кидаючи жереб, поділили між собою Його вбрання, а потім посідали там стерегти Його.</verse>
				<verse number="36"></verse>
				<verse number="37">На хресті, над головою Ісуса, солдати прибили дощечку, на якій було написане офіційне звинувачення: «ЦЕ ІСУС, ЦАР ЮДЕЙСЬКИЙ».</verse>
				<verse number="38">Разом із Ісусом були розіп’яті ще двоє розбійників: один праворуч, а другий ліворуч від Нього.</verse>
				<verse number="39">39-40 Проходячи повз, люди лихословили і збиткувалися з Ісуса й, хитаючи головами, промовляли: «Ти ж нахвалявся геть зруйнувати Храм і відбудувати знов його за три дні. Тож врятуй хоча б Себе Самого! Якщо Ти насправді Син Божий, то зійди з хреста!»</verse>
				<verse number="40"></verse>
				<verse number="41">Головні священики разом з книжниками та старійшинами також насміхалися з Ісуса, кажучи:</verse>
				<verse number="42">«Він рятував інших, а Себе Самого врятувати не може! Якщо Він насправді є Царем ізраїльським, то нехай Він зараз зійде з хреста, і ми повіримо в Нього.</verse>
				<verse number="43">Він вірить у Господа, тож нехай Всевишній зараз врятує Його, якщо Господь Його вподобав. Бо ж Він Сам сказав: «Я — Син Божий».</verse>
				<verse number="44">І навіть двоє злочинців, які були розіп’яті разом з Ісусом, і ті також ображали Його.</verse>
				<verse number="45">Опівдень темрява настала на всій землі, і було так аж до третьої години.</verse>
				<verse number="46">Біля третьої Ісус голосно закричав: «Елі, Елі, лема савахтані?» Що означає «Боже Мій, Боже Мій, чому Ти покинув Мене?»</verse>
				<verse number="47">Деякі з людей, які стояли поруч, почули це й заговорили між собою: «Він кличе Іллю!»</verse>
				<verse number="48">Один чоловік швидко побіг, намочив губку оцтом і, настромивши її на тростину, дав Ісусові напитися.</verse>
				<verse number="49">А інші казали: «Залиш Його! Подивимося, чи прийде Ілля Його рятувати».</verse>
				<verse number="50">Ісус іще раз голосно скрикнув і помер.</verse>
				<verse number="51">Тієї ж миті завіса в Храмі розірвалася навпіл: від верху й до самого низу — й здригнулася земля, і скелі розкололися.</verse>
				<verse number="52">І склепи відкрилися, й багато померлих людей Божих воскресло.</verse>
				<verse number="53">І вийшовши зі своїх гробниць після Ісусового воскресіння, вони пішли до святого міста Єрусалиму і явилися багатьом людям.</verse>
				<verse number="54">Коли центуріон і всі ті, хто стерегли з ним разом тіло Ісуса, побачили землетрус і все, що сталося, вони дуже перелякалися й мовили: «Цей Чоловік справді був Сином Божим!»</verse>
				<verse number="55">Багато жінок спостерігали здалеку за всім, що трапилося. Вони супроводжували Ісуса від самої Ґалилеї й піклувалися про Нього.</verse>
				<verse number="56">Серед них були Марія Маґдалена, Марія, мати Якова і Йосипа, та мати Якова і Іоана.</verse>
				<verse number="57">Коли настав вечір, прийшов один багач з Ариматеї на ймення Йосип, який теж був учнем Ісуса.</verse>
				<verse number="58">З’явившись до Пилата, він попросив віддати йому тіло Ісусове. Тож Пилат наказав воїнам віддати Його Йосипові.</verse>
				<verse number="59">59-60 Йосип узяв тіло й, загорнувши у чисте лляне полотно, поклав Його до нової гробниці, що сам вирубав у скелі. Потім, прикотивши величезного каменя, він затулив ним вхід до склепу і пішов звідти.</verse>
				<verse number="60"></verse>
				<verse number="61">Марія Маґдалена та інша Марія залишилися сидіти біля гробниці.</verse>
				<verse number="62">Наступного дня після п’ятниці головні священики й фарисеї зустрілися з Пилатом.</verse>
				<verse number="63">Вони мовили до прокуратора: «Шановний, ми пригадали, що Той обманщик, ще коли був живий, сказав: „Я воскресну з мертвих через три дні”.</verse>
				<verse number="64">Віддай наказ, щоб добре стерегли гробницю, поки не настане третій день, щоб Його учні не могли прийти й викрасти тіло, а тоді казати всім: „Він воскрес із мертвих”. Бо цей останній обман буде ще гірший від першого».</verse>
				<verse number="65">Тоді Пилат відповів: «Ви можете взяти вартових. Ідіть і охороняйте, як знаєте».</verse>
				<verse number="66">Тож вони пішли стерегти гробницю та запечатали вхід, й залишили коло нього воїнів.</verse>
			</chapter>
			<chapter number="28">
				<verse number="1">Коли минула субота, на світанку, першого дня тижня, Марія Маґдалена з іншою Марією прийшли подивитися на гробницю, де було поховано Ісуса.</verse>
				<verse number="2">У цей час стався великий землетрус, бо Ангел Господній спустився з неба та, підійшовши до скелі, відкотив каменя і сів на нього.</verse>
				<verse number="3">Поява Ангела була немов сяйво і спалахи блискавиці, а вбрання його було білосніжне.</verse>
				<verse number="4">Сторожа ж від страху перед Ним так тремтіла, що всі стали немов мерці.</verse>
				<verse number="5">І тоді Ангел мовив до жінок: «Не бійтеся! Я знаю, що ви шукаєте Ісуса, Який був розіп’ятий на хресті.</verse>
				<verse number="6">6-7 Однак Його тут зараз немає, бо Він воскрес із мертвих, так, як Він і предрікав. Ідіть і погляньте на те місце, де було тіло Його, а тоді мерщій рушайте до міста й розкажіть Його учням, що Ісус воскрес із мертвих і йде до Ґалилеї поперед них, і що вони Його там побачать. Запам’ятайте все, що я вам сказав».</verse>
				<verse number="7"></verse>
				<verse number="8">Тоді жінки, швидко вийшовши з гробниці, охоплені страхом, але з великою радістю, побігли сповістити про все Його учнів.</verse>
				<verse number="9">Тож раптом їх перестрів Сам Ісус і сказав: «Вітаю вас!» Вони підійшли до Нього, впали до ніг Його і поклонилися.</verse>
				<verse number="10">І звернувся Ісус до них, кажучи: «Не бійтеся. Йдіть і накажіть учням Моїм, щоб ішли до Ґалилеї. Вони Мене там побачать».</verse>
				<verse number="11">Доки жінки йшли, дехто з воїнів зі сторожі дісталися до міста раніше й розповіли головним священикам про все, що сталося.</verse>
				<verse number="12">12-13 Порадившись із старійшинами, ті вирішили дати воїнам багато грошей, наказавши: «Розповідайте всім, що учні Ісуса прийшли вночі й викрали Його тіло, поки ви спали.</verse>
				<verse number="13"></verse>
				<verse number="14">А якщо ця чутка дійде до правителя, то ми його переконаємо, домовимося з ним, а вас врятуємо від неприємностей».</verse>
				<verse number="15">Тоді воїни, взявши гроші, зробили так, як їм звеліли. І ця чутка поширилася поміж юдеїв й існує досі.</verse>
				<verse number="16">Одинадцять учнів пішли до Ґалилеї, до гори, куди казав їм прийти Ісус.</verse>
				<verse number="17">Побачивши Його, вони вклонилися, але дехто з них засумнівався, чи справді це Ісус?</verse>
				<verse number="18">Тоді, підійшовши до апостолів, Ісус промовив до них: «Мені дана вся влада на небі й на землі.</verse>
				<verse number="19">Тож йдіть і зробіть Моїми учнями й послідовниками всі народи, охрестивши їх в ім’я Отця і Сина і Святого Духа,</verse>
				<verse number="20">і навчіть їх виконувати все те, що Я вам заповідав. І будьте впевнені — Я завжди буду з вами, аж до кінця світу».</verse>
			</chapter>
		</book>
		<book number="41">
			<chapter number="1">
				<verse number="1">Євангелія Ісуса Христа, Сина Божого починається словами,</verse>
				<verse number="2">які провіщав пророк Ісая: «Послухай! Я виряджаю посланця Мого поперед Тебе. Він приготує Тобі дорогу».</verse>
				<verse number="3">Голос лунає в пустелі: «Готуйте дорогу Господу, зробіть прямим шлях для Нього».</verse>
				<verse number="4">З’явився Іоан, який хрестив людей у пустелі, проповідуючи хрещення, як символ покаяння для прощення гріхів.</verse>
				<verse number="5">Уся Юдея і всі мешканці Єрусалиму виходили до Іоана та хрестилися у нього в річці Йордан, сповідуючись у своїх гріхах.</verse>
				<verse number="6">Іоан носив вбрання з верблюжої вовни, підперезане шкіряним паском, і їв він сарану та дикий мед.</verse>
				<verse number="7">Ось що він проповідував людям: «Незрівнянно Могутніший, ніж я, іде за мною: я не гідний навіть бути рабом, який схиляється, щоб розв’язати ремінці Його сандалій.</verse>
				<verse number="8">Я хрещу вас водою, а Він хреститиме Духом Святим».</verse>
				<verse number="9">Саме в ті дні Ісус пішов із Назарета Ґалилейського й охрестився в Іоана у річці Йордан.</verse>
				<verse number="10">Тільки-но вийшовши з води, Він побачив, як Небеса розкрилися, й Дух зійшов на Нього в подобі голуба.</verse>
				<verse number="11">І голос пролунав з Небес: «Ти Син Мій улюблений, Ти догодив Мені».</verse>
				<verse number="12">Тоді ж Дух відіслав Ісуса до пустелі.</verse>
				<verse number="13">Тож перебував Він у пустелі протягом сорока днів, і спокушав Його сатана. Жив Він серед диких звірів, та Ангели дбали про Нього.</verse>
				<verse number="14">Після ув’язнення Іоана Ісус прийшов до Ґалилеї, проповідуючи Добру Звістку Божу.</verse>
				<verse number="15">Він казав: «Збувся час. Царство Боже вже близько. Покайтеся та увіруйте в Добру Звістку!»</verse>
				<verse number="16">Йдучи повз Ґалилейське озеро, Ісус побачив Симона й Симонового брата Андрія, які закидали невід в озеро, бо були рибалками.</verse>
				<verse number="17">І сказав їм Ісус: «Ідіть услід за Мною, і Я зроблю вас ловцями не риби, а душ людських».</verse>
				<verse number="18">Вони одразу ж полишили свої сіті й подалися за Ним.</verse>
				<verse number="19">Потім Він пішов далі й побачив Якова, сина Зеведеєвого, та Якового брата Іоана, які у човні лагодили рибальські сіті.</verse>
				<verse number="20">Він їх гукнув, тож вони одразу ж залишили в човні свого батька Зеведея з робітниками й подалися за Ісусом.</verse>
				<verse number="21">Ісус та Його учні прийшли до Капернаума. Наступної суботи Він вирушив до синагоги і навчав людей, котрі зібралися там.</verse>
				<verse number="22">Вони були вражені тією наукою, оскільки Він навчав їх як людина, яка має владу, а не як книжники.</verse>
				<verse number="23">У той час, коли Ісус знаходився в синагозі, там був присутній чоловік, одержимий нечистим духом. Раптом він закричав:</verse>
				<verse number="24">«Що Тобі треба від нас, Ісусе з Назарета? Ти прийшов, щоб знищити нас? Я знаю, хто Ти! Ти — Божий Святий!»</verse>
				<verse number="25">Та Ісус суворо наказав йому: «Вгамуйся й вийди з нього».</verse>
				<verse number="26">Тут нечистий почав колотити чоловіка, а потім з криком дух вийшов з нього.</verse>
				<verse number="27">Подив охопив усіх присутніх та вони почали питати одне одного: «Що трапилося? Цей Чоловік владно проповідує нове вчення! Він навіть злим духам владно наказує, і ті слухаються Його!»</verse>
				<verse number="28">Чутка про Нього хутко поширилася по всій Ґалилеї.</verse>
				<verse number="29">Ісус та всі учні Його залишили синагогу й попрямували до оселі Симона і Андрія. Яків й Іоан пійшли разом з ними.</verse>
				<verse number="30">Симонова теща лежала в лихоманці, тож люди розповіли про неї Ісусу.</verse>
				<verse number="31">Ісус підійшов до неї, взяв її за руку й допоміг підвестися. Лихоманка залишила жінку й вона почала прислуговувати їм.</verse>
				<verse number="32">Коли настав вечір, після заходу сонця, до Нього привели багатьох хворих і одержимих нечистим.</verse>
				<verse number="33">Усе місто зібралося під дверима.</verse>
				<verse number="34">Багатьох недужих на різні хвороби Він зцілив, і з багатьох вигнав демонів. Та говорити тим нечистим духам Ісус не дозволяв, бо вони знали, хто Він такий.</verse>
				<verse number="35">Рано-вранці, до схід сонця, Ісус залишив оселю, усамітнився в безлюдному місці й там молився.</verse>
				<verse number="36">36-37 Симон і ті, хто були з ним, пішли шукати Ісуса й, знайшовши Його, звернулися до Нього: «Всі Тебе шукають».</verse>
				<verse number="37"></verse>
				<verse number="38">Але Ісус відповів їм: «Нам потрібно йти до інших міст, щоб Я міг проповідувати Божу вість і там, бо саме для цього Я й прийшов».</verse>
				<verse number="39">Так Він мандрував Ґалилеєю, проповідуючи в синагогах та виганяючи демонів.</verse>
				<verse number="40">Одного разу прийшов до Ісуса прокажений і, впавши долілиць перед Ним, змолився: «Якщо на те воля Твоя, Ти можеш зцілити мене».</verse>
				<verse number="41">Перейнявшись милосердям, Ісус простягнув руку, торкнувся прокаженого й сказав: «Моя воля! Зцілися!»</verse>
				<verse number="42">Тієї ж миті проказа зійшла з нього і він став чистим.</verse>
				<verse number="43">Ісус відіслав його, суворо застерігши при тому:</verse>
				<verse number="44">«Дивися ж, нікому не кажи про те, що Я для тебе зробив, а піди й покажися священику, та принеси пожертву за своє очищення, як наказував Мойсей. Це й буде свідченням твого одужання».</verse>
				<verse number="45">Але той чоловік пішов і почав повсюди розповідати про те, як Ісус зцілив його хворобу. Через те Ісус більше не міг відкрито ввійти у місто, та залишався в безлюдних місцях, але ж люди приходили до Нього звідусіль.</verse>
			</chapter>
			<chapter number="2">
				<verse number="1">За кілька днів повернувся Ісус до Капернаума, і по місту пішла чутка, що Він був вдома.</verse>
				<verse number="2">Тож зібралося там так багато людей, що місця не вистачало навіть за дверима. У той час, коли Ісус проповідував їм слово Своє,</verse>
				<verse number="3">надійшов гурт із паралізованим чоловіком, якого четверо несли на ношах.</verse>
				<verse number="4">Вони не могли пронести чоловіка до Ісуса крізь натовп, тож, розібравши дах будинку, де знаходився Христос, спустили до кімнати ліжко, на якому лежав паралізований.</verse>
				<verse number="5">Коли Він побачив, як сильно вони вірують, то мовив до немічного: «Сину Мій, гріхи твої прощені».</verse>
				<verse number="6">Там сиділи деякі книжники, які бачили, що Ісус зробив, та почали говорити поміж собою:</verse>
				<verse number="7">«Як Він може казати таке? Він зневажає Всевишнього! Ніхто не може прощати гріхи, крім Самого Бога!»</verse>
				<verse number="8">Ісус одразу взнав, що вони думали про себе і сказав їм: «Чому ви так думаєте?</verse>
				<verse number="9">Що легше: сказати паралізованому: „Твої гріхи прощені” чи „Вставай, візьми свої ноші і йди?”</verse>
				<verse number="10">Але Я доведу, що Син Людський має владу на землі прощати гріхи». І мовив Він до паралізованого:</verse>
				<verse number="11">«Кажу тобі: вставай, бери постіль свою і йди додому».</verse>
				<verse number="12">Тієї ж миті паралізований встав, забрав свої ноші, і на очах у всіх пішов собі. Всі були приголомшені, та, славивши Бога, казали: «Ми ніколи не бачили нічого подібного».</verse>
				<verse number="13">І знову Ісус вийшов до озера. Увесь натовп вийшов до Нього, і Він навчав їх.</verse>
				<verse number="14">По дорозі Він побачив збирача податків Левія, сина Алфієвого. Ісус сказав йому: «Слідуй за Мною!» Тож Левій встав і вирушив за Ним.</verse>
				<verse number="15">І сталося так, що коли Ісус їв у домі Левія, багато збирачів податків та грішників. (Адже чимало було таких, хто був Його послідовником).</verse>
				<verse number="16">Коли книжники, які належали до секти фарисеїв побачили, що Ісус обідає з грішниками та збирачами податків, вони запитали Його учнів: «Чому Він їсть за одним столом зі збирачами податків і грішниками?»</verse>
				<verse number="17">Коли Ісус почув це, Він відповів їм: «Не здоровим потрібен лікар, а хворим. Я прийшов, щоб покликати не праведників, а грішників до покаяння».</verse>
				<verse number="18">На той час учні Іоана та фарисеї постилися. Деякі з людей спитали Ісуса: «Чому учні Іоана та фарисеї дотримуються поста, а Твої учні — ні?»</verse>
				<verse number="19">Ісус відповів на те: «Чи бачили ви колись, щоб друзі нареченого постилися на весіллі, поки молодий ще з ними?</verse>
				<verse number="20">Та прийде час, коли молодий залишить їх, тоді вони й засумують і почнуть поститися.</verse>
				<verse number="21">До старої одежі не пришивають латки з неусадженої тканини, бо вона збіжиться й відірветься від старої тканини і діра буде ще більшою.</verse>
				<verse number="22">Ніхто не наливає молоде вино в старі міхи, бо воно їх розірве, та й міхи зіпсуються. Навпаки, для нового вина потрібні нові міхи».</verse>
				<verse number="23">Якось у суботу Ісус проходив пшеничним полем, а учні по дорозі почали зривати колоски та їсти зерно.</verse>
				<verse number="24">Дехто з фарисеїв запитав Ісуса: «Поглянь, чому вони збирають зерно? Хіба Закон Мойсеїв не забороняє робити це в суботу?»</verse>
				<verse number="25">У відповідь Ісус сказав їм: «Хіба ви не читали, що зробив Давид, коли він і його супутники зголодніли?</verse>
				<verse number="26">В той час, коли первосвящеником був Авіатар, Давид зайшов до Божого дому, та з’їв священні хліби, що були наготовані Богові, ще й дав тим, хто був з ним, хоч ті підношення, за Законом Мойсея, ніхто не міг їсти, крім священиків».</verse>
				<verse number="27">Й Ісус додав: «Субота створена для людини, а не людина для суботи.</verse>
				<verse number="28">Тож Син Людський — Господь і над суботою».</verse>
			</chapter>
			<chapter number="3">
				<verse number="1">Якось іншого разу Ісус прийшов до синагоги. Там був чоловік з усохлою рукою.</verse>
				<verse number="2">Деякі з євреїв уважно пильнували за Ісусом, аби мати підставу звинуватити Його в тому, що Він зціляє того чоловіка в суботу.</verse>
				<verse number="3">Ісус сказав сухорукому: «Встань перед усіма!»</verse>
				<verse number="4">Тоді Ісус сказав книжникам і фарисеям: «Чи годиться робити в суботу добро, а чи зло? Рятувати життя чи вбивати?» Та вони змовчали.</verse>
				<verse number="5">Ісус суворо подивився на них, але сповнився скорботи через їхню впертість. Він сказав чоловікові: «Простягни руку свою!» Той простягнув руку, й вона зцілилася.</verse>
				<verse number="6">Тоді фарисеї пішли геть й почали змовлятися з іродіанцями проти Ісуса, щоб знайти спосіб погубити Його.</verse>
				<verse number="7">7-8 Ісус і Його учні пішли до озера, а за ними сунув величезний натовп із Ґалилеї, з Юдеї, з Єрусалиму, з Ідумеї, з-за Йордану, з-довкола Тира і Сидона. Всі ці люди прийшли до Ісуса, оскільки почули про діяння Його.</verse>
				<verse number="8"></verse>
				<verse number="9">Була така тіснява, що Він наказав учням приготувати для Нього невеликого човна, аби люди не задавили Його.</verse>
				<verse number="10">Він зцілив багатьох, тож усі хворі намагалися протовпитися, аби доторкнутися до Нього.</verse>
				<verse number="11">Коли ж нечисті духи бачили Його, то падали долілиць перед Ним і вигукували: «Ти — Син Божий!»</verse>
				<verse number="12">Але ж Він їх суворо попередив, щоб не розголошували, хто Він такий.</verse>
				<verse number="13">13-15 Піднявшись на гору, Ісус покликав за Собою тих, кого хотів обрати послідовниками Своїми. Вони піднялися до Нього. Ісус обрав дванадцятьох і назвав їх апостолами Своїми, щоб вони були поруч із Ним і щоб міг Він послати їх до інших міст проповідувати. І наділив Він їх владою виганяти демонів.</verse>
				<verse number="14"></verse>
				<verse number="15"></verse>
				<verse number="16">16-19 Отже, Він призначив дванадцятьох: Симона (якому Ісус дав ім’я Петро), братів Якова і Іоана, синів Зеведеєвих (яким Він дав імена Воанерґес, що означає «сини грому»), Андрія, Пилипа, Варфоломія, Матвія, Хому, Якова, сина Алфієвого, Тадея, Симона Зилота та Юду Іскаріота, котрий пізніше зрадив Ісуса.</verse>
				<verse number="17"></verse>
				<verse number="18"></verse>
				<verse number="19"></verse>
				<verse number="20">Ісус вирушив додому, але знову там зібрався такий натовп, що Ісус і учні Його навіть попоїсти не могли.</verse>
				<verse number="21">А рідні Ісуса, почувши про це, вийшли назустріч, щоб забрати Його, бо люди казали, що Він божевільний.</verse>
				<verse number="22">Книжники, які прийшли з Єрусалиму, казали: «В Нього вселився Вельзевул! Він виганяє нечистих не інакше, як владою володаря демонів!»</verse>
				<verse number="23">Ісус погукав їх і заговорив до них притчами: «Як може сатана виганяти сатану?</verse>
				<verse number="24">Кожне царство, поділене міжусобною ворожнечею, гине.</verse>
				<verse number="25">Якщо брат повстане на брата, така родина не зможе вціліти.</verse>
				<verse number="26">І якщо сатана почне боротися сам із собою, то не вціліти йому, настане йому кінець.</verse>
				<verse number="27">Ясна річ, ніхто не зможете вдертися до хати дужого чоловіка й пограбувати його майно, якщо спершу не зв’язати господаря.</verse>
				<verse number="28">Тому кажу Я вам, чоловік може отримати прощення всіх своїх гріхів та блюзнірств, що він мовить проти Бога,</verse>
				<verse number="29">але той, хто поганить ім’я Духа Святого, не матиме прощення. Більше того, на ньому лежатиме вічний гріх».</verse>
				<verse number="30">Так відповів Ісус тим, хто казав, що Він був одержимий нечистим духом.</verse>
				<verse number="31">Прийшли до Ісуса Його мати й брати. Вони зупинилися надворі й попросили погукати Його.</verse>
				<verse number="32">Навколо Ісуса сиділо багато людей, тож вони сказали Йому: «Поглянь! Он мати, брати й сестри Твої чекають на Тебе зовні».</verse>
				<verse number="33">У відповідь Ісус сказав: «Хто є Моєю матір’ю і братами Моїми?»</verse>
				<verse number="34">Він обвів поглядом усіх, хто сидів навколо Нього й повів далі: «Ось вони: Моя мати і брати Мої!</verse>
				<verse number="35">Хто виконує волю Божу, той і є Моїм істинним братом, сестрою, і матір’ю».</verse>
			</chapter>
			<chapter number="4">
				<verse number="1">Одного разу, коли Ісус проповідував біля озера, навколо Нього зібрався величезний натовп. Тому Він увійшов у човен і сів там, а люди залишилися на березі.</verse>
				<verse number="2">Він багато чого навчав їх, розмовляючи притчами.</verse>
				<verse number="3">Він сказав: «Послухайте! Вийшов селянин і заходився сіяти.</verse>
				<verse number="4">Коли він кинув на ріллю зерно, то деяке впало край дороги; налетіли птахи і склювали його.</verse>
				<verse number="5">Інші зерна впали на кам’янистий ґрунт, де землі було мало. Вони швидко проросли, оскільки лежали неглибоко,</verse>
				<verse number="6">та коли зійшло сонце, то обпекло паростки, і вони засохли, бо не мали глибокого коріння.</verse>
				<verse number="7">Інші зерна впали серед теренів, що вигналися й задушили паростки, і ті не дали врожаю.</verse>
				<verse number="8">Ще інше зерно впало на добру землю й проросло, і вродило у тридцятеро, шістдесят та навіть у сто разів більше від посіяного».</verse>
				<verse number="9">Потім Він додав: «Той, хто має вуха, нехай почує!»</verse>
				<verse number="10">Коли натовп залишив Ісуса, то дванадцать апостолів та інші Його послідовники запитали Його про притчі.</verse>
				<verse number="11">11-12 І Він їм сказав: «Тільки вам дано знати таємниці Царства Божого, а для всіх інших вони скриваються в притчах: бо вони дивилися, дивилися, але не бачили, бо вони слухали, слухали, але не розуміли, а інакше навернулися й були б прощені».</verse>
				<verse number="12"></verse>
				<verse number="13">Ісус сказав учням Своїм: «Хіба ви не зрозуміли цієї притчі? Якщо ви не зрозуміли цієї, як же ви зрозумієте інші притчі?</verse>
				<verse number="14">Сіяч сіє Слово Боже в людях.</verse>
				<verse number="15">Одні люди, як ті зерна при дорозі, де Слово посіяне. Як тільки вони чують його, з’являється сатана і віднімає посіяне в них Слово.</verse>
				<verse number="16">Інші люди, як зерна, посіяні у кам’янистий ґрунт: коли вони чують Слово, то одразу й з радістю сприймають його.</verse>
				<verse number="17">Але вони не мають міцного коріння, і їх вистачає ненадовго. Коли починаються гоніння чи переслідування через Слово, вони швидко зрікаються своєї віри.</verse>
				<verse number="18">18-19 Зерно, що впало серед теренів — це ті, хто чують Слово, але щоденні турботи, спокуса багатства, та інші бажання душать Слово, і воно не дає плодів.</verse>
				<verse number="19"></verse>
				<verse number="20">Іще інші — зерно, що було посіяне в добру землю. Це ті, хто чують Слово, приймають його і приносять щедрий врожай: у тридцятеро, шістдесят та навіть у сто разів більший від посіяного».</verse>
				<verse number="21">І сказав їм Ісус: «Звичайно, ви заносите в приміщення світильник не для того, щоб поставити його під перевернуту посудину або під ліжко, а для того, щоб поставити його на підставку.</verse>
				<verse number="22">Адже немає нічого прихованого, що не відкрилося б, і немає нічого таємного, що не стане відомим.</verse>
				<verse number="23">Той, хто має вуха, нехай почує!»</verse>
				<verse number="24">І далі Він сказав: «Будьте уважні й обмірковуйте те, що ви чуєте. Господь Всевишній надасть вам розуміння згідно з тим, скільки розуміння в вас зараз є. Та будьте впевнені, Він надасть вам більше, ніж ви заслуговуваєте.</verse>
				<verse number="25">Бо хто має розуміння, тому додасться ще більше, а хто не має, в того відніметься і той дріб’язок, що йому належить».</verse>
				<verse number="26">Потім Ісус сказав: «Царство Боже подібно чоловіку, який висіває в землю зерно.</verse>
				<verse number="27">Чоловік спить чи прокидається, а у цей час зерно пускає пагони і ростє днями й ночами — як, він навіть сам не знає.</verse>
				<verse number="28">Земля сама творить зерно: спершу стеблину, потім суцвіття, і нарешті — повен колос.</verse>
				<verse number="29">Коли збіжжя визріває, чоловік негайно береться за серп, бо настали жнива».</verse>
				<verse number="30">Ісус мовив: «З чим порівняти Царство Боже? Яку притчу Мені розповісти?</verse>
				<verse number="31">Царство Боже подібне до гірчичного зернятка. Воно є найменшою зерниною, яку у землю висівають.</verse>
				<verse number="32">Та коли воно пускає паросток і виростає, то стає найбільшою рослиною серед усієї городини з такими розлогими гілками, що навіть птахи можуть гніздитися в її затінку».</verse>
				<verse number="33">Багатьма притчами на зразок цієї Ісус доносив Слово до людей — стільки, скільки могли вони зрозуміти.</verse>
				<verse number="34">Ісус завжди говорив притчами до людей, але тільки тоді, коли учні Його зоставалися самі, Він усе їм пояснював.</verse>
				<verse number="35">Увечері того дня Ісус сказав Своїм учням: «Нумо, перепливемо на інший берег озера!»</verse>
				<verse number="36">Вони залишили натовп й сіли у човен, де вже знаходився Ісус. Інші човни послідували за ними.</verse>
				<verse number="37">Та налетів штормовий вітер, хвилі перехлюпували через борт, й човен уже був майже повен води.</verse>
				<verse number="38">Але Ісус на кормі спав собі на подушці. Вони збудили Його й кажуть: «Вчителю, невже тобі байдуже, що ми гинемо?»</verse>
				<verse number="39">Тоді Ісус прокинувся і наказав вітру й хвилям: «Тихо! Заспокойтеся!» Тоді ж вітер вгамувався, і на озері запала велика тиша.</verse>
				<verse number="40">І звернувся Він до учнів Своїх: «Чого ви злякалися, маловіри?»</verse>
				<verse number="41">Але вони були страшенно налякані й питали один одного: «Хто ж це Такий, що навіть вітер й води підкоряються Йому?»</verse>
			</chapter>
			<chapter number="5">
				<verse number="1">І припливли вони на протилежний берег озера до землі Ґерасинської.</verse>
				<verse number="2">Тільки-но Ісус зійшов з човна, як назустріч Йому з-за гробниць вийшов чоловік, одержимий нечистим духом.</verse>
				<verse number="3">3-4 Він жив серед гробниць, і ніхто не міг зв’язати його, навіть ланцюгами. Його часто заковували в кайдани та ланцюги, але він рвав ланцюги й трощив кайдани, і ніхто не міг угамувати його.</verse>
				<verse number="4"></verse>
				<verse number="5">Днями й ночами він никав між гробниць в горах, кричав і бив себе камінням.</verse>
				<verse number="6">6-7 Помітивши віддалік Ісуса, цей чоловік кинувся до Нього, упав долілиць перед Ним, а потім голосно закричав: «Що Тобі треба від мене, Ісусе, Сину Господа Всевишнього? Богом Тебе заклинаю, не муч мене».</verse>
				<verse number="7"></verse>
				<verse number="8">Ісус звелів йому: « Вийди з чоловіка цього, нечистий дух!»</verse>
				<verse number="9">Отже, Ісус запитав його: «Як тебе звати?» А той відповів: «Ім’я мені — Леґіон, бо багато нечистих духів вселилося в мене».</verse>
				<verse number="10">Вони знову і знову благали Ісуса не виганяти їх із тієї землі.</verse>
				<verse number="11">Неподалік на узвишші паслося велике стадо свиней.</verse>
				<verse number="12">Тож духи благали Ісуса: «Пошли нас у свиней, аби ми могли вселитися в них».</verse>
				<verse number="13">Ісус дозволив їм. Тож нечисті духи вийшли з чоловіка і вселилися в свиней. Тоді стадо, в якому налічувалося близько двох тисяч голів, кинулося з крутого берега в озеро й потонуло.</verse>
				<verse number="14">Коли свинопаси, які доглядали за стадом, побачили, що сталося, то побігли геть і розповіли про все по місту й околицях. І люди сходилися, щоб подивитися, що сталося.</verse>
				<verse number="15">Вони прийшли до Ісуса й, побачивши того біснуватого одягненим і при здоровому глузді, дуже злякалися.</verse>
				<verse number="16">Хто бачив, розповіли людям, що трапилося з чоловіком, одержимим нечистими, та про свиней.</verse>
				<verse number="17">І люди почали благати Ісуса залишити їхню землю.</verse>
				<verse number="18">Коли Він сідав у човен, чоловік, який був одержимий нечистим духом, благав Ісуса узяти його з Собою.</verse>
				<verse number="19">Та Ісус відмовив йому, сказавши: «Іди до дому свого, до своїх людей і розкажи, що Господь зробив для тебе і як змилувався над тобою».</verse>
				<verse number="20">Тож він пішов і почав усім у Десятимісті розповідати, як багато Ісус зробив для нього. І всі були вражені тим.</verse>
				<verse number="21">Коли Ісус знову переправився на інший берег, великий натовп зібрався навколо Нього.</verse>
				<verse number="22">Туди ж, на берег озера, прийшов голова синагоги на ймення Яїр. Побачивши Ісуса, він впав долілиць і</verse>
				<verse number="23">звернувся до Нього з благанням: «Донька моя помирає. Прошу тебе: прийди й поклади руки на неї, щоб зцілилася вона і живою зосталася».</verse>
				<verse number="24">Тож Ісус пішов з ним. І величезний натовп рушив за Ним, з усіх сторін щільно оточивши Його.</verse>
				<verse number="25">Серед них була жінка, яка вже дванадцять років страждала від кровотечі.</verse>
				<verse number="26">Від багатьох лікарів вона натерпілася. Вона витратила на лікування вже все, що мала, але ніякого полегшення не було, навпаки, ставало тільки гірше.</verse>
				<verse number="27">Вона чула про Ісуса і тепер підійшла до Нього в натовпі й торкнулася краю Його плаща.</verse>
				<verse number="28">Вона казала собі: «Якщо я доторкнуся хоча б до Його одягу, то одужаю».</verse>
				<verse number="29">Тієї ж миті кровотеча припинилася, й жінка відчула в тілі своєму, що хвороба залишила її.</verse>
				<verse number="30">Але Ісус одразу відчув, що сила вийшла з Нього. Він озирнувся до натовпу й запитав: «Хто торкнувся Мого одягу?»</verse>
				<verse number="31">І учні Його відказали Йому: «Ти бачиш, який натовп зусебіч напирає на Тебе, а Ти запитуєш: „Хто доторкнувся до Мене?” »</verse>
				<verse number="32">Та Ісус і далі видивлявся, хто це зробив.</verse>
				<verse number="33">Тоді жінка перелякалася, бо знала, що сталося з нею, підійшла до Нього і, впавши долілиць, розповіла Йому всю правду.</verse>
				<verse number="34">Тоді Він мовив: «Дочко, віра твоя зцілила тебе! Йди з миром і більше ти не будеш страждати від своєї хвороби».</verse>
				<verse number="35">Поки Ісус ще говорив, чоловіки прийшли з дому Яїра й сказали йому: «Твоя дочка померла. Навіщо турбувати Учителя?»</verse>
				<verse number="36">Але до Ісуса долинули ці слова, й Він звернувся до голови синагоги: «Не бійся. Тільки вір».</verse>
				<verse number="37">Ісус нікому не дозволив заходити з Ним, крім Петра, Якова та Іоана, Якового брата.</verse>
				<verse number="38">Коли вони ввійшли до дому голови синагоги, то застали там метушню, плач і голосіння.</verse>
				<verse number="39">Ввійшовши, Ісус мовив до присутніх: «Навіщо плакати і голосити? Вона не померла, а просто спить».</verse>
				<verse number="40">Та люди почали насміхатися з Нього. Ісус випроводив усіх, а Сам узяв батька й матір дитини, а також трьох апостолів, які були з Ним, і ввійшов до кімнати, де лежало дівча.</verse>
				<verse number="41">Ісус узяв її за руку й мовив: «Таліта, кум!» — що означає: «Дівчинко, Я велю тобі, вставай!»</verse>
				<verse number="42">Дівча тут же підвелося й почало ходити по кімнаті (їй було дванадцять років). Батьки дівчинки були приголомшені тим великим дивом.</verse>
				<verse number="43">Ісус їм усім суворо наказав, щоб ніхто про це не довідався, а також звелів нагодувати дівча.</verse>
			</chapter>
			<chapter number="6">
				<verse number="1">Залишивши те місце, Ісус вирушив до Свого рідного міста, й Його учні пішли за Ним.</verse>
				<verse number="2">Коли настала субота, Ісус навчав у синагозі, та багато людей були здивовані, слухаючи Його. Дивуючись, вони говорили: «Звідки цей Чоловік володіє таким вченням, та мудрістю такою? Хто дав Йому силу, що дива такі підвладні рукам Його?</verse>
				<verse number="3">Хіба ж Він не тесляр, син Марії? Чи ж не Він брат Якова, Йосії, Юди й Симона? Чи не Його сестри ось тут серед нас?» Земляки не бажали сприймати Його.</verse>
				<verse number="4">То Ісус мовив до них: «Немає пророка без пошани, хіба що в його рідному місті або серед родичів, або ж у своєму домі».</verse>
				<verse number="5">І ніяке диво не міг Він там звершити, хіба що на кількох хворих поклав Він руки Свої, зціливши їх.</verse>
				<verse number="6">Він був здивований невірою тих людей. Тож пішов Він навколишніми селами, навчаючи народ.</verse>
				<verse number="7">Ісус покликав дванадцять апостолів, та почав надсилати їх по двоє, наділивши їх владою виганяти нечистих духів.</verse>
				<verse number="8">І наказав їм Ісус: «Нічого не беріте з собою в дорогу, крім палиці самої: ні хліба, ні торби, ні грошей.</verse>
				<verse number="9">Взуйте сандалії, а вбрання візьміть тільки те, що на вас.</verse>
				<verse number="10">І як зайдете до чиєїсь оселі, то вже і лишайтеся там, доки не покинете те місто.</verse>
				<verse number="11">А якщо десь вас не приймуть або не слухатимуть вашого слова, то залишіть те місто й обтрусіть порох з ніг ваших, як попередження проти тих людей».</verse>
				<verse number="12">І пішли апостоли й почали проповідувати, щоб люди каялися в гріхах своїх.</verse>
				<verse number="13">Багато демонів вони вигнали та багатьох недужих намащували оливою і зціляли їх.</verse>
				<verse number="14">Цар Ірод почув про Ісуса, бо Його ім’я стало відоме повсюдно. Дехто казав: «Цей чоловік є Іоаном Хрестителем, який повстав із мертвих і тому має таку чудодійну силу».</verse>
				<verse number="15">Інші стверджували: «То Ілля». А ще інші міркували: «То пророк, такий, які були в давні часи».</verse>
				<verse number="16">Тож коли про все це почув Ірод, він сказав: «Іоан, якому я відтяв голову, повстав із мертвих».</verse>
				<verse number="17">Ірод сам віддав наказ схопити Іоана й кинути його до в’язниці. І зробив він це, щоб задовольнити Іродіаду, яка була дружиною Іродового брата Пилипа, але пізніше Ірод узяв з нею шлюб.</verse>
				<verse number="18">Іоан попереджав Ірода: «Не годиться тобі брати за себе дружину брата свого».</verse>
				<verse number="19">19-20 Й Іродіада затаїла лють на Іоана й хотіла вбити його. Але нічого вдіяти не могла, оскільки Ірод боявся Іоана, знаючи його як чоловіка праведного й святого, і оберігав його. Ірод завжди слухав Іоана з задоволенням, але водночас він відчував занепокоєння.</verse>
				<verse number="20"></verse>
				<verse number="21">Та от настав сприятливий день, коли на свій день народження Ірод запросив на обід своїх урядовців, воєначальників і найможновладніших людей Ґалилеї.</verse>
				<verse number="22">Дочка Іродіади прийшла на свято й дуже догодила своїм танком Іродові та його гостям. Тож цар звернувся до неї: «Проси все, що побажаєш. І я дам тобі».</verse>
				<verse number="23">І він поклявся їй: «Я дам тобі все, що попросиш, хоч півцарства!»</verse>
				<verse number="24">Та вийшла й запитала в матері: «Що мені попросити?» І мати навчила її сказати: «Дай мені голову Іоана Хрестителя на тарілці».</verse>
				<verse number="25">Дівчина тут же попрохала царя: «Будь ласка, подай мені зараз голову Іоана Хрестителя на тарілці».</verse>
				<verse number="26">Цар дуже засмутився, але вже дав обіцянку в присутності своїх гостей, й тому не хотів їй відмовити.</verse>
				<verse number="27">27-28 Тож він негайно послав солдата з наказом принести Іоанову голову. І той пішов та стяв голову Іоанову і приніс її на тарілці й віддав дівчині, а та віддала її своїй матері.</verse>
				<verse number="28"></verse>
				<verse number="29">Коли Іоанові учні почули про те, вони прийшли й забрали його тіло та поклали у гробницю.</verse>
				<verse number="30">Всі апостоли повернулися до Ісуса й розповіли про все, що зробили, та чого людей вчили.</verse>
				<verse number="31">Навколо завжди було повно людей, які снували туди й сюди, навіть поїсти не було можливості. Тож Ісус сказав апостолам: «Підемо зі Мною в тихе місце, де нам вдасться трохи відпочити».</verse>
				<verse number="32">От вони сіли в човен і попливли самі до безлюдного місця.</verse>
				<verse number="33">Але чимало людей помітили, як вони відпливали, і впізнали їх, та з усіх міст люди побігли берегом і дісталися до того місця раніше, ніж Ісус та апостоли.</verse>
				<verse number="34">Коли Ісус вийшов із човна на берег і побачив великий натовп, то був сповнений жалю до цих людей, бо вони були, наче вівці без пастуха. І почав Ісус навчати їх.</verse>
				<verse number="35">День хилився до надвечір’я. Ісусові учні прийшли до Нього й сказали: «Це місце безлюдне, і вже досить пізно.</verse>
				<verse number="36">Відпусти людей, щоб вони змогли піти по довколишніх селах і хуторах, та придбати собі якоїсь їжі».</verse>
				<verse number="37">Та Ісус відповів апостолам: «Ви нагодуйте їх!» А вони кажуть: «Щоб придбати достатньо їжі для такої купи народу, треба щонайменше двісті динарів ».</verse>
				<verse number="38">Ісус запитав: «Скільки буханок хліба у вас є? Підіть подивіться». Вони подивилися й кажуть: «П’ять хлібин і дві рибини».</verse>
				<verse number="39">39-40 Ісус наказав учням розсадити людей на зеленій траві групами по сто й по п’ятдесят чоловік.</verse>
				<verse number="40"></verse>
				<verse number="41">Взявши п’ять хлібин й дві рибини, Ісус підвів очі до неба й возніс хвалу Богові за їжу. Він розломив хліби і роздав їх Своїм учням, щоб вони нагодували народ. Так само розділив Він між ними усіма й дві рибини.</verse>
				<verse number="42">Всі люди поїли й наїлися,</verse>
				<verse number="43">а потім учні ще зібрали дванадцять кошиків із залишками їжі.</verse>
				<verse number="44">А тих, хто їли, було близько п’яти тисяч чоловіків.</verse>
				<verse number="45">Одразу ж після цього Ісус звелів Своїм учням сісти в човен і плисти на інший берег озера, до Вефсаїди, а Сам залишився, щоб відпустити людей.</verse>
				<verse number="46">Відпустивши народ, Він пішов на гору помолитися.</verse>
				<verse number="47">Коли настав вечір, човен був на середині озера, а Ісус лишався один на суходолі.</verse>
				<verse number="48">48-49 Ісус побачив, що човен віднесло досить далеко від берега, та Своїх учнів, які ледве веслували, бо вітер був зустрічний. Десь між третьою та шостою ранку Ісус пішов до Своїх учнів, ступаючи по воді. І коли Він майже перегнав їх, учні побачили, що Він іде по воді, та вирішили, що то привід, й почали кричати.</verse>
				<verse number="49"></verse>
				<verse number="50">Усі, хто побачив Його, були нажахані, але тієї ж миті Він заговорив до них. Ісус сказав: «Заспокойтеся! Це Я! Не бійтеся!»</verse>
				<verse number="51">51-52 Коли Ісус сів до них у човен, то вітер вщух, а учні були здивовані, бо не зрозуміли ні цього чуда, ні того, що сталося з хлібами.</verse>
				<verse number="52"></verse>
				<verse number="53">Перепливши озеро, Ісус та Його учні прибули до землі Ґеннісаретської.</verse>
				<verse number="54">Коли вони зійшли з човна, люди впізнали Ісуса.</verse>
				<verse number="55">Хоч би де люди почули, про прихід Ісуса, бігли по всіх околицях, щоб нести до Нього хворих на ліжках.</verse>
				<verse number="56">І куди б Він не йшов: по селах, містах, хуторах — скрізь на майдани виносили хворих, благаючи дозволити їм хоча б торкнутися краю Його одягу. І кожен, хто торкався, одужував.</verse>
			</chapter>
			<chapter number="7">
				<verse number="1">Дехто з фарисеїв та законників прийшли до Ісуса з Єрусалиму.</verse>
				<verse number="2">Вони побачили деяких Ісусових учнів, які їли «нечистими» руками, тобто неомитими.</verse>
				<verse number="3">Бо фарисеї і всі юдеї, дотримуючись традицій своїх пращурів, які не беруться до їжі, доки не омиють руки особливим, належним чином.</verse>
				<verse number="4">А повернувшись із ринку, вони не вживають продуктів, поки не омиють їх особливим, належним чином. Існує й багато інших звичаїв, яких вони дотримуються: як то миття чаш, глеків, мідного посуду й лави.</verse>
				<verse number="5">То ж фарисеї та законники запитали Ісуса: «Чому Твої учні не дотримуються звичаїв наших предків і вживають їжу, не омивши руки?»</verse>
				<verse number="6">Ісус відповів їм: «Правий був пророк Ісая, коли пророчив про вас, лицемірів: „Ці люди шанують Мене на словах, та їхні серця далеко від Мене.</verse>
				<verse number="7">Пошана їхня до Мене — даремна, бо вчення їхнє — то закони, придумані людьми”.</verse>
				<verse number="8">Божу заповідь ви зневажили, а людських звичаїв дотримуєтеся».</verse>
				<verse number="9">І далі вів Ісус: «У вас це спритно виходить: відкинути Закон Божий заради своїх власних звичаїв.</verse>
				<verse number="10">Бо Мойсей заповідав: „Шануйте своїх батька й матір”. А також: „Хто злословить на батька чи матір, тому смерть має бути”.</verse>
				<verse number="11">11-12 Але ви навчаєте людей, що коли хтось скаже своїм батькові й матері: „Все, чим я можу вам допомогти, я віддам Богові” — то такий чоловік уже має право не піклуватися про батьків своїх.</verse>
				<verse number="12"></verse>
				<verse number="13">Через цей ваш звичай, який ви самі встановили, ви відкидаєте заповідь Господню. І ще багато подібного ви чините».</verse>
				<verse number="14">Ісус знову скликав до Себе народ і звернувся до нього: «Всі Мене послухайте і зрозумійте!</verse>
				<verse number="15">Не існує нічого такого, що ввійшовши ззовні в людину, могло б опоганити її. Але заплямувати людину може тільки те, що виходить із неї.</verse>
				<verse number="16">[Той, хто має вуха, нехай почує!»]</verse>
				<verse number="17">Коли Ісус залишив натовп і ввійшов у дім, учні запитали Його про цю притчу.</verse>
				<verse number="18">І Він відповів: «Невже ви не зрозуміли? Невже не ясно, що людину не може заплямувати ніщо з того, що входить у неї ззовні?</verse>
				<verse number="19">Бо їжа потрапляє не до серця, а до шлунку, і потім виходить геть». (Так Він проголосив будь-яку їжу чистою, або придатною для вживання).</verse>
				<verse number="20">Потім Ісус додав: «Людину поганить те, що виходить із неї.</verse>
				<verse number="21">21-22 Адже це зсередини, з людського серця виходять лихі думки та блуд, грабіжництво, вбивство, перелюб, жадність, злоба, брехня, непристойність, заздрість, наклеп, пиха й дурість.</verse>
				<verse number="22"></verse>
				<verse number="23">Усе це зло йде зсередини й робить людину нечистою (перед Богом)».</verse>
				<verse number="24">Залишивши те місце, Ісус подався до околиць Тира. Він бажав, щоб ніхто не довідався про Його прихід, тож Він увійшов у дім, але так і не зміг утаїтись.</verse>
				<verse number="25">Одна жінка, в якої дочка була одержима нечистим, почула про Ісуса, прийшла і впала перед Ним на коліна.</verse>
				<verse number="26">Жінка не була єврейкою, а була родом з сирійській Фінікії. Вона благала Ісуса вигнати біса з її дочки.</verse>
				<verse number="27">Ісус сказав їй: «Не годиться забирати хліб у дітей і давати його собакам, по-перше дай дітям наїстися».</verse>
				<verse number="28">Та вона відповіла: «Так, Господи, але й собакам під столом перепадають крихти від того хліба, що діти їдять».</verse>
				<verse number="29">Тоді Ісус мовив до неї: «Це дуже добра відповідь, тож іди з миром; біс вийшов із твоєї дочки».</verse>
				<verse number="30">Жінка пішла додому й побачила, що дочка її лежить у ліжку, а біс і справді залишив її.</verse>
				<verse number="31">Ісус залишив околиці Тира й подався через Сидон до Ґалилейського озера через землі Десятимістя.</verse>
				<verse number="32">Там до Нього привели глухого чоловіка, який і говорив дуже погано й благали Ісуса покласти на нього руки.</verse>
				<verse number="33">Ісус відвів глухого вбік, подалі від натовпу, і вклав пальці в його вуха. Потім, сплюнувши, Ісус торкнувся його язика.</verse>
				<verse number="34">Тоді подивився на небо, глибоко зітхнув і сказав глухому: «Еффата!» (Тобто: «Відкрийся!» )</verse>
				<verse number="35">І тієї ж миті вуха глухого відкрилися, і язик його розв’язався, і він почав говорити виразно.</verse>
				<verse number="36">Ісус наказав усім присутнім нікому про це не розповідати. Але чим суворіше Він наказував, тим більше вони розголошували.</verse>
				<verse number="37">Всі були дуже вражені й казали: «Він все робить добре: навіть глухим повертає слух, а німим дарує новий голос».</verse>
			</chapter>
			<chapter number="8">
				<verse number="1">Іншого разу, коли знову зібрався великий натовп біля Ісуса, а їсти було нічого, Він покликав Своїх учнів і сказав їм:</verse>
				<verse number="2">«Мене обирає жаль до цих людей, бо вони зі Мною вже три дні й тепер не мають що їсти.</verse>
				<verse number="3">Мені неварто відпускати їх додому голодних, бо вони заслабнуть по дорозі до дому, адже дехто з них прийшов дуже здалеку».</verse>
				<verse number="4">Учні відповіли Йому: «Хіба у цьому віддаленому місці знайдеш достатньо хліба, аби нагодувати стільки людей?»</verse>
				<verse number="5">Ісус запитав їх: «Скільки у вас є хлібин?» Ті відповіли: «Сім».</verse>
				<verse number="6">Ісус звелів людям посідати на землю. Тоді Він узяв сім хлібин, віддав подяку Богу, а потім розломив хліб й почав роздавати його Своїм учням, аби ті нагодували народ. І вони роздали хліб людям.</verse>
				<verse number="7">Вони також мали кілька дрібних рибин. Ісус віддав подяку й звелів учням роздати рибу.</verse>
				<verse number="8">Люди їли, поки не наїлися, а опісля учні зібрали сім кошиків, повних залишків їжі.</verse>
				<verse number="9">І було тих, хто їли, чотири тисячі чоловіків, а потому Ісус відпустив їх.</verse>
				<verse number="10">Опісля Ісус сів у човен разом з учнями Своїми й поплив до землі Далманутської.</verse>
				<verse number="11">Фарисеї підійшли до Ісуса, й почали розпитуватися в Нього, та, бажаючи випробувати Його, попросили здійснити їм диво, як знамення від Господа.</verse>
				<verse number="12">Глибоко зітхнувши, Ісус відповів: «Чому ви вимагаєте від Мене знамення? Істинно кажу вам: ніякого знамення не буде здійсненно, аби вам щось довести».</verse>
				<verse number="13">Після того Ісус залишив їх і, повернувшись в човен, поплив до іншого берега озера.</verse>
				<verse number="14">Тут з’ясувалося, що учні Його забули взяти з собою хліб, і в човні не було нічого, крім однієї буханки.</verse>
				<verse number="15">Тоді Ісус остеріг їх: «Глядіть, остерігайтеся закваски фарисейської та Іродової».</verse>
				<verse number="16">Учні почали обговорювати це між собою, міркуючи: «Можливо, Він це сказав, бо ми взагалі не маємо хліба».</verse>
				<verse number="17">Знаючи, про що учні говорять, Ісус спитав: «Навіщо ви говорите один одному, що ви не взяли з собою хліба? Невже й досі ви нічого не бачите й не розумієте? Невже ж розум ваш потьмарився?</verse>
				<verse number="18">Ви маєте очі — то невже не бачите? Маєте вуха — невже не чуєте? Чи не пам’ятаєте,</verse>
				<verse number="19">що коли Я розломив п’ять хлібів для п’яти тисяч їдців, скільки кошиків із залишками ви зібрали?» «Дванадцять», — відказали вони.</verse>
				<verse number="20">«А коли Я розломив сім хлібин, що нагодували чотири тисячі чоловік, скільки кошиків зібрали ви тоді?» «Сім», — відповіли вони.</verse>
				<verse number="21">І запитав їх Ісус: «Якщо ви все пам’ятаєте, чому ж й досі ви нічого не зрозуміли?»</verse>
				<verse number="22">Коли Ісус та Його учні прийшли до Вефсаїди, люди привели до Ісуса сліпого й благали доторкнутися до нього.</verse>
				<verse number="23">Він узяв сліпого за руку й повів його за село. Там, послинивши йому очі, Ісус поклав руки на нього й запитав: «Ти щось бачиш?»</verse>
				<verse number="24">Чоловік кинув погляд навкруги і відповів: «Я бачу людей. Вони подібні до дерев, що походжають собі».</verse>
				<verse number="25">Ісус знову поклав руки на повіки сліпому і той широко розплющив очі. Зір йому відновився, й він чітко побачив усе навколо.</verse>
				<verse number="26">Тоді Ісус відпустив його додому, застерігши: «Не заходь до Вефсаїди».</verse>
				<verse number="27">Ісус і Його учні подалися до поселень довкола Кесарії Пилипової. Й по дорозі Він запитав учнів: «Що кажуть люди — хто Я?»</verse>
				<verse number="28">Ті відповіли: «Одні кажуть, що Ти — Іоан Хреститель, інші — Ілля, а дехто вважає, що Ти — один з пророків».</verse>
				<verse number="29">Тоді Ісус запитав їх: «А ви як думаєте, хто Я такий?» І відповів Йому Петро: «Ти — Христос».</verse>
				<verse number="30">Тоді Ісус суворо застеріг Своїх учнів нікому не казати, хто Він такий.</verse>
				<verse number="31">І почав Ісус навчати послідовників Своїх: «Син Людський мусить пройти через багато страждань. Його мають відцуратися старійшини, головні священики та книжники. Його мусять вбити, але на третій день Він воскресне».</verse>
				<verse number="32">Ісус сказав їм про це відкрито, нічого не приховуючи. Петро відвів Ісуса вбік і почав картати Його.</verse>
				<verse number="33">Та Ісус обернувся, поглянув на учнів Своїх і з докором сказав Петрові: «Відступись від Мене, сатано! Не про Боже ти думаєш, а про людське».</verse>
				<verse number="34">Потім, покликавши до Себе народ та послідовників Своїх, Ісус сказав: «Якщо хтось бажає йти за Мною, той мусить зректися себе, узяти на себе хрест свій і рушати за Мною.</verse>
				<verse number="35">Той, хто прагне врятувати життя своє, загубить його, але ж хто віддасть життя за Мене й за Добру Звістку, врятує його.</verse>
				<verse number="36">Яка користь людині від того, що вона здобуде весь світ, але занапастить душу свою?</verse>
				<verse number="37">Бо що може людина віддати, щоб викупити свою душу? Нічого!</verse>
				<verse number="38">Якщо ж хтось із-поміж цього зрадливого й грішного покоління буде соромитися Мене й Мого вчення, то і Син Людський посоромиться його, коли явиться у Славі Свого Батька, з Ангелами святими».</verse>
			</chapter>
			<chapter number="9">
				<verse number="1">І сказав їм Ісус: «Істинно кажу вам: дехто з присутніх тут не спізнають смерті, доки не побачать Царство Боже в усієї силі».</verse>
				<verse number="2">Шість днів по тому Ісус узяв Петра, Якова та Іоана й вирушив з ними трьома на високу гору, щоб побути там з ними на самоті. І там Він преобразився в них на очах,</verse>
				<verse number="3">а вбрання Його стало сліпучо білим — ніяка праля не могла б його так відбілити.</verse>
				<verse number="4">Тоді раптом Мойсей та Ілля явилися їм і почали розмовляти з Ісусом.</verse>
				<verse number="5">І, звернувшись до Ісуса, Петро сказав: «Учителю, як добре, що ми тут! Дозволь нам поставимо тут три намети: один для Тебе, один для Мойсея, і один для Іллі».</verse>
				<verse number="6">Петро не знав, що сказати, бо вони були налякані.</verse>
				<verse number="7">Тоді з неба спустилася хмара й огорнула їх тінню. І голос долинув із хмари: «Це Мій Улюблений Син. Слухайтеся Його!»</verse>
				<verse number="8">Та підвівши очі, учні побачили, що більше з ними нікого немає, крім Самого Ісуса.</verse>
				<verse number="9">Коли вони сходили з гори, Ісус наказав їм: «Не кажіть нікому про те, що бачили, аж доки Син Людський не воскресне з мертвих».</verse>
				<verse number="10">Учні добре те затямили, тільки міркували між собою, що то означає «воскреснути з мертвих».</verse>
				<verse number="11">Вони запитали Ісуса: «Чому книжники стверджують, ніби першим мусить прийти Ілля?»</verse>
				<verse number="12">На те Ісус їм відповів: «Це так, Ілля мусить першим прийти і все впорядкувати. Але чи не написано про Сина Людського у Святому Писанні, що Він прийме багато мук і буде зневажений?</verse>
				<verse number="13">Та Я кажу вам, що Ілля вже прийшов, але люди вчинили з ним усе те погане, що хотіли, як і було написано про нього у Святому Писанні».</verse>
				<verse number="14">Коли Ісус, Петро, Яків та Іоан повернулися до інших учнів, то побачили, що великий натовп зібрався навколо них, і книжники сперечаються з ними.</verse>
				<verse number="15">Побачивши Ісуса, всі були здивовані й побігли назустріч, щоб привітати Його.</verse>
				<verse number="16">Ісус запитав: «Про що ви з ними сперечалися?»</verse>
				<verse number="17">І один з-поміж натовпу відповів: «Я привів до Тебе свого сина. Він одержимий нечистим духом, і цей дух не дає йому розмовляти.</verse>
				<verse number="18">Як ухопить його, то кидає об землю. На устах піна виступає, він скрегоче зубами, дерев’яніє. Я просив учнів Твоїх вигнати нечистого, але вони не змогли».</verse>
				<verse number="19">І мовив Ісус у відповідь: «О роде невірний! Скільки ж ще часу Мені бути з вами? Скільки ж Мені вас терпіти? Приведіть хлопчика до Мене!»</verse>
				<verse number="20">Тільки-но побачивши Його, нечистий так затряс хлопця, що той упав додолу, і почав качатися по землі, й піна виступила на устах його.</verse>
				<verse number="21">Ісус запитав його батька: «Як давно з ним таке?» Батько відповів: «З дитинства.</verse>
				<verse number="22">Багато разів він кидав мого сина в огонь або воду, щоб убити його. Якщо Ти можеш щось зробити, змилуйся, допоможи нам».</verse>
				<verse number="23">Ісус промовив: «Чому ти сказав: „Якщо можеш?” — Бо немає нічого неможливого для того, хто вірує».</verse>
				<verse number="24">Тієї ж миті батько вигукнув: «Але ж я вірую! Укріпи віру мою!»</verse>
				<verse number="25">Побачивши, що натовп оточує їх, Ісус заговорив суворо до нечистого духа: «Ти, дух глухий і німий, наказую тобі вийти з цього хлопця й ніколи більше не входити в нього!»</verse>
				<verse number="26">Нечистий дух заверещав, затрусив хлопця в жахливих конвульсіях і вийшов з нього. Було схоже на те, що хлопець помер, отож багато хто з людей казали, що він мертвий.</verse>
				<verse number="27">Але ж Ісус узяв хлопця за руку, підняв його й поставив на ноги.</verse>
				<verse number="28">Коли Ісус повернувся до помешкання, учні запитали Його на самоті: «Чому ми не змогли вигнати нечистого?»</verse>
				<verse number="29">Та Він відповів їм, мовивши: «Цей рід можна вигнати лише молитвою і постом».</verse>
				<verse number="30">30-31 Ісус та Його учні пішли звідти подорожувати Ґалилеєю. Він не бажав, щоби про те хтось знав, бо Він хотів навчати послідовників Своїх. Ісус казав їм: «Сина Людського буде віддано до рук людей, які вб’ють Його, але через три дні після смерті Він воскресне».</verse>
				<verse number="31"></verse>
				<verse number="32">Однак учні Його не розуміли цих слів, а перепитати Ісуса боялися.</verse>
				<verse number="33">В Капернаумі, зайшовши до однієї з хатин, Ісус запитав Своїх учнів: «Про що ви сперечалися дорогою?»</verse>
				<verse number="34">На те вони змовчали, бо по дорозі сперечалися, хто з них є найвеличнішим.</verse>
				<verse number="35">Тоді Ісус сів і гукнув усіх дванадцятьох і мовив до них: «Хто хоче бути першим, хай буде останнім, хай буде слугою всім».</verse>
				<verse number="36">Він узяв дитину, поставив її перед ними і, обійнявши, сказав Своїм учням:</verse>
				<verse number="37">«Хто приймає одного з тих малих дітей в ім’я Моє, той приймає і Мене, а хто приймає Мене, той приймає й Того, Хто послав Мене».</verse>
				<verse number="38">Іоан сказав Ісусу: «Вчителю, ми бачили чоловіка, який виганяв нечистого іменем Твоїм. Ми намагалися зупинити його, оскільки він не є одним із нас».</verse>
				<verse number="39">Та Ісус промовив: «Не зупиняйте його, бо той, хто творить диво в ім’я Моє, невдовзі вже не зможе лихословити Мене.</verse>
				<verse number="40">Хто не проти нас — той за нас.</verse>
				<verse number="41">Кожний, хто допоможе вам чим-небудь, хоч би напоївши вас водою через те, що ви належите до Христа, то істинно кажу вам — той напевне одержить винагороду свою».</verse>
				<verse number="42">«Та якщо хтось введе в гріх одного з малих оцих, які вірують в Мене, то краще було б для нього, щоб почепили йому на шию жорно і втопили в морі.</verse>
				<verse number="43">Якщо рука твоя примушує тебе на гріх, відітни її. Краще ввійти у вічне життя калікою, ніж мати обидві руки, та потрапити у пекло незгасне,</verse>
				<verse number="44">[де черви не вмирають, і вогонь пече незгасний.]</verse>
				<verse number="45">Якщо нога твоя примушує тебе грішити, відітни її. Краще увійти у вічне життя кульгавим, ніж із двома ногами бути кинутим до пекла.</verse>
				<verse number="46">[де черви не вмирають, і вогонь пече незгасний.]</verse>
				<verse number="47">Якщо око твоє примушує тебе на гріх, виколи його. Краще однооким увійти у Царство Боже, аніж з обома очима бути ввергнутим у пекло, де</verse>
				<verse number="48">черви не вмирають, і вогонь пече незгасний.</verse>
				<verse number="49">Бо кожен буде просолений та кожна пожертва буде просолена вогнем.</verse>
				<verse number="50">Сіль — то добра річ. Але якщо вона втратить солоність, як її знову такою зробити? Майте сіль у собі й живіть у злагоді одне з одним».</verse>
			</chapter>
			<chapter number="10">
				<verse number="1">І пішовши звідти, Ісус прийшов до країни юдейської та землі по той бік Йордану. І знову натовп зібрався навколо Нього, тож навчав Він людей за звичаєм Своїм.</verse>
				<verse number="2">Підійшли до Ісуса кілька фарисеїв і, випробовуючи, запитали Його: «Чи дозволено чоловікові розлучитися з дружиною своєю?»</verse>
				<verse number="3">Ісус відповів: «Що вам Мойсей заповідав?»</verse>
				<verse number="4">Вони кажуть: «Мойсей заповів, що чоловік може розлучитися з жінкою, давши їй розвідного листа ».</verse>
				<verse number="5">Ісус на те відповів: «Мойсей дозволив вам розлучатися з жінкою через упертість сердець ваших.</verse>
				<verse number="6">Від самого початку створення світу, Господь „створив людей чоловіком і жінкою”.</verse>
				<verse number="7">Ось чому „чоловік покине своїх батька та матір і з’єднається з дружиною своєю.</verse>
				<verse number="8">І стануть вони єдиною людиною”, і більше не буде їх двоє, а буде одна плоть.</verse>
				<verse number="9">Отож ніхто не роз’єднає тих, кого Бог з’єднав разом».</verse>
				<verse number="10">Коли вони були в домі, учні знову запитали Його про це.</verse>
				<verse number="11">І Він сказав їм: «Хто розлучається зі своєю дружиною й одружується з іншою жінкою, той грішить і чинить перелюб.</verse>
				<verse number="12">І якщо жінка розлучається з чоловіком своїм і бере шлюб з іншим, також й сама чинить перелюб».</verse>
				<verse number="13">Люди привели до Ісуса малих дітей, аби Він, поклавши на них руки, благословив їх. Але учні Його почали дорікати їм.</verse>
				<verse number="14">Коли Ісус побачив це, то розгнівався й сказав: «Пустіть дітей до Мене і не зупиняйте їх, бо Царство Боже належить таким, як вони.</verse>
				<verse number="15">Істинно кажу вам: хто не приймає Царство Боже так же щиро, як мала дитина, той ніколи в нього не ввійде».</verse>
				<verse number="16">Ісус пригорнув дітей, поклав на них руки і благословив їх.</verse>
				<verse number="17">Коли Ісус вирушив у путь, до Нього підбіг один чоловік і, упавши на коліна, запитав: «Вчителю Добрий, що мушу я робити, аби успадкувати вічне життя?»</verse>
				<verse number="18">На те Ісус йому сказав: «Чому ти називаєш Мене Добрим? Ніхто не є добрим, крім Самого Бога.</verse>
				<verse number="19">Тобі відомі заповіді: „Не вбивай, не чини перелюбу, не кради, не бреши, не чини кривди, шануй батька й матір своїх”».</verse>
				<verse number="20">Той відповів: «З юності я дотримуюся цих заповідей».</verse>
				<verse number="21">Ісус подивився на чоловікаі, сповнений любові до нього, сказав: «Одного тобі бракує: піди й продай усе, що маєш, а що вторгуєш, роздай бідним. І тоді матимеш ти багатство на Небі. Тоді приходь і слідуй за Мною».</verse>
				<verse number="22">Той чоловік глибоко засмутився, бо був він дуже багатий.</verse>
				<verse number="23">Ісус подивився на Своїх учнів й мовив до них: «Тяжко буде багатому ввійти в Царство Боже!»</verse>
				<verse number="24">Учні були здивовані Його словами, та Ісус повторив: «Діти мої, як важко ввійти в Царство Боже!</verse>
				<verse number="25">Легше верблюдові пройти крізь голчане вушко, ніж багатому ввійти в Царство Боже».</verse>
				<verse number="26">Учні були ще дужче вражені і казали один одному: «То хто ж тоді може бути спасенний?»</verse>
				<verse number="27">Подивившись на них, Ісус відповів: «Це неможливо для людей, але не для Бога, бо для Нього немає нічого неможливого».</verse>
				<verse number="28">Тоді Петро промовив до Ісуса: «Поглянь! Ми залишили все й пішли за Тобою!»</verse>
				<verse number="29">29-30 Тоді Ісус сказав: «Істинно кажу вам: кожний, хто залишив хату свою, братів, сестер, матір, батька, дітей або господарство своє заради імені Мого та Євангелія, ще в цьому житті одержить у сто разів більше помешкань, братів, сестер, матерів, дітей і ланів, так само, як і переслідувань, а також — нагороду вічного життя в прийдешні часи.</verse>
				<verse number="30"></verse>
				<verse number="31">Багато з тих, хто сьогодні перші, стануть останніми, а останні — першими».</verse>
				<verse number="32">Сталося це по дорозі до Єрусалиму. Ісус ішов попереду. Його учні були збентежені, а ті, котрі йшли позаду, відчували страх. Знову Ісус відкликав дванадцятьох і почав розповідати їм про те, що має статися з Ним в Єрусалимі:</verse>
				<verse number="33">33-34 «Ми йдемо до Єрусалиму. Там Сина Людського буде віддано до рук головних священиків та книжників. Вони засудять Його на смерть і віддадуть поганам. Ті збиткуватимуться з Нього, плюватимуть на Нього й битимуть Його батогами, а потім вб’ють. Але через три дні Він воскресне з мертвих».</verse>
				<verse number="34"></verse>
				<verse number="35">Яків та Іоан, сини Зеведеєві, підійшли до Ісуса й кажуть: «Учителю, ми хочемо, щоб Ти зробив для нас те, про що ми попросим Тебе».</verse>
				<verse number="36">Ісус запитав їх: «Що ж ви бажаєте, щоб Я зробив для вас?»</verse>
				<verse number="37">А вони кажуть: «Дозволь нам розділити з Тобою велику Славу Твою: дозволь одному з нас сидіти по праву руку від Тебе, а другому — по ліву».</verse>
				<verse number="38">Ісус відповів: «Ви не знаєте, про що просите! Чи зможете ви випити чашу страждань, яку Я випити маю, і прийняти таке хрещення, яке Я приймаю?»</verse>
				<verse number="39">39-40 Вони відповіли: «Так, ми зможемо». Тоді Ісус сказав їм: «Істинно кажу вам, ви вип’єте з чаші, яку Я питиму, і приймете таке хрещення, яке Я приймаю, але кому сидіти від Мене праворуч чи ліворуч — те не Мені вирішувати. Господь приготував ці місця для обранців Своїх».</verse>
				<verse number="40"></verse>
				<verse number="41">Почувши це, інші десять учнів розгнівалися на Якова та Іоана.</verse>
				<verse number="42">Тоді Ісус покликав їх до Себе і сказав: «Ви знаєте, що погани обирають правителів, які люблять показувати владу свою над людьми, а їхні намісники гноблять народ.</verse>
				<verse number="43">43-44 Але ж не так має бути між вами: хто хоче бути великим, хай стане слугою для вас; хто хоче стати першим серед вас, хай буде рабом для всіх.</verse>
				<verse number="44"></verse>
				<verse number="45">Бо навіть Син Людський прийшов не для того, щоб Йому служили, а щоб Самому служити іншим й віддати життя Своє як викуп за багатьох».</verse>
				<verse number="46">Опісля прийшли вони до Єрихона, а коли Ісус виходив з того міста в супроводі Своїх учнів та великого натовпу, при дорозі сидів сліпий жебрак Вартимей, син Тимеїв.</verse>
				<verse number="47">Почувши, що Ісус із Назарета проходить повз, він загукав: «Ісусе, Сину Давидів, змилуйся наді мною!»</verse>
				<verse number="48">Багато людей почали докоряти йому, щоб він замовк. Але він гукав ще голосніше: «Сину Давидів, змилуйся наді мною!»</verse>
				<verse number="49">Тоді Ісус зупинився й сказав: «Підведіть його до Мене!» Люди покликали сліпого, кажучи: «Радій! Підведися, бо Ісус кличе тебе».</verse>
				<verse number="50">Сліпий, скинувши верхню одежину, швидко підвівся й підійшов до Ісуса.</verse>
				<verse number="51">Христос запитав його: «Що ти хочеш, щоб Я зробив для тебе?» Жебрак сказав: «Учителю, я знову хочу бачити».</verse>
				<verse number="52">Тоді Він промовив: «Іди! Твоя віра врятувала тебе». І тієї ж миті жебрак прозрів і подався вслід за Ісусом по дорозі.</verse>
			</chapter>
			<chapter number="11">
				<verse number="1">1-2 Коли Ісус і Його учні наблизилися до Єрусалиму, вони зупинилися у містах Ветфаґія та Віфанія, що біля Оливної гори. Тоді Він відіслав двох Своїх учнів з такими словами: «Ідіть у це місто, що перед вами. Тільки-но ви ввійдете туди, то одразу ж знайдете там припнутого віслючка, на якому ніхто ще не їздив. Відв’яжіть його й приведіть сюди.</verse>
				<verse number="2"></verse>
				<verse number="3">А якщо хтось запитає вас: „Для чого ви відв’язуєте його?” — то ви мусите відповісти: „Віслючок потрібен Господу, але Він незабаром пришле його сюди”».</verse>
				<verse number="4">Отож учні пішли до села й, знайшовши віслючка, припнутого до дверей на вулиці, відв’язали його.</verse>
				<verse number="5">Дехто з людей, які стояли там, запитали їх: «Що ви робите? Навіщо віслючка відв’язуєте?»</verse>
				<verse number="6">Та учні відповіли, як Ісус їх навчив, тож люди дозволили їм забрати віслючка.</verse>
				<verse number="7">Привівши віслючка до Ісуса, вони поклали на нього свій одяг, а Ісус сів на нього верхи.</verse>
				<verse number="8">Багато хто з людей стелили на дорозі свій одяг, а інші — зелене віття, зрізане в лузі.</verse>
				<verse number="9">Люди в натовпі, які йшли попереду й позаду Нього, вигукували: «Осанна! Благословенний Той, Хто приходить в ім’я Господнє!</verse>
				<verse number="10">Благословенне царство батька нашого Давида! Осанна Небесам Всевишнім!»</verse>
				<verse number="11">Увійшовши до Єрусалиму, Ісус ступив у Храм і оглянув усе навколо. Але оскільки було вже пізно, Він вирушив із дванадцятьма апостолами до Віфанії.</verse>
				<verse number="12">Наступного дня, коли Ісус вирушав з Віфанії, Він дуже зголоднів.</verse>
				<verse number="13">Побачивши ряснолисте фіґове дерево, Він підійшов подивитися, чи не знайдеться на ньому плодів. Та наблизившись, Ісус не побачив на дереві нічого, крім самого листя, оскільки була не та пора, коли родить фіґове дерево.</verse>
				<verse number="14">Тоді ж Ісус промовив до дерева: «Нехай же повік більше ніхто не їсть плодів твоїх!» Та учні Його те чули.</verse>
				<verse number="15">У Єрусалимі Ісус зайшов у двір Храму, і почав виганяти звідти усіх, хто щось там продавав або купував. Він перевертав столи мінял та лави тих, хто продавав голубів.</verse>
				<verse number="16">І не дозволяв нікому нічого проносити через Храм.</verse>
				<verse number="17">Потім Ісус почав навчати людей, промовляючи: «У Святому Писанні сказано: „Мій Храм буде домом молитви для всіх народів”, а ви перетворили його на розбійницьке кубло!»</verse>
				<verse number="18">Головні священики та книжники почули те й почали обмірковувати, як убити Ісуса, бо боялися Його, адже весь народ був вражений Його наукою.</verse>
				<verse number="19">Як настав вечір, Ісус і Його учні подалися з міста.</verse>
				<verse number="20">Вранці, йдучи повз фіґове дерево, учні побачили, що воно геть висохло від самого кореня.</verse>
				<verse number="21">Петро згадав про дерево і сказав Ісусу: «Вчителю, поглянь! Те дерево, що Ти прокляв, геть усохло».</verse>
				<verse number="22">Ісус відповів на те: «Майте віру в Бога.</verse>
				<verse number="23">Істинно кажу вам: якщо скажете цій горі: „Зруш з місця і впади в море!” І якщо матимете ви віру і не сумніватиметесь, то воно неодмінно збудеться.</verse>
				<verse number="24">Ось чому Я й кажу вам: чого б не просили ви у молитві, вірте, що ви все це вже одержали, й тоді усе це стане вашим.</verse>
				<verse number="25">Коли молитеся, прощайте тим, проти кого щось погане маєте, щоб і Отець ваш на Небесах міг простити вам гріхи ваші.</verse>
				<verse number="26">[ Але якщо ви не прощаєте, то й Отець Небесний не простить вам гріхів ваших». ]</verse>
				<verse number="27">27-28 Повернувшись знову до Єрусалиму, Ісус прийшов до двору Храма. До Нього підійшли головні священики, книжники й старійшини і запитали: «Скажи нам, чиєю владою Ти все це робиш? Хто дав Тобі владу таку?»</verse>
				<verse number="28"></verse>
				<verse number="29">У відповідь Ісус сказав: «Я також хочу поставити вам запитання, і якщо ви дасте Мені відповідь, тоді й Я скажу вам, чиєю владою Я все це роблю.</verse>
				<verse number="30">Іоанове хрещення прийшло від Господа чи від людей? Відповідайте ж Мені».</verse>
				<verse number="31">Юдейські лідери почали радитися поміж собою, що відповісти, міркуючи: «Якщо ми скажемо: „Від Господа” — то Він спитає: „Чому ж тоді ви не повірили Іоану?”</verse>
				<verse number="32">А якщо скажемо: „Від людей” — то народ розгнівається на нас». (Вони боялися людей, адже народ вважав, що Іоан був справді пророком).</verse>
				<verse number="33">Тож вони відповіли Ісусові: «Ми не знаємо, звідки прийшло Іоанове хрещення». Тоді Ісус мовив до них: «Отож і Я вам не скажу, чиєю владою Я це все роблю».</verse>
			</chapter>
			<chapter number="12">
				<verse number="1">Ісус, навчаючи народ, розповів таку притчу: «Один чоловік посадив виноградник. Навколо нього поставив огорожу, викопав яму для чавильні й звів башту. Потім здав виноградник в оренду та й поїхав собі мандрувати.</verse>
				<verse number="2">Як настала пора, він послав слугу до виноградарів, щоб одержати свою частку врожаю.</verse>
				<verse number="3">Але орендарі схопили його, побили й відіслали ні з чим.</verse>
				<verse number="4">Тоді господар послав іншого слугу, але виноградарі тому розбили голову й безсоромно з нього познущалися.</verse>
				<verse number="5">Господар послав третього, але цього орендарі вбили. Знову й знову він посилав слуг, а виноградарі кого з них били, а кого й убивали.</verse>
				<verse number="6">З ним лишився тільки улюблений син його. Тож зрештою господар послав сина свого, міркуючи: „Вони неодмінно поважатимуть сина мого!”</verse>
				<verse number="7">Але ж орендарі сказали одне одному: „Це спадкоємець! Давайте вб’ємо його, то й спадщина буде наша!”</verse>
				<verse number="8">Тож вони схопили сина господаря, викинули його з виноградника і вбили.</verse>
				<verse number="9">То що тепер власникові виноградника діяти з ними? Він піде та вб’є тих орендарів, а виноградник здасть в оренду іншим.</verse>
				<verse number="10">Хіба не читали ви у Святому Писанні: „Той камінь, що будівельники відкинули, став наріжним каменем.</verse>
				<verse number="11">Так Господь зробив, та дивовижно це для нас”».</verse>
				<verse number="12">Почувши цю притчу, головні священики й книжники зрозуміли, що Ісус говорить саме про них, та почали вигадувати, як би схопити Його, але побоялися народу. Тож вони залишили Ісуса та й пішли собі геть.</verse>
				<verse number="13">Згодом, юдейські лідери підіслали до Ісуса декого з фарисеїв та іродіанців, аби зловити Його на слові.</verse>
				<verse number="14">Ті підійшли до Ісуса й сказали: «Вчителю, ми знаємо, що Ти — чоловік чесний, і не зважаєш на те, хто і що про Тебе подумає, бо не дивишся на чин та звання людей. Ти правдиво наставляєш на шлях Божий. Тож скажи нам, чи справедливо сплачувати податки цезареві, чи ні? Мусимо ми платити їх, чи ні?»</verse>
				<verse number="15">Їхні підступні наміри були відомі Ісусові, тож Він на те відповів: «Навіщо ви перевіряєте Мене, аби зловити Мене на слові? Принесіть динар, щоб Я міг подивитися на нього».</verse>
				<verse number="16">Коли вони принесли динар, Ісус запитав: «Хто тут зображений й чиє ім’я викарбоване на монеті?» Вони відповіли: «Цезареве».</verse>
				<verse number="17">Тоді Ісус і каже: «Тож віддайте цезарю цезареве, а Богу — Боже». Почувши таку відповідь, вивідники були вражені.</verse>
				<verse number="18">Згодом, декілька саддукеїв (вони стверджують, буцімто ніякого воскресіння з мертвих не буде взагалі) прийшли до Ісуса й спитали Його:</verse>
				<verse number="19">«Вчителю, Мойсей заповів нам: „Якщо чоловік помре бездітний, то його брат мусить взяти шлюб з жінкою померлого і народити з нею дітей, аби продовжити рід свого брата”.</verse>
				<verse number="20">От було собі семеро братів. Перший одружився і скоро помер, не залишивши дітей.</verse>
				<verse number="21">Тож другий брат узяв шлюб із тією жінкою та також помер бездітним. Те ж саме трапилося й з третім братом.</verse>
				<verse number="22">Усі семеро мали шлюб з тією жінкою, але всі вони померли, не залишивши дітей. Останньою померла жінка.</verse>
				<verse number="23">Отже, в майбутньому житті, після воскресіння з мертвих, чиєю дружиною вона буде, адже всі семеро мали шлюб з тією жінкою?»</verse>
				<verse number="24">Ісус відповів їм: «Звісно, причиною вашої помилки є те, що ви не знаєте ні Святого Писання, ані сили Божої.</verse>
				<verse number="25">Адже, коли люди повстануть із мертвих, вони не одружуватимуться, ані заміж виходитимуть. Вони будуть подібні до Ангелів Небесних.</verse>
				<verse number="26">А щодо воскресіння з мертвих, то хіба не читали ви в книзі Мойсеєвій, де йдеться про палаючий кущ? Бог сказав Мойсеєві: „Я — Бог Авраама, Бог Ісаака і Бог Якова”.</verse>
				<verse number="27">Тобто Господь є Богом живих, а не мертвих. Тож усі вони — живі. Саме тому ви, саддукеї, глибоко помиляєтесь».</verse>
				<verse number="28">Один із книжників, наблизившись до Ісуса, слухав, як Він розмоляв з саддукеями, та фарисеями. Побачивши, як добре Ісус відповідав, книжник запитав Його: «Вчителю, яка заповідь Закону є найважливішою?»</verse>
				<verse number="29">Ісус відповів: «Ось найважливіша заповідь: „Слухай, Ізраїлю! Всевишній Господь наш — єдиний Бог.</verse>
				<verse number="30">Тож любіть Господа Бога свого всім серцем, усією душею, всім розумом і силою своєю”.</verse>
				<verse number="31">Друга за важливістю заповідь така: „Любіть ближнього свого, як себе самого”. Немає важливішої заповіді, ніж оці дві».</verse>
				<verse number="32">І книжник погодився: «Добре сказано, Вчителю. Ти маєш слушність, кажучи: Господь Всевишній — єдиний Бог, і немає іншого, крім Нього.</verse>
				<verse number="33">Кожен мусить любити Його всім серцем, усім розумінням і силою своєю, а також любити ближнього свого, як себе самого, — усе те є багато важливішим за всі підношення й пожертви».</verse>
				<verse number="34">Почувши таку мудру відповідь, Ісус сказав книжникові: «Ти недалекий від Царства Божого». І відтоді ніхто не наважувався Ісуса про щось питати.</verse>
				<verse number="35">Навчаючи у Храмі, Ісус говорив: «Чому книжники стверджують, що Христос — Син Давидів?</verse>
				<verse number="36">Адже сам Давид, якого надихнув Дух Святий, казав: „Господь Бог мовив до Господа мого: „Сядь по праву руку від Мене, доки не покладу Я ворогів Твоїх до ніг Твоїх ””.</verse>
				<verse number="37">Тобто сам Давид називав Христа „Господом” своїм. То як же Він може бути Сином Давидовим?» Та величезний натовп слухав Ісуса з задоволенням.</verse>
				<verse number="38">38-39 Ісус продовжував навчати народ, кажучи: «Стережіться книжників: вони люблять походжати в довгому вбранні, виглядаючи важливо. Вони полюбляють, щоб їх шанобливо вітали на базарах, й щоб у них були найповажніші місця в синагогах і найпочесніші місця на бенкетах.</verse>
				<verse number="39"></verse>
				<verse number="40">А самі вони оббирають вдів і виживають їх із їхніх осель, а потім моляться довго напоказ, щоб виглядати щирими. Господь покарає їх найтяжче».</verse>
				<verse number="41">Ісус сів біля жертовної скриньки у Храмі й почав стежити, як люди кладуть гроші до скарбнички. Й чимало багатіїв залишали там значні суми.</verse>
				<verse number="42">Аж ось підійшла бідна вдова й поклала дві дрібні мідні монети.</verse>
				<verse number="43">Тоді Ісус зібрав Своїх учнів і сказав їм: «Істинно кажу вам, що ця бідна вдова пожертвувала більше, ніж усі інші люди.</verse>
				<verse number="44">Адже всі вони давали від лишка свого, а вона, бідна, віддала все, що мала на прожиття».</verse>
			</chapter>
			<chapter number="13">
				<verse number="1">Коли Ісус виходив з подвір’я Храму, один з учнів Його сказав: «Вчителю, поглянь, які дивовижні будівлі, з якого чудового каміння вони збудовані!»</verse>
				<verse number="2">Та Ісус йому відповів: «Ти бачиш ці величні споруди? У майбутньому, каменя на камені тут не залишиться — все буде зруйноване ».</verse>
				<verse number="3">Згодом, коли Ісус знаходився на Оливній горі, навпроти Храму, Петро, Яків, Іоан та Андрій наодинці спитали Його:</verse>
				<verse number="4">«Скажи нам, коли це трапиться? І яке буде знамення того, що все це вже близьке до здійснення?»</verse>
				<verse number="5">У відповідь Ісус мовив до них: «Стережіться, щоб ніхто вас не обдурив.</verse>
				<verse number="6">Бо чимало прийде людей, які користуватимуться іменем Моїм, кажучи: „Я — Той Самий” — і багатьох вони обдурять.</verse>
				<verse number="7">Як почуєте ви відлуння близьких боїв, та дізнаєтеся про віддаленні битви, не лякайтеся; це неодмінно має статися, але це ще не кінець.</verse>
				<verse number="8">Народ повстане проти народу, а царство — проти царства. Прийде голод, й землетруси траплятимуться в різних кінцях світу. Та все це буде лише початком мук і страждань, то лише перші перейми, на зразок тих, що жінка має під час пологів».</verse>
				<verse number="9">«Стережіться за самих себе! За те, що ви йшли за Мною, люди арештовуватимуть вас й кидатимуть до суддів, битимуть у синагогах. Вас поведуть до царів та правителів через ім’я Моє, але ж все це дасть вам можливість свідчити про Мене.</verse>
				<verse number="10">Але сперше Добру Звістку треба донести до всіх народів.</verse>
				<verse number="11">Коли ж вас заарештують і поведуть до суду, не варто наперед турбуватися про те, що і як казати. Бог дасть вам, що сказати у той час, бо то говоритимете не ви, а Дух Святий промовлятиме вашими устами.</verse>
				<verse number="12">Брат видасть брата на смерть, а батьки віддадуть дітей своїх. Діти повстануть проти батьків своїх і віддадуть їх на смерть.</verse>
				<verse number="13">І ненавидітимуть вас усі за те, що ви йшли за Мною, але той, хто витерпить усе до кінця, врятується.</verse>
				<verse number="14">Коли ви побачите „гидоту спустошення”, що запанує там, де бути їй не слід (читач має зрозуміти, про що йдеться), ті, хто лишатимуться в Юдеї на той час, змушені будуть рятувати життя, тікаючи в гори.</verse>
				<verse number="15">15-16 Вони мусять тікати не гаячи часу: хто сидітиме на даху своєї оселі, не повинен спускатися по свої пожитки, а хто працюватиме в полі, тому не слід забігати додому по вбрання своє.</verse>
				<verse number="16"></verse>
				<verse number="17">Найтяжче буде в ті дні вагітним жінкам та матерям із немовлятами на руках!</verse>
				<verse number="18">Моліться, аби хоч не взимку те трапилося,</verse>
				<verse number="19">бо то буде такий жах, якого світ не бачив від самого свого початку, коли Бог створив його. Та у всі прийдешні часи ніколи більше такого не буде.</verse>
				<verse number="20">І якби не Божа воля скоротити ті жахливі дні, то жоден не врятувався б. Господь скоротив дні ті тільки заради обранців Своїх.</verse>
				<verse number="21">І якщо у ті дні хтось скаже вам: „Дивіться! Ось Христос!” — або — „Ось Він!” Не вірте тому.</verse>
				<verse number="22">Бо чимало лжехристів та лжепророків з’явиться тоді. Вони показуватимуть знамення й творитимуть дива, намагаючись обдурити обраних Господом, якщо це можливо.</verse>
				<verse number="23">То ж стережіться! Я попередив вас заздалегідь.</verse>
				<verse number="24">В ті дні, після часу лиха, сонце затьмариться, і місяць перестане світити,</verse>
				<verse number="25"> зірки впадуть з небес, а всі небесні тіла зміняться.</verse>
				<verse number="26">І тоді народи побачать Сина Людського, Який йтиме у хмарах, з великою силою та Славою.</verse>
				<verse number="27">І пошле Він Ангелів Своїх, аби зібрали вони всіх обраних людей з усіх кінців світу.</verse>
				<verse number="28">Навчіться мудрості слухаючи притчу про фіґове дерево: як тільки на ньому з’являється тендітне гілля й розбруньковується молоде листя, ви знаєте, що літо вже близько.</verse>
				<verse number="29">Так само й ви, коли побачите всі ці події, про які Я що вам щойно казав, знайте: час настає, він уже на порозі.</verse>
				<verse number="30">Істинно кажу вам: усе це станеться ще за життя цього покоління.</verse>
				<verse number="31">Навіть якщо небо і земля знищені будуть, слова Мої не зникнуть ніколи».</verse>
				<verse number="32">«Коли той день і та година настануть, про те невідомо нікому: ні Ангелам Небесним, ані Синові, — лише один Отець знає.</verse>
				<verse number="33">Пильнуйте! Будьте насторожі! Бо вам не відомо, коли час настане.</verse>
				<verse number="34">Все це подібно чоловікові, який вирушає в мандрівку і залишає слугам доручення: кожному в залежності від його обов’язків, а воротареві наказує пильнувати.</verse>
				<verse number="35">Так і ви мусите пильнувати, оскільки не знаєте, коли господар маєтку повернеться: увечері, опівночі, з першими півнями чи вранці.</verse>
				<verse number="36">Якщо він з’явиться зненацька, не дайте йому знайти вас сонним.</verse>
				<verse number="37">Тож що кажу вам, те й усім кажу: „Будьте напоготові!”»</verse>
			</chapter>
			<chapter number="14">
				<verse number="1">То було якраз за два дні до Пасхи та свята Прісних Хлібів. Головні священики та книжники все шукали спосіб, як би обманом і таємно від народу, схопити та вбити Ісуса.</verse>
				<verse number="2">Вони говорили між собою: «Тільки це не можна робити на свята, бо народ може збунтуватись».</verse>
				<verse number="3">Коли Ісус був у Віфанії та сидів за столом у домі Симона прокаженого, до Нього підійшла жінка з алебастровим глечиком, наповненим надзвичайно дорогими пахощами з нарду. Вона відкрила посудину й почала лити олію Ісусові на голову.</verse>
				<verse number="4">Побачивши це, деякі з учнів дуже розсердилися й загомоніли поміж собою: «Навіщо таке марнотратство?</verse>
				<verse number="5">Це мирро можна було б дорого продати. Це принесло б більше трьохсот динарів, які можна було б роздати бідним». Учні продовжували докоряти їй, кажучи, що негідне вдіяла вона.</verse>
				<verse number="6">Та Ісус сказав: «Облиште її. Навіщо ви докоряєте цій жінці? Вона зробила добре діло для Мене.</verse>
				<verse number="7">Адже бідні завжди будуть з вами, то й допомагати їм ви зможете, коли схочете, а Я — ні.</verse>
				<verse number="8">Вона зробила, що змогла. Помазавши мирром тіло Моє, вона приготувала Мене до похорону.</verse>
				<verse number="9">Істинно кажу вам: відтепер хоч би де проповідувалась у світі Євангелія, люди завжди будуть згадувати про те, що зробила ця жінка».</verse>
				<verse number="10">Один з дванадцятьох апостолів, який звався Юдою Іскаріотом, прийшов до головних священиків і почав говорити з ними про те, як він може допомогти їм зарештувати Ісуса.</verse>
				<verse number="11">Ті дуже зраділи, почувши його, й пообіцяли добре заплатити йому за це. Тож Юда почав шукати слушної нагоди, аби видати їм Ісуса.</verse>
				<verse number="12">Першого дня свята Прісних Хлібів, коли за звичаєм належало приносити в жертву Пасхальне ягня, Ісусові учні запитали Його: «Де б Ти хотів, щоб ми приготували Тобі Пасхальну вечерю?»</verse>
				<verse number="13">13-14 Ісус послав двох Своїх учнів, сказавши: «Ідіть у місто, там ви зустрінете чоловіка, який нестиме глечик з водою. Ідіть за ним до тієї оселі, куди він зайде, та скажіть господареві цього дому, що Вчитель питає: „Де кімната для гостей, в котрій Я їстиму Пасхальну вечерю зі Своїми учнями?”</verse>
				<verse number="14"></verse>
				<verse number="15">Та той чоловік приведе вас у велику вмебльовану кімнату нагорі. Там і приготуйте нам усе для вечері».</verse>
				<verse number="16">Отож учні пішли до міста, і все сталося так, як Він казав їм. Там вони і приготували Пасхальну вечерю.</verse>
				<verse number="17">Коли настав вечір, Ісус із дванадцятьма апостолами прийшов до тієї оселі.</verse>
				<verse number="18">І коли вони їли за столом, Ісус сказав: «Істинно кажу вам: один із вас, хто тут зараз їсть зі Мною, зрадить Мене».</verse>
				<verse number="19">Всі учні дуже засмутилися й почали питати Його: «Напевне, це не я?»</verse>
				<verse number="20">Ісус відказав їм: «Так, це один із вас. Той, хто опустив хліб в чашу разом зі Мною і зрадить Мене.</verse>
				<verse number="21">Син Людський прийме страждання, як і було написано про Нього в Святому Писанні. Та горе тому, хто видасть Сина Людського на смерть! Краще б йому було зовсім не народжуватися».</verse>
				<verse number="22">За вечерею Ісус узяв хлібину, та, віддавши дяку Господу, благословив її. Після того Він розломив хліб і роздав Своїм учням зі словами: «Візьміть хліб цей і їжте його. Це тіло Моє».</verse>
				<verse number="23">Потім узяв Він чашу й подякувавши Богові, подав цю чашу учням Своїм, і всі пили з неї.</verse>
				<verse number="24">І сказав Ісус: «Це кров Моя, що засновує Новий Заповіт Божий для людей Його і що проллється на користь багатьох народів.</verse>
				<verse number="25">Істинно кажу вам, що Я не питиму більш від плоду лози виноградної аж до того дня, коли питиму молоде вино в Царстві Божому».</verse>
				<verse number="26">І заспівавши хвальну пісню Богові, вони вирушили на Оливну гору.</verse>
				<verse number="27">Тоді Ісус сказав учням Своїм: «Усі ви втратите віру свою. Кажу так, бо написано у Святому Писанні: „Як ударю пастуха, то й вівці порозбігаються”.</verse>
				<verse number="28">Але коли Я воскресну з мертвих, то піду до Ґалилеї та дістануся того міста раніше за вас».</verse>
				<verse number="29">Але ж Петро відповів: «Навіть якщо всі втратять віру в Тебе, я ніколи не втрачу!»</verse>
				<verse number="30">Тоді Ісус мовив йому: «Істинно кажу тобі: цієї ж ночі, ще до того, як двічі проспіває півень, ти тричі зречешся Мене ».</verse>
				<verse number="31">Та Петро й далі вперто наполягав: «Навіть якщо я маю вмерти разом з Тобою, я ніколи не зречуся». І всі інші учні мовили те ж саме.</verse>
				<verse number="32">Ісус та Його учні прийшли до місцевосці, що називалася Ґефсиманією. І сказав Він учням Своїм: «Посидьте тут, поки Я помолюся».</verse>
				<verse number="33">Він узяв з собою Петра, Якова та Іоана. Ісус почав тужити й журитися,</verse>
				<verse number="34">говорячи учням Своїм: «Душа Моя переповнена смертельної скорботи. Зостаньтесь тут і пильнуйте».</verse>
				<verse number="35">І відійшовши трохи подалі, Він упав долілиць і почав молитися, щоб, якщо це можливо, обминула Його лиха година.</verse>
				<verse number="36">І молив Він: « Авва, Отче, все підвладне тобі. Хай обмине Мене ця чаша страждань. Але хай збудеться не те, чого Я хочу, а те, чого Ти бажаєш».</verse>
				<verse number="37">Повернувшись до Своїх учнів, Ісус побачив, що вони сплять. І звернувся тоді Ісус до Петра: «Симоне, чому ти спиш? Хіба ж не міг ти лише однієї години не спати?</verse>
				<verse number="38">Не спіть і моліться, щоб не піддатися спокусам, бо дух ваш прагне, а тіло — немічне».</verse>
				<verse number="39">І знову відійшов Він і молився про те ж саме.</verse>
				<verse number="40">Коли Ісус повернувся до учнів, то знову побачив, що вони сплять, бо повіки їхні поважчали. Знічені, вони не знали, що й сказати.</verse>
				<verse number="41">І підійшов Він утретє й сказав їм: «Ви все ще спите та відпочиваєте? Досить. Час настав, коли Сина Людського віддадуть до рук грішників.</verse>
				<verse number="42">Вставайте! Ходімо! Дивіться, ось зрадник Мій наближається!»</verse>
				<verse number="43">Поки Ісус це казав, з’явився Юда, один з дванадцятьох апостолів, а з ним разом і великий натовп з мечами та палицями. Цих людей послали головні священики, книжники та старійшини.</verse>
				<verse number="44">Юда пообіцяв подати їм знак, кажучи: «Той, кого я поцілую, і є Ісус. Заарештуйте Його і візьміть під варту».</verse>
				<verse number="45">Тож він підійшов до Ісуса й, сказавши: «Вчителю» — поцілував Його.</verse>
				<verse number="46">Тоді деякі чоловіки з натовпу схопили Ісуса і взяли Його під варту.</verse>
				<verse number="47">Один із тих, хто стояв поруч із Ним, вихопив свого меча і, вдаривши слугу первосвященика, відтяв йому вухо.</verse>
				<verse number="48">Тоді Ісус звернувся до натовпу зі словами: «Ви прийшли, щоб схопити Мене, як розбійника, з мечами та палицями.</verse>
				<verse number="49">Я ж щодня був з вами у Храмі, навчаючи людей, та ви не заарештували Мене. Однак все це сталося, щоб збулося все, що було написане у Святому Писанні».</verse>
				<verse number="50">Тоді всі учні залишили Його і повтікали геть.</verse>
				<verse number="51">51-52 Серед Ісусових послідовників був один юнак, одягнений у лляну ряднину на голе тіло. Його також намагалися схопити, але він кинув ту ряднину і втік голий.</verse>
				<verse number="52"></verse>
				<verse number="53">Ті люди, які схопили Ісуса, відвели Його до хати первосвященика, у якого зібралися головні священики, старійшини та книжники.</verse>
				<verse number="54">А Петро, тримаючись віддалік, йшов за Ісусом аж до самого помешкання первосвященика Каяфи. Увійшовши до подвір’я, Петро сів там разом із охоронцями, гріючись біля багаття.</verse>
				<verse number="55">Головні священики й весь Синедріон намагалися вишукати свідчення проти Ісуса, щоб засудити Його на смерть, але нічого знайти не могли.</verse>
				<verse number="56">Хоча і багато людей лжесвідчили проти Нього, але всі ті свідчення не збігалися одне з одним.</verse>
				<verse number="57">Деякі з присутніх вставали й зводили наклепи на Ісуса, кажучи:</verse>
				<verse number="58">«Ми самі чули, як Він говорив: „Я зруйную цей Храм рукотворний і за три дні відбудую інший, нерукотворний” ».</verse>
				<verse number="59">Але й в цьому їхні свідчення не узгоджувалися одне з другим.</verse>
				<verse number="60">Тоді первосвященик встав перед присутніми і запитав Ісуса: «Чому Ти не відповідаєш? Скажи нам, чи є правдою всі оті звинувачення, що ці люди свідчать проти Тебе?»</verse>
				<verse number="61">Та Ісус мовчав, і нічого не відповів. Тоді первосвященик знову запитав Його: «Ти Христос, Син Благословенного Бога?»</verse>
				<verse number="62">Ісус відповів: «Так, Я — Син Господа Всевишнього! Та в майбутньому, побачите ви Сина Людського, Який сидітиме праворуч від Всемогутнього Бога. І наближатиметься Він в хмарах небесних».</verse>
				<verse number="63">Почувши це, первосвященик у гніві роздер на собі одяг і сказав: «Він зневажає Бога! Ніяких свідчень нам більше не треба!</verse>
				<verse number="64">Ви всі чули, як Він ганьбить Всевишнього. Що скажете на це?» І всі вони визначили, що Ісус винен і заслуговує на смерть.</verse>
				<verse number="65">Деякі з людей почали плювати на Нього; вони затулили Ісусу очі й били Його кулаками, кажучи: «Доведи ж нам що Ти пророк, назви того із нас, хто вдарив Тебе!» Тоді охоронці відвели Ісуса осторонь й почали бити Його.</verse>
				<verse number="66">66-67 Як раз у той час, коли Петро був на подвір’ї, туди прийшла одна зі служниць первосвященика. Побачивши Петра, який грівся біля вогнища, вона пильно подивилася на нього й сказала: «Ти також був з Ісусом, Тим, що з Назарету».</verse>
				<verse number="67"></verse>
				<verse number="68">Та Петро заперечив, сказавши: «Я не знаю і не розумію, про що ти говориш!» Сказавши це, він подався до виходу з подвір’я, та тієї ж миті проспівав півень.</verse>
				<verse number="69">Але та дівчина-служниця, яка побачила його, знову почала говорити всім, хто там стояв: «Цей чоловік — один із учнів Христових!»</verse>
				<verse number="70">І знову Петро заперечив цьому. Але негайно люди, які стояли осторонь, сказали Петрові: «Безперечно, ти один із них, адже ти також з Ґалилеї».</verse>
				<verse number="71">Петро почав божитися та присягатися: «Клянуся Господом Всевишнім, Я не знаю Цього Чоловіка, про Якого ви говорите!»</verse>
				<verse number="72">І тієї ж миті вдруге проспівав півень. І згадав Петро, про що Ісус казав йому: «Ти тричі зречешся Мене ще до того, як двічі проспіває півень». І він гірко заридав.</verse>
			</chapter>
			<chapter number="15">
				<verse number="1">Вранці наступного дня головні священики разом зі старійшинами, книжниками й з усім Синедріоном надумали, що робити з Ісусом. Вони зв’язали Його й повели до прокуратора, щоб передати Ісуса до рук Пилата.</verse>
				<verse number="2">І запитав Пилат Ісуса: «Ти — Цар Юдейський?» На що Ісус відповів: «Так, це Я. Але ж ти сам це сказав».</verse>
				<verse number="3">А головні священики почали звинувачувати Ісуса в багатьох злочинах.</verse>
				<verse number="4">І знову Пилат запитав Його: «Хіба ж Ти не чуєш усі ці звинувачення проти Себе? Чому ж Ти не відповідаєш?»</verse>
				<verse number="5">Але Ісус і слова не відповів на жодне із звинувачень. І це дуже здивувало Пилата.</verse>
				<verse number="6">Кожного року, під час Пасхи, Пилат за звичаєм відпускав на волю одного з приречених злочинців, за якого просив народ.</verse>
				<verse number="7">У той час, серед ув’язнених злочинців був чоловік на ім’я Варавва, який, разом з іншими бунтівниками, був винний у вбивствах.</verse>
				<verse number="8">Як завжди, прийшли люди до Пилата й просили звільнити одного з в’язнів, як він, зазвичай, робив для них.</verse>
				<verse number="9">І запитав їх Пилат: «Чи хочете ви, щоб я відпустив для вас Царя Юдейського?»</verse>
				<verse number="10">Пилат знав, що головні священики віддали Ісуса прокуратору, тільки тому, що заздрили Йому.</verse>
				<verse number="11">Але головні священики умовили натовп просити Пилата відпустити Варавву замість Ісуса.</verse>
				<verse number="12">Та Пилат знову звернувся до них: «Що ж мені робити з тим Чоловіком, Якого ви називаєте Царем Юдейським?»</verse>
				<verse number="13">У відповідь натовп загукав: «Розіп’яти Його!»</verse>
				<verse number="14">«За що? — запитав Пилат. — Який на Ньому злочин?» Тоді всі ще дужче загорлали: «Нехай Його розіпнуть на хресті!»</verse>
				<verse number="15">Пилат хотів догодити юрбі то й відпустив Варавву, а Ісуса наказав побити батогами, та опісля віддав Його на розп’яття.</verse>
				<verse number="16">Пилатові воїни відвели Ісуса до палацу, де був правитель (преторії), і там зібрався цілий відділ солдат.</verse>
				<verse number="17">Вони наділи на Ісуса багряницю, а на голову Йому сплели терновий вінок.</verse>
				<verse number="18">І почали вони вітати Ісуса: «Вітаємо Тебе, Царю Юдейський!»</verse>
				<verse number="19">І били Його ціпком по голові, й плювали на Нього. При тому солдати падали на коліна, глузливо вклоняючись Ісусові як цареві.</verse>
				<verse number="20">А як скінчили вони знущатися й насміхатися з Ісуса, то зняли з Нього багряницю й, вбраши Ісуса у Його власний одяг, повели на розп’яття.</verse>
				<verse number="21">Саме у той час, по дорозі до міста, повертаючись з поля, йшов Симон киринеянин (він був батьком Олександра і Руфа). Тож воїни примусили його нести хрест, що призначався для Ісуса.</verse>
				<verse number="22">Коли ж вони прийшли до місця, що називалося Ґолґофа (це означає «Лобне місце»),</verse>
				<verse number="23">то дали Ісусові випити вина, змішаного з мирром, та Він не став його пити.</verse>
				<verse number="24">Розіп’явши Ісуса, воїни, кидаючи жереб, поділили між собою Його вбрання, кому що дістанеться.</verse>
				<verse number="25">Була дев’ята година ранку, коли розіп’яли Ісуса.</verse>
				<verse number="26">На хресті, над головою Ісуса, солдати прибили дощечку, на якій було написане офіційне звинувачення: «ЦАР ЮДЕЙСЬКИЙ».</verse>
				<verse number="27">Разом із Ісусом були розіп’яті ще двоє злочинців: один праворуч, а другий ліворуч від Нього.</verse>
				<verse number="28">[І збулося сказане у Святому Писанні: «Його тримали між злочинців».]</verse>
				<verse number="29">Проходячи повз, люди ображали Ісуса й, хитаючи головами, промовляли: «Ти ж нахвалявся геть зруйнувати Храм і вібудувати знов його за три дні.</verse>
				<verse number="30">Тож зійди з хреста і врятуй хоча б Себе Самого!»</verse>
				<verse number="31">Головні священики й книжники також насміхалися з Ісуса, кажучи: «Він рятував інших, а Себе Самого врятувати не може!</verse>
				<verse number="32">Якщо Він насправді є Христос, Цар ізраїльський, то нехай Він зараз зійде з хреста. Побачивши це, ми пересвідчимося й повіримо в Нього». І навіть двоє злочинців, що були розіп’яті разом з Ісусом, і ті також лихословили проти Нього.</verse>
				<verse number="33">Опівдень темрява настала на всій землі, і було так аж до третьої години.</verse>
				<verse number="34">А о третій Ісус голосно закричав: «Елої, Елої, лама савахтані?» Що в перекладі означає: «Боже Мій, Боже Мій, навіщо Ти Мене покинув?»</verse>
				<verse number="35">Деякі з людей, які стояли поруч, почули це й заговорили між собою: «Послухайте, Він кличе Іллю ».</verse>
				<verse number="36">Один чоловік побіг, намочив губку оцтом і, настромивши її на тростину, дав Ісусові напитися. А потім і каже: «Заждіть! Зараз побачимо, чи прийде Ілля та зніме Його з хреста».</verse>
				<verse number="37">Після того Ісус голосно скрикнув і помер.</verse>
				<verse number="38">Тієї ж миті завіса в Храмі розірвалася навпіл: від верху й до самого низу.</verse>
				<verse number="39">Коли центуріон, який стояв поблизу, побачив, що трапилося коли Ісус помер, то промовив: «Цей Чоловік справді був Сином Божим!»</verse>
				<verse number="40">Кілька жінок спостерігали здалеку за всім, що трапилося. Серед них були Марія Маґдалена, Марія, мати Якова молодшого та Йосипа, і Саломія.</verse>
				<verse number="41">Вони супроводжували Ісуса в Ґалилеї й піклувалися про Нього. Було там також і багато інших жінок, які прийшли за Ним до Єрусалиму.</verse>
				<verse number="42">42-43 Настав вечір. І оскільки це був день приготувань (день перед суботою), то Йосип з Ариматеї, сповнений хоробрості, пішов до Пилата й попросив віддати йому тіло Ісусове. Він був поважним членом ради юдейської, який також чекав на прихід Царства Господнього.</verse>
				<verse number="43"></verse>
				<verse number="44">Коли Пилат дізнався про смерть Ісуса, він був дуже здивований, що це трапилося так скоро, тож він покликав центуріона й запитав його, чи це було дійсно правдою.</verse>
				<verse number="45">Вислухавши доповідь центуріона, він звелів віддати тіло Ісусове Йосипові.</verse>
				<verse number="46">Йосип придбав лляне полотно й, знявши тіло Ісусове з хреста, загорнув Його в полотно й поклав до гробниці, що була висічена у скелі. Потім він прикотив величезний камінь і затулив ним вхід до склепу.</verse>
				<verse number="47">Марія Маґдалена та Марія, Йосипова мати, бачили, де було поховано Ісуса.</verse>
			</chapter>
			<chapter number="16">
				<verse number="1">Коли минула субота, Марія Маґдалена, Марія, мати Якова, й Саломія придбали пахощів, аби намастити тіло Ісусове.</verse>
				<verse number="2">Рано-вранці, тільки-но зійшло сонце, в перший день тижня, вони прийшли до гробниці, де було поховано Ісуса.</verse>
				<verse number="3">І сказали жінки одна одній: «Хто ж нам відкотить від входу той величезний камінь?»</verse>
				<verse number="4">Коли вони наблизившись до склепу, то помітили, що той величезний камінь, який затуляв вхід до гробниці, було відкочено вбік.</verse>
				<verse number="5">Ввійшовши до склепу, жінки побачили, що праворуч сидить молодий чоловік, убраний в білу одежину. Тож вони були дуже налякані.</verse>
				<verse number="6">Тоді він мовив до них: «Не бійтеся! Ви шукаєте Ісуса з Назарета, Який був розіп’ятий на хресті. Однак Його тут зараз немає, бо Він воскрес із мертвих! Огляньте те місце, де Він лежав!</verse>
				<verse number="7">Тож йдіть негайно до Його учнів і Петра та й скажіть їм: „Він прийде в Ґалилею раніше за вас. Там ви знайдете Його, як Він вам і обіцяв”».</verse>
				<verse number="8">Тоді жінки вийшли звідти й побігли геть від гробниці, приголомшені й охоплені страхом. І, нажахані, вони нікому нічого не сказали. [Але згодом вони розповіли про все, що наказав Ісус Петру та усім іншим апостолам. Після того Сам Ісус відіслав їх в усі кінці світу, аби донести до людей Святе Послання, яке не згине ніколи — всі люди матимуть спасіння вічне.]</verse>
				<verse number="9">Після Свого воскресіння, рано-вранці першого дня тижня Ісус, насамперед, з’явився Марії Маґдалені, з якої Він вигнав сімох нечистих.</verse>
				<verse number="10">Побачивши Ісуса, Марія одразу ж пішла й розповіла про це Його учням, які тужили й ридали за Ним.</verse>
				<verse number="11">Почувши, що Ісус живий, і що вона бачила Його, учні не повірили їй.</verse>
				<verse number="12">Пізніше Ісус у іншій постаті з’явився двом учням Своїм, коли ті йшли по дорозі поза містом.</verse>
				<verse number="13">Вони повернулися й розповіли про все іншим, але ніхто не повірив і їм.</verse>
				<verse number="14">Згодом Ісус з’явився і одинадцятьом апостолам, коли вони обідали. Ісус почав докоряти їм за їхнє невір’я і впертість, бо не повірили вони тим, хто бачив Його, воскреслого з мертвих.</verse>
				<verse number="15">І промовив Ісус: «Ідіть по всьому світові й проголошуйте Добру Звістку Божу всім створінням Господнім.</verse>
				<verse number="16">Хто повірить і охреститься, той буде спасенний, а хто не матиме віри, той приречений.</verse>
				<verse number="17">17-18 Та, як доказ цього, ті, хто віруватимуть, творитимуть такі чудесні знамення: Моїм ім’ям вони виганятимуть демонів, заговорять невідомими їм раніше мовами, гадюк братимуть голими руками, а якщо вип’ють отруту, вона не візьме їх. Вони покладатимуть руки свої на хворих, і ті зцілюватимуться».</verse>
				<verse number="18"></verse>
				<verse number="19">Отак промовивши, Господь Ісус був вознесений на Небо, і там Він сів по праву руку від Бога.</verse>
				<verse number="20">Апостоли ж вирушили по всьому світу проповідувати Добру Звістку, і Господь допомагав їм. Давши їм владу творити чудесні знамення, Господь підтверджував те, що Слово Його було істинним.</verse>
			</chapter>
		</book>
		<book number="42">
			<chapter number="1">
				<verse number="1">1-4 Через те, що чимало людей бралося складати оповідь про справи, які здійснилися між нами, так само, як нам розповіли їх ті, хто спочатку були очевидцями і хто служив Богу, проголошуючи Його Слово, я також подумав, що це добра справа, оскільки я ретельно вивчив усе від початку, щоб написати для тебе докладну повість, високошановний Теофіле, аби ти міг затямити, що все, чого вчили тебе, — то є істинна правда.</verse>
				<verse number="2"></verse>
				<verse number="3"></verse>
				<verse number="4"></verse>
				<verse number="5">У дні, коли в Юдеї правив цар Ірод, був собі священик на ймення Захарія. Він належав до денної черги Авія. Дружину Захарієву звали Єлизаветою, і була вона з прямих нащадків Ааронових.</verse>
				<verse number="6">Обоє вони були праведні перед Богом, неухильно дотримувалися всіх Божих заповідей і настанов.</verse>
				<verse number="7">Але вони не мали дітей, оскільки Єлизавета була неплідна, та й були вони вже старі.</verse>
				<verse number="8">8-9 Якось, коли була черга Авієвого роду і Захарія саме правив службу Божу, випало йому за жеребом (так водилося серед священиків) іти до Храму Господнього й покадити там.</verse>
				<verse number="9"></verse>
				<verse number="10">Дуже багато людей зібралося біля стін Храму молитися, коли Захарія почав кадити.</verse>
				<verse number="11">І от праворуч від кадильного вівтаря з’явився йому Ангел Господній.</verse>
				<verse number="12">Побачивши Ангела, Захарія стривожився і дуже перелякався.</verse>
				<verse number="13">Та Ангел заговорив до нього: «Не бійся, Захаріє, бо молитва твоя почута, й дружина твоя Єлизавета, народить тобі сина, якого назвеш ти Іоаном.</verse>
				<verse number="14">Він принесе тобі радість і щастя. І багато людей будуть радіти з його народження.</verse>
				<verse number="15">Бо він буде великим у Господа. Лише не мусить він пити вина, ані міцніших напоїв, а від самого народження він буде сповнений Духом Святим.</verse>
				<verse number="16">І він поверне багатьох дітей Ізраїлевих до Господа Бога їхнього.</verse>
				<verse number="17">Він прийде перед Господом, наділений духом і владою пророка Іллі, й знову поверне серця батьків до дітей їхніх, а непокірних настановить на путь мудрості праведних і приготує людей до приходу Господа».</verse>
				<verse number="18">І запитав Захарія Ангела: «Звідки мені знати, що це так? Адже я старий, та й дружина моя вже похилого віку».</verse>
				<verse number="19">У відповідь Ангел сказав: «Мене звати Ґавриїл. Я стою перед Богом. І я посланий говорити з тобою і повідомити цю добру звістку.</verse>
				<verse number="20">Але слухай: ти мовчатимеш і не зможеш говорити, аж доки не настане день, коли це трапиться через те, що не повірив моїм словам. А слова ці неодмінно збудуться в належний час».</verse>
				<verse number="21">Люди біля Храму чекали на Захарію і дивувалися, чому він так довго не виходить.</verse>
				<verse number="22">А коли він вийшов, то не здатен був заговорити до людей, і вони здогадалися, що в Храмі йому було якесь видіння. Захарія пояснював щось жестами, але залишався німим.</verse>
				<verse number="23">Коли закінчився час його служби, він повернувся додому.</verse>
				<verse number="24">Через деякий час його дружина Єлизавета завагітніла й усамітнилася на п’ять місяців.</verse>
				<verse number="25">Вона сказала: «Нарешті Господь допоміг мені. Він добре подбав, аби зняти з мене мою ганьбу перед людьми».</verse>
				<verse number="26">26-27 Коли пішов шостий місяць Єлизаветиної вагітності, Бог послав Ангела Ґавриїла до Ґалилейського міста Назарета, до діви, зарученої з чоловіком на ймення Йосип, з роду Давидового. І звали ту діву Марією.</verse>
				<verse number="27"></verse>
				<verse number="28">Прийшовши до неї, Ангел промовив: «Вітаю тебе, благословенна. Господь з Тобою».</verse>
				<verse number="29">Але вона була дуже збентежена тими словами й думала собі, що б те привітання могло означати.</verse>
				<verse number="30">І Ангел сказав їй: «Не бійся, Маріє. Ти здобула прихильність Божу.</verse>
				<verse number="31">Послухай! Ти завагітнієш і народиш Сина, і назвеш Його Ісусом.</verse>
				<verse number="32">Він матиме велич, і Його називатимуть Сином Всевишнього Бога. І Господь Бог дасть Йому трон Його батька Давида.</verse>
				<verse number="33">Він повік правитиме народом Якова, і Царству Його не буде кінця».</verse>
				<verse number="34">Марія запитала Ангела: «Як же таке може статися, адже я ніколи не була з чоловіком?»</verse>
				<verse number="35">Ангел відповів їй: «Дух Святий зійде на Тебе, і сила Всевишнього Бога огорне Тебе. То ж Святе Дитя, Яке народиться, буде назване Сином Божим.</verse>
				<verse number="36">І ще послухай: „Твоя родичка Єлизавета також вагітна сином, незважаючи на її похилий вік. Це вже шостий місяць її вагітності, а про неї ж казали, що вона неплідна!</verse>
				<verse number="37">Немає нічого неможливого для Бога”».</verse>
				<verse number="38">Марія сказала: «Я слуга Господня, хай буде мені те, що ти сказав». І Ангел полишив її.</verse>
				<verse number="39">Тими днями Марія зібралася й подалася, поспішаючи у гірську околицю, до міста юдейського.</verse>
				<verse number="40">Вона ввійшла в дім Захарії і привітала Єлизавету.</verse>
				<verse number="41">І сталося так, що коли вона почула Маріїне привітання, дитина в утробі її ворухнулась, і Єлизавета сповнилася Святого Духа.</verse>
				<verse number="42">Вона голосно скрикнула і сказала: «Ти найблагословенніша серед жінок, і благословенна та Дитина, Яку ти народиш.</verse>
				<verse number="43">Але за віщо мені така радість, що мати Господа мого завітала до мене?</verse>
				<verse number="44">Бо тільки-но звук того привіту торкнувся вуха мого, як дитина в утробі моїй стрепенулася.</verse>
				<verse number="45">Благословенна ж ти, тому що повірила у те, що збудеться сказане Господом».</verse>
				<verse number="46">І мовила Марія:</verse>
				<verse number="47">«Душа моя Господа звеличує, і дух мій радіє у Бозі, Спасителі моєму,</verse>
				<verse number="48">бо зглянувся Він на смиренну свою рабу, і віднині всі люди зватимуть мене благословенною,</verse>
				<verse number="49">бо Всесильний зробив для мене велике. Ім’я Його — святе.</verse>
				<verse number="50">Із роду в рід дарує Він милість тим, хто шанує Його.</verse>
				<verse number="51">Він явив могутність руки Своєї, усіх хвальків пихатих думкою сердець своїх Він розвіяв.</verse>
				<verse number="52">Правителів могутніх Він скинув з їх престолів, й людей смиренних натомість Він возніс.</verse>
				<verse number="53">Людей голодних Він обдарував добром, і геть прогнав ні з чим людей багатих.</verse>
				<verse number="54">Він допоміг народу Ізраїля, слузі Своєму, згадавши Свою милість,</verse>
				<verse number="55">як обіцяв Він нашим предкам: Авраамові й його нащадкам назавжди».</verse>
				<verse number="56">Марія лишалася у Єлизавети протягом трьох місяців, а потім повернулася додому.</verse>
				<verse number="57">Для Єлизавети прийшов час пологів, і вона народила сина.</verse>
				<verse number="58">Сусіди й родичі почули, що Бог подарував їй велику милість, і раділи разом з нею.</verse>
				<verse number="59">І сталося так, що коли малому сповнилося вісім днів, вони прийшли зробити йому обрізання, й хотіли назвати його Захарією, як і батька.</verse>
				<verse number="60">Але мати хлопчика заперечила: «Ні. Йому належить зватися Іоаном».</verse>
				<verse number="61">Гості їй кажуть: «Але ж нікого в вашому роду так не звали».</verse>
				<verse number="62">Знаками вони почали питати батька, яке ім’я хоче він дати синові.</verse>
				<verse number="63">Захарія попросив табличку й написав на ній: «Його звати Іоан». Усі були здивовані.</verse>
				<verse number="64">Тієї ж миті уста Захарії розімкнулися, язик розв’язався, і він заговорив, славлячи Бога.</verse>
				<verse number="65">І тоді страх охопив сусідів, і по всій гірській країні Юдеї обговорювалися ці справи.</verse>
				<verse number="66">Кожен, хто чув про те, дивувався й замислювався: «Ким буде це дитя?» Бо ж очевидно було, що сила Господня з ним.</verse>
				<verse number="67">А батько його, Захарія, сповнився Духом Святим і прорік:</verse>
				<verse number="68">«Хай буде благословен Господь, Бог Ізраїлю, бо прийшов Він, щоб допомогти народові Своєму і дати йому волю.</verse>
				<verse number="69">І Він прислав нам могутнього Спасителя з дому слуги Свого Давида,</verse>
				<verse number="70">як і обіцяв устами святих пророків, які жили в давнину.</verse>
				<verse number="71">Він обіцяв порятувати нас від ворогів наших і від влади всіх, хто нас ненавидить,</verse>
				<verse number="72"> аби виявити милість нашим предкам і пам’ять про Свій святий Заповіт,</verse>
				<verse number="73">про клятву, яку Він приніс нашому предкові Аврааму:</verse>
				<verse number="74">визволити нас з-під влади ворогів наших і дозволити нам служити Йому без страху,</verse>
				<verse number="75">а лише зі святістю й праведністю перед Ним у всі дні життя нашого.</verse>
				<verse number="76">Ти, дитино, будеш названий „пророком Всевишнього”, оскільки прийдеш перед Господом, аби приготувати шлях Йому</verse>
				<verse number="77">і сказати людям Його, що вони будуть спасенні через відпущення гріхів їхніх.</verse>
				<verse number="78"> Через велике милосердя нашого Бога новий день засяє на нас з висоти,</verse>
				<verse number="79">щоб освітити тих, хто живе під чорною тінню смерті, і щоб направити стопи наші на шлях миру».</verse>
				<verse number="80">Хлопчик ріс і міцнів у дусі. Він лишався в безлюдних місцях, доки не надійде йому час постати перед людьми Ізраїлю.</verse>
			</chapter>
			<chapter number="2">
				<verse number="1">На той час вийшов наказ Августа цезаря провести перепис населення по всій Римській імперії.</verse>
				<verse number="2">То був найперший перепис, й проводився він, коли Кириній був губернатором Сирії.</verse>
				<verse number="3">Усі люди пійшли реєструватися, і кожен пішов до свого рідного міста.</verse>
				<verse number="4">Тож Йосип також вирушив з Назарета Ґалилейського, де він жив, до Юдеї, до Давидового міста, яке зветься Віфлеємом, оскільки він походив з родини Давидових нащадків.</verse>
				<verse number="5">Він узяв з собою Марію, тому що був заручений з нею; у тий час вона вже чекала дитину.</verse>
				<verse number="6">6-7 Так сталося, що поки вони були там, настав строк Марії стати матір’ю, і вона народила свого першого Сина. Сповивши Дитину у полотно, Марія поклала Його в ясла, оскільки в заїжджому дворі вільних місць не було.</verse>
				<verse number="7"></verse>
				<verse number="8">Кілька пастухів тієї місцевості лишилися на ніч у чистім полі стерегти свої отари.</verse>
				<verse number="9">І з’явився їм Ангел Господній, і сяйво Слави Господньої пролилося на них. Страх охопив пастухів.</verse>
				<verse number="10">Та Ангел сказав їм: «Не бійтеся, я приніс вам добру звістку, яка дасть велику радість людям.</verse>
				<verse number="11">Тому що сьогодні в місті Давидовім народився для вас Спаситель — Христос Господь.</verse>
				<verse number="12">І знак вам буде такий: ви знайдете в яслах Дитину, загорнуту у полотно».</verse>
				<verse number="13">Раптом до Ангела приєдналася сила-силенна інших Ангелів, які славили Бога зі словами:</verse>
				<verse number="14">«Слава Господу на Небесах, і хай мир панує на землі між людьми, які Богу милі».</verse>
				<verse number="15">Коли Ангели залишили пастухів і повернулися на Небо, пастухи заговорили між собою: «Ходімо до Віфлеєма й подивимося на те, що там сталось, про що Господь дав нам знати».</verse>
				<verse number="16">Тож вони поспішили й знайшли Марію з Йосипом і Дитиною, Яка лежала в яслах.</verse>
				<verse number="17">Побачивши Немовля, пастухи всім розповіли про звістку, яку вони одержали про цю Дитину.</verse>
				<verse number="18">І розказана ними історія дивувала всіх, хто чув її.</verse>
				<verse number="19">Марія ж, мов скарб, збирала все це й складала в своєму серці.</verse>
				<verse number="20">А пастухи повернулися додому, хвалячи й прославляючи Бога за все те, що вони почули й побачили — точнісінько так, як було їм сказано.</verse>
				<verse number="21">Коли сповнилося вісім днів і настав час робити Хлопчику обрізання, Його нарекли Ісусом. Це було ім’я, яке дав Йому Ангел ще до Його зачаття в материній утробі.</verse>
				<verse number="22">22-24 А як настав час їхнього очищення, згідно з Мойсеєвим Законом, батьки взяли Ісуса до Єрусалиму, щоб явити Його перед Господом, як то написано у Законі Господнім: «кожен хлопчик-первісток мусить бути посвячений Господові», й покласти жертву, як того вимагає Закон Господній: «принести в пожертву пару горлиць або голуб’ят».</verse>
				<verse number="23"></verse>
				<verse number="24"></verse>
				<verse number="25">Мешкав тоді в Єрусалимі чоловік на ймення Симеон. Був він людиною праведною й побожною. Він чекав, коли Господь прийде, та порятує Ізраїль, і Святий Дух був з ним.</verse>
				<verse number="26">То Дух Святий відкрив йому, що він не спізнає смерті, доки не побачить на власні очі Господнього Христа.</verse>
				<verse number="27">27-28 Осяяний Духом, прийшов Симеон у Храм, і коли батьки внесли малого Ісуса, щоб зробити все для Нього згідно з традицією Закону, Симеон узяв Дитину на руки, й благословив Бога мовивши:</verse>
				<verse number="28"></verse>
				<verse number="29">29-32 «Тепер, Господи, відпусти слугу Свого з миром, як обіцяв Ти, оскільки очі мої бачили Твоє Спасіння, Яке Ти приготував перед усіма народами. Він — Світло для прозріння поганам і на славу Твоєму народу ізраїльському».</verse>
				<verse number="30"></verse>
				<verse number="31"></verse>
				<verse number="32"></verse>
				<verse number="33">Батько й мати були вражені тим, що було сказане про їхнього Сина.</verse>
				<verse number="34">34-35 Симеон благословив їх сказавши Марії, Ісусовій матері: «Він призначений багатьох в Ізраїлі піднести або скинути додолу, Він покликаний бути знаменням, яке люди відкинуть, і потаємні думки багатьох людей відкриються, та це буде так боляче тобі, неначе меч пронизає серце твоє».</verse>
				<verse number="35"></verse>
				<verse number="36">36-37 У той самий час пророчиця Анна, дочка Фануїлова з роду Ашера, знаходилася у Храмі. Вона була дуже стара. Сім років прожила вона з чоловіком після одруження, а потім вдовувала аж до вісімдесятичотирирічного віку. Не відлучаючись із Храму, день і ніч вона постом і молитвами служила Господу.</verse>
				<verse number="37"></verse>
				<verse number="38">Анна підійшла до Ісусових батьків саме тоді, коли вони розмовляли з Симеоном. Вона подякувала Богові й розповіла про Ісуса всім, хто чекав визволення Єрусалиму.</verse>
				<verse number="39">Коли Йосип та Марія виконали все, що вимагалося Законом Господнім, вони повернулися до Ґалилеї, у своє рідне місто Назарет.</verse>
				<verse number="40">А Дитя росло, наливалося силою, мудрістю, і Божа благодать була на Ньому.</verse>
				<verse number="41">Щороку батьки Його вирушали до Єрусалиму на свято Пасхи.</verse>
				<verse number="42">Подалися вони, як завжди, й того року, коли Ісусові сповнилося дванадцять.</verse>
				<verse number="43">Як скінчилося свято, батьки верталися додому, а Хлопчик Ісус лишився в Єрусалимі, хоч батьки не знали про те.</verse>
				<verse number="44">Цілий день вони йшли, вважаючи, що Він десь тут, у гурті. Потім почали шукати Його серед своїх родичів та друзів.</verse>
				<verse number="45">І, не знайшовши, повернулися до Єрусалиму, сподіваючись знайти Його там.</verse>
				<verse number="46">І так сталося, що знайшли вони Його аж через три дні у Храмі. Ісус сидів серед учителів, слухав їхню науку й ставив їм запитання.</verse>
				<verse number="47">І всі, хто чули Його, були здивовані Його розумінням та відповідями.</verse>
				<verse number="48">Побачивши Його, батьки були вражені, а Його мати звернулася до Нього: «Дитино, чому Ти зробив з нами таке? Твій батько і я страшенно переживали, розшукуючи Тебе».</verse>
				<verse number="49">А Він відповів: «Чому ви шукали Мене? Чи ви не знали, що Я мушу бути у домі Батька Мого?»</verse>
				<verse number="50">Та вони не зрозуміли цієї відповіді.</verse>
				<verse number="51">Тоді Ісус повернувся із ними до Назарета, і Він слухався їх. Та Його мати зберігала все це в своїм серці.</verse>
				<verse number="52">Тож Ісус зростав мудрістю, статурою та ласкою Божою і людською.</verse>
			</chapter>
			<chapter number="3">
				<verse number="1">1-2 Це було в п’ятнадцятий рік панування цезаря Тиверія, коли Понтій Пилат був намісником в Юдеї, Ірод — тетрархом Ґалилеї, а брат його Пилип — тетрархом земель Ітурейських та Трахонитидських, Лисаній — тетрархом Авіліні, а первосвящениками були Анна та Каяфа. Тоді в пустелі Іоанові, синові Захарієвому, було Слово Боже.</verse>
				<verse number="2"></verse>
				<verse number="3">3-4 Він ходив різними землями довкола Йордану, проповідуючи хрещення як символ покаяння для прощення гріхів, як це написано в книзі пророка Ісаї: «Голос лунає в пустелі: „Готуйте дорогу Господу, зробіть прямим шлях для Нього.</verse>
				<verse number="4"></verse>
				<verse number="5">Кожна долина наповниться. І кожна гора та пригорок знизяться, Криві місцини вирівняються, А дороги вибоїсті стануть гладенькими,</verse>
				<verse number="6">І всі люди побачать Боже спасіння”».</verse>
				<verse number="7">Іоан казав юрбам людей, які виходили, щоб прийняти хрещення від нього: «Виплодки зміїні! Хто попередив вас тікати від гніву Господнього, що наближається?</verse>
				<verse number="8">Хай ваші вчинки покажуть, що ви покаялися. І не треба, виправдовуючись, доводити один одному: „Авраам — наш батько”. Бо кажу вам, що Бог може навіть це каміння перетворити на дітей Авраамових.</verse>
				<verse number="9">Сокиру вже занесено, і кожне дерево, що не дає добрих плодів, буде зрубане й кинуте у вогонь».</verse>
				<verse number="10">І люди вигукували: «То що ж нам робити?»</verse>
				<verse number="11">У відповідь він казав їм: «Кожен, хто має дві одежини, мусить поділитися з тим, у кого немає жодної. І кожен, хто має їжу, мусить зробити те саме».</verse>
				<verse number="12">Прийшли охреститися й деякі збирачі податків. Вони запитали Іоана: «Вчителю, що нам робити?»</verse>
				<verse number="13">А він каже: «Не збирайте грошей більше, ніж звелено вам».</verse>
				<verse number="14">І прийшли воїни до нього й спитали: «А нам що робити?» Їм він також відповів: «Ні з кого не беріть гроші силою чи кривдою, будьте вдоволені платнею своєю».</verse>
				<verse number="15">Люди жили в очікуванні, й в душі всі вони прагнули знати, чи ни є Іоан Христом.</verse>
				<verse number="16">Та на всі їхні запитання Іоан відповідав: «Я хрещу вас водою, але ж незрівнянно Могутніший, ніж я, іде за мною: я не гідний навіть бути рабом, який схиляється, щоб розв’язати ремінці Його сандалій. Він хреститиме вас Духом Святим і вогнем.</verse>
				<verse number="17">Він очистить Свій тік і збере пшеницю до комори, а полову спалить у незгасному вогні».</verse>
				<verse number="18">Так і багатьма іншими словами звертався Іоан до людей, проповідуючи Благовість.</verse>
				<verse number="19">Іоан дорікав тетрархові Іроду за його стосунки з братовою жінкою Іродіадою та й за багато інших лихих вчинків Ірода.</verse>
				<verse number="20">А до всього, Ірод ще й кинув Іоана до в’язниці.</verse>
				<verse number="21">21-22 Коли всі люди хрестилися, й Ісус охрестився та став молитися, раптом розкрилися Небеса і Дух Святий зійшов на Нього в подобі голуба. І голос пролунав з Небес: «Ти Син Мій улюблений, Ти догодив Мені».</verse>
				<verse number="22"></verse>
				<verse number="23">Коли Ісус почав Своє служіння Господу, Йому було близько тридцяти років. Він був Сином (принаймні так вважалося) Йосипа. Йосип був сином Ілії.</verse>
				<verse number="24">Ілія був сином Маттата. Маттат був сином Левія. Левій був сином Мелхія. Мелхій був сином Янная. Яннай був сином Йосипа.</verse>
				<verse number="25">Йосип був сином Маттафія. Маттафій був сином Амоса. Амос був сином Наума. Наум був сином Еслія. Еслій був сином Наґґая.</verse>
				<verse number="26">Наґґай був сином Маата. Маат був сином Маттафія. Маттафій був сином Семеїна. Семеїн був сином Йосеха. Йосех був сином Йоди.</verse>
				<verse number="27">Йода був сином Яннана. Яннан був сином Реси. Реса був сином Зерувавела. Зерувавел був сином Салатиїла. Салатиїл був сином Нерія.</verse>
				<verse number="28">Нерій був сином Мелхія. Мелхій був сином Аддія. Аддій був сином Косама. Косам був сином Елмадама. Елмадам був сином Ера.</verse>
				<verse number="29">Ер був сином Йошуа. Йошуа був сином Еліезера. Еліезер був сином Йорима. Йорим був сином Маттата. Маттат був сином Левія.</verse>
				<verse number="30">Левій був сином Симеона. Симеон був сином Юди. Юда був сином Йосипа. Йосип був сином Йонама. Йонам був сином Еліякима.</verse>
				<verse number="31">Еліяким був сином Мелеї. Мелея був сином Менни. Менна був сином Маттата. Маттат був сином Натана. Натан був сином Давида.</verse>
				<verse number="32">Давид був сином Єссея. Єссей був сином Оведа. Овед був сином Воаза. Воаз був сином Салмона. Салмон був сином Наасона.</verse>
				<verse number="33">Наасон був сином Аммінадава. Аммінадав був сином Рами. Рама був сином Есрома. Есром був сином Переса. Перес був сином Юди.</verse>
				<verse number="34">Юда був сином Якова. Яків був сином Ісаака. Ісаак був сином Авраама. Авраам був сином Тери. Тера був сином Наора.</verse>
				<verse number="35">Наор був сином Серуґа. Серуґ був сином Реу. Реу був сином Пелеґа. Пелеґ був сином Евера. Евер був сином Шелаха.</verse>
				<verse number="36">Шелах був сином Каїнана. Каїнан був сином Арфаксада. Арфаксад був сином Сима. Сим був сином Ноя. Ной був сином Ламеха.</verse>
				<verse number="37">Ламех був сином Мафусаїла. Мафусаїл був сином Еноха. Енох був сином Яреда. Яред був сином Маалалеела. Маалалеел був сином Каїнана.</verse>
				<verse number="38">Каїнан був сином Еноса. Енос був сином Сефа. Сеф був сином Адама. Адам був сином Бога.</verse>
			</chapter>
			<chapter number="4">
				<verse number="1">Сповнений Духа Святого, Ісус залишив береги ріки Йордан, і Дух повів Його до пустелі.</verse>
				<verse number="2">І там протягом сорока днів диявол спокушав Його. Ісус нічого не їв увесь цей час, і коли сорок днів минуло, Він був дуже голодним.</verse>
				<verse number="3">Диявол сказав Йому: «Якщо Ти Син Божий, то накажи цьому каменю перетворитися на хліб».</verse>
				<verse number="4">На те Ісус відповів: «У Святому Писанні сказано: „Не хлібом одним живе людина”».</verse>
				<verse number="5">Тоді диявол підхопив Його й за одну мить показав усі царства світу.</verse>
				<verse number="6">І мовив він: «Я віддам Тобі всю владу й славу цих царств, тому що це було дано мені, і я можу віддати їх тому, кому побажаю.</verse>
				<verse number="7">Тож якщо поклонишся мені, все це буде Твоїм».</verse>
				<verse number="8">У відповідь Ісус промовив: «У Святому Писанні сказано: „Поклоняйся Господу Богу своєму і служи лише Йому”».</verse>
				<verse number="9">Після того диявол переніс Його до Єрусалиму, поставив на найвище місце Храму й сказав: «Якщо Ти Син Божий, кинься додолу,</verse>
				<verse number="10">адже у Святому Писанні сказано: „Він накаже Ангелам Своїм берегти Тебе”.</verse>
				<verse number="11">А також сказано: „Вони понесуть Тебе на руках, щоб не пошкодив Ти ноги Своєї об камінь”».</verse>
				<verse number="12">Ісус відповів йому: «Але у Святому Писанні також говориться й інше: „Не спокушай Господа Бога свого”».</verse>
				<verse number="13">Коли диявол закінчив спокушати Ісуса, він залишив Його до більш сприятливих часів.</verse>
				<verse number="14">Ісус повернувся до Ґалилеї могутній Духом Святим, і чутки про Нього пішли по всіх околицях.</verse>
				<verse number="15">Він навчав по синагогах, і всі люди хвалили Його.</verse>
				<verse number="16">16-17 Потім Ісус подався до Свого рідного міста — Назарета. І в суботу, за Своїм звичаєм, Христос пішов до синагоги. Коли Він підвівся, щоб читати, Йому подали книгу пророка Ісаї. Ісус розкрив книгу і знайшов місце, де було написано:</verse>
				<verse number="17"></verse>
				<verse number="18"> 18-19 «Дух Господа зі Мною, бо Він обрав Мене, аби Я бідному люду приніс Благовість. Він послав Мене проголосити звільнення в’язням й прозріння сліпим, дати волю пригніченим, та проголосити час Милості Господньої».</verse>
				<verse number="19"></verse>
				<verse number="20">Згорнувши книгу, Він віддав її служці й сів. Очі всіх присутніх у синагозі були звернені на Нього.</verse>
				<verse number="21">Тож Він почав говорити: «Сьогодні збулися ці слова зі Святого Писання, поки ви слухали Мене».</verse>
				<verse number="22">І всі добре говорили про Христа, і були вражені чудовими словами, що мовив Він. Вони казали: «Чи ж Він не син Йосипа?»</verse>
				<verse number="23">Ісус сказав їм: «Зрозуміло, ви повторите Мені відомий вислів: „Лікарю, зцілися сам”. Ми чули, що Ти робив у Капернаумі, зроби те саме тут, у Своєму рідному місті».</verse>
				<verse number="24">І Він додав: «Правду кажу вам: пророка не приймають тільки в його рідному місті.</verse>
				<verse number="25">Правду кажу вам: багато вдів було в Ізраїлі в часи Іллі, коли небо зімкнулося на три роки й шість місяців, і великий голод напав на всю землю.</verse>
				<verse number="26">Та Бог не послав Іллю до жодної з них, окрім тієї, яка мешкала в Сарепті Сидонській.</verse>
				<verse number="27">Багато було прокажених в Ізраїлі в часи пророка Єлисея, та жоден з них не був очищений, крім Наамана сиріянина ».</verse>
				<verse number="28">І всі присутні в синагозі були розгнівані, почувши ті слова.</verse>
				<verse number="29">Вони підхопилися й вигнали Ісуса з міста, й відвели Його аж на край гори, на якій стояло їхнє місто, щоби скинути зі скелі.</verse>
				<verse number="30">Але Він пройшов крізь натовп і подався геть.</verse>
				<verse number="31">Ісус прийшов до Ґалилейського міста Капернаума, і наступної суботи навчав людей, котрі зібралися там.</verse>
				<verse number="32">Вони були вражені тією наукою, бо за словом Його відчувалася влада.</verse>
				<verse number="33">Був у синагозі чоловік, одержимий злим духом. Раптом він несамовито закричав:</verse>
				<verse number="34">«Що Тобі треба від нас, Ісусе з Назарета? Ти прийшов, щоб знищити нас? Я знаю, хто Ти! Ти — Божий Святий!»</verse>
				<verse number="35">Ісус суворо наказав йому: «Вгамуйся й вийди з нього!» Тут нечистий кинув чоловіка перед людьми на землю й, не заподіявши ніякої шкоди, вийшов з нього.</verse>
				<verse number="36">Подив охопив усіх присутніх, і вони заговорили поміж собою: «Що ж це за вчення таке? Владно наказує Він нечистим, і ті виходять з людини».</verse>
				<verse number="37">Чутка про Нього розійшлися по всіх околицях.</verse>
				<verse number="38">Ісус залишив синагогу й попрямував до Симона, якого ще звали Петром. Симонова теща страждала від тяжкої лихоманки, й Ісуса попросили допомогти їй.</verse>
				<verse number="39">Ставши над жінкою, Він наказав лихоманці залишити її, й хвороба вийшла геть. Та підвелася й почала прислуговувати їм.</verse>
				<verse number="40">Після заходу сонця до Нього привели багатьох хворих на різні недуги. Накладаючи руки на кожного по черзі, Ісус зціляв усіх.</verse>
				<verse number="41">І біси також виходили з багатьох людей, вигукуючи: «Ти — Син Божий!» Але Ісус суворо забороняв їм говорити, бо вони знали, що Він — Христос.</verse>
				<verse number="42">Як настав день, Ісус залишив оселю й пішов у безлюдне місце, але люди шукали й знайшли Його, бо хотіли перешкодити Йому покинути їх.</verse>
				<verse number="43">Та Він сказав їм: «Я мушу повідомити Добру Звістку про Царство Боже також іншим містам, бо саме для цього Мене й було послано».</verse>
				<verse number="44">І Він далі проповідував по синагогах Юдеї.</verse>
			</chapter>
			<chapter number="5">
				<verse number="1">1-2 Сталося так, що коли Ісус стояв біля Ґенісаретського озера, навколо Нього зібралися люди й слухали Слово Боже. Ісус побачив два човни на березі озера. З них якраз зійшли рибалки й мили свої сіті.</verse>
				<verse number="2"></verse>
				<verse number="3">Ісус увійшов до одного з човнів, який належав Симонові, й попросив господаря трохи відплисти від берега. А сам сів і почав з човна навчати натовп, який стояв біля води.</verse>
				<verse number="4">Скінчивши говорити, Ісус сказав Симонові: «Відпливи на глибину, закинь сіті, та зловиш багато риби».</verse>
				<verse number="5">Симон відповів: «Учителю, ми тяжко трудилися цілу ніч і нічого не зловили, але якщо Ти так кажеш, я закину сіті».</verse>
				<verse number="6">Зробивши так, вони зловили дуже багато риби, аж сіті почали рватися.</verse>
				<verse number="7">То гукнули вони товаришів на іншому човні, щоб ті допомогли їм. Ті підпливли, й обидва човни так наповнилися рибою, що мало не почали тонути.</verse>
				<verse number="8">Побачивши це, Симон-Петро припав до Ісусових колін і вигукнув: «Залиши мене, Господи, бо я чоловік грішний!»</verse>
				<verse number="9">Петро казав так, бо, як і всі інші, хто були з ним, він був приголомшений такою рибальською здобиччю.</verse>
				<verse number="10">Так само вражені були й Симонові товариші Яків та Іоан, Зеведеєві сини. То Ісус сказав Симонові: «Не бійся. Відтепер ти ловитимеш душі людські!»</verse>
				<verse number="11">Вони повитягали човни на берег, все полишили й пішли за Ісусом.</verse>
				<verse number="12">Якось перебував Ісус в місті, де мешкав один чоловік, вкритий проказою. Коли він побачив Ісуса, то, впавши долілиць перед Ним, змолився: «Господи, якщо на те воля Твоя, Ти можеш зцілити мене».</verse>
				<verse number="13">Ісус простягнув руку, торкнувся прокаженого й сказав: «Моя воля! Зцілися!» Тієї ж миті проказа зійшла з нього і він став чистим.</verse>
				<verse number="14">Тоді Ісус наказав чоловікові: «Дивися ж, нікому не кажи про це. Краще піди й покажися священику, та принеси пожертву за своє очищення, як наказував Мойсей. Це й буде свідченням твого одужання».</verse>
				<verse number="15">Але чутки про Нього поширювалися все більше. Цілі натовпи звідусіль сходилися, щоб послухати Його та зцілитися від хвороб своїх.</verse>
				<verse number="16">Однак Він часто усамітнювався в безлюдних місцях й молився.</verse>
				<verse number="17">Сталося так, що одного разу, коли Ісус проповідував людям слово Своє, перед Ним також сиділи фарисеї й вчителі Закону, які посходилися до Нього з різних міст Ґалилеї та Юдеї, а також із Єрусалиму. І сила Господня була з Ісусом, тож міг Він зцілювати людей.</verse>
				<verse number="18">Кілька чоловіків принесли до Ісуса паралізованого, який лежав у ліжку й намагалися пронести його і покласти перед Ним.</verse>
				<verse number="19">Але пробитися крізь натовп вони не змогли, тож, розібравши дах будинку, де був Ісус, спустили хворого на його ліжку посеред натовпу перед Ним.</verse>
				<verse number="20">Побачивши, як сильно вони вірують, Ісус мовив до хворого: «Друже, гріхи твої прощені!»</verse>
				<verse number="21">На те фарисеї та книжники подумали: «Хто Він такий, що так зневажає Всевишнього? Ніхто не може прощати гріхи, крім Самого Бога!»</verse>
				<verse number="22">Та Ісусові були відомі їхні думки, тож Він їм відповів: «Чому ви так думаєте?</verse>
				<verse number="23">Що легше сказати: „Твої гріхи прощені” чи „Вставай і ходи?”</verse>
				<verse number="24">Але Я доведу, що Син Людський має владу на землі прощати гріхи». І мовив Він до паралізованого: «Кажу тобі, вставай, бери постіль свою і йди додому!»</verse>
				<verse number="25">Тієї ж миті паралізований встав перед ними, забрав свої ноші і подався додому, прославляючи Бога.</verse>
				<verse number="26">Всі були вражені й хвалили Бога. Благоговіння охопило їх, й вони казали: «Сьогодні ми бачили неймовірні речі!»</verse>
				<verse number="27">Ісус пішов звідти й згодом побачив чоловіка на ім’я Левій, який сидів у будці, збираючи податки. Ісус сказав йому: «Слідуй за Мною!»</verse>
				<verse number="28">Тож Левій полишив усе і вирушив за Ним.</verse>
				<verse number="29">У себе вдома Левій влаштував великий обід на честь Ісуса. Разом з ними за столом сиділо чимало збирачів податків та інших людей.</verse>
				<verse number="30">А фарисеї та книжники докоряли Ісусовим учням: «Чому ви їсте й п’єте за одним столом зі збирачами податків та грішниками?»</verse>
				<verse number="31">На це їм Ісус відповів: «Не здоровим потрібен лікар, а хворим.</verse>
				<verse number="32">Я прийшов, щоб покликати не праведників, а грішників до покаяння».</verse>
				<verse number="33">Вони сказали Ісусові: «Іоанові послідовники й прибічники фарисеїв часто постяться й моляться, а Твої учні їдять і п’ють».</verse>
				<verse number="34">Ісус сказав їм: «Чи змусите ви поститися друзів нареченого на весіллі, поки молодий ще з ними?</verse>
				<verse number="35">Та прийде час, коли молодого заберуть від них, тоді вони й почнуть поститися».</verse>
				<verse number="36">Тоді ж Ісус розповів їм притчу: «Ніхто не відриває латку від нового одягу, щоби пришити на старий. Якщо так зробити, то й нову одежину порвеш, і до старої не припасується латка від нової.</verse>
				<verse number="37">Ніхто не наливає молоде вино в старі міхи. Якщо так зробити, нове вино розірве міхи й розіллється, а міхи зіпсуються.</verse>
				<verse number="38">Молоде вино треба наливати в нові міхи.</verse>
				<verse number="39">Ніхто не схоче після старого вина пити молоде, бо скаже: „Старе вино краще”».</verse>
			</chapter>
			<chapter number="6">
				<verse number="1">Якось у суботу Ісус проходив пшеничним полем, а учні по дорозі почали зривати колоски, та, розлущуючи їх між пальцями, їли зерно.</verse>
				<verse number="2">Дехто з фарисеїв запитав: «Поглянь, чому вони збирають зерно? Хіба Закон Мойсеїв не забороняє робити це в суботу?»</verse>
				<verse number="3">У відповідь Ісус сказав їм: «Хіба не читали ви, що зробив Давид, коли він і його супутники зголодніли?</verse>
				<verse number="4">Він зайшов до Божого дому і з’їв священні хліби, що були наготовані Богові, ще й дав тим, хто був з ним, хоч ті підношення, за Законом Мойсея, ніхто не міг їсти, крім священиків».</verse>
				<verse number="5">Й Ісус додав: «Син Людський — Господь і над суботою».</verse>
				<verse number="6">Якось іншої суботи Ісус прийшов до синагоги й навчав там. Серед присутніх був чоловік із усохлою рукою.</verse>
				<verse number="7">Книжники й фарисеї уважно пильнували за Ісусом, аби мати підставу звинуватити Його в тому, що Він зціляє того чоловіка в суботу.</verse>
				<verse number="8">Ісусові були відомі їхні думки, але Він сказав сухорукому: «Підведися й стань перед усіма!» І чоловік підвівся й став там.</verse>
				<verse number="9">Тоді Ісус сказав книжникам і фарисеям: «Я вас питаю: чи годиться робити в суботу добро, а чи зло? Рятувати життя, чи вбивати?»</verse>
				<verse number="10">Ісус обвів їх поглядом і сказав сухорукому: «Простягни руку свою!» Той простягнув руку, й вона зцілилася.</verse>
				<verse number="11">Фарисеї та книжники були розлючені й почали міркувати поміж собою, що б таке заподіяти Ісусові.</verse>
				<verse number="12">Кількома днями пізніше, Ісус подався на гору помолитися. Цілу ніч Він провів у молитвах до Бога.</verse>
				<verse number="13">Коли настав день, Він покликав Своїх учнів і обрав з-поміж них дванадцятьох і назвав апостолами Своїми.</verse>
				<verse number="14">14-16 Це були Симон, (якому Ісус дав ім’я Петро), його брат Андрій, Яків та Іоан, Пилип, Варфоломій, Матвій, Хома, Яків, син Алфія, Симон, якого також називали Зилот, Юда (син Якова), та Юда Іскаріот, котрий пізніше зрадив Ісуса.</verse>
				<verse number="15"></verse>
				<verse number="16"></verse>
				<verse number="17">Ісус разом із апостолами зійшов з гори й зупинився в долині, де стояв великий натовп Його учнів і дуже багато людей з усієї Юдеї, з Єрусалиму, з узбережжя поблизу Тира і Сидона.</verse>
				<verse number="18">Вони зійшлися, щоб послухати Його, а також щоб зцілитися від хвороб. І ті, хто страждав від нечистих духів, були зцілені.</verse>
				<verse number="19">І всі в натовпі намагалися торкнутися Ісуса, бо з Нього йшла сила, яка зціляла всіх їх.</verse>
				<verse number="20"> Поглянувши на своїх послідовників, Ісус сказав: «Благословенні ви, бідні, бо Царство Боже належить вам.</verse>
				<verse number="21">Благословенні ви, хто зараз голодні, бо будете насичені. Благословенні ви, хто зараз плаче, бо ви будете радіти і сміятися.</verse>
				<verse number="22">Благословенні ви, коли вас ненавидять, ображають і відлучають, й визнають ваше ім’я злим за вашу вірність Синові Людському.</verse>
				<verse number="23">Радійте того дня, веселіться, бо на вас чекає велика нагорода на Небесах! Бо від предків цих людей так само діставалося й пророкам.</verse>
				<verse number="24">Та горе вам, багатим, бо свою втіху ви вже отримали.</verse>
				<verse number="25">Горе вам, ситим тепер, бо вам доведеться спізнати голод. Горе вам, хто тепер радіє і сміється, бо бідування і сльози чекають на вас.</verse>
				<verse number="26">Горе вам, про кого всі добре говорять, так їхні предки вихваляли лжепророків».</verse>
				<verse number="27">«До вас Я звертаюся, до тих, хто слухає Мене: „Любіть ворогів своїх. Даруйте добро тим, хто ненавидить вас.</verse>
				<verse number="28">Благословляйте тих, хто проклинає вас. Моліться за тих, хто кривду вам чинить.</verse>
				<verse number="29">Якщо хтось вдарить вас по одній щоці, підставте йому і другу. Якщо хтось знімає з вас плащ, хай візьме й сорочку.</verse>
				<verse number="30">Коли хтось у вас просить, то дайте йому, а якщо хтось візьме те, що належить вам, не вимагайте повернути.</verse>
				<verse number="31">Поводьтеся з іншими так, як ви б хотіли, щоб інші поводилися з вами.</verse>
				<verse number="32">Бо якщо ви любите лише тих, хто любить вас, то чи заслуговуєте ви на якусь особливу подяку? Адже навіть грішники люблять тих, хто любить їх самих.</verse>
				<verse number="33">І якщо ви чините добро тільки тим, хто добрий до вас, то чи заслуговуєте ви на якусь особливу подяку? Навіть грішники так роблять.</verse>
				<verse number="34">І якщо ви даєте в борг тим, від кого сподіваєтесь одержати, то чи заслуговуєте ви на якусь особливу подяку? Навіть грішники дають у борг іншим грішникам, щоб їм згодом повернули те ж саме.</verse>
				<verse number="35">Ні, любіть своїх ворогів і робіть добро їм, і в борг давайте, не розраховуючи на повернення. Отоді ви матимете велику винагороду і будете дітьми Всевишнього. Він милостивий до невдячних і злих людей.</verse>
				<verse number="36">Будьте ж і ви милосердні, як Отець ваш милосердний”».</verse>
				<verse number="37">«Не судіть інших, бо судитиме вас Бог так, як ви судите інших. Не звинувачуйте, то й вас не звинуватять. Прощайте іншим, то й вам проститься.</verse>
				<verse number="38">Давайте, то й вам воздасться мірою доброю, такою, що й не втримаєте ви усього. Бог буде з вами щедрим, якщо ви будете щедрими до інших».</verse>
				<verse number="39">Ісус також розповів їм таку притчу: «Чи може сліпий бути поводирем для іншого сліпого? Чи не впадуть обидва в яму?</verse>
				<verse number="40">Учень — не важливіший за вчителя свого, але кожен, хто удосконалиться, буде як вчитель його.</verse>
				<verse number="41">Чому ви бачите порошинку в оці брата свого, але не помічаєте колоди у власному оці?</verse>
				<verse number="42">Як же ви можете звертатися до брата з такими словами: „Дозволь вийняти порошинку з ока твого” — коли маєте колоду у власному оці? Лицеміри, спочатку витягніть колоду з власного ока, а тоді й побачите, як ліпше вийняти порошинку з братового ока».</verse>
				<verse number="43">«Не буває доброго дерева, що приносило б погані плоди, як не буває й поганого дерева, що приносило б добрі плоди.</verse>
				<verse number="44">Дерева розрізняють за плодами їхніми: бо не ростуть фіґи в будяках, а виноград на терновому кущі.</verse>
				<verse number="45">Добра людина винесе добро зі скарбниць свого серця, а людина зла винесе зло з глибин свого серця. Бо з уст людських злітає те, чим переповнене серце».</verse>
				<verse number="46">«Чому ви звертаєтеся до Мене: „Господи, Ти — Господь наш” —але не робите того, про що Я кажу?</verse>
				<verse number="47">На кого схожа людина, яка приходить до Мене, слухає слова Мої й виконує їх?</verse>
				<verse number="48">Вона схожа на чоловіка, який, зводячи будинок, вирив глибоко і заклав міцний фундамент на камені. І коли настала повінь, і води ринули на будівлю, то вони не змогли зрушити той дім, бо збудовано його як слід.</verse>
				<verse number="49">Проте кожен, хто слухає слова Мої, але не виконує їх, схожий на чоловіка, який звів будинок свій без фундаменту. Коли настала повінь й води хлинули на той дім, він миттю повалився і був геть зруйнований».</verse>
			</chapter>
			<chapter number="7">
				<verse number="1">Коли Ісус закінчив навчати людей, Він пішов до Капернаума.</verse>
				<verse number="2">У тому місті знаходився римський сотник, у якого так тяжко захворів слуга, котрий вже був при смерті. Сотникові той слуга був дуже дорогий.</verse>
				<verse number="3">Почувши про Ісуса, він послав до Нього кількох юдейських старійшин, аби ті попросили Ісуса прийти й врятувати життя слуги.</verse>
				<verse number="4">4-5 Прийшовши, старійшини почали благати Ісуса: «Він заслуговує, щоб Ти зробив це для нього, бо він любить народ наші, навіть, збудував для нас синагогу».</verse>
				<verse number="5"></verse>
				<verse number="6">Тож Ісус пішов з ними. Та коли Він уже підходив до дому сотника, той послав своїх друзів назустріч, щоб ті передали Ісусові його слова: «Господи! Не завдавай Собі клопоту заради мене, бо я недостойний, щоб Ти заходив до моєї оселі.</verse>
				<verse number="7">Через це я й не наважився сам прийти до Тебе, але лише накажи, й слуга мій одужає.</verse>
				<verse number="8">Я знаю це, бо я сам людина підвладна, та маю солдатів, підвладних мені. Коли я кажу одному з них: „Йди геть!” — то він іде. Кажу іншому: „Йди сюди!” — і він приходить. Скажу слузі своєму: „Зроби це!” — і він виконує».</verse>
				<verse number="9">Почувши ці слова, Ісус був дуже враженний. Він обвернувся до натовпу, який слідував за Ним, й сказав: «Кажу Я вам, такої великої віри Я не зустрічав навіть у людей Ізраїлю».</verse>
				<verse number="10">І коли ті, кого було послано, повернулися до оселі сотника, то побачили, що слуга цілком одужав.</verse>
				<verse number="11">Невдовзі по тому Ісус прийшов до міста Наїна. З Ним мандрували Його учні й великий натовп.</verse>
				<verse number="12">Коли Він підійшов до міських воріт, звідти виносили мертвого. То був єдиний син у матері, ще й вдови. Чимало мешканців міста йшло за нею.</verse>
				<verse number="13">І побачивши її, Господь наповнився співчуттям до неї і сказав: «Не плач».</verse>
				<verse number="14">Він підійшов і торкнувся до нош. Люди, які несли їх, зупинилися. Тоді Ісус сказав: «Юначе, кажу тобі: „Встань!”»</verse>
				<verse number="15">І мертвий підвівся й заговорив. Так Ісус повернув матері сина.</verse>
				<verse number="16">Усіх присутніх охопив страх, але вони славили Бога зі словами: «Великий пророк з’явився поміж нас!» І ще: «Бог прийшов допомогти своєму народові!»</verse>
				<verse number="17">Ця звістка про Ісуса поширилася по всій Юдеї та навколишніх краях.</verse>
				<verse number="18">18-19 Учні Іоана прийшли до нього й розповіли йому про всі ці події. Тоді Іоан покликав двох із них і послав їх до Господа запитати: «Ти і є Той, Хто мав прийти, чи ми мусимо чекати на іншого?»</verse>
				<verse number="19"></verse>
				<verse number="20">І прийшовши до Ісуса, вони сказали: «Іоан Хреститель послав нас запитати Тебе: „Ти і є Той, Хто мав прийти, чи ми мусимо чекати на когось іншого?”»</verse>
				<verse number="21">У той час Ісус зцілив багатьох людей від хвороб і мук, вигнав нечистих духів з одержимих, а багатьом сліпим повернув зір.</verse>
				<verse number="22">То ж Він відповів Іоановим посланцям: «Ідіть і перекажіть Іоанові все те, що ви почули й побачили: сліпі прозрівають, каліки починають ходити, прокажені зціляються, до глухих повертається слух, мертві воскресають, а вбогим проповідується Добра Звістка.</verse>
				<verse number="23">Блаженний той, хто може щиро прийняти Мене».</verse>
				<verse number="24">Коли Іоанові посланці пішли, Ісус почав говорити присутнім про Іоана: «На що ви ходили дивитися в пустелі? На очерет, що вітер гойдає?</verse>
				<verse number="25">Насправді, кого ви очікували побачити? Чоловіка у вишуканому вбранні? Звичайно ж ні! Ті, хто носять пишні шати і живуть у розкоші, знаходяться у царських палацах.</verse>
				<verse number="26">Ну, то ж кого ви хотіли побачити? Пророка? Істинно кажу вам: Іоан — значно більше, ніж пророк!</verse>
				<verse number="27">Це саме про Нього сказано у Святому Писанні: „Послухай! Я виряджаю посланця Мого поперед Тебе. Він приготує Тобі дорогу”.</verse>
				<verse number="28">Істинно кажу вам: серед усіх людей, народжених на світі, не було ще ніколи більшого за Іоана; але найменший у Царстві Божому — все ж більший за нього».</verse>
				<verse number="29">І всі, хто чув це, навіть збирачі податків, визнали Божу праведність, бо хрестилися вони Іоановим хрещенням.</verse>
				<verse number="30">Але фарисеї та книжники, що відмовились бути хрещені Іоаном, зневажили Божу волю про себе.</verse>
				<verse number="31">«З ким можна порівняти це покоління людей? На кого вони подібні?</verse>
				<verse number="32">Вони, немов діти, які сидять на базарі й гукають один до одного: „Ми грали для вас на сопілці, але ж ви не танцювали. Ми співали вам жалісних пісень, та ви не ридали”.</verse>
				<verse number="33">Бо коли прийшов Іоан Хреститель, який не їв хліба й не пив вина, ви казали: „Він одержимий нечистим”.</verse>
				<verse number="34">Коли ж прийшов Син Людський, Який їсть, як інші, і п’є вино, ви кажете: „Погляньте на Нього! Він ненажера та п’яниця! Він друг збирачів податків та грішників!”</verse>
				<verse number="35">Та мудрість виявляється у вчинках ».</verse>
				<verse number="36">Один із фарисеїв запросив Ісуса пообідати з ним. Ісус прийшов до фарисеєвої оселі й зайняв місце за столом.</verse>
				<verse number="37">Була в тому місті одна жінка, про яку усі знали, що вона грішниця. Почувши, що Ісус обідає в домі фарисея, вона принесла алебастровий глечик з пахощами.</verse>
				<verse number="38">Жінка стала за Ісусом, припала до Його ніг; вона плакала, омивала Його ноги сльозами й витирала їх волоссям своїм. Жінка цілувала Його ноги й намащувала їх пахощами.</verse>
				<verse number="39">Усе те бачив фарисей, який запросив Ісуса на обід. Він подумав: «Якби це був пророк, Він би знав, що це за жінка торкається Його. Йому було б відомо, що це грішниця».</verse>
				<verse number="40">У відповідь на його думки Ісус сказав: «Симоне, мушу тобі дещо сказати». Симон промовив: «Говори, Вчителю».</verse>
				<verse number="41">І сказав Ісус: «Двоє чоловіків заборгували ґендляреві. Один із них був винен п’ятсот динарів, а другий — п’ятдесят.</verse>
				<verse number="42">Оскільки сплатити вони не могли, ґендляр шляхетно подарував їм їхні борги. Так хто з тих двох дужче любитиме його?»</verse>
				<verse number="43">Симон відповів: «Я вважаю, той, кому було подаровано більший борг». Ісус сказав йому: «Ти маєш рацію».</verse>
				<verse number="44">І, повернувшись до жінки, Ісус додав: «Чи бачиш ти цю жінку? Я прийшов до твого дому, та ти не запропонував Мені води, щоб омити ноги, а вона омила їх своїми сльозами й витерла своїм волоссям.</verse>
				<verse number="45">Ти не поцілував Мене, вітаючи, а вона не перестає цілувати Мої ноги, відколи Я ввійшов.</verse>
				<verse number="46">Ти не помазав голову Мою оливою, а вона змащує ноги Мої парфумами.</verse>
				<verse number="47">Ось чому Я кажу тобі, що її численні гріхи прощені. Це засвідчено її великою любов’ю. А той, кому прощено мало, і любить мало».</verse>
				<verse number="48">А жінці Ісус сказав: «Гріхи твої прощені».</verse>
				<verse number="49">Тут усі, хто обідав з ними разом, почали питати один одного: «Хто Він такий, що береться гріхи прощати?»</verse>
				<verse number="50">А Він додав, звертаючись до жінки: «Твоя віра спасла тебе. Іди з миром».</verse>
			</chapter>
			<chapter number="8">
				<verse number="1">Після того Ісус ходив по містах і селах, проповідуючи й розповідаючи людям Благовість про Царство Боже. І дванадцятеро апостолів були з Ним.</verse>
				<verse number="2">2-3 Разом з ними подорожувало й кілька жінок, котрих Ісус зцілив від хвороб або з яких Він вигнав злих духів: Марія з міста Маґдали, з якої Ісус вигнав сімох бісів; Іоанна, дружина Хуза, який був Іродовим домоправителем; Сузанна й багато інших. Вони власним коштом підтримували Ісуса та Його учнів.</verse>
				<verse number="3"></verse>
				<verse number="4">Коли посходилися до Ісуса люди з кожного міста, то зібрався великий натовп, Ісус розповів їм притчу:</verse>
				<verse number="5">«Вийшов селянин і заходився сіяти. І коли він кинув на ріллю зерно, то деяке впало край дороги і було витоптано, ще й птахи налетіли і склювали його.</verse>
				<verse number="6">Інші зерна впали на кам’янистий ґрунт, і коли вони проросли, то одразу ж паростки засохли через брак вологи.</verse>
				<verse number="7">Інші зерна впали серед теренів, що вигналися й задушили паростки.</verse>
				<verse number="8">А решта зерна впала на добру землю й проросла, і зерно вродило в сотні разів більше від посіяного». Розповівши цю притчу, Ісус завершив: «Той, хто має вуха, нехай почує!»</verse>
				<verse number="9">Учні запитали Ісуса, що означає ця притча.</verse>
				<verse number="10">Тоді Він відповів: «Тільки вам дано знати таємниці Царства Божого, а для всіх інших вони скриваються в притчах, щоб дивились вони, але не бачили, чули, але не розуміли».</verse>
				<verse number="11">«Ось вам пояснення притчі: зерно — то Слово Боже.</verse>
				<verse number="12">Зерно, що впало при дорозі — це ті, хто чує Слово, але з’являється диявол і віднімає Слово з їхніх сердець, щоб не мали віри. І не буде вже їм спасіння.</verse>
				<verse number="13">Інші люди, як зерна, що впали у кам’янистий ґрунт: коли вони чують Слово, то одразу й з радістю сприймають його, але не мають міцного коріння. Вони вірять якийсь час, але настає час випробувань, і вони відвертаються від Господа.</verse>
				<verse number="14">Зерно, що впало серед теренів — це ті, хто чують Слово, але щоденні турботи, спокуса багатства, та інші радощі життя душать Слово, і воно не дає плодів.</verse>
				<verse number="15">А зерно, що впало на добру землю — це люди з добрими й чесними серцями, які чують Слово й підкоряються йому. Тож наполегливістю своєю вони приносять щедрий врожай».</verse>
				<verse number="16">«Ніхто не ставить запаленний світильник під перевернуту посудину або під ліжко. Навпаки, його ставлять на підставку, щоб кожен, хто зайде в приміщення, бачив світло.</verse>
				<verse number="17">Адже немає нічого прихованого, що не відкрилося б, і немає нічого таємного, щоб не вийшло на чисту воду.</verse>
				<verse number="18">Будьте уважні й обмірковуйте те, що ви чуєте. Бо хто має розуміння, тому додасться ще більше, а хто не має, в того відніметься і той дріб’язок, який, як йому здається, йому належить».</verse>
				<verse number="19">Прийшли до Ісуса Його мати й брати, але не могли наблизитися до Нього через те, що Його оточував натовп.</verse>
				<verse number="20">Ісусові сказали: «Поглянь! Он мати й брати Твої чекають зовні і бажають бачити Тебе».</verse>
				<verse number="21">У відповідь Ісус сказав: «Моя мати і брати — це ті, хто слухає Слово Боже й виконує його».</verse>
				<verse number="22">Одного дня було так, що Ісус сів у човен разом зі Своїми учнями й мовив до них: «Нумо, перепливемо на інший берег озера!» І вони вирушили.</verse>
				<verse number="23">Поки вони пливли, Ісус заснув, а на озеро налетів штормовий вітер. Човен почав наповнюватися водою.</verse>
				<verse number="24">Учні розбудили Ісуса зі словами: «Господи, Господи, ми гинемо!» Ісус прокинувся і наказав вітру й хвилям вгамуватися. Вітер вщух, і на озері запала тиша.</verse>
				<verse number="25">А Ісус звернувся до Своїх учнів: Та вони були налякані й збентежені, й питали один одного: «Хто ж це Такий, що навіть вітер й води підкоряються Йому?»</verse>
				<verse number="26">І припливли вони до землі Ґерасинської, що на протилежному березі озера від Ґалилеї.</verse>
				<verse number="27">Тільки-но Ісус зійшов з човна, як один чоловік з того міста зустрів Його. Він був одержимий нечистим духом. Тривалий час він не носив одягу й не жив у будинку, а жив серед гробниць.</verse>
				<verse number="28">Побачивши Ісуса, одержимий упав долілиць перед Ним, а потім голосно закричав: «Що Тобі треба від мене, Ісусе, Сину Господа Всевишнього? Благаю Тебе, не муч мене».</verse>
				<verse number="29">Ісус звелів нечистому духові вийти з того чоловіка. Нечистий часто хапав його, та коли це траплялося, то доводилося заковувати його в кайдани та ланцюги й тримати під вартою. Та щоразу він рвав ланцюги й трощив кайдани і, гнаний бісом, тікав у безлюдні місця.</verse>
				<verse number="30">Тож Ісус запитав його: «Як тебе звати?» І той відповів: «Леґіон» — бо багато бісів вселилося в того чоловіка.</verse>
				<verse number="31">Вони благали Ісуса не виганяти їх у безодню.</verse>
				<verse number="32">Неподалік на узвишші паслося велике стадо свиней. Тож біси благали Ісуса дозволити їм переселитися у свиней, й Ісус їм дозволив.</verse>
				<verse number="33">Тож нечисті духи залишили чоловіка і вселилися в свиней. Тоді стадо кинулося з крутого берега в озеро й потонуло.</verse>
				<verse number="34">Коли свинопаси, які доглядали за стадом, побачили, що сталося, то побігли геть і розповіли про все по місту й околицях.</verse>
				<verse number="35">І люди сходилися, щоб подивитися, що сталося. Вони прийшли до Ісуса й, побачивши того біснуватого біля Його ніг одягненим і при здоровому глузді, дуже злякалися.</verse>
				<verse number="36">Свідки розповіли їм, як одержимий бісом був зцілений.</verse>
				<verse number="37">То всі люди землі Ґерасинської попросили Ісуса залишити їх, бо великий страх охопив їх. Тоді Він увійшов у човен, щоб повернутися до Ґалилеї,</verse>
				<verse number="38">а чоловік, з якого вийшли нечисті духи, благав Ісуса узяти його з Собою. Та Ісус відіслав його зі словами:</verse>
				<verse number="39">«Повертайся додому й розкажи всім, що Бог зробив для тебе». І чоловік пішов, по цілому місту розповідаючи про те, що Ісус зробив для нього.</verse>
				<verse number="40">Коли Ісус повернувся до Ґалилеї, великий натовп вітав Його.</verse>
				<verse number="41">41-42 Саме тоді прийшов голова синагоги на ймення Яїр. Він упав до Ісусових ніг і благав піти до нього додому, оскільки там помирала його єдина дочка, якій було дванадцять років. І коли Ісус йшов з Яїром, величезний натовп з усіх сторін щільно оточував Його.</verse>
				<verse number="42"></verse>
				<verse number="43">У натовпі була жінка, яка вже дванадцять років страждала від кровотечі. Вона витратила все, що мала, на лікарів, та ніхто з них не зміг допомогти їй.</verse>
				<verse number="44">Жінка підійшла ззаду до Ісуса й торкнулася краю Його плаща. Тієї ж миті кровотеча припинилася.</verse>
				<verse number="45">Ісус запитав: «Хто це торкнувся Мене?» Оскільки всі відмовлялися, Петро відповів: «Господи, натовп зусебіч напирає на Тебе і тисне».</verse>
				<verse number="46">Та Ісус сказав: «Хтось торкнувся Мене, бо Я відчув, як сила вийшла з Мене».</verse>
				<verse number="47">Коли жінка зрозуміла, що їй не вдасться залишитися непоміченою, затремтіла і впала долілиць перед Ісусом. Перед усіма присутніми вона сказала, чому торкнулася Його і як миттю одужала.</verse>
				<verse number="48">Ісус сказав їй: «Дочко, віра твоя зцілила тебе! Йди з миром».</verse>
				<verse number="49">Поки Ісус ще говорив, чоловіки прийшли з дому Яїра й сказали йому: «Твоя дочка померла. Навіщо турбувати Учителя?»</verse>
				<verse number="50">Та Ісус почув ці слова й мовив до Яїра: «Не бійся. Лиш вір, і вона одужає».</verse>
				<verse number="51">Прийшовши до дому, Ісус нікому не дозволив заходити з Ним, крім Петра, Іоана, Якова та батьків дитини.</verse>
				<verse number="52">Усі присутні плакали й сумували за дівчинкою. Ісус мовив: «Не плачте! Вона не померла, а просто спить».</verse>
				<verse number="53">Та люди почали насміхатися з Нього, знаючи, що вона таки померла.</verse>
				<verse number="54">Тоді Ісус узяв її за руку й мовив: «Дівчинко, вставай!»</verse>
				<verse number="55">Дух її повернувся в тіло, і вона тут же підвелася. Ісус звелів нагодувати дівча.</verse>
				<verse number="56">Батьки дівчинки були приголомшені тим великим дивом, але Ісус наказав їм, щоб нікому не розповідали про те, що сталося.</verse>
			</chapter>
			<chapter number="9">
				<verse number="1">Ісус покликав дванадцять апостолів, і наділив їх владою виганяти нечистих духів та зціляти хворих.</verse>
				<verse number="2">Він почав надсилати їх, щоб проповідували вони про Царство Боже та зцілювали хворих.</verse>
				<verse number="3">І сказав їм: «Нічого не беріть із собою в дорогу: ні палиці, ні торби, ні хліба, ні грошей, ані запасної одежини.</verse>
				<verse number="4">І як зайдете до чиєїсь оселі, то вже і лишайтеся там, доки не покинете те місто.</verse>
				<verse number="5">Там, де люди будуть негостинні до вас, то залишіть те місто й обтрусіть порох з ніг ваших, як попередження проти тих людей».</verse>
				<verse number="6">Тож апостоли вирушили й пішли по всіх поселеннях, проповідуючи Добру Звістку й усюди зціляючи людей.</verse>
				<verse number="7">Цар Ірод, почувши про все, що діється, збентежився, бо дехто казав, що це Іоан повстав із мертвих.</verse>
				<verse number="8">Інші стверджували: «То Ілля». А ще інші міркували: «То пророк, такий, які були в давні часи».</verse>
				<verse number="9">Та Ірод сказав: «Я відтяв голову Іоанові. То хто ж це Такий, про Кого я стільки всякого чую?» Він увесь час прагнув побачити Ісуса.</verse>
				<verse number="10">Коли апостоли повернулися, вони розповіли Ісусові про все, що зробили. Узявши їх із Собою, Ісус потай вирушив до міста Вефсаїди.</verse>
				<verse number="11">Та люди довідалися про це й подалися за Ним слідом. Прийнявши їх, Ісус розповідав їм про Царство Боже, а також зцілював хворих.</verse>
				<verse number="12">Наближався вечір. Дванадцятеро апостолів прийшли до Нього й сказали: «Це місце безлюдне, тож відпусти людей, аби могли вони піти по довколишніх селах і хуторах, щоб знайти їжу та нічний притулок».</verse>
				<verse number="13">Та Ісус відповів апостолам: «Ви нагодуйте їх!» Вони кажуть: «У нас нічого немає, крім п’яти хлібин та двох рибин. Хіба Ти бажаєш, щоб ми пійшли й придбали якоїсь їжі для цих людей? Але ж тут занадто багато народу!»</verse>
				<verse number="14">(З ними йшло близько п’яти тисяч чоловіків). Однак Ісус сказав Своїм учням: «Розсадіть людей групами приблизно по п’ятдесят чоловік».</verse>
				<verse number="15">Вони послухалися й усіх посадили на землю.</verse>
				<verse number="16">Взявши п’ять хлібин й дві рибини, Ісус підвів очі до неба й возніс хвалу Богові за їжу. Потім Він розломив хліби і розділив рибу, й роздав Своїм учням, щоб вони нагодували народ.</verse>
				<verse number="17">Всі люди поїли, і наїлися, потім ще зібрали дванадцять кошиків із залишками їжі.</verse>
				<verse number="18">Якось, коли Ісус молився на самоті, прийшли до Нього Його учні. Ісус запитав їх: «Що кажуть люди — хто Я?»</verse>
				<verse number="19">Вони відповіли: «Одні кажуть, що Ти — Іоан Хреститель, інші — Ілля, а дехто вважає Тебе одним із пророків минулого, який воскрес та повернувся у світ».</verse>
				<verse number="20">Тоді Ісус мовив учням Своїм: «А ви як думаєте, хто Я такий?» І відповів Йому Петро: «Ти — Христос, Який прийшов від Бога».</verse>
				<verse number="21">21-22 Попередивши учнів, щоб нікому про те не говорили, Ісус сказав: «Син Людський мусить пройти через багато страждань. Його мають відцуратися старійшини, головні священики та книжники. Його мусять вбити, але на третій день Він воскресне».</verse>
				<verse number="22"></verse>
				<verse number="23">І далі Він мовив до всіх Своїх учнів: «Якщо хтось бажає йти за Мною, той мусить зректися себе, узяти на себе свій щоденний хрест і рушати за Мною.</verse>
				<verse number="24">Той, хто прагне врятувати життя своє, загубить його, але ж хто віддасть життя за Мене, врятує його.</verse>
				<verse number="25">Яка користь людині від того, що вона здобуде весь світ, але знищить або занапастить душу свою?</verse>
				<verse number="26">Той, хто буде соромитися Мене й Мого вчення, то і Син Людський посоромиться його, коли явиться, у Своїй Славі й Славі Свого Батька та святих Ангелів.</verse>
				<verse number="27">Істинно кажу вам: дехто з присутніх тут не спізнають смерті, доки не побачать Царство Боже».</verse>
				<verse number="28">Сталося так, що десь днів вісім після того, як Ісус промовив це, Він взяв з Собою Петра, Іоана та Якова й вирушив з ними на гору молитися.</verse>
				<verse number="29">І от коли Ісус молився, обличчя Його змінилося, а вбрання стало сліпучо білим.</verse>
				<verse number="30">Тоді раптом Мойсей та Ілля явилися їм і почали розмовляти з Ісусом.</verse>
				<verse number="31">Вони явилися в сяйві Слави й говорили з Ісусом про Його смерть в Єрусалимі, через яку Йому належало пройти.</verse>
				<verse number="32">Петро і ті, хто були з ним, заснули. Прокинувшись, вони побачили Ісуса в сяйві Слави і двох чоловіків, які стояли поруч із Ним.</verse>
				<verse number="33">І якраз, коли ті двоє залишали Ісуса, Петро звернувся до Нього: «Господарю, як добре, що ми тут! Дозволь нам поставимо тут три намети: один для Тебе, один для Мойсея, і один для Іллі». (Він й сам не знав, що говорить).</verse>
				<verse number="34">Та поки Петро так промовляв, злинула хмара й огорнула їх усіх своєю тінню. Учні злякалися, опинившись у хмарі.</verse>
				<verse number="35">Звідти ж пролунав Голос: «Це Мій Син — Мій Обранець. Слухайтеся Його!»</verse>
				<verse number="36">Коли Голос замовк, там більше з ними нікого не було, крім Самого Ісуса. Учні Його мовчали, і нікому не розповіли тоді про те, що бачили.</verse>
				<verse number="37">Наступного дня, коли Ісус, Петро, Яків та Іоан повернулися з гори, то побачили, що їх зустрічав великий натовп.</verse>
				<verse number="38">Зненацька, один чоловік з-поміж натовпу вигукнув: «Учителю, благаю Тебе, змилуйся над сином моїм, бо він же моя однісінька дитина!</verse>
				<verse number="39">Час від часу нечистий хапає його, і тоді хлопець кричить несамовито. Дух так колотить його, що аж піна на устах у дитини виступає; дух мучить його і майже ніколи не залишає.</verse>
				<verse number="40">Я благав учнів Твоїх вигнати нечистого, але вони не змогли».</verse>
				<verse number="41">І мовив Ісус у відповідь: «О невірний і заблудлий роде! Скільки ж ще часу Мені бути з вами і вас терпіти? Приведи свого сина до Мене».</verse>
				<verse number="42">Коли хлопчик підходив, нечистий дух раптом кинув його на землю й шалено затряс. Та Ісус заговорив суворо до нечистого духа й заборонив це йому і, зціливши дитину, віддав батькові.</verse>
				<verse number="43">Усі присутні були враженні міццю Божою. Та поки люди дивувалися з усього, що Він діяв, Ісус звернувся до Своїх учнів:</verse>
				<verse number="44">«Добре затямте все, що Я зараз скажу вам: незабаром Сина Людського буде віддано до рук людей».</verse>
				<verse number="45">Однак учні Його не розуміли цих слів. Зміст був прихований від них, тож вони не могли збагнути цього, а перепитати Ісуса боялися.</verse>
				<verse number="46">Ісусові учнями зародилася сперечка про те, хто з них є найвеличнішим.</verse>
				<verse number="47">47-48 Ісусу були відомі їхні потаємні думки. Він узяв дитину, поставив її біля Себе і звернувся до учнів: «Хто приймає таку малу дитину в ім’я Моє, той приймає і Мене, а хто приймає Мене, той приймає й Того, Хто послав Мене. Отож справді, той серед вас стане найбільшим у Царстві Небеснім, хто буде найпокірнішим».</verse>
				<verse number="48"></verse>
				<verse number="49">А Іоан розповів: «Вчителю, ми бачили чоловіка, який виганяв нечистого іменем Твоїм. Ми намагалися зупинити його, оскільки він не є одним із нас».</verse>
				<verse number="50">Та Ісус відповів Іоанові: «Не зупиняйте його, бо той, хто не проти вас — той за вас».</verse>
				<verse number="51">Сталося так, що коли наблизився час Ісусові бути взятим на Небо, Він твердо вирішив іти до Єрусалиму.</verse>
				<verse number="52">Перед Себе Ісус вислав посланців, які незабаром прибули до самарійського поселення, щоб все приготувати для Його приходу.</verse>
				<verse number="53">Та самаритяни не побажали прийняти Його через те, що Він ішов до Єрусалиму.</verse>
				<verse number="54">Коли Його учні Яків та Іоан побачили це, вони спитали: «Господи, хочеш, ми викличемо вогонь Небесний, щоб знищив їх, [як чинив Ілля?] »</verse>
				<verse number="55">Та Ісус озирнувся й присоромив їх. [Ісус сказав їм: «Чи ви не знаєте, якому духу належите?</verse>
				<verse number="56">Син Людський прийшов не на те, щоб губити душі людські, а щоб рятувати їх». ] І вони вирушили до іншого міста.</verse>
				<verse number="57">По дорозі хтось сказав Ісусу: «Я піду за Тобою, хоч куди б Ти йшов».</verse>
				<verse number="58">Ісус відповів: «Лисиці мають нори, птахи небесні — гнізда, але Син Людський не має місця, де Він зможе відпочити».</verse>
				<verse number="59">Ісус мовив до іншої людині: «Іди за Мною!» Але той попросив: «Господи, дозволь мені спершу піти та поховати мого батька».</verse>
				<verse number="60">Однак Ісус відповів: «Нехай мертві самі ховають своїх померлих, а ти повинен нести звістку про Царство Боже».</verse>
				<verse number="61">Ще інший сказав: «Я піду за Тобою, Господи, але спершу дозволь мені попрощатися зі своїми домашніми».</verse>
				<verse number="62">Та Ісус відповів: «Ті, хто, взявшись за плуг, дивляться назад, — не гідні Царства Божого».</verse>
			</chapter>
			<chapter number="10">
				<verse number="1">Невдовзі Господь призначив сімдесят двох учнів і вирядив їх перед Собою — по два в кожне місто й поселення, куди Сам Він збирався незабаром прийти.</verse>
				<verse number="2">Ісус сказав їм: «Жнива великі, та мало робітників. Отже, моліться Господу, власникові врожаю, щоб послав робітників на Свої жнива.</verse>
				<verse number="3">Ідіть! І знайте, що Я посилаю вас, як отих ягнят до вовчої зграї.</verse>
				<verse number="4">Не беріть із собою ні гаманця, ні торби, ні сандалів. І не вітайте нікого по дорозі.</verse>
				<verse number="5">А ввійшовши до чиєїсь оселі, спершу мовте: „Мир дому цьому!”</verse>
				<verse number="6">Якщо там миролюбива людина, то ваше благословіння зостанеться з нею. Коли ж ні — воно до вас повернеться.</verse>
				<verse number="7">Залишайтеся в тому домі, їжте й пийте те, що запропонують господарі, бо робітник вартий того, що йому платять. Не переходьте із дому в дім.</verse>
				<verse number="8">Коли ввійдете до міста й вам виявлять гостинність, їжте те, що вам подадуть.</verse>
				<verse number="9">Зцілюйте хворих у тому місті й кажіть людям: „Царство Боже наближається до вас!”</verse>
				<verse number="10">Якщо ж прийдете до міста, де гостинності вам не виявлять, то вийдіть на вулиці й промовте:</verse>
				<verse number="11">„Навіть порох вашого міста ми обтрушуємо перед вами з ніг своїх. Та пам’ятайте: Царство Боже наближається до вас!”</verse>
				<verse number="12">Кажу вам, що навіть людям Содома легше поведеться в той день, ніж тому негостинному місту».</verse>
				<verse number="13">«Горе тобі, Хоразине! Горе тобі, Вефсаїдо! Кажу так, бо якби ті численні дива, що сталися тут, трапилися у Тирі чи Сидоні, то їхні мешканці давно б вже розкаялися, одягли волосяниці й посипали голови попелом.</verse>
				<verse number="14">І все ж Судного Дня Тиру й Сидону буде легше, ніж вам!</verse>
				<verse number="15">А ти, Капернауме, чи будеш піднесений до Небес? Ні, ти зійдеш у пекло!</verse>
				<verse number="16">Хто слухає вас, учнів Моїх, той слухає Мене, а хто зрікається вас, той зрікається і Мене. Хто ж зрікається Мене, той зрікається й Того, Хто послав Мене».</verse>
				<verse number="17">Сімдесят два учнів з радістю повернулися до Ісуса й розповіли: «Господи, навіть нечисті духи підкорялися нам, коли ми наказували їм Твоїм ім’ям!»</verse>
				<verse number="18">Ісус відповів їм: «Я бачив, як сатана падав з Небес, мов блискавка!</verse>
				<verse number="19">Але послухайте! Я дав вам владу, щоб ви могли наступати на змій та скорпіонів. Я дав вам владу над усією силою ворога нашого.</verse>
				<verse number="20">Та не треба радіти з того, що вам підкоряються духи. Радійте з того, що імена ваші написані на Небесах».</verse>
				<verse number="21">Сповнений Духа Святого, Ісус відчув велику радість і промовив: «Славлю Тебе, Отче, Господи Неба й Землі, бо Ти приховав це від мудрих і розумних, а відкрив простим. Так, Отче, це сталося, бо дійсно, на це була воля Твоя.</verse>
				<verse number="22">Все, що Я знаю, було передано Мені Отцем Моїм. Хто є Сином — не знає ніхто, крім Отця, і хто є Отцем не відомо нікому, крім Сина. Тільки ті, хто були обрані Сином, взнають про Отця».</verse>
				<verse number="23">Повернувшись до учнів, Ісус сказав їм довірливо: «Благословенні очі, які бачать те, що бачите ви!</verse>
				<verse number="24">Бо, повірте, чимало пророків і царів хотіли б побачити те, що ви бачите, але не бачили, хотіли б почути те, що ви чуєте, але не почули».</verse>
				<verse number="25">Один законник підвівся і, випробовуючи Ісуса, запитав: «Вчителю, що мушу я зробити, аби здобути вічне життя?»</verse>
				<verse number="26">Ісус промовив: «А що написано в Законі? Яке твоє розуміння того, що ти там вичитав?»</verse>
				<verse number="27">Той відповів: «„Любіть Господа Бога свого всім серцем, усією душею, усією силою і розумом своїм”. А також: „Любіть ближнього свого, як себе самого”».</verse>
				<verse number="28">Тоді Ісус сказав йому: «Ти відповів правильно. Виконуй це і тоді здобудеш вічне життя».</verse>
				<verse number="29">Але він, намагаючись виправдатись, запитав: «Але хто є моїм ближнім?»</verse>
				<verse number="30">Ісус відповів: «Ішов якось чоловік із Єрусалиму до Єрихона і потрапив до рук грабіжників. Ті роздягли його, побили та й подалися геть, залишивши його ледь живого.</verse>
				<verse number="31">Випадково йшов священик по тій дорозі. Помітивши пограбованого, він перейшов на інший бік дороги, обійшовши його.</verse>
				<verse number="32">Тією ж дорогою йшов левит. Побачивши побитого, він також перейшов на інший бік.</verse>
				<verse number="33">Потім прийшов туди подорожній самаритянин. Коли він побачив нещасного, то сповнився співчуттям до нього.</verse>
				<verse number="34">Він підійшов, перев’язав рани, після того, як полив їх оливою та вином. Тоді поклав стражденного на свого віслюка, відвіз до заїжджого двору і там подбав про нього.</verse>
				<verse number="35">Наступного дня самаритянин дав господарю заїзду два динари й сказав: „Подбай про цього чоловіка. Якщо витратиш більше, я віддам тобі різницю, коли повернуся”.</verse>
				<verse number="36">То хто ж із цих трьох був ближнім чоловікові, який постраждав від грабіжників?»</verse>
				<verse number="37">Законник відповів: «Той, хто змилостився над ним». Тоді Ісус промовив: «Тож іди й роби так, як він».</verse>
				<verse number="38">Мандруючи, Ісус і Його учні зайшли якось до одного селища. І їх гостинно привітала жінка, яку звали Марта.</verse>
				<verse number="39">Вона мала сестру Марію, яка сіла біля Господніх ніг і слухала те, що Він говорив.</verse>
				<verse number="40">А Марта була дуже заклопотана по господарству. Вона підійшла до Ісуса й запитала: «Господи, чи Тобі байдуже, що сестра моя всю роботу звалила на мене саму? Скажи їй, щоб допомогла мені».</verse>
				<verse number="41">Ісус відповів їй: «Марто, Марто, ти турбуєшся та журишся про багато справ,</verse>
				<verse number="42">а необхідною є лише одна. Марія ж вибрала те найкраще, чого в неї ніхто не відбере».</verse>
			</chapter>
			<chapter number="11">
				<verse number="1">Якось Ісус молився у віддаленому місці, та коли Він закінчив, один із учнів сказав Йому: «Господи, навчи нас молитися. Адже й Іоан навчав цього своїх учнів».</verse>
				<verse number="2">Тоді Ісус відповів: «Коли молитеся, кажіть так: „Отче наш [Небесний], хай святиться ім’я Твоє. Нехай прийде Царство Твоє. [Нехай буде воля Твоя, як на Землі, так і на Небі.]</verse>
				<verse number="3">Дай нам наш хліб щоденний.</verse>
				<verse number="4"> Прости гріхи наші, як ми прощаємо тим, хто завинив перед нами. І не введи нас у спокусу, [а спаси від лукавого] ”».</verse>
				<verse number="5">По тому Ісус додав: «Уявіть собі, що ви маєте друга й приходите до нього опівночі з проханням: „Друже, позич мені три хлібини.</verse>
				<verse number="6">До мене щойно прийшов один із друзів. Він з дороги, а я не маю чим пригостити його”.</verse>
				<verse number="7">І уявіть, що ваш друг відповідає вам з-за дверей: „Відчепися! Двері замкнуті. Мої діти і я вже в ліжку. Не вставати ж мені тепер, аби щось там тобі дати!”</verse>
				<verse number="8">Істинно кажу вам: хоч він і не підведеться, щоб дати вам хліб заради вашої дружби, але встане й дасть те, що ви просите, якщо будете наполегливі.</verse>
				<verse number="9">То ж кажу вам: просіть, і Бог дасть вам, шукайте і знайдете, стукайте і вам відчинять.</verse>
				<verse number="10">Бо кожен, хто просить — отримає; хто шукає — знайде, а двері завжди відчиняться тим, хто стукає.</verse>
				<verse number="11">Чи є такий батько, який дасть сину гадюку, коли той проситиме риби?</verse>
				<verse number="12">Якщо ж син яйце проситиме, то чи дасть йому батько скорпіона? Ніколи!</verse>
				<verse number="13">Отже, коли ви, лихі й недобрі люди, знаєте, як зробити добрий дарунок дітям своїм, то наскільки ж вірніше те, що Отець Небесний обдарує Духом Святим усіх, хто просить!»</verse>
				<verse number="14">Одного разу Ісус вигнав нечистого духа з чоловіка, який був німим. Сталося так, що коли нечистий вийшов із німого, той почав говорити. Натовп навколо був вражений.</verse>
				<verse number="15">Але деякі з натовпу казали: «Він виганяє нечистих не інакше, як владою Вельзевула, володаря демонів!»</verse>
				<verse number="16">Деякі інші, бажаючи випробувати Його, попросили здійснити їм диво, як знамення від Господа.</verse>
				<verse number="17">Знаючи їхні думки, Ісус мовив: «Кожне царство, поділене міжусобною ворожнечею, гине. І розвалиться та родина, що поділена сама проти себе.</verse>
				<verse number="18">Якщо сатана воюватиме супроти самого себе (як ви кажете), як тоді встоїть його царство? Я питаю про це тому, що ви кажете, ніби Я виганяю нечистих владою Вельзевула.</verse>
				<verse number="19">А якщо Я виганяю нечистих силою Вельзевула, то чиєю владою виганяють їх ваші послідовники? Тому вони й будуть суддями вашими!</verse>
				<verse number="20">З іншого боку, якщо Я виганяю нечистих Божою силою, то це є доказом того, що Царство Боже вже прийшло до вас.</verse>
				<verse number="21">Коли дужий і добре озброєний чоловік стереже свій маєток, тоді майно його в безпеці.</verse>
				<verse number="22">Та якщо раптом хтось дужчий нападе й переможе, то забере собі зброю й обладунки, на які господар розраховував, щоб захистити себе, і зробить з ними все, що йому забажається.</verse>
				<verse number="23">Хто не зі Мною, той проти Мене, хто не допомагає Мені збирати, той розкидає».</verse>
				<verse number="24">«Коли нечистий дух виходить із людини, він блукає пустелями, шукаючи спочинку. І не знайшовши, говорить: „Я повернуся до своєї домівки, що полишив”.</verse>
				<verse number="25">Отже, він повертається і знаходить місце своє виметеним і прибраним.</verse>
				<verse number="26">Тоді він іде й приводить сімох інших духів, іще гірших за себе. Вони всі заходять і живуть там, тож тій людині стає ще гірше, ніж було спершу».</verse>
				<verse number="27">І от коли Він усе це говорив, одна жінка з натовпу раптом вигукнула Йому: «Блаженне черево, що народило Тебе, і груди, що годували Тебе!»</verse>
				<verse number="28">Та Він відповів: «Ліпше сказати: блаженний той, хто слухає Слово Боже й дотримується його!»</verse>
				<verse number="29">Оскільки натовп зростав, Ісус почав говорити: «Тільке лихе та невірне покоління шукає знамення, та ніякого знамення не буде здійсненно, аби їм щось довести, крім знамення пророка Йони.</verse>
				<verse number="30">Бо так само, як Йона був знаменням для ниневитян, так і Син Людський буде знаменням для цього покоління.</verse>
				<verse number="31">В Судний День цариця Півдня стане проти людей цього покоління й засудить їх, бо вона сама прийшла здалеку, щоб послухати мудрості Соломонової. А тут є Хтось величніший ніж Соломон.</verse>
				<verse number="32">Люди Ниневії стануть на Суді проти цього покоління й засудять його, бо вони розкаялися у відповідь на проповіді Йони. А тут же є Хтось величніший ніж Йона».</verse>
				<verse number="33">«Ніхто не ставить запаленний світильник у таємному місці або під перевернуту посудину. Навпаки, його ставлять на підставку, щоб кожен, хто зайде в приміщення, бачив світло.</verse>
				<verse number="34">Око — єдине джерело світла для тіла. Отже, якщо ви бачите людину, та бажаєте допомогти їй, то й усе тіло ваше буде наповнене світлом. Але якщо ви дивитеся на людину егоїстично, то й усе тіло ваше буде в темряві.</verse>
				<verse number="35">Тож стережіться, щоб світло в вас не перетворилося на темряву!</verse>
				<verse number="36">Якщо ж усе тіло ваше сповнене світла, і не має темних закутків, то буде так, ніби світильник осяяв вас своїм промінням».</verse>
				<verse number="37">Коли Ісус замовк, один з фарисеїв запросив Його пообідати разом. Ісус увійшов до його оселі й зайняв місце за столом.</verse>
				<verse number="38">Фарисей побачив, що Ісус не омив руки перед їжею, й здивувався.</verse>
				<verse number="39">Та Господь сказав йому: «Ви, фарисеї, миєте чаші й тарілки ззовні, але зсередини ви повні жадоби й лиха.</verse>
				<verse number="40">Нерозумні! Чи не Той, Хто створив зовнішнє, створив і внутрішнє?</verse>
				<verse number="41">Намагайтеся очистити себе зсередини. Не обминайте бідних, та буде вам повне очищення.</verse>
				<verse number="42">Та горе вам, фарисеї, бо віддаєте десятину з рути, м’яти і всяких інших садових рослин, але оминаєте Закон і любов до Бога. Але ж саме Закон і любов до Господа повинні бути головними. Слід виконувати головніше, не забуваючи й про інше.</verse>
				<verse number="43">Горе вам, фарисеї, бо любите ви займати найпочесніші місця в синагогах, любите, щоб вас шанобливо вітали на базарах.</verse>
				<verse number="44">Горе вам, бо ви, як непомічені могили — люди зверху ходять по них і не знають цього».</verse>
				<verse number="45">Вислухавши всі ці слова, один із законників озвався: «Вчителю, кажучи це, Ти й нас ображаєш».</verse>
				<verse number="46">Ісус відповів: «Горе й вам, законники, бо ви встановлюєте суворі правила, котрих важко дотримуватися, та звалюєте на людей цей непосильний тягар, а самі й пальцем не поворухнете, щоб полегшити ту ношу.</verse>
				<verse number="47">Горе вам, бо ви будуєте могили пророкам, але це ж ваші пращури вбили їх.</verse>
				<verse number="48">Тож ви засвідчуєте свою згоду з діями ваших предків, бо вони вбивали, а ви будуєте могили.</verse>
				<verse number="49">Щодо цього, то мудрість Божа також твердила: „Я пошлю до них пророків і апостолів, і декого з них люди вб’ють, а інших переслідуватимуть”.</verse>
				<verse number="50">50-51 Тож цей рід заплатить за кров усіх пророків, пролиту з часів створення світу — від крові Авеля до крові Захарії, вбитого між вівтарем та Храмом Божим. Так, кажу вам: цьому родові доведеться заплатити за все.</verse>
				<verse number="51"></verse>
				<verse number="52">Горе вам, законники, бо ви забрали від людей ключ до знання Бога. Ви самі не входите і перешкоджаєте іншим — тим, хто прагне».</verse>
				<verse number="53">Коли Ісус виходив звідти, книжники і фарисеї були вороже налаштовані до Нього і тиснули на Ісуса різноманітними запитаннями.</verse>
				<verse number="54">Вони чекали, щоб зловити Його на слові.</verse>
			</chapter>
			<chapter number="12">
				<verse number="1">Отож, коли зібрався багатотисячний натовп, аж топтали один одного, Ісус почав говорити спершу до Своїх учнів: «Остерігайтеся фарисейської закваски — їх лицемірства.</verse>
				<verse number="2">Немає нічого прихованого, що не відкриється, і нічого таємного, що не стане відомим.</verse>
				<verse number="3">Тому все, що ви сказали у пітьмі, буде почуте при світлі. І те, що ви прошепотіли комусь на вухо в замкненій кімнаті, проголошуйте, щоб усі почули».</verse>
				<verse number="4">Після того Ісус наказав людям: «Але кажу вам, друзі Мої, більше не бійтеся тих, хто може вбити тіло ваше, але більш нічого вдіяти не здатні.</verse>
				<verse number="5">Я покажу, кого вам слід боятися: бійтеся Бога, Який вбивши, має владу ввергнути вас у пекло. Тож кажу вам: Його й бійтеся.</verse>
				<verse number="6">Чи не за два гроші продаються п’ять горобців? Та жодного з них Бог не забуде.</verse>
				<verse number="7">Господь навіть знає скільки волосся на головах ваших! То ж не бійтеся — ви значно важливіші, ніж зграя горобців».</verse>
				<verse number="8">«Не соромтеся віри своєї. І ще скажу вам: кожного, хто визнає Мене перед людьми, Син Людський також визнає перед Ангелами Божими.</verse>
				<verse number="9">Якщо ж хтось зречеться Мене перед людьми, того і Син Людський зречеться перед Ангелами Божими.</verse>
				<verse number="10">Тому кажу Я вам, чоловік може отримати прощення всіх своїх гріхів та блюзнірств, що він мовить проти Бога, але той, хто поганить ім’я Духа Святого, не матиме прощення.</verse>
				<verse number="11">Коли ж вас поведуть на суд до синагоги перед можновладцями й правителями, не турбуйтеся про те, як вам виправдовуватись і що матимете казати.</verse>
				<verse number="12">Дух Святий у належний час підкаже вам правильні слова».</verse>
				<verse number="13">Хтось із натовпу попросив Його: «Вчителю, скажи моєму братові, щоб поділився зі мною батьковою спадщиною!»</verse>
				<verse number="14">Та Ісус мовив до нього: «Чоловіче, хто ставив мене за суддю або посередника між вами?»</verse>
				<verse number="15">І звернувся Ісус до всіх присутніх: «Пильнуйте себе, остерігайтеся зажерливості, бо не наслідуватиме людина життя від майна свого».</verse>
				<verse number="16">І розповів Ісус притчу: «В одного багатого чоловіка земля добре родила.</verse>
				<verse number="17">Він думав собі: „Що ж мені робити, адже я не маю де зберігати врожай?”</verse>
				<verse number="18">А потім вирішив: я розберу свої клуні й збудую нові, більші. Та й звезу туди весь урожай і все своє добро.</verse>
				<verse number="19">Тоді я скажу собі: „Я маю удосталь добра на багато років. То ж більше не перейматимуся я клопотами, та тільки буду їсти, пити та тішитися”».</verse>
				<verse number="20">Але Бог сказав йому: „Нерозумний чоловіче, цієї ночі ти втратиш своє життя. Кому дістанеться добро, що ти надбав?”</verse>
				<verse number="21">Отак буває з тими, хто збирає собі земні скарби, та в Божих очах вони не багатіють».</verse>
				<verse number="22">Тоді Ісус сказав Своїм учням: «Отже, кажу Я вам: не піклуйтеся про їжу та одяг, аби підтримати життя своє.</verse>
				<verse number="23">Напевне, життя є важливіше їжі, а тіло — одягу!</verse>
				<verse number="24">Погляньте на птахів: вони не сіють, не жнуть, не збирають зерна до комори, але ж Господь годує їх. А наскільки ж ви, люди, важливіші за птахів!</verse>
				<verse number="25">Ніхто з вас не зможе хвилюванням своїм подовжити життя своє хоча б на годину.</verse>
				<verse number="26">Якщо ж навіть на таку дрібничку ви не здатні, то навіщо ж переймаєтеся всім іншим?</verse>
				<verse number="27">Погляньте, як ростуть дикі квіти: вони не працюють, не шиють одягу собі. Та ж кажу вам, що й Соломон у розквіті слави своєї не вдягався у такі вишукані шати, як вони.</verse>
				<verse number="28">Якщо Бог одягає в таку розкіш траву польову, що сьогодні росте, а завтра потрапить у вогонь, то наскільки ж певніше одягне Він вас, о маловіри!</verse>
				<verse number="29">Тож не піклуйтеся й не переймайтеся, що їстимете і що питимете.</verse>
				<verse number="30">То лише погани увесь час дбають про таке, але ж Батько ваш знає, чого ви потребуєте.</verse>
				<verse number="31">Натомість, дбайте насамперед про Царство Боже, й тоді усе інше Господь неодмінно вам надасть.</verse>
				<verse number="32">Не бійся, отаро мала, бо Отцеві вашому було приємно дати вам Царство Своє.</verse>
				<verse number="33">Продайте майно своє і роздайте гроші бідним. Заводьте собі гаманці, що не старіють, тобто збирайте скарби неминущі на Небі, де їх злодій не дістане й міль не сточить.</verse>
				<verse number="34">Бо де багатство ваше, там і серце ваше буде».</verse>
				<verse number="35">«Будьте завжди напоготові, не гасіть світла.</verse>
				<verse number="36">Будьте такі ж, як слуги, які чекають повернення хазяїна з весільного бенкету, щоб, коли він прийде й постукає в двері, негайно йому відчинити.</verse>
				<verse number="37">Щасливі ті слуги, яких господар застане напоготові, коли прийде. Правду кажу вам: тоді він сам підпережеться, посадить слуг за стіл і прислуговуватиме їм.</verse>
				<verse number="38">Навіть якщо він з’явиться опівночі або пізніше, щасливі ті слуги, які чекатимуть на нього.</verse>
				<verse number="39">Та будьте певні: якщо б господар знав, о котрій годині прокрадеться злодій, то пильнував би й не дозволив тому вдертися до хати.</verse>
				<verse number="40">Ось чому й вам слід бути напоготові, бо Син Людський прийде тоді, коли ви Його не чекатимете».</verse>
				<verse number="41">Тоді Петро запитав: «Господи, цю притчу Ти розповів для нас чи для всіх?»</verse>
				<verse number="42">Господь відповів йому: «А хто є тим вірним і розсудливим слугою, якого господар поставив над усіма іншими слугами, щоб він вчасно годував їх.</verse>
				<verse number="43">Щасливий той слуга, якого хазяїн застане в ту мить, коли він саме виконуватиме свій обов’язок.</verse>
				<verse number="44">Істинно кажу вам, що господар призначить його управляти своїм маєтком.</verse>
				<verse number="45">45-46 Уявіть собі навпаки, поганого слугу, який говорить сам собі: „Мій господар забарився” — і тоді почне бити інших слуг: чоловіків і жінок, почне об’їдатися й пиячити, та господар слуги повернеться того дня, коли той його не чекатиме, і тієї години, що слуга не сподіватиметься, та жорстоко покарає його і призначить йому місце серед непокірних.</verse>
				<verse number="46"></verse>
				<verse number="47">Слуга, який знає волю господаря свого, але не завжди готовий виконати її, і не робить того, чого вимагає хазяїн, буде суворо покараний.</verse>
				<verse number="48">Тому ж, хто не знав волі господаревої та вдіяв щось проти неї, кара буде меншою. Бо кому більше дано, від того більше й очікується. Люди зазвичай вимогливіші до тих, кому вони багато довірили».</verse>
				<verse number="49">«Я прийшов, щоб запалити вогонь на землі. І як же Я прагну, щоб він мерщій розгорівся!</verse>
				<verse number="50">Я маю прийняти хрещення, і як тяжко буде, доки це не сповниться!</verse>
				<verse number="51">Ви думаєте, що Я прийшов, щоб принести мир на землю? Ні! Кажу вам, Я прийшов, щоб розділити людей.</verse>
				<verse number="52">Кажу так, бо відтепер п’ятеро членів однієї родини повстануть один проти одного: троє повстануть проти двох, а двоє — проти трьох.</verse>
				<verse number="53">Вони будуть розділені: батько проти сина, а син проти батька; мати проти дочки, а дочка проти матері; свекруха проти невістки, а невістка проти свекрухи».</verse>
				<verse number="54">І промовив Ісус до людей: «Коли ви бачите, як з заходу надходить хмара, ви тут же кажете: „Дощ збирається”. І справді згодом починає дощити.</verse>
				<verse number="55">Коли ж налітає південний вітер, ви кажете: „Буде спека”. І справді настає засушлива погода.</verse>
				<verse number="56">Лицеміри! Ви знаєте, як розтлумачити різноманітні явища на землі й на небі. То чому ж так сталося, що ви не здатні розтлумачити події нинішніх часів?»</verse>
				<verse number="57">«Чому ти не можеш розсудити для себе, що є справедливим?</verse>
				<verse number="58">Якщо хтось позиває тебе до суду, намагайся владнати з ним справу перш, ніж ви туди прийдете. А як не залагодите, то стояти вам перед суддею, та той може віддати тебе у руки вартових і кинути тебе до в’язниці.</verse>
				<verse number="59">Повір, не вийти тобі звідти, доки не сплатиш усе, що заборгував до останнього грошу».</verse>
			</chapter>
			<chapter number="13">
				<verse number="1">Дехто з присутніх розповіли Ісусові про ґалилеян, яких забили й кров яких з наказу Пилата змішали з кров’ю тварин, принесених у жертву.</verse>
				<verse number="2">Ісус запитав людей, які розповіли цю історію: «Чи ви вважаєте, що вони були гіршими грішниками, ніж інші ґалилеяни, й тому так постраждали?</verse>
				<verse number="3">Ні! Істинно кажу вам: якщо ви не покаєтеся, то й ви так само повмираєте, як вони.</verse>
				<verse number="4">Або ж згадайте тих вісімнадцять чоловік, які загинули, коли на них завалилася башта в Силоамі. Чи ви вважаєте, що вони були більш винними, ніж інші мешканці Єрусалиму?</verse>
				<verse number="5">Ні! Якщо ви не покаєтеся, загинете й ви всі так само, як вони!»</verse>
				<verse number="6">По тому Ісус розповів таку притчу: «В одного чоловіка в саду росло фіґове дерево. Пішов він якось пошукати на дереві плоди, але не знайшов жодного.</verse>
				<verse number="7">І сказав він садівникові: „Послухай, ось уже три роки приходжу я до цього фіґового дерева, але жодного плода так і не знайшов. Тож зрубай його. Навіщо воно виснажує ґрунт?”</verse>
				<verse number="8">Садівник відповів йому: „Господарю, лиши це дерево ще на один рік. Я обкопаю його, угною землю.</verse>
				<verse number="9">Можливо, після цього наступного року воно дасть урожай. Якщо ж ні, тоді зрубаєш його”».</verse>
				<verse number="10">Якось у суботу Ісус навчав у синагозі.</verse>
				<verse number="11">Там була жінка, в яку вселився злий дух. І через це вона вже вісімнадцять років була немічна: вона була скорчена й не могла розпрямитися.</verse>
				<verse number="12">Побачивши жінку, Ісус покликав її до Себе і сказав їй: «Жінко, ти звільнена від хвороби твоєї!»</verse>
				<verse number="13">Тоді Він поклав руки на неї, і тієї ж митті жінка випросталась та почала славити Бога.</verse>
				<verse number="14">Тут озвався старший синагоги. Його розлютило те, що Ісус зцілив немічну в суботу. Він звернувся до народу: «Є шість днів на те, щоб працювати. Тож приходьте й зцілюйтеся в ті дні, а не в суботу!»</verse>
				<verse number="15">Господь відповів йому так: «Ви, лицеміри, чи є серед вас такий, хто б не відв’язав свого вола чи віслюка від ясел у суботу й не повів напувати?</verse>
				<verse number="16">А тут же перед нами дочка Авраамова, яку сатана тримав зв’язаною протягом вісімнадцяти років. То як же не звільнити її від цих пут у суботу?»</verse>
				<verse number="17">Як Він це сказав, усім супротивникам Його стало соромно, а весь натовп радів усім чудесним діянням Ісусовим.</verse>
				<verse number="18">Він говорив: «До чого подібне Царство Боже? З чим його порівняти?</verse>
				<verse number="19">Царство Боже подібне до гірчичного зернятка, яке чоловік садить у своїй городині. Та коли воно пускає паросток і виростає, то стає найбільшою рослиною серед усієї городини, неначе дерево — з такими розлогими гілками, що навіть птахи можуть гніздитися в її вітті».</verse>
				<verse number="20">І далі вів Ісус: «З чим іще порівняти Царство Боже?</verse>
				<verse number="21">Воно подібне до дрібки дріжджів, які жінка змішує з трьома мірками борошна, і залишає так, поки все тісто зійде».</verse>
				<verse number="22">Ісус ходив містами й селами й навчав людей. Шлях Його лежав до Єрусалиму.</verse>
				<verse number="23">Один чоловік запитав Його: «Господи, чи врятовані будуть лише кілька чоловік?» Ісус відповів:</verse>
				<verse number="24">«Докладайте всіх зусиль, щоб увійти в вузькі ворота, які ведуть до Раю Господнього, бо чимало буде тих, хто намагатиметься ввійти, але не зможе.</verse>
				<verse number="25">Колись станеться так, що Господар встане й зачинить браму, а ви тоді стоятимете знадвору й почнете стукати й казати: „Господи, відчини нам двері!” Але Він відповість: „Я вас не знаю”.</verse>
				<verse number="26">Ви скажете: „Разом з Тобою ми їли й пили, Ти навчав нас на вулицях наших міст”.</verse>
				<verse number="27">А Він скаже вам: „Я не знаю, звідки ви прийшли. Йдіть геть від Мене, ви, хто живе неправедно”.</verse>
				<verse number="28">Ви будете ридати й скреготіти зубами від болю, коли побачите Авраама, Ісаака та Якова і всіх пророків Царства Божого, але самі ви будете викинуті геть.</verse>
				<verse number="29">І прийдуть люди зі сходу й заходу, з півдня й півночі й сядуть на свої місця за столом у Царстві Божому.</verse>
				<verse number="30">І затямте: хто нині перший, буде тоді останній, а хто зараз останній, буде тоді перший».</verse>
				<verse number="31">На той час було там кілька фарисеїв. Вони підійшли до Ісуса, та й кажуть: «Тікай звідси, бо Ірод хоче вбити Тебе».</verse>
				<verse number="32">Ісус сказав їм: «Ідіть і перекажіть тому лисові Іроду: „Послухай, Я виганятиму нечистих духів з людей і зцілятиму їх сьогодні й завтра, а на третій день Я скінчу Свою роботу”.</verse>
				<verse number="33">Та опісля, Я повинен продовжувати свій шлях до Єрусалиму, бо не годиться пророкові помирати за межами цього міста».</verse>
				<verse number="34">Єрусалиме, Єрусалиме, ти, що вбиваєш пророків і побиваєш камінням тих, кого Бог послав до тебе! Як часто намагався Я зібрати твоїх дітей докупи, як квочка збирає курчат під крило своє, але ти відмовився!</verse>
				<verse number="35">Поглянь! Храм твій покинутий Богом. Кажу Я тобі, ти Мене не побачиш, аж доки час не прийде, і ти скажеш: „Благословен Той, Хто приходить в ім’я Господнє”».</verse>
			</chapter>
			<chapter number="14">
				<verse number="1">Якось у суботу Ісус прийшов до оселі одного з головних фарисеїв на обід. Присутні на обіді пильно стежили за кожним Його словом.</verse>
				<verse number="2">Навпроти Ісуса сидів чоловік, хворий на водянку.</verse>
				<verse number="3">Ісус запитав законників і фарисеїв: «Чи дозволено Законом зцілити хворого в суботу, чи ні?»</verse>
				<verse number="4">Та вони мовчали. Тоді Ісус узяв хворого чоловіка та й зцілив його і відпустив.</verse>
				<verse number="5">А по тому Він сказав законникам та фарисеям: «Якщо син ваш або віл упаде в криницю, невже ви не витягнете нещасного негайно, навіть коли це буде в суботу?»</verse>
				<verse number="6">І їм нічого було відповісти Йому на це.</verse>
				<verse number="7">Тоді Ісус розповів гостям притчу, бо помітив, як усі вони намагалися вибрати собі найпочесніше місце за столом. Він мовив:</verse>
				<verse number="8">«Коли вас запрошують на весілля, не сідайте на місця для почесних гостей, бо серед запрошених може виявитися хтось важливіший за вас.</verse>
				<verse number="9">І якщо так станеться, тоді хазяїн, який запросив вас обох, муситиме підійти до вас і сказати: „Поступіться своїм місцем цьому чоловікові”. І посоромленому, вам доведеться пересідати на менш почесне місце.</verse>
				<verse number="10">Тож якщо вас запросили на весілля, прийдіть і сядьте на найскромнішому місці. Тоді господар підійде до вас і скаже: „Друже, пересядь на почесніше місце”. Тоді буде честь вам перед всіма іншими гістьми.</verse>
				<verse number="11">Адже кожен, хто підноситься, буде принижений, а хто принизиться, буде піднесений».</verse>
				<verse number="12">І звернувся Ісус до хазяїна, який запросив Його: «Коли ви влаштовуєте обід або вечерю, не запрошуйте тільки своїх друзів або братів, або родичів, або багатих сусідів через те, що вони, мовляв, запрошуватимуть вас у відповідь, і ви отак повернете витрачене.</verse>
				<verse number="13">Ні, коли ви приймаєте гостей, запросіть бідних, калік, кривих і сліпих.</verse>
				<verse number="14">І в тому, що вони не мають чим віддати вам, але Бог відплатить вам у День воскресіння праведних».</verse>
				<verse number="15">І почувши ці слова, один із тих, хто сиділи разом з Ісусом за столом, вигукнув: «Блаженний той, хто їстиме хліб у Царстві Божім!»</verse>
				<verse number="16">То Ісус промовив до нього: «Один чоловік приготував великий бенкет й запросив на нього багатьох людей.</verse>
				<verse number="17">І в призначений час він послав свого слугу до всіх запрошених зі словами: „Приходьте, вже все готове!”</verse>
				<verse number="18">Але всі вони почали вибачатися. Перший сказав: „Я придбав землю і саме зараз мушу їхати подивитися її, вибач, будь ласка”.</verse>
				<verse number="19">Інший промовив: „Я придбав п’ять пар волів і оце виряджаюся випробовувати їх. Вибач, будь ласка”.</verse>
				<verse number="20">А ще інший відповів: „Я щойно одружився і з цієї причини не можу прийти”.</verse>
				<verse number="21">Отож слуга повернувся і все це переказав господареві. Той страшенно розгнівався і сказав слузі: „Вийди мерщій на вулиці й майдани міста і приведи сюди бідних, калік, сліпих і кривих!”</verse>
				<verse number="22">Пізніше слуга доповів: „Господарю, те, що ти наказав, виконано, але місця за столом іще багато”.</verse>
				<verse number="23">Тоді хазяїн наказав слузі: „Йди на дороги й на загороди й приведи тих, кого знайдеш там, щоб дім мій був повен.</verse>
				<verse number="24">Бо кажу тобі, що ніхто з тих, хто був запрошений, але не прийшов, не покуштує моїх страв!”»</verse>
				<verse number="25">Сила-силенна людей ішла разом з Ісусом. Тож Він сказав їм:</verse>
				<verse number="26">«Якщо хтось приходить до Мене, але не любить Мене дужче, ніж своїх батька й матір, дружину й дітей, братів і сестер, і навіть дужче, ніж своє життя, той не може бути учнем Моїм.</verse>
				<verse number="27">Той, хто не несе хреста страждання свого і не йде за Мною, той не може бути учнем Моїм.</verse>
				<verse number="28">Якщо хтось із вас надумає звести башту, то чи не візьметься він спершу підрахувати, у що це йому стане, — чи має він достатньо грошей, аби довести справу до кінця?</verse>
				<verse number="29">29-30 Бо інакше може статися, що він закладе фундамент, але неспроможний буде закінчити. То люди сміятимуться з нього й казатимуть: „Це той, хто почав будувати, але не зміг добудувати!”</verse>
				<verse number="30"></verse>
				<verse number="31">Або коли цар вирушає на війну проти іншого царя, чи не сяде він спершу й не поміркує, а чи зможе він зі своїми десятьма тисячами воїнів протистояти ворогові, який має двадцять тисяч бійців?</verse>
				<verse number="32">І якщо він не може протистояти йому, то поки ворог ще далеко, чи не вишле він до нього посла з проханням про перемир’я?</verse>
				<verse number="33">Так само й кожен із вас: якщо не може кинути все своє майно, то не зможе бути Моїм учнем».</verse>
				<verse number="34">«Сіль — добра річ. Але коли вона стає прісною і втрачає свій смак, як її знову солоною зробити?</verse>
				<verse number="35">Вона не годиться ні в землю, ні в купу гною. Її тоді просто викидають геть. Хто має вуха, нехай слухає Мене!»</verse>
			</chapter>
			<chapter number="15">
				<verse number="1">Довкола Ісуса зібралися послухати збирачі податків і грішники.</verse>
				<verse number="2">А фарисеї та книжники почали дорікати: «Цей Чоловік водиться з грішниками й, навіть, їсть із ними!»</verse>
				<verse number="3">На те Ісус розповів їм таку притчу:</verse>
				<verse number="4">«Якщо хтось із вас має сто овець, і одна з них відіб’ється від отари, чи не залишить він решту дев’яносто дев’ять на вигоні і шукатиме одну заблудлу, аж доки не знайде її?</verse>
				<verse number="5">А як знайде, то радісно візьме на плечі й понесе додому.</verse>
				<verse number="6">І прийшовши додому, покличе друзів і сусідів і скаже їм: „Порадійте разом зі мною: адже я знайшов мою заблудлу вівцю!”</verse>
				<verse number="7">Повірте, так само й на Небі більше буде втіхи з одного грішника, який розкається, ніж із дев’яноста дев’яти праведників, котрим немає потреби каятися».</verse>
				<verse number="8">«Або уявіть собі жінку, яка має десять срібних драхм. Якщо вона загубить одну з них, то чи не засвітить вогонь, і чи не местиме ретельно у хаті в пошуках монети, доки не знайде її?</verse>
				<verse number="9">А коли знайде, то покличе подруг і сусідок, і скаже їм: „Порадійте разом зі мною: адже я знайшла загублену драхму!”</verse>
				<verse number="10">Повірте, так само радіють і Ангели Божі за кожного грішника, який розкаявся в гріхах своїх».</verse>
				<verse number="11">І сказав Ісус: «У одного чоловіка було двоє синів.</verse>
				<verse number="12">Молодший син якось попросив: „Батьку, віддай мені мою частку майна”. І батько розділив своє добро між синами.</verse>
				<verse number="13">А незабаром молодший син продав майно, забрав усі гроші й вирушив у далекі краї. Жив він там безладно й розтринькав усі гроші.</verse>
				<verse number="14">І коли він витратив останнє, напав на ту країну, де він мешкав, жорстокий голод, та син впав у нужду.</verse>
				<verse number="15">Тоді він пішов і найнявся до одного з мешканців тієї країни. Той послав його в свій маєток годувати свиней.</verse>
				<verse number="16">Годуючи свиней, він ладен був набити живіт хоча б лушпинням, що їли свині, але й того йому не давали.</verse>
				<verse number="17">Опам’ятавшись, він сказав собі: „Наймані робітники в мого батька мають їжі вволю, а я тут з голоду гину!</verse>
				<verse number="18">18-19 Відразу вирушу до свого батька і скажу йому: „Батьку, я грішний перед Богом і перед тобою; я не гідний більше називатися твоїм сином. Дозволь мені бути одним із твоїх наймитів””.</verse>
				<verse number="19"></verse>
				<verse number="20">І підвівшись, він подався до свого батька. Батько ще здалеку побачив, що він наближається, і сповнився милосердя до нього. Він побіг назустріч синові, обняв його й поцілував.</verse>
				<verse number="21">Син промовив до нього: „Батьку, я грішний перед Небом і перед тобою. Я більше не гідний називатися твоїм сином”.</verse>
				<verse number="22">Але батько наказав слугам: „Мерщій принесіть найкраще вбрання і вдягніть його. Надіньте перстень на руку йому й сандалі на його ноги.</verse>
				<verse number="23">І приведіть вгодоване теля. Заріжте його й приготуйте обід — ми будемо святкувати!</verse>
				<verse number="24">Бо цей мій син, який помер, а тепер повернувся до життя; загубився, а тепер знайшовся!” І вони почали святкувати.</verse>
				<verse number="25">Тим часом старший син був у полі. Коли він, повертаючись, наблизився до дому, то почув музику й танці.</verse>
				<verse number="26">Він покликав одного із слуг і поцікавився, що це все означає.</verse>
				<verse number="27">Слуга відповів: „Твій брат прийшов. Батько твій звелів зарізати вгодоване теля на радощах, що повернувся його син живий і здоровий”.</verse>
				<verse number="28">Старший син розлютився й не хотів заходити до хати. Отже батько вийшов і намагався заспокоїти його.</verse>
				<verse number="29">Та він відповів батькові: „Послухай! Усі ці роки я вірно служив тобі, й жодного разу не було так, щоб я не виконав твій наказ! Але ти жодного разу не дозволив мені зарізати навіть козу, щоб я міг запросити своїх друзів повеселитися!</verse>
				<verse number="30">А коли до тебе повернувся твій син, який розтринькав все твоє добро з повіями, ти наказав зарізати для нього вгодоване теля!”</verse>
				<verse number="31">Тоді батько сказав йому: „Сину мій, ти завжди зі мною. Все, що я маю, належить тобі.</verse>
				<verse number="32">Але ми мусили відсвяткувати цю щасливу подію. Адже брат твій, який помер, повернувся до життя; загубився, а тепер знайшовся!”»</verse>
			</chapter>
			<chapter number="16">
				<verse number="1">Ісус сказав Своїм учням: «В одного багатія був управитель, якого звинувачували в тому, що він краде гроші свого господаря.</verse>
				<verse number="2">Хазяїн покликав свого управителя й запитав: „Що означають ці чутки про тебе? Дай мені докладний звіт про те, як ти розпоряджався моїми грішми, оскільки надалі ти не можеш виконувати ці обов’язки”.</verse>
				<verse number="3">Тоді управитель сказав собі: „Як же мені бути? Хазяїн вигнав мене з роботи. Я не такий дужий, щоб землю копати, а жебракувати соромно.</verse>
				<verse number="4">Я знаю, що зробити, щоб, коли мене з управління скинуть, люди прийняли мене в своїх оселях”.</verse>
				<verse number="5">Він покликав кожного з господаревих боржників. Першого з них запитав: „Скільки ти винен господареві?”</verse>
				<verse number="6">Той відповідає: „Сто мір оливи”. Управитель каже: ”Візьми свою розписку, сідай і перепиши швидко — хай буде п’ятдесят”.</verse>
				<verse number="7">Іншого боржника він запитав: „А ти скільки винен?” Той каже: „Сто мірок пшениці». Управитель тоді йому: „Візьми розписку й перепиши, зроби вісімдесят мірок”.</verse>
				<verse number="8">І господар похвалив свого безчесного управителя за те, що той діяв так винахідливо. Мирський люди більш винахідливі у повсякденних справах одне з одним, ніж духовні.</verse>
				<verse number="9">Тож кажу вам: „Витрачайте блага земні, щоб завести собі друзів. Потім, коли ці блага минуться, вас привітають у вічних оселях”.</verse>
				<verse number="10">Чоловікові, якому вірять у малому, повірять і у великому, а той, хто безчесний в малому, і у великому чесний не буде.</verse>
				<verse number="11">І якщо ви не гідні довіри в багатствах земних, то хто довірить вам справжнє багатство?</verse>
				<verse number="12">І якщо ви не гідні довіри в поводженні з тим, що належить іншим, хто дасть вам те, що належить вам?»</verse>
				<verse number="13">«Не може слуга служити двом господарям, бо зненавидить одного й полюбить іншого або буде відданий одному і зневажатиме іншого. Не можна водночас поклонятися Богові й грошам ».</verse>
				<verse number="14">Все те чули фарисеї, та вони насміхалися з Ісуса, бо були ласі до грошей.</verse>
				<verse number="15">А Він сказав їм: «Ви ті, хто намагається переконати людей в своїй добропорядності, але Богові відомі ваші серця. Те, що люди вважають цінним, Богові мерзотне.</verse>
				<verse number="16">Закон Мойсеїв і пророки існували до приходу Іоана Хрестителя. Але відтоді, як проповідується Благовість про Царство Боже, кожен прагне ввійти в Нього.</verse>
				<verse number="17">Швидше зникнуть небо і земля, ніж втратить силу жодна рисочка хоч однієї з літер Закону Мойсеєвого».</verse>
				<verse number="18">«Кожен, хто розлучається зі своєю дружиною і бере шлюб з іншою жінкою, чинить перелюб. І кожен, хто одружується з розведеною жінкою, також чинить перелюб».</verse>
				<verse number="19">Далі Ісус розповів таку притчу: «Був собі багатий чоловік, який жив у розкоші, та завжди одягався у найвишуканіши шати.</verse>
				<verse number="20">А біля його воріт лежав бідний чоловік на ймення Лазар. На тілі його були виразки.</verse>
				<verse number="21">Він мріяв наїстися тими залишками, що перепадуть із багатієвого столу. Тільки собаки підходили й зализували його рани.</verse>
				<verse number="22">А згодом бідняк помер, і Ангели забрали його й віднесли до Авраама. Помер також і багач, і був похований.</verse>
				<verse number="23">І в країні мертвих, страждаючи від мук, багатій поглянув угору й побачив удалині Авраама, а поруч із ним Лазаря.</verse>
				<verse number="24">І вигукнув багач: „Отче Аврааме, змилуйся наді мною, пошли Лазаря, щоб він змочив у воді кінчик пальця й охолодив мій язик, бо я так страждаю в цім вогні!”</verse>
				<verse number="25">Та Авраам відповів йому: „Сину мій, пригадай: протягом усього свого життя на землі ти мав усі блага, в той час, як Лазареві на долю випали всі страждання. Та тепер він утішений, а ти терпиш муки.</verse>
				<verse number="26">Але опріч усе це, глибока прірва пролягла між нами і вами. Хоч як би хто прагнув перейти звідси до вас, — не зміг би, так само й з вашого боку ніхто не в змозі цю прірву здолати”.</verse>
				<verse number="27">27-28 Той каже: „Тоді я прошу тебе, отче, пошли Лазаря до дому мого батька, бо там у мене п’ятеро братів. Хай він застереже їх, щоб і вони були не потрапили до цього місця страждань”.</verse>
				<verse number="28"></verse>
				<verse number="29">Та Авраам відповів: „У них є Мойсей та пророки. Хай твої брати їх слухають”.</verse>
				<verse number="30">Багатій заперечив: „Ні, отче, це якби до них прийшов хтось із померлих, тоді б вони покаялися”.</verse>
				<verse number="31">Але Авраам сказав: „Якщо вони не слухаються Мойсея та пророків, то навіть коли встане хтось із померлих, їх усе одно не переконає”».</verse>
			</chapter>
			<chapter number="17">
				<verse number="1">Ісус сказав Своїм учням: «Спокуси, що кидають людину в гріх, завжди існуватимуть. Але горе тому, через кого вони приходять!</verse>
				<verse number="2">Та якщо хтось введе в гріх одного з малих оцих, які вірують в Мене, то краще було б для нього, щоб почепили йому на шию жорно і втопили в морі.</verse>
				<verse number="3">Пильнуйте себе! Якщо брат твій грішить, вкажи йому на те. І якщо він покається, прости його.</verse>
				<verse number="4">Якщо ж він грішить проти тебе сім разів на день і сім разів повертаєтсья до тебе й каже: „Я каюся” — прости його».</verse>
				<verse number="5">Тоді апостоли попросили Господа: «Дай нам більше віри!»</verse>
				<verse number="6">На те відповів Господь: «Якби ваша віра була завбільшки з гірчичне зернятко, ви могли б сказати цій шовковиці: „Вирви коріння своє з землі й переселися в море” — і вона послухалася б вас».</verse>
				<verse number="7">«Уявіть, що ви маєте раба, який обробляє землю або доглядає овець. Коли він з поля повертається додому, чи скажете ви йому: „Негайно іди і сідай поїж?”</verse>
				<verse number="8">Чи ви не скажете: „Приготуй вечерю, вдягни фартух і прислужи мені, поки я їм та п’ю, а потім і сам можеш поїсти й попити?”</verse>
				<verse number="9">Чи подякуєте ви слузі за те, що він виконує ваші накази?</verse>
				<verse number="10">Так само й з вами: коли ви виконали те, що вам було доручено, скажіть собі: „Ми слуги, котрі не заслуговують ніякої подяки. Ми лише виконували свій обов’язок”».</verse>
				<verse number="11">По дорозі до Єрусалиму Ісус мандрував уздовж кордону між Самарією та Ґалилеєю.</verse>
				<verse number="12">12-13 Коли Він увійшов в одне з селищ, Його зустріли десять чоловік хворих на проказу. Вони стояли віддалік і голосно гукали: «Ісусе, Володарю, змилуйся над нами!»</verse>
				<verse number="13"></verse>
				<verse number="14">Побачивши їх, Ісус наказав: «Підіть і покажіться священикам ». І поки ті десятеро йшли, вони цілком очистилися.</verse>
				<verse number="15">Та один із них, коли побачив, що він зцілений, повернувся й голосно славив Бога.</verse>
				<verse number="16">Він простягся долілиць біля Ісусових ніг і дякував Йому. Він був самаритянином.</verse>
				<verse number="17">У відповідь Ісус запитав: «Хіба не десятеро очистилися? Де ті дев’ятеро?</verse>
				<verse number="18">Невже жоден із них, крім цього іноземця, не повернувся віддати дяку Богові?»</verse>
				<verse number="19">І сказав йому Ісус: «Підведися і йди. Твоя віра зцілила тебе».</verse>
				<verse number="20">Одного разу фарисеї запитали Ісуса, коли прийде Царство Боже. І Він відповів: «Царство Боже не приходить так, щоб усі його помітили.</verse>
				<verse number="21">Ніхто не зможе сказати: „Воно тут!” або „Воно там!” — оскільки Царство Боже — з вами ».</verse>
				<verse number="22">А учням Своїм Він сказав: «Настане час, коли ви прагнутимете побачити хоча б один із днів Сина Людського, коли Він буде у всій Своїй Славі, але не побачите.</verse>
				<verse number="23">І дехто казатиме вам: „Погляньте туди!” або „Погляньте сюди!” Не ходіть туди і не йдіть за ними.</verse>
				<verse number="24">Коли Син Людський прийде, кожний знатиме про Його пришестя. Він сяятиме, подібно спалаху блискавки, яка розтинає небо світлом із краю в край.</verse>
				<verse number="25">Але спершу Він мусить витерпіти багато і буде відкинутий цим поколінням.</verse>
				<verse number="26">Як це було за часів Ноя, так буде і в годину пришестя Сина Людського.</verse>
				<verse number="27">Тоді люди їли, пили, одружувалися, аж до того дня, доки Ной не ввійшов в свій ковчег. Тоді настав потоп і їх усіх знищив.</verse>
				<verse number="28">Це буде так само, як було в часи Лота. Тоді люди їли, пили, купували, продавали, саджали дерева і зводили будинки.</verse>
				<verse number="29">Але в день, коли Лот пішов з Содома, з небес пролився дощ із вогню та сірки і всіх їх знищив.</verse>
				<verse number="30">І станеться так само в час пришестя Сина Людського.</verse>
				<verse number="31">Хто сидітиме в той день на даху своєї оселі, а речі його будуть у домі, не повинен спускатися по свої пожитки. Так само, якщо хтось працюватиме в полі, хай не вертається додому.</verse>
				<verse number="32">Пам’ятайте про Лотову дружину.</verse>
				<verse number="33">Хто намагатиметься врятувати своє життя, втратить його, але ж той, хто віддасть життя за Мене, врятує його.</verse>
				<verse number="34">Повірте, в ту ніч двоє лежатимуть в одному ліжку: одного (або одну) з них буде взято, а другий (друга) залишиться.</verse>
				<verse number="35">Дві жінки разом молотимуть зерно на жорнах: одну з них буде взято, а друга залишиться.</verse>
				<verse number="36">[ Двоє чоловіків працюватимуть у полі: одного з них буде взято, а другий залишиться». ]</verse>
				<verse number="37">У відповідь учні запитали Його: «У якому місці це трапиться, Господи?» Ісус мовив: «Це місце легко розпізнати, бо туди, де є мертвечина, завжди стерв’ятники злітаються».</verse>
			</chapter>
			<chapter number="18">
				<verse number="1">Ісус розповів їм притчу, щоб навчити їх, що треба постійно молитися й не втрачати надії.</verse>
				<verse number="2">Він сказав: «В одному місті був собі суддя, який Бога не боявся та й людей не поважав.</verse>
				<verse number="3">У той час була там собі вдова. Вона все ходила до судді й просила: „Захисти мене від мого супротивника!”</verse>
				<verse number="4">4-5 І тривалий час він не хотів її захищати. Та якось сказав собі: „Навіть опріч те, що я не боюся Бога й не поважаю людей, все ж через те, що ця вдова набридає мені, я допоможу їй, щоб не ходила й не докучала більше”».</verse>
				<verse number="5"></verse>
				<verse number="6">І запитав тоді Господь: «Чули, що сказав той неправедний суддя?</verse>
				<verse number="7">То чи ж не візьме Бог під захист цих обраних, що день і ніч кличуть Його? Чи ж баритиметься Він з допомогою їм?</verse>
				<verse number="8">Повірте, Він швидко візьме їх під Свій захист. Однак, коли прийде Син Людський, то чи знайде Він віруючих в Господа на землі?»</verse>
				<verse number="9">Для тих, хто був переконаний у своїй праведності й на інших дивився зверхньо, Ісус розповів таку притчу:</verse>
				<verse number="10">«Двоє чоловіків прийшли до Храму помолитися. Один був фарисеєм, другий — збирачем податків.</verse>
				<verse number="11">Фарисей стояв один і так молився: „О Боже, дякую Тобі за те, що я не такий, як інші — розбійники, шахраї та розпусники або навіть, як отой збирач податків.</verse>
				<verse number="12">Я пощуся двічі на тиждень, сплачую десятину з усіх своїх прибутків”.</verse>
				<verse number="13">А збирач податків стояв віддалік і, навіть не підводячи очей до неба, він покірливо промовляв: „О Боже, змилуйся наді мною, грішником!”</verse>
				<verse number="14">Повірте, цей чоловік, а не той перший, пішов додому з прощеними гріхами. Бо кожен, хто намагається піднестися, буде принижений, а кожен принижений буде піднесений».</verse>
				<verse number="15">Деякі люди привели до Ісуса малих дітей, аби Він, поклавши на них руки, благословив їх. Коли Його учні побачили це, вони почали дорікати їм.</verse>
				<verse number="16">Але Ісус сказав: «Пустіть дітей до Мене і не зупиняйте їх, бо Царство Боже належить таким, як вони.</verse>
				<verse number="17">Істинно кажу вам: хто не приймає Царство Боже так же щиро, як мала дитина, той ніколи в нього не ввійде».</verse>
				<verse number="18">Один із лідерів юдейських запитав Ісуса: «Вчителю Добрий, що мушу я робити, аби успадкувати вічне життя?»</verse>
				<verse number="19">Ісус відповів: «Чому ти називаєш Мене Добрим? Ніхто не є добрим, крім Самого Бога.</verse>
				<verse number="20">Тобі відомі заповіді: „Не чини перелюбу, не вбивай, не кради, не бреши про інших, шануй батька й матір своїх”.</verse>
				<verse number="21">А той каже: „З юності я дотримуюся цих заповідей”.</verse>
				<verse number="22">Коли Ісус почув ці слова, Він відповів: „Тобі бракує одного: продай усе, що маєш, а що вторгуєш, роздай бідним. І ти будеш мати багатство на Небі. Тоді приходь і слідуй за Мною”».</verse>
				<verse number="23">Вислухавши Ісуса, той чоловік глибоко засмутився, бо був він дуже багатий.</verse>
				<verse number="24">Ісус, побачивши, що він засумував, сказав: «Тяжко буде багатим ввійти в Царство Боже!</verse>
				<verse number="25">Легше верблюдові пройти крізь голчане вушко, ніж багатому ввійти в Царство Боже».</verse>
				<verse number="26">Почувши це, люди запитали Ісуса: «То хто ж тоді може бути спасенний?»</verse>
				<verse number="27">Ісус відповів: «Неможливе для людей — можливе для Бога».</verse>
				<verse number="28">Тоді Петро промовив: «Поглянь! Ми залишили все й пішли за Тобою!»</verse>
				<verse number="29">29-30 Тоді Ісус сказав їм: «Правду кажу вам: кожний, хто залишив хату свою, дружину, братів, сестер, матір, батька або дітей своїх заради Царства Божого, ще в цьому житті отримає в безліч разів більше, а також нагороду вічного життя в прийдешні часи».</verse>
				<verse number="30"></verse>
				<verse number="31">Ісус, відвівши вбік дванадцятьох апостолів, сказав їм: «Послухайте! Ми йдемо до Єрусалиму, і все, що було написано пророками про Сина Людського, здійсниться.</verse>
				<verse number="32">Його народ піде проти Нього, і віддасть Його до рук поган. Ті збиткуватимуться з Нього, знущатимуться, плюватимуть на Нього.</verse>
				<verse number="33">Його битимуть батогами, а потім вб’ють, але на третій день Він воскресне з мертвих».</verse>
				<verse number="34">Та учні Ісуса всього цього не розуміли. Зміст сказаного був прихований від них, і вони не знали, про що Він говорить.</verse>
				<verse number="35">Коли Ісус наближався до Єрихону, при дорозі сидів сліпий жебрак.</verse>
				<verse number="36">Почувши, що повз нього проходить натовп, жебрак запитав людей, що трапилося.</verse>
				<verse number="37">І йому відповіли, що це пройшов Ісус із Назарета.</verse>
				<verse number="38">І тоді сліпий голосно вигукнув: «Ісусе, Сину Давидів, змилуйся наді мною!»</verse>
				<verse number="39">Ті з натовпу, що йшли попереду, почали докоряти йому, щоб він замовк. Але він гукав ще голосніше: «Сину Давидів, змилуйся наді мною!»</verse>
				<verse number="40">Тоді Ісус зупинився й сказав: «Підведіть його до Мене!» Коли той підійшов, Ісус запитав його:</verse>
				<verse number="41">«Що ти хочеш, щоб Я зробив для тебе?» Жебрак сказав: «Господи, я знову хочу бачити».</verse>
				<verse number="42">Тоді Він промовив: «Твій зір негайно повернеться. Віра твоя врятувала тебе».</verse>
				<verse number="43">І тієї ж миті жебрак прозрів. Він подався вслід за Ісусом, славлячи Бога, та всі, хто бачили це, почали славити Бога.</verse>
			</chapter>
			<chapter number="19">
				<verse number="1">Ісус увійшов до Єрихона й йшов містом.</verse>
				<verse number="2">Там мешкав багатій на ймення Закхей, який був головним збирачем податків.</verse>
				<verse number="3">Він прагнув побачити, хто ж Такий Ісус, але через великий натовп не міг зробити цього, бо був низький на зріст.</verse>
				<verse number="4">Тож Закхей забіг наперед усіх і заліз на чинару, щоб побачити Ісуса, бо Він якраз мав пройти повз те дерево.</verse>
				<verse number="5">І коли Ісус дійшов до цього місця, Він підвів очі й промовив: «Закхею, мерщій злазь, бо Я мушу сьогодні зупинитися в твоєму домі».</verse>
				<verse number="6">Тоді Закхей швидко зліз на землю й радісно привітав Ісуса.</verse>
				<verse number="7">І всі це бачили й почали ремствувати: «Він пішов у гості до грішника».</verse>
				<verse number="8">Але Закхей став і промовив до Господа: «Пане, послухай! Я віддам половину свого добра бідним. І якщо я колись у когось щось видурив, то поверну йому в чотири рази більше!»</verse>
				<verse number="9">Ісус сказав йому: «Сьогодні в цей дім прийшло спасіння, адже цей чоловік також один з обраного народу Божого.</verse>
				<verse number="10">Бо ж Син Людський прийшов, щоб розшукати і спасти те, що було загублене».</verse>
				<verse number="11">Коли вони слухали це, Ісус розповів їм іншу притчу. Деякі люди вважали, що Царство Боже з’явиться негайно, бо Ісус підходив до Єрусалиму.</verse>
				<verse number="12">Тоді Він сказав: «Один чоловік шляхетного походження вирушив у далеку країну. Там його мали проголосити царем, а по тому він планував повернутися додому.</verse>
				<verse number="13">Чоловік покликав десятьох слуг своїх і роздав їм десять мін срібла. Він сказав слугам: „Вкладайте ці гроші в діло до мого повернення”.</verse>
				<verse number="14">Але співвітчизники того чоловіка ненавиділи його. Вони вислали за ним навздогін посланців, щоб ті сказали в далекій країні: „Ми не хочемо, щоб цей чоловік царював над нами!”</verse>
				<verse number="15">Але його все одно проголосили царем, і він повернувся додому. А повернувшись, послав за тими слугами, яким роздав був гроші. Його цікавило, який прибуток вони одержали.</verse>
				<verse number="16">Перший з них прийшов і доповів: „Пане, твоя міна срібла принесла ще десять мін”.</verse>
				<verse number="17">То хазяїн сказав йому: „Гарна праця, ти добрий слуга! Оскільки ти в малому був вірний, я доручаю тобі управляти десятьма містами”.</verse>
				<verse number="18">Тоді прийшов другий слуга й мовив: „Пане, твоя міна принесла ще п’ять мін”.</verse>
				<verse number="19">Цьому слузі він сказав: „Ти правитимеш п’ятьма містами”.</verse>
				<verse number="20">Інший слуга прийшов і сказав: „Пане, ось твоя міна. Я тримав її загорнуту в хустину.</verse>
				<verse number="21">Я боявся тебе, бо ти чоловік жорстокий. Ти забираєш те, чого не клав, і жнеш те, чого не сіяв”.</verse>
				<verse number="22">Хазяїн промовив: „Я судитиму тебе твоїми ж словами, поганий ти слуга. Ти кажеш, що знаєш, що я жорстокий чоловік, що беру там, де не клав, та жну там, де не сіяв.</verse>
				<verse number="23">Тобі слід було пустити гроші в обіг, то ж повернувшись, я мав би їх із прибутком”.</verse>
				<verse number="24">І додав, звертаючись до тих, що стояли поруч: „Заберіть у нього цю міну й віддайте тому, хто має десять мін”.</verse>
				<verse number="25">А вони кажуть: „Пане, але ж він уже має десять мін!”</verse>
				<verse number="26">„Кажу ж вам, — відповів хазяїн, — кожному, хто має, додасться ще більше, а у того, в кого нічого не має, відніметься і той дріб’язок, що йому належить.</verse>
				<verse number="27">Щодо тих моїх ворогів, які не хотіли, аби я царював над ними, то приведіть їх сюди і вбийте перед моїми очима”».</verse>
				<verse number="28">Розповівши цю притчу, Ісус вирушив далі до Єрусалиму.</verse>
				<verse number="29">Підійшовши до міст Ветфаґія та Віфанія поблизу гори, що звалася Оливною, Ісус відіслав двох Своїх учнів</verse>
				<verse number="30">з такими словами: «Ідіть у це місто, що перед вами. Тільки-но ви ввійдете туди, то одразу ж знайдете там припнутого віслючка, на якому ніхто ще не їздив. Відв’яжіть його й приведіть сюди.</verse>
				<verse number="31">А якщо хтось запитає вас: „Для чого ви відв’язуєте віслючка?” — то ви мусите відповісти: „Він потрібен Господу”».</verse>
				<verse number="32">Отож двоє з учнів пішли до села й там знайшли віслючка, точно так, як Він казав їм.</verse>
				<verse number="33">А коли вони віслючка відв’язували, його власники запитали їх: «Навіщо ви відв’язуєте віслючка?»</verse>
				<verse number="34">Вони відповіли: «Він потрібен Господу».</verse>
				<verse number="35">Привівши віслючка до Ісуса, вони поклали на нього свій одяг й посадили Його зверху.</verse>
				<verse number="36">Коли Ісус їхав, люди стелили перед Ним на дорозі свій одяг.</verse>
				<verse number="37">А як підійшов Він до сходу з Оливної гори, натовп учнів почав радісно й голосно славити Бога за всі чудеса, які вони побачили.</verse>
				<verse number="38">Вони вигукували: «Благословенний Цар, Який приходить в ім’я Господнє! Мир на Небі й Слава Господу!»</verse>
				<verse number="39">Серед людей у натовпі було кілька фарисеїв. Вони звернулися до Ісуса: «Вчителю, вгамуй Своїх учнів!»</verse>
				<verse number="40">Ісус відповів їм: «Повірте, якщо Мої послідовники зараз замовкнуть, то каміння почне вигукувати!»</verse>
				<verse number="41">41-42 Коли Ісус під’їхав до Єрусалиму й, побачивши місто, Він заплакав і промовив: «Якби ж ти сьогодні знало, що тобі може принести мир! Та зараз це приховано від очей твоїх.</verse>
				<verse number="42"></verse>
				<verse number="43">Настануть дні, коли вороги твої насиплють довколо тебе вали й обложать тебе. Вони насуватимуться з усіх боків,</verse>
				<verse number="44">й знищать тебе і народ, який мешкає в стінах твоїх. Вони каменя на камені не залишать там, де ти стоїш нині. Бо не впізнало ти того часу, коли Бог прийшов спасти тебе».</verse>
				<verse number="45">Зайшовши у двір Храму, Ісус почав виганяти звідти усіх торговців.</verse>
				<verse number="46">Він промовив: «У Святому Писанні сказано: „Мій Храм буде домом молитви, а ви перетворили його на розбійницьке кубло!”</verse>
				<verse number="47">Щодня Ісус навчав у Храмі, та головні священики, книжники та можновладці міркували, як убити Його.</verse>
				<verse number="48">Вони нічого зробити не могли, бо всі люди слухали Ісуса й горнулися до Нього.</verse>
			</chapter>
			<chapter number="20">
				<verse number="1">Одного дня, коли Ісус навчав людей у дворі Храму, проповідуючи їм Благу Вість, до Нього підійшли головні священики, книжники й старійшини.</verse>
				<verse number="2">Вони запитали: «Скажи нам, чиєю владою Ти все це робиш? Хто дав Тобі владу таку?»</verse>
				<verse number="3">3-4 У відповідь Ісус сказав: «Я також хочу поставити вам запитання. Скажіть Мені: Іоанове хрещення прийшло від Господа чи від людей?»</verse>
				<verse number="4"></verse>
				<verse number="5">Головні священики та книжники почали радитися поміж собою, що відповісти, міркуючи: «Якщо ми скажемо, що від Господа, то Він спитає: „Чому ж тоді ви не повірили Іоану?”</verse>
				<verse number="6">А якщо скажемо, що від людей, то весь цей люд закидає нас камінням, адже вони вважають, що Іоан був справді пророком».</verse>
				<verse number="7">Тож вони відповіли: «Ми не знаємо, звідки прийшло Іоанове хрещення».</verse>
				<verse number="8">Тоді Ісус мовив до них: «Отож і Я вам не скажу, чиєю владою Я все це роблю».</verse>
				<verse number="9">Після того Ісус розповів людям таку притчу: «Один чоловік посадив виноградник. Потім здав виноградник в оренду та й надовго вирушив у мандри.</verse>
				<verse number="10">Як настала пора, він послав слугу до виноградарів, щоб одержати свою частку врожаю, але орендарі побили його й відіслали ні з чим.</verse>
				<verse number="11">Тоді господар послав іншого слугу, але виноградарі й того побили. Вони безсоромно познущалися з нього й прогнали його з порожніми руками.</verse>
				<verse number="12">Господар послав третього слугу, та вони й цього покалічили і вигнали геть.</verse>
				<verse number="13">Тоді господар виноградника сказав собі: „Що ж мені робити? Мушу послати свого улюбленого сина. Може, вони хоч його поважатимуть”.</verse>
				<verse number="14">Та побачивши господаревого сина, орендарі сказали одне одному: „Це спадкоємець! Давайте вб’ємо його, то й спадщина буде наша!”</verse>
				<verse number="15">Тож вони викинули сина господаря з виноградника і вбили його. То що тепер власникові виноградника діяти з ними?</verse>
				<verse number="16">Він піде та вб’є тих орендарів, а виноградник здасть в оренду іншим”». Коли люди почули цю притчу, вони сказали: «Хай ніколи таке не трапиться!»</verse>
				<verse number="17">Та Ісус пильно подивився на них і мовив: «Яке ж тоді значення того, що сказано у Святому Писанні: „Той камінь, що будівельники відкинули, став наріжним каменем?”</verse>
				<verse number="18">Той, хто впаде на цей камінь, розіб’ється, а на кого цей камінь впаде, той буде розчавлений».</verse>
				<verse number="19">Почувши цю притчу, головні священики й книжники зрозуміли, що Ісус говорить саме про них, та почали вигадувати, як би негайно схопити Його, але побоялися народу.</verse>
				<verse number="20">Юдейські лідери пильно стежили за Ісусом Христом, намагаючись зловити Його на слові. Вони підіслали до Нього вивідників, які удавали з себе праведників, аби спровокувати Ісуса та мати підстави віддати Його до рук намісника, який мав владу зарештувати Христа.</verse>
				<verse number="21">Тож вони сказали Йому: «Вчителю, ми знаємо, що усе, що Ти говориш і вчиш, є істиною, не зважаючи, хто Тебе слухає, бо не дивишся на чин та звання людей. Ти правдиво наставляєш на шлях Божий.</verse>
				<verse number="22">Тож скажи нам, чи то справедливо для нас сплачувати податки цезареві, чи ні?»</verse>
				<verse number="23">Їхні підступні наміри були відомі Ісусові, тож Він на те відповів:</verse>
				<verse number="24">«Покажіть Мені динар. Хто тут зображений й чиє ім’я викарбоване на монеті?» Вони відповіли: «Цезареве».</verse>
				<verse number="25">Тоді Ісус і каже: «Тож віддайте цезарю — цезареве, а Богу — Боже».</verse>
				<verse number="26">Почувши таку відповідь, вивідники не могли схопити Його за те, що Він говорить перед людьми й, вражені його словами, вони замовкли.</verse>
				<verse number="27">Декілька саддукеїв (вони стверджують, буцімто ніякого воскресіння з мертвих не буде взагалі) прийшли до Ісуса й спитали Його:</verse>
				<verse number="28">«Вчителю, Мойсей заповів нам: „Якщо чоловік помре бездітний, то його брат мусить взяти шлюб з жінкою померлого і народити з нею дітей, аби продовжити рід свого брата”.</verse>
				<verse number="29">От було собі семеро братів. Перший одружився і скоро помер, не залишивши дітей.</verse>
				<verse number="30">Тож другий брат узяв шлюб із тією жінкою та також помер бездітним.</verse>
				<verse number="31">Те ж саме трапилося й з третім, а потім і з усіма сімома — вони померли, не залишивши дітей.</verse>
				<verse number="32">Останньою померла жінка.</verse>
				<verse number="33">Отже, в майбутньому житті, після воскресіння, чиєю дружиною вона буде, адже всі семеро мали шлюб з тією жінкою?»</verse>
				<verse number="34">Ісус відповів їм: «Люди в цьому житті одружуються.</verse>
				<verse number="35">Але ті, кого Бог визнає гідними ввійти у вічне життя й воскресіння з мертвих, не одружуватимуться.</verse>
				<verse number="36">Вони будуть подібні до Ангелів і не зможуть більше вмерти. Вони — діти Божі, оскільки Господь воскресив їх з мертвих.</verse>
				<verse number="37">Мойсей, в історії про палаючий кущ, ясно показав, що мертві воскресають, коли назвав Господа „Богом Авраама, Богом Ісаака і Богом Якова”.</verse>
				<verse number="38">Тобто Господь є Богом живих, а не мертвих. Всі вони все ще живі для Господа».</verse>
				<verse number="39">Деякі з книжників промовили: «Добре сказано, Вчителю!»</verse>
				<verse number="40">І відтоді ніхто не наважувався Ісуса про щось питати.</verse>
				<verse number="41">Тоді Ісус запитав книжників: «Чому деякі люди стверджують, що Христос — Син Давидів?</verse>
				<verse number="42">42-43 Адже сам Давид сказав у книзі Псалмів: „Господь Бог мовив до Господа мого: „Сядь по праву руку від Мене, доки не покладу Я ворогів Твоїх до ніг Твоїх ””.</verse>
				<verse number="43"></verse>
				<verse number="44">Тобто сам Давид називав Христа „Господом” своїм. То як же Він може бути Сином Давидовим?»</verse>
				<verse number="45">Поки всі слухали, Ісус сказав Своїм учням:</verse>
				<verse number="46">«Стережіться книжників: вони люблять походжати в довгому вбранні, виглядаючи важливо. Вони полюбляють, щоб їх шанобливо вітали на базарах, й щоб у них були найповажніші місця в синагогах і найпочесніші місця на бенкетах.</verse>
				<verse number="47">А самі вони оббирають вдів і виживають їх із їхніх осель, а потім моляться довго напоказ, щоб виглядати щирими. Господь покарає їх найтяжче».</verse>
			</chapter>
			<chapter number="21">
				<verse number="1">Ісус підвів очі й побачив, як багаті люди кладуть свої дарунки до жертовної скриньки у Храмі.</verse>
				<verse number="2">І ще Він побачив бідну вдову, яка поклала до скриньки дві дрібні мідні монети.</verse>
				<verse number="3">Тоді мовив Ісус: «Істинно кажу вам, що ця бідна вдова пожертвувала більше, ніж усі інші люди.</verse>
				<verse number="4">Адже всі вони давали від лишка свого, а вона, бідна, віддала все, що мала на прожиття».</verse>
				<verse number="5">Деякі з учнів Ісусових розмовляли про Храм, говорячи: «Які дивовижні споруди! Поглянь, як багато добрих дарунків було тут принесено Богові». На те Ісус відповів:</verse>
				<verse number="6">«Щодо того, що ви бачите, то прийде час, коли тут каменя на камені не залишиться: все буде зруйноване ».</verse>
				<verse number="7">Деякі з учнів спитали Ісуса: «Вчителю, коли це трапиться? І яке буде знамення того, що все це вже близьке до здійснення?»</verse>
				<verse number="8">У відповідь Ісус мовив до них: «Стережіться, щоб не бути обдуреними. Бо чимало прийде людей, які користуватимуться іменем Моїм, кажучи: „Я — Христос” та „Час наблизився”. Не йдіть за ними!</verse>
				<verse number="9">Коли почуєте ви про війни й перевороти, не лякайтеся; це неодмінно має статися, але це ще не кінець».</verse>
				<verse number="10">Потім Ісус сказав їм: «Народ повстане проти народу, а царство — проти царства.</verse>
				<verse number="11">Голод і чума лютуватимуть, й землетруси траплятимуться в різних місцях. Посюди відбуватимуться жахливі події, та з Неба прийдуть великі знамення, щоб попередити людей».</verse>
				<verse number="12">«Але перш, ніж усе це трапиться, люди арештовуватимуть і переслідуватимуть вас. Вони судитимуть вас у синагогах і кидатимуть до в’язниць. Вони поведуть вас до царів та правителів через ім’я Моє.</verse>
				<verse number="13">Але ж все це дасть вам можливість свідчити про Мене.</verse>
				<verse number="14">Навчіться заздалегідь не хвилюватися, що сказати.</verse>
				<verse number="15">Я дам вам такі слова і мудрість, що ніхто з ворогів ваших й заперечити вам не зможе.</verse>
				<verse number="16">Вас зрадять батьки, брати, родичі й друзі, і декого з вас вони віддадуть на смерть.</verse>
				<verse number="17">І ненавидітимуть вас усі за те, що ви йшли за Мною.</verse>
				<verse number="18">Та жодна волосина з голів ваших не впаде.</verse>
				<verse number="19">Ви врятуєте життя своє тільки завдяки своїй непохитній вірі».</verse>
				<verse number="20">«А от коли ви побачите Єрусалим, оточений військами, тоді знайте, що час його спустошення наближається.</verse>
				<verse number="21">Всі ті, хто лишатимуться в Юдеї, змушені будуть рятувати життя, тікаючи в гори, а хто буде в Єрусалимі, ті повинні тікати звідтіля, а хто буде в селі, тим не слід йти до міста.</verse>
				<verse number="22">Бо то дні кари, щоб збулося все те, що сказано у Святому Писанні.</verse>
				<verse number="23">Найтяжче буде в ті дні вагітним жінкам та матерям із немовлятами на руках! Бо велике горе буде на землі, та гнів Бога буде проти цих людей.</verse>
				<verse number="24">І поляжуть вони під мечем, і поведуть їх у полон усі різні народи, а святий Єрусалим топтатимуть погани, аж доки їхній час не мине».</verse>
				<verse number="25">«На сонці, місяці й зірках з’являться знамення, і всі народи землі впадуть у відчай. Збентеження охопить їх, коли завирує і здійметься море.</verse>
				<verse number="26">Люди будуть непритомні від страху і боятимуться всього, що траплятиметься зі світом, а всі небесні тіла зміняться.</verse>
				<verse number="27">І тоді народи побачать Сина Людського, Який йтиме у хмарах з великою силою та Славою.</verse>
				<verse number="28">Тож коли все це почнеться, то не лякайтеся; встаньте й підведіть голови, бо ваше спасіння буде вже близько».</verse>
				<verse number="29">По тому Ісус розповів їм притчу: «Погляньте на фіґове дерево, та й на всі інші дерева.</verse>
				<verse number="30">Тільки-но на дереві розпуститься листя, ви зможете побачити самі й знатимете, що вже скоро літо.</verse>
				<verse number="31">Так само й ви, коли побачите всі ці події, ви знатимете, що Царство Боже вже близько.</verse>
				<verse number="32">Істинно кажу вам: усе це станеться ще за життя цього покоління.</verse>
				<verse number="33">Навіть якщо небо і земля знищені будуть, слова Мої не зникнуть ніколи».</verse>
				<verse number="34">«Пильнуйте себе, не дайте серцям своїм зачерствіти від гульні та п’янства, від клопотів повсякденних, щоб день той не прийшов до вас несподівано.</verse>
				<verse number="35">Бо прийде той день до всіх, хто живе на землі.</verse>
				<verse number="36">Будьте насторожі весь час. Моліться, щоб стало у вас сил пройти безпечно через усе те, що має статися, і постати перед Сином Людським».</verse>
				<verse number="37">Щодня Ісус навчав у Храмі, а щовечора вирушав Він на Оливну гору, де перебував цілу ніч.</verse>
				<verse number="38">І всі люди вставали рано вранці, щоб іти до Храму слухати Ісуса.</verse>
			</chapter>
			<chapter number="22">
				<verse number="1">Наближалося свято Прісних Хлібів, яке ще називають Пасхою.</verse>
				<verse number="2">Головні священики та книжники все шукали спосіб, як би обманом і таємно від народу, схопити та вбити Ісуса, але боялися людей.</verse>
				<verse number="3">І тоді сатана вселився в Юду, якого називали Іскаріотом. Він був одним з дванадцятьох апостолів.</verse>
				<verse number="4">Юда прийшов до головних священиків й начальників Храмової варти і почав говорити з ними про те, як він може видати їм Ісуса.</verse>
				<verse number="5">Ті дуже зраділи й пообіцяли добре заплатити йому за це.</verse>
				<verse number="6">Тож Юда почав шукати слушної нагоди, аби видати їм Ісуса, коли навколо Нього не буде натовпу.</verse>
				<verse number="7">Настав день свята Прісних Хлібів, коли за звичаєм належало приносити в жертву Пасхальне ягня.</verse>
				<verse number="8">Ісус послав Петра й Іоана, наказавши їм: «Ідіть і приготуйте для нас Пасхальну вечерю».</verse>
				<verse number="9">Вони питають: «Де б Ти хотів, щоб ми приготували вечерю?»</verse>
				<verse number="10">Ісус відповів: «Як увійдете в місто, вам зустрінеться чоловік, який нестиме глечик з водою. Ідіть за ним до тієї оселі, куди він зайде.</verse>
				<verse number="11">Та скажіть господареві цього дому, що Вчитель питає: „Де кімната для гостей, в котрій Я їстиму Пасхальну вечерю зі Своїми учнями?”</verse>
				<verse number="12">Тоді той чоловік приведе вас у велику вмебльовану кімнату нагорі. Там і приготуйте нам усе для вечері».</verse>
				<verse number="13">Отож Петро та Іоан пішли до міста і все сталося так, як Він казав їм. Там вони і приготували Пасхальну вечерю.</verse>
				<verse number="14">Коли настав час, Ісус зайняв місце за столом, і апостоли сіли разом з Ним.</verse>
				<verse number="15">Ісус звернувся до них: «Я дуже хотів спожити разом з вами Пасхальну вечерю перш, ніж прийму страждання.</verse>
				<verse number="16">Бо кажу вам, що не їстиму більше Пасхальної вечері доти, доки не здійсниться це у Царстві Божому».</verse>
				<verse number="17">Потім узяв Він чашу й подякувавши Богові, сказав: «Нехай кожний з вас вип’є з чаші цієї.</verse>
				<verse number="18">Бо істинно кажу вам, що Я не питиму більш від плоду лози виноградної аж до того дня, коли прийде Царство Боже».</verse>
				<verse number="19">Потім Ісус узяв хлібину, та віддавши дяку Господу, благословив її. Після того Він розломив хліб і роздав Своїм апостолам зі словами: «Це тіло Моє, що буде віддане за вас. Їжте його на спомин про Мене».</verse>
				<verse number="20">Після вечері Ісус так само взяв чашу з вином і промовив: «Це вино символізує кров Мою, що засновує Новий Заповіт Божий для людей, які належать Йому; і проллється вона за вас».</verse>
				<verse number="21">Потім Ісус мовив: «Один із вас незабаром зрадить Мене; його рука зараз знаходиться поруч з Моєю.</verse>
				<verse number="22">Син Людський піде на смерть, як і було Йому призначено Господом. Та горе тому, хто видасть Сина Людського на смерть».</verse>
				<verse number="23">Тоді апостоли почали сперечатися один з одним про те, хто б міг таке зробити.</verse>
				<verse number="24">Також серед учнів Ісусових спалахнула суперечка про те, хто з них вважається найбільшим.</verse>
				<verse number="25">Але Ісус сказав їм: «Царі поганські панують над своїми народами. І ті, хто має владу над людьми, вимагають, щоб їх називали благодійниками.</verse>
				<verse number="26">Але ж ви не поводьте себе так. Навпаки, найбільший з-поміж вас мусить стати як найменший, а пан — ніби слуга.</verse>
				<verse number="27">Бо хто значніший: той, хто сидить за столом, чи той, хто йому прислуговує? Чи не той, хто сидить за столом? Але Я серед вас як той, хто прислуговує.</verse>
				<verse number="28">Ви зосталися зі Мною в Моїх випробуваннях.</verse>
				<verse number="29">І Я заповідаю вам Царство так само, як Мій Батько заповідав Його Мені.</verse>
				<verse number="30">То ви сидітимете за Моїм столом у Царстві Небесному, будете їсти й пити зі Мною. Саме вам сидіти на престолах, щоб судити дванадцять племен ізраїльських».</verse>
				<verse number="31">«Симоне, Симоне, послухай! Сатана просив дозволу перевірити вас, неначе селянин перевіряє пшеницю, відділяючи добре зерно від паганого.</verse>
				<verse number="32">Та Я молився за тебе, щоб не втратив ти віру. То ж коли ти, Симоне, знов повернешся до Мене, укріпи віру братів своїх».</verse>
				<verse number="33">Однак Симон, якого ще звали Петром, відповів: «Господи, я готовий іти з Тобою до в’язниці й навіть на смерть».</verse>
				<verse number="34">Але Ісус промовив: «Кажу тобі, Петре: ще й півень не проспіває уранці, ти тричі зречешся Мене ».</verse>
				<verse number="35">І звернувся Ісус до Своїх учнів: «Коли Я посилав вас без гаманця, торби й сандалів, чи вам чогось бракувало?» Вони відповіли: «Нічого».</verse>
				<verse number="36">Ісус продовжував: «Але зараз, якщо хто має гаманця, мусить взяти його. Так само, якщо хто має торбу, хай візьме торбу свою. І якщо хто не має меча, хай продасть свій плащ і придбає меч.</verse>
				<verse number="37">Бо кажу вам, що сказане у Святому Писанні мусить збутися зі Мною: „І вважатимуть Його за злочинця”. Так, усе сказане про Мене наближається до здійснення».</verse>
				<verse number="38">Учні кажуть: «Господи, подивись, ось тут два мечі». І Він відповів: «Цього достатньо».</verse>
				<verse number="39">Потім, за звичаєм, Ісус вирушив на Оливну гору, та учні Його пішли за Ним.</verse>
				<verse number="40">Прийшовши на місце, Ісус сказав їм: «Моліться, щоб не піддатися спокусам».</verse>
				<verse number="41">Відійшовши від учнів на відстань приблизно в 50 кроків, Ісус став на коліна й почав молитися:</verse>
				<verse number="42">«Отче, якщо на те воля Твоя, нехай обмине Мене ця чаша страждань. Але хай збудеться не те, чого Я хочу, а те, чого Ти бажаєш».</verse>
				<verse number="43">І з’явився перед Ним Ангел з Небес і зміцнив Його сили.</verse>
				<verse number="44">Долаючи біль, Ісус молився ще більш ревно. І піт Його падав на землю, мов краплі крові.</verse>
				<verse number="45">Закінчивши молитися, Ісус повернувся до Своїх учнів, та побачив, що вони сплять, виснажені горем.</verse>
				<verse number="46">Ісус розбудив їх, кажучи: «Чому ви спите? Вставайте й моліться, щоб не піддатися спокусам».</verse>
				<verse number="47">Поки Ісус це казав, з’явився натовп людей. Їх вів Юда, один з дванадцятьох апостолів. Він підійшов до Ісуса, щоб поцілувати Його.</verse>
				<verse number="48">Але Ісус запитав його: «Юдо, ти зраджуєш Сина Людського дружнім поцілунком?»</verse>
				<verse number="49">Зрозумівши, що має статися, учні, які стояли навколо, запитали: «Господи, чи хочеш, щоб ми вдарили своїми мечами?»</verse>
				<verse number="50">Та один із учнів ударив мечем слугу первосвященика й відтяв йому праве вухо.</verse>
				<verse number="51">Та у відповідь Ісус сказав: «Зупиніться! Досить уже цього!» Він доторкнувся до вуха слуги й зцілив його.</verse>
				<verse number="52">Потім Ісус звернувся до головних священиків, начальників варти Храму та старійшин, які прийшли заарештувати Його: «Ви прийшли проти Мене, ніби проти розбійника, з мечами та палицями.</verse>
				<verse number="53">Я ж щодня був з вами у Храмі, навчаючи людей, та ви не заарештували Мене. Але зараз ваша година — година владарювання мороку».</verse>
				<verse number="54">Вони схопили Ісуса й відвели Його до будинку первосвященика, а Петро, тримаючись віддалік, йшов за Ісусом.</verse>
				<verse number="55">Охоронці розклали серед двору багаття й повсідалися навколо. Петро сів разом із ними.</verse>
				<verse number="56">Одна з дівчат-служниць побачила Петра, сидячого біля вогнища. Вона пильно придивилася на нього в відблисках багаття й сказала: «Цей чоловік також був з Ісусом».</verse>
				<verse number="57">Та Петро заперечив, мовивши: «Жінко, я не знаю Його!»</verse>
				<verse number="58">Трохи згодом інший чоловік побачив Петра і сказав: «Ти також один із учнів Христових!» Та Петро відповів: «Ні, чоловіче! Це не так!»</verse>
				<verse number="59">Минуло щось близько години, і ще один чоловік почав стверджувати: «Безперечно, цей чоловік також був з Ісусом, адже він теж з Ґалилеї».</verse>
				<verse number="60">Але Петро відповів: «Чоловіче, я не знаю, про що ти говориш!» І тієї ж миті, коли Петро ще не закінчив речення, проспівав півень.</verse>
				<verse number="61">Тоді Ісус обернувся й подивився в очі Петру. І згадав Петро Господні слова: «Перш ніж сьогодні проспіває півень, ти тричі зречешся Мене».</verse>
				<verse number="62">Тоді Петро пішов геть, гірко ридаючи.</verse>
				<verse number="63">Люди, які тримали Ісуса під охороною, почали насміхатися над Ним й бити Його.</verse>
				<verse number="64">Вони також затулили Ісусу очі й почали бити Його, кажучи: «Доведи ж нам що Ти пророк, назви того із нас, хто вдарив Тебе!»</verse>
				<verse number="65">І говорили вони багато іншого Ісусу, щоб образити Його.</verse>
				<verse number="66">Вранці наступного дня, зібралися разом старійшини народу, головні священики й книжники, та привели Ісуса на своє зібрання.</verse>
				<verse number="67">Вони сказали: «Якщо Ти Христос, то скажи нам це». Та Ісус відповів їм: «Навіть якщо Я і скажу вам, що Я Христос, ви Мені не повірите.</verse>
				<verse number="68">І якщо Я запитаю вас про щось, ви не дасте відповіді.</verse>
				<verse number="69">Але віднині, Син Людський сидітиме праворуч від Всемогутнього Бога».</verse>
				<verse number="70">Вони всі запитали: «Тож скажи нам: Ти — Син Божий?» Ісус сказав їм: «Ви вірно сказали, хто Я є».</verse>
				<verse number="71">І тоді вони мовили: «Навіщо нам іще якісь додаткові свідчення? Ми самі все чули від Нього Самого!»</verse>
			</chapter>
			<chapter number="23">
				<verse number="1">Тож всі вони підвелися й відвели Ісуса до Пилата.</verse>
				<verse number="2">І почали вони звинувачувати Ісуса кажучи: «Ми чули, як цей Чоловік заводив в оману наших людей. Він стверджує, що ми не повинні сплачувати податки цезареві і називає Себе Христом — Царем Юдейськім».</verse>
				<verse number="3">Тоді Пилат запитав Ісуса: «Ти — Цар Юдейський?» На що Ісус відповів: «Так, це Я. Але ж ти сам це сказав».</verse>
				<verse number="4">Тоді Пилат звернувся до головних священиків і натовпу: «Я не бачу ніякої вини за цим Чоловіком».</verse>
				<verse number="5">Та головні священики наполягали, кажучи: «Він Своїм вченням підбурює людей по всій Юдеї: Він почав у Ґалилеї та дійшов аж до сюди».</verse>
				<verse number="6">Почувши це, Пилат запитав, чи цей Чоловік ґалилеянин.</verse>
				<verse number="7">Довідавшись, що Ісус із тієї землі, якою править Ірод, Пилат відправив Його до Ірода, бо той саме перебував в Єрусалимі.</verse>
				<verse number="8">Коли Ірод побачив Ісуса, то був дуже задоволений, бо ж багато чув про Нього та від давнього часу прагнув побачити Його. Він сподівався стати свідком якихось дивних знамень, створених Христом.</verse>
				<verse number="9">Він почав про все розпитувати Ісуса, але Той на жодне з запитань не відповів йому.</verse>
				<verse number="10">При цьому були присутні головні священики й книжники, які весь час запально звинувачували Його.</verse>
				<verse number="11">Ірод та його воїни насміхалися над Ісусом, одягнувши Його у пишні шати, подібні до тих, котрі носили царі. Опісля він знову відіслав Ісуса до Пилата.</verse>
				<verse number="12">У той день Ірод з Пилатом подружилися, хоч раніше вони ворогували.</verse>
				<verse number="13">13-14 Пилат, скликавши головних священиків, юдейських вождів та простий народ, звернувся до них: «Ви привели до мене Цього Чоловіка, звинувативши Його в тому, що Він вводив людей в оману. Отут, у вашій присутності, я допитав Його і не знайшов ніяких підстав для ваших звинувачень проти Нього.</verse>
				<verse number="14"></verse>
				<verse number="15">Так само ніяких підстав не знайшов і Ірод. Тож він відіслав Ісуса знову до нас. Як бачите, Він не зробив нічого такого, за що заслуговував би смерті.</verse>
				<verse number="16">Отже, я покараю Його батогами, а потім відпущу».</verse>
				<verse number="17">[Щороку, під час святкування Пасхи, правитель, за звичаєм, відпускав на волю одного з в’язнів, за якого просив народ.]</verse>
				<verse number="18">У відповідь натовп загукав: «Нехай Ісуса розіпнуть на хресті! Відпусти нам Варавву!»</verse>
				<verse number="19">(Варавву було кинуто до в’язниці за участь у заколоті в місті й за вбивство.)</verse>
				<verse number="20">Тоді знову Пилат звернувся до людей, кажучи, що він хотів би відпустити Ісуса.</verse>
				<verse number="21">Та вони й далі вигукували: «Розіп’ясти Його! Нехай Його розіпнуть на хресті!»</verse>
				<verse number="22">І втретє Пилат звернувся до народу, питаючи: «Який на Ньому злочин? Я не знайшов проти Нього нічого, за що слід було б карати смертю. Тож я покараю Його батогами й відпущу».</verse>
				<verse number="23">23-24 Але й далі народ голосно вимагав стратити Ісуса, і цей крик досяг такої сили, що Пилат вирішив задовольнити їхню вимогу.</verse>
				<verse number="24"></verse>
				<verse number="25">Він наказав відпустити Варавву, чоловіка, якого було кинуто до в’язниці за участь у заколоті і вбивство, бо натовп просив саме за нього. А Ісуса, за волею народу, Пилат віддав на розп’яття.</verse>
				<verse number="26">Саме у той час, коли воїни вели Ісуса на страту, по дорозі до міста, повертаючись з поля, йшов Симон киринеянин. Тож солдати примусили його йдти слід за Ісусом, та нести хрест, що призначався для Нього.</verse>
				<verse number="27">Та величезний натовп сунув за Ісусом. В натовпі були й жінки, які плакали й голосили за Ним.</verse>
				<verse number="28">Він обернувся до них і сказав: «Дочки Єрусалимські, не плачте за Мною. Плачте за собою самими й за дітьми своїми.</verse>
				<verse number="29">Бо настануть дні, коли люди казатимуть: „Щасливі ті жінки, в яких не може бути дітей, щасливі ті утроби, що нікому не дали життя, і щасливі ті груди, які нікого не годували”.</verse>
				<verse number="30">Люди проситимуть гори: „Впадіть на нас!” Люди проситимуть могили: „Поховайте нас!”</verse>
				<verse number="31">Бо якщо таке трапитеметься з добрими людьми, то що ж тоді буде людям злим? »</verse>
				<verse number="32">Разом з Ісусом воїни привели на страту ще двох злочинців.</verse>
				<verse number="33">Коли ж вони прийшли до місця, що називалося «Лобне місце», воїни розп’яли Ісуса, та ще двох злочинців: одного праворуч, а другого ліворуч від Нього.</verse>
				<verse number="34">Тоді Ісус промовив: «Отче, прости цих людей, вони самі не знають, що вони чинять». Та охоронці, тим часом, поділили між собою Його вбрання, кидаючи жереб.</verse>
				<verse number="35">Навколо стояли люди й дивилися за всім, що трапилося. А вожді юдейські насміхалися з Ісуса, кажучи: «Він рятував інших, тож хай тепер Себе Самого врятує, якщо Він справді є Христос, обраний Богом!»</verse>
				<verse number="36">36-37 Навіть воїни, і ті збиткувалися й насміхалися з Ісуса. Вони запропонували Йому кислого вина, кажучи: «Якщо Ти Цар Юдейський, то врятуй Себе!»</verse>
				<verse number="37"></verse>
				<verse number="38">На хресті, над головою Ісуса, солдати прибили дощечку, на якій було написане: «ЦЕ ЦАР ЮДЕЙСЬКИЙ».</verse>
				<verse number="39">І один із злочинців, розіп’ятих разом з Ісусом, почав лихословити Його, кажучи: «Хіба ж ти не Христос? Тож врятуй Себе й нас!»</verse>
				<verse number="40">Але другий злочинець присоромив його, сказавши: «Чи ти не боїшся Бога? Ти ж маєш такий самий вирок.</verse>
				<verse number="41">Але наші з тобою вироки справедливі. Ми отримали те, що заслужили своїми вчинками, а цей Чоловік не зробив нічого лихого».</verse>
				<verse number="42">І додав: «Ісусе, згадай про мене, коли прийдеш у Своє Царство».</verse>
				<verse number="43">Ісус відповів йому: «Правду кажу тобі: сьогодні ж ти будеш зі Мною в раю».</verse>
				<verse number="44">Близько полудня темрява вкрила всю землю, і було так аж до третьої години.</verse>
				<verse number="45">І сталося те тому, що сонце перестало світити. Та одразу завіса в Храмі розірвалася навпіл.</verse>
				<verse number="46">Ісус голосно закричав: «Отче, передаю дух Свій у Твої руки». І з цими словами Він помер.</verse>
				<verse number="47">Коли центуріон побачив, що трапилося, він почав славити Бога, мовивши: «Безперечно, це був праведний Чоловік».</verse>
				<verse number="48">Багато людей прийшли з міста, аби подивитися на страту. Та побачивши що трапилося, зажурилися, й засмучені пішли додому.</verse>
				<verse number="49">Та всі ті, хто знав Його, стояли й спостерігали здалеку за всім, що трапилося. Там також знаходилися і жінки, котрі йшли за Ісусом від самої Ґалилеї.</verse>
				<verse number="50">50-51 Саме у той час, в Єрусалимі знаходився чоловік на ймення Йосип з юдейського міста Ариматея. Він був доброю і праведною людиною й також чекав на прихід Царства Божого. Йосип був членом ради юдейської та не погоджувався з її рішенням про Ісусову страту.</verse>
				<verse number="51"></verse>
				<verse number="52">Він пішов до Пилата й попросив, щоб йому віддали тіло Христа.</verse>
				<verse number="53">Йосип зняв тіло Ісусове з хреста й, загорнувши у лляне полотно, поклав Його до нової гробниці, висіченої у скелі.</verse>
				<verse number="54">Була п’ятниця, день приготувань, наближалася субота.</verse>
				<verse number="55">Жінки, які супроводжували Ісуса від самої Ґалилеї, простежили за Йосипом й бачили, де було поховано Його.</verse>
				<verse number="56">Вони повернулися додому й приготували мирро й похощі, аби намастити тіло Ісусове. В суботу жінки, згідно з законом Мойсея, відпочивали.</verse>
			</chapter>
			<chapter number="24">
				<verse number="1">У перший день тижня, рано-вранці жінки, взявши з собою пахощів, які вони приготували, прийшли до гробниці, де було поховано Ісуса.</verse>
				<verse number="2">Вони побачили, що той величезний камінь, який затуляв вхід до гробниці, було відкочено вбік.</verse>
				<verse number="3">Жінки ввійшли в склеп, але тіла Господа Ісуса там не знайшли.</verse>
				<verse number="4">Поки вони дивувалися тим, що трапилося, поруч із ними раптом з’явилися двоє чоловіків у сліпучому вбранні.</verse>
				<verse number="5">Налякані, жінки впали долілиць. Тоді чоловіки заговорили до них: «Чому ви шукаєте серед мертвих Того, Хто є живий?</verse>
				<verse number="6">Тут Його немає; Він воскрес! Згадайте, що Він говорив вам у Ґалилеї.</verse>
				<verse number="7">Він казав, що Сина Людського має бути віддано грішникам і розіп’ято, але на третій день Він воскресне знов».</verse>
				<verse number="8">І тоді жінки згадали Ісусові слова.</verse>
				<verse number="9">Вони повернулися до міста й розповіли про все це одинадцятьом апостолам і всім іншим учням Ісусовим.</verse>
				<verse number="10">Ті жінки були Марія Маґдалена, Іоанна й Марія, мати Якова. Вони, та інші жінки, які були з ними, розповіли апостолам про все, що сталося.</verse>
				<verse number="11">Але апостолам їхня розповідь здалася безглуздою, і вони жінкам не повірили.</verse>
				<verse number="12">Та Петро встав і побіг до могили. Він зайшов у печеру, але не знайшов там нічого, крім лляної тканини, в яку було завернуте тіло Ісуса. Він пішов назад, дивуючись — що то могло статися?</verse>
				<verse number="13">Того ж дня двоє Ісусових учнів йшли до містечка Емауса, що в дванадцяти кілометрах від Єрусалиму.</verse>
				<verse number="14">По дорозі вони обговорювали все, що сталося.</verse>
				<verse number="15">І от саме під час цієї розмови Сам Ісус наблизився до них, й пішов далі з ними разом.</verse>
				<verse number="16">Але ж їм не дозволено було впізнати Христа.</verse>
				<verse number="17">Ісус запитав їх: «Що це за речі, які ви обговорюєте між собою дорогою?» Вони зупинилися й сумно подивилися на Нього.</verse>
				<verse number="18">Один із них, якого звали Клеопа, сказав Ісусу: «Ти, мабуть, один такий, хто мешкає у Єрусалимі й не знає про те, що там сталося останніми днями».</verse>
				<verse number="19">Та Ісус спитав: «Про що це ти говориш?» А вони кажуть: «Про те, що сталося з Ісусом з Назарета. То був Чоловік, Який виявився пророком, могутній ділом і словом, перед Богом і всіма людьми.</verse>
				<verse number="20">І як наші головні священики й вожді віддали Його, щоб присудити до страти і розіп’яття на хресті.</verse>
				<verse number="21">Ми сподівалися, що це був саме Той, Котрий збирався визволити Ізраїль. Але попри все, сьогодні, третього дня відтоді, як Його було страчено,</verse>
				<verse number="22">деякі наших жінок приголомшили нас: рано вранці вони пішли до могили, де Його було поховано, але не знайшли там Його тіла.</verse>
				<verse number="23">Вони прийшли й розповіли нам, що їм було видіння — вони бачили Ангелів. І Ангели сказали їм, що Ісус живий.</verse>
				<verse number="24">Тоді дехто з тих, хто був з нами, пішли до могили. Вони знайшли все точно так, як жінки розповіли, але не побачили Його».</verse>
				<verse number="25">Тоді Ісус сказав їм: «Ви такі нерозумні! І як тяжко вам повірити у те, про що говорили пророки!</verse>
				<verse number="26">Чи не мусив Христос прийняти ці страждання, а потім увійти у Славу Свою?»</verse>
				<verse number="27">І так, починаючи з Мойсея, зупиняючись на кожному з пророків, Ісус пояснив тим двом Своїм учням те, що сказано про Нього в усьому Святому Писанні.</verse>
				<verse number="28">Вони підійшли до містечка, до якого прямували, та Ісус удав, ніби хоче йти далі.</verse>
				<verse number="29">Але вони дуже вмовляли Його: «Зостанься з нами, бо день майже закінчився й вже вечоріє». Тож Він погодився й залишився з ними.</verse>
				<verse number="30">Коли вони сіли за стіл, Ісус узяв хліб і віддав дяку, а потім розломив його й роздав їм.</verse>
				<verse number="31">І тут їхні очі відкрилися, й вони впізнали Ісуса, але Він зник.</verse>
				<verse number="32">І один із учнів сказав другому: «Чи не горіли наші серця в грудях, коли Він говорив з нами по дорозі, пояснюючи нам Святе Писання?»</verse>
				<verse number="33">Тієї ж миті вони підвелися й пішли назад до Єрусалиму. Вони знайшли одинадцятьох апостолів і інших учнів Христа, котрі зібралися разом з ними.</verse>
				<verse number="34">Апостоли та інші учні сказали: «Господь справді воскрес! Він з’явився Симонові».</verse>
				<verse number="35">Тоді ті двоє учнів розповіли про все, що з ними сталося на дорозі, і як вони впізнали Ісуса, коли Він розломив хліб.</verse>
				<verse number="36">Коли вони все це розповідали, Сам Ісус став між ними, сказавши: «Мир вам!»</verse>
				<verse number="37">Але їх охопив страх. Вони затремтіли, бо подумали, що бачать привід.</verse>
				<verse number="38">Але Він сказав їм: «Чого ви так стривожилися? Чому сумніви заворушилися в ваших серцях?</verse>
				<verse number="39">Погляньте на Мої руки й ноги. Ви ж бачите: це справді Я. Торкніться Мене й подивіться на Мене. Привиди не мають м’яса й кісток. Як ви бачите — Я маю».</verse>
				<verse number="40">І промовляючи це, Він показував їм руки й ноги.</verse>
				<verse number="41">Поки вони ще не вірили, і дивувалися, і раділи, Ісус спитав їх: «Чи маєте ви тут щось поїсти?»</verse>
				<verse number="42">Апостоли дали Йому шмат печеної риби.</verse>
				<verse number="43">Він узяв і почав їсти перед ними.</verse>
				<verse number="44">І сказав їм Ісус: «Це слова, що казав Я вам, коли ще був із вами: все сказане про Мене в Законі Мойсеєвім, у пророків і в псалмах — мусить збутися».</verse>
				<verse number="45">І Він розкрив їх розум, щоб вони могли розуміти Святе Писання.</verse>
				<verse number="46">І промовив Ісус: «Так сказано у Святому Писанні: Христос страждатиме й воскресне з мертвих на третій день.</verse>
				<verse number="47">47-48 Ви — свідки цих подій. Ви повинні проповідувати покаяння для прощення гріхів усім народам, починаючи з Єрусалиму.</verse>
				<verse number="48"></verse>
				<verse number="49">Пам’ятайте, що Я пошлю вам Того, Кого обіцяв Отець Мій, але залишайтеся в місті, аж доки ви одержите силу з Небес».</verse>
				<verse number="50">Потім Ісус вивів учнів Своїх із Єрусалиму, та повів аж до Віфанії, а опісля, піднявши руки, благословив їх.</verse>
				<verse number="51">Благословляючи, Ісус залишив їх і був вознесений на Небо.</verse>
				<verse number="52">Апостоли вклонилися Йому, а потім повернулися до Єрусалиму, сповнені великої радості.</verse>
				<verse number="53">І весь час, перебуваючи в Храмі, вони славили Бога.</verse>
			</chapter>
		</book>
		<book number="43">
			<chapter number="1">
				<verse number="1"> Ще до існування світу було Слово, і Слово було з Богом, і Слово було Бог.</verse>
				<verse number="2">Той, Хто був Словом, був з Богом споконвіку.</verse>
				<verse number="3">Все було створене через Нього, і ніщо не було створене без Нього.</verse>
				<verse number="4"> В Ньому було життя, і воно було Світлом для людей.</verse>
				<verse number="5"> Світло сяє в пітьмі, й темрява не здолала світла.</verse>
				<verse number="6">Був coбі чоловік, посланець Божий, на ймення Іоан.</verse>
				<verse number="7">Він прийшов свідчити про Світло, щоб через нього всі змогли почути й повірити у Нього.</verse>
				<verse number="8">Сам він не був Світлом, а прийшов, щоб свідчити про Нього,</verse>
				<verse number="9">про справжнє Світло, Яке приходить у світ і світить кожній людині.</verse>
				<verse number="10">Слово вже було в світі, і світ через Нього почався, та світ не впізнав Його.</verse>
				<verse number="11">Він прийшов у світ, що належав Йому, та Його власний народ не прийняв Його.</verse>
				<verse number="12">Але всім тим, хто прийняв Його й повірив у Нього, Він дав право стати дітьми Божими.</verse>
				<verse number="13">Вони не народжуються, як немовлята, за бажанням чи волею батьків їхніх. Вони народжуються від Бога.</verse>
				<verse number="14">І Слово стало Людиною й оселилося серед нас. Ми побачили Його Божественну Велич, Велич Єдиного Сина Отця Свого. Він був сповнений благодаті і правди.</verse>
				<verse number="15">Іоан свідчить про Нього, проголошуючи: «Це саме Той, про Кого я казав: „Той, Хто йде за мною — величніший за мене, бо Він був і до мене”.</verse>
				<verse number="16">16-17 Від повноти Його правди й благодаті ми приймали одну благодать за іншою, бо Закон був нам даний через Мойсея, але благодать і правда прийшли через Христа.</verse>
				<verse number="17"></verse>
				<verse number="18">Ніхто й ніколи не бачив Бога, лише Єдиний Син, Який і є Богом, Tой, Xто найближчий до Отця, Він показав нам, який Бог є».</verse>
				<verse number="19">19-20 Коли юдеїські лідери з Єрусалиму послали священиків і левитів запитати: «Хто ти такий?» Іоан признався щиро, не уникаючи відповіді: «Я не Христос».</verse>
				<verse number="20"></verse>
				<verse number="21">«То хто ж ти такий? — спитали вони, — Ілля?» «Ні», — відповів він. «Може, пророк?» Він знову відповів: «Ні».</verse>
				<verse number="22">Тоді вони мовили до нього: «Скажи нам, хто ти, щоб ми могли розповісти тим, хто нас послав сюди. Що ти скажеш про себе?»</verse>
				<verse number="23">Іоан сказав словами пророка Ісаї: «Я голос Того, хто гукає в пустелі: „Зробіть прямим шлях для Господа”».</verse>
				<verse number="24">Цих людей, які розпитували Іоана, послали фарисеї.</verse>
				<verse number="25">Тож вони знову запитали його: «Якщо ти не Христос, не Ілля, не пророк, то чому ти хрестиш людей?»</verse>
				<verse number="26">26-27 У відповідь він сказав: «Я хрещу людей водою, та серед вас є Той, Невідомий вам, Хто прийде після мене. Я ж не гідний навіть бути рабом, який схиляється, щоб розв’язати ремінці Його сандалій».</verse>
				<verse number="27"></verse>
				<verse number="28">Все це сталося у Віфанії, по той бік ріки Йордан, де Іоан хрестив людей.</verse>
				<verse number="29">Наступного дня, побачивши, що до нього йде Ісус, Іоан промовив: «Он гляньте, це Ягня Боже, Яке забирає на себе гріх світу.</verse>
				<verse number="30">Це Він, про Кого я казав: „За мною йде Той, Хто величніший за мене, бо Він був і до мене.</verse>
				<verse number="31">Навіть я не знав Його, але я прийшов хрестити людей водою, щоб народ ізраїльський знав, що Він — Христос”».</verse>
				<verse number="32">І ось іще що сказав Іоан: «Я бачив Духа, що сходив до Нього з неба в подобі голуба і залишався на Ньому.</verse>
				<verse number="33">Навіть я не знав Його, але Той, Хто послав мене хрестити людей водою, сказав мені: „Ти побачиш Духа, що зійде і залишиться з Чоловіком. Він і є Той, Хто хреститиме Духом Святим”.</verse>
				<verse number="34">Я це бачив і свідчу, що Він і є Син Божий ».</verse>
				<verse number="35">Наступного дня Іоан знову був там з двома своїми учнями.</verse>
				<verse number="36">Побачивши Ісуса, Який проходив повз них, він сказав: «Погляньте, ось Ягня Боже».</verse>
				<verse number="37">Двоє його учнів почули це й послідували за Ісусом.</verse>
				<verse number="38">Ісус обернувся і, побачивши, що вони йдуть за Ним, запитав: «Чого вам треба?» А ті відповіли: « Равві! Де Ти живеш?» («Равви» означає «Вчитель»).</verse>
				<verse number="39">«Ходімо, побачите», — відповів Ісус. Тож вони пішли й побачили, де Він живе, і залишилися в Нього аж до вечора. І було то близько четвертої години.</verse>
				<verse number="40">Почувши те, що сказав Іоан про Нього, вони пішли за Ісусом. Одного з тих двох, звали Андрієм, і був він братом Симона, якого ще звали Петром.</verse>
				<verse number="41">Насамперед він знайшов свого брата Симона і сказав йому: «Ми знайшли Месію». (Це слово означає «Христос»).</verse>
				<verse number="42">Тоді Андрій привів Симона до Ісуса, та подивившись на нього, Він мовив: «Ти, Симон, син Йони, зватимешся Кифою ».</verse>
				<verse number="43">Наступного дня Ісус вирішив іти до Ґалилеї. Зустрівши Пилипа, Ісус звернувся до нього: «Йди за Мною».</verse>
				<verse number="44">Пилип був родом із Вефсаїди, того ж самого міста, що і Андрій та Петро.</verse>
				<verse number="45">Коли Пилип зустрів Нафанаїла, то сказав йому: «Ми знайшли Того, про Кого Мойсей писав у Законі і про Кого писали пророки. Це Ісус із Назарета, Йосипів Син».</verse>
				<verse number="46">Нафанаїл запитав Пилипа: «Чи може щось добре прийти з Назарета?» А Пилип відповів: «Ходімо, сам переконаєшся».</verse>
				<verse number="47">Побачивши, що Нафанаїл іде до Нього, Ісус сказав: «Ось справжній ізраїльтянин, який зовсім не має лукавства ».</verse>
				<verse number="48">«Звідки Ти знаєш мене?» — спитав Нафанаїл. Ісус відповів: «Перш ніж тебе покликав Пилип, Я бачив тебе, коли ти сидів під фіґовим деревом».</verse>
				<verse number="49">«Равві, Ти — Син Божий, Цар Ізраїлю», — сказав Нафанаїл. Ісус же відповів йому на те:</verse>
				<verse number="50">«Ти повірив у Мене, бо Я сказав, що бачив тебе під фіґовим деревом? Та ти побачиш іще більші дива».</verse>
				<verse number="51">І додав: «Істинно кажу тобі: побачиш ти, як небо розкриється і Ангели Господні підійматимуться та спускатимуться на Сина Людського».</verse>
			</chapter>
			<chapter number="2">
				<verse number="1">За два дні по тому, в місті Кані, що в Ґалилеї, було весілля. Ісусова мати теж була там.</verse>
				<verse number="2">Запросили на весілля й Ісуса з учнями.</verse>
				<verse number="3">Коли вино було випите, мати сказала Ісусові: «Вина вже немає, бо гості все випили».</verse>
				<verse number="4">Ісус відповів їй: «Люба жінко, навіщо кажеш Мені про це? Мій час іще не настав».</verse>
				<verse number="5">Тоді Його Мати сказала слугам: «Робіть усе, що Він звелить».</verse>
				<verse number="6">У тому місці стояло шість великих кам’яних глеків для води, що люди використовували для юдейських обрядових обмивань. І кожна з них вміщувала приблизно дві чи три міри рідини.</verse>
				<verse number="7">Ісус наказав слугам: «Наповніть ці глеки водою». І ті виконали, що Він звелів.</verse>
				<verse number="8">Тоді Ісус знову звернувся до них: «А тепер зачерпніть трохи і віднесіть весільному старості». Слуги виконали й це.</verse>
				<verse number="9">9-10 Староста покуштував ту воду (яка перетворилася на вино) і здивувався, бо не знав звідки вино взялося. А слуги, які подали йому келих, знали про це. Тоді староста покликав нареченого й мовив до нього: «Всі люди пригощають спочатку добрим вином, а коли гості сп’яніють, тоді ставлять на стіл гірше. Ти ж приховав від гостей добре вино аж до тепер».</verse>
				<verse number="10"></verse>
				<verse number="11">Це було перше чудо, що здійснив Ісус. То сталося в Кані в Ґалилеї. Так Він виявив Свою Божественну Велич, і Його учні повірили в Нього.</verse>
				<verse number="12">Після того Ісус разом зі Своєю матір’ю, братами та учнями попрямував до Капернаума. І там вони перебували кілька днів.</verse>
				<verse number="13">Через те, що наближалася юдейська Пасха, Ісус вирушив до Єрусалиму.</verse>
				<verse number="14">Прийшовши до Храму, Він побачив там людей, які продавали худобу, овець та голубів. Ісус також побачив мінял, котрі сиділи за столами.</verse>
				<verse number="15">Тоді, сплівши з мотузки батога, Він повиганяв усіх із Храму геть, разом з вівцями та худобою. Поперевертавши столи мінял, Він порозкидав їхні гроші.</verse>
				<verse number="16">До тих, хто продавали голубів, Ісус мовив: «Заберіть усе це звідси й не перетворюйте дім Отця Мого на базар!»</verse>
				<verse number="17">І згадали Його учні, що написано у Святому Писанні: «Ревнощі до дому Твого з’їдають мене».</verse>
				<verse number="18">Деякі з юдеїв запитали Ісуса: «Яке чудо здійсниш нам у доказ того, що маєш право робити це?»</verse>
				<verse number="19">У відповідь Ісус мовив: «Зруйнуйте Храм цей, і Я відбудую його знову за три дні».</verse>
				<verse number="20">І сказали юдеї: «Цей Храм будували сорок шість років, а Ти збираєшся відбудувати його за три дні?»</verse>
				<verse number="21">Та говорячи про Храм, Ісус мав на увазі тіло Своє.</verse>
				<verse number="22">Після того, як Він воскрес із мертвих, Його учні згадали, що Він казав про це, і повірили і в Святе Писання, і в слова Ісусові.</verse>
				<verse number="23">Коли Ісус був у Єрусалимі в дні Пасхи, багато хто повірив у Нього, бо побачили дива, здійснені Ним.</verse>
				<verse number="24">Та Ісус не довіряв їм, бо знав усі їхні думки.</verse>
				<verse number="25">Не потребував Він і нічиїх розповідей про людську природу, бо знав, що вони мають на серці.</verse>
			</chapter>
			<chapter number="3">
				<verse number="1">І був там чоловік на ім’я Никодим. Він був фарисеєм і одним з юдейських вождів.</verse>
				<verse number="2">Якось уночі прийшов він до Ісуса й каже: «Равві, ми знаємо, що Ти Вчитель, посланий Богом, бо ніхто не здатен на такі чудеса, як Ти, якщо його не підтримує Бог».</verse>
				<verse number="3">«Істинно кажу вам, — відповів тоді Ісус, — якщо хтось прагне побачити Царство Боже, людина має знову народитися. Хто не народився знову, той не бачитиме Царства Божого».</verse>
				<verse number="4">«Але якщо людина вже стара, як же може вона народитися знову? — запитав Никодим. — Адже ніхто не може повернутися в черево материнське і знову вийти з нього».</verse>
				<verse number="5">«Істинно кажу вам, — відповів тоді Ісус, — людина має знову народитися від води і Духа. Бо якщо вона не пройде через народження водою і Духом, то не ввійти їй до Царства Божого.</verse>
				<verse number="6">Все, народжене від людської плоті, — це плоть, а від Духа народжене — духовне.</verse>
				<verse number="7">Не дивуйся з Моїх слів про те, що маєш знову народитися.</verse>
				<verse number="8">Вітер дме туди, куди заманеться. Ти чуєш його завивання, та не знаєш, звідки дме вітер і куди. Так і з кожним народженим від Духа Святого ».</verse>
				<verse number="9">«Як же це може бути?» — запитав Никодим.</verse>
				<verse number="10">Ісус на те сказав йому: «Ти поважний вчитель народу ізраїльського і не знаєш цього?</verse>
				<verse number="11">Істинно кажу: ми говоримо про те, що знаємо і розповідаємо про те, що бачили, та ви, люди, не приймаєте свідчення нашого.</verse>
				<verse number="12">Я розповідав вам про земні речі, та ви не вірите Мені. Як же ви повірите, коли говоритиму про Небесне?</verse>
				<verse number="13">Ніхто не зійшов на Небо, крім Того, Хто зійшов звідти — Сина Людського.</verse>
				<verse number="14">Мойсей підніс на жердині змію в пустелі. Так само буде і з Сином Людським — Він також мусить бути піднесений.</verse>
				<verse number="15">І тоді всі, хто вірить у Нього, одержать вічне життя.</verse>
				<verse number="16">Бо так сильно полюбив Бог цей світ, що віддав Свого Єдиного Сина заради того, щоб кожен, хто в Нього вірує, не був загублений, а здобув вічне життя.</verse>
				<verse number="17">Не на осуд світу послав Бог Свого Сина, а на те, щоб світ через Нього спасся.</verse>
				<verse number="18">Того, хто вірує в Нього, не буде засуджено, але того, хто не вірить, вже засуджено, бо він не повірив у Єдиного Сина Божого.</verse>
				<verse number="19">Ось підстава для засудження: Світло прийшло у світ, та люди віддали перевагу темряві, бо лихими були вчинки їхні.</verse>
				<verse number="20">Кожен, хто чинить зло, ненавидить Світло й намагається уникати його, щоб вчинки його лишалися таємними.</verse>
				<verse number="21">Той же, хто йде за правдою, прямує до Світла, щоб видно було, що вчинки його від Бога».</verse>
				<verse number="22">Після цього Ісус зі Своїми учнями вирушив до землі юдейської. Там Він залишався зі Своїми послідовниками і хрестив людей.</verse>
				<verse number="23">Іоан теж хрестив у Еноні, що біля Салима, бо там було багато води. Чимало людей приходило до Іоана, і він хрестив їх.</verse>
				<verse number="24">Тоді ще Іоана не було кинуто до в’язниці.</verse>
				<verse number="25">Деякі з Іоанових учнів почали сперечатися з одним юдеєм щодо обрядового обмивання.</verse>
				<verse number="26">Тож вони підійшли до Іоана й сказали: «Равві, Той, з Ким ти був по той бік Йордану, і про Кого ти свідчив, так от Він тепер теж хрестить людей, і всі йдуть до Нього».</verse>
				<verse number="27">Тоді Іоан відповів їм: «Людина не може щось приймати, якщо воно не дано їй від Бога.</verse>
				<verse number="28">Ви самі були свідками того, як я казав: „Я — не Христос, а лише посланий поперед Нього”.</verse>
				<verse number="29">Нареченим може бути лише той, у кого є наречена. А дружка — це той, що стоїть і прислухається, коли ж прийде молодий, і радіє, почувши його голос. Тож і я зараз сповнений тієї ж радості, бо Він вже прийшов.</verse>
				<verse number="30">Його значення весь час зростатиме, а моя роль ставатиме все скромнішою».</verse>
				<verse number="31">«Той, Хто прийшов згори, — величніший від усіх людей, які живуть у цьому світі. Той же, хто прийшов з землі, належить землі і говорить про земне. Отже, Той, Хто прийшов з Небес, — величніший за всіх.</verse>
				<verse number="32">Він свідчить про все, що бачив і чув, але люди те не приймають.</verse>
				<verse number="33">Хто вірить у Його свідчення, вірить і в те, що Бог — істинний.</verse>
				<verse number="34">Адже Той, Кого Бог послав, мовить слова Божі і сповнений Духом Божим.</verse>
				<verse number="35">Отець любить Сина Свого і дав Йому владу над усім.</verse>
				<verse number="36">Той, хто вірує в Сина, має вічне життя, але не побачить вічного життя той, хто не слухатиметься Сина, і гнів Божий впаде на того».</verse>
			</chapter>
			<chapter number="4">
				<verse number="1">Фарисеям стало відомо, що Ісус привертає на Свій бік і хрестить більше учнів, ніж Іоан.</verse>
				<verse number="2">(Насправді ж Ісус сам не хрестив людей, це робили Його учні).</verse>
				<verse number="3">Тож, почувши про це, Ісус залишив Юдею і знову подався до Ґалилеї.</verse>
				<verse number="4">По дорозі туди Йому потрібно було переходити через Самарію.</verse>
				<verse number="5">В Самарії Ісус прийшов до міста Сіхар, неподалік від землі, що Яків віддав своєму синові Йосипу.</verse>
				<verse number="6">Там знаходилася криниця Якова. І було тоді близько полудня, коли Він, втомившись з дороги, сів відпочити коло Якової криниці.</verse>
				<verse number="7">Ісус звернувся до самаритянки, яка прийшла до криниці набрати води: «Дай мені напитися».</verse>
				<verse number="8">Його ж учні пішли до міста купити щось поїсти.</verse>
				<verse number="9">Самаритянка спитала: «Чому це Ти, юдей, просиш у мене, самаритянки, напитися?» (Юдеї не спілкувалися з самаритянами ).</verse>
				<verse number="10">Ісус відповів їй: «Якби ти знала про те, що Бог дає людям, і Хто у тебе просить напитися води, то сама б попросила в Мене, і Я дав би тобі води живої».</verse>
				<verse number="11">11-12 «Шановний, — каже жінка, — але ж Ти й відра не маєш, а криниця глибока. То як же збираєшся дістати тієї живої води? Чи, може, Ти величніший за пращура нашого Якова, що дав нам цю криницю і сам пив із неї разом з дітьми своїми і худобою?»</verse>
				<verse number="12"></verse>
				<verse number="13">На те Ісус відповів їй: «Кожен, хто вип’є цієї води, скоро знову спрагу відчує.</verse>
				<verse number="14">Але хто вип’є тієї води, що Я йому дам, ніколи більше не страждатиме від спраги, бо вода, якої Я дам напитися, перетвориться в людині на животворне джерело, що несе вічне життя».</verse>
				<verse number="15">Тоді жінка каже: «Шановний Добродію, то дай же і мені тієї води, щоб я більше ніколи не відчувала спраги й не приходила сюди по воду».</verse>
				<verse number="16">Ісус сказав їй: «Йди поклич свого чоловіка і сама приходь сюди».</verse>
				<verse number="17">«У мене немає чоловіка», — відповіла вона. Ісус тоді промовив: «Правду кажеш, що не маєш чоловіка.</verse>
				<verse number="18">У тебе було їх п’ятеро. А той, якого маєш тепер, не чоловік тобі! Отже, ти сказала правду».</verse>
				<verse number="19">Тоді жінка й каже Йому: «Тепер я бачу, Пане, що Ти — пророк!</verse>
				<verse number="20">Наші батьки йшли на цю гору поклонятися, але ви, юдеї, стверджуєте, буцімто Єрусалим є тим самим місцем, де ми маємо поклонятися Господу».</verse>
				<verse number="21">Ісус на те відповів: «Жінко, повір Мені! Надходить час, коли ви поклонятиметеся Отцю не на цій горі й не в Єрусалимі.</verse>
				<verse number="22">Ви, самаритяни, поклоняєтеся тому, чого не розумієте. Ми ж, юдеї, знаємо, чому поклоняємося, бо спасіння приходить від юдеїв.</verse>
				<verse number="23">Та близький той час, і він уже настав, коли справжні прихильники поклонятимуться Отцю в дусі та істині. Таких людей і прагне Отець в богомольці собі.</verse>
				<verse number="24">Бог є Дух. І той, хто поклоняється Йому, має поклонятися в дусі та істині».</verse>
				<verse number="25">Й мовила до Нього жінка: «Я знаю, що має прийти Месія. (Якого називають Христом). Коли ж Він прийде, то розтлумачить нам про все».</verse>
				<verse number="26">Тоді Ісус їй і каже: «Той, Хто розмовляє з тобою, і є Христос».</verse>
				<verse number="27">В цей час підійшли Його учні й дуже здивувалися, що Він розмовляє з жінкою. Та ніхто з них не спитав: «Що Тобі треба від неї?» або «Чому розмовляєш із нею?»</verse>
				<verse number="28">Жінка залишила свій глечик й, повернувшисть до міста, сказала людям:</verse>
				<verse number="29">«Ходімо побачите Чоловіка, Який розповів мені про все, що я зробила в житті! Можливо, Він і є Христос».</verse>
				<verse number="30">Тоді вони залишили місто й пішли до Нього.</verse>
				<verse number="31">Тим часом Ісусові учні умовляли Його: «Вчителю, Ти б чогось попоїв!»</verse>
				<verse number="32">Але Він їм відповів: «Я маю їжу, про яку вам нічого невідомо».</verse>
				<verse number="33">І почали учні питати один одного: «Можливо, Йому хтось вже приніс поїсти?»</verse>
				<verse number="34">Ісус мовив до них: «Їжа Моя в тому, щоб виконувати волю Того, Хто послав Мене, і закінчити Його справу.</verse>
				<verse number="35">Засіваючи поле, ви часто кажете: „Ще чотири місяці, а там і жнива”. Отож кажу Я вам, розплющіть очі й погляньте на поля. Вони вже готові для жнив.</verse>
				<verse number="36">Жнець уже одержує платню і збирає врожай для вічного життя, щоб і сіяч, і жнець удвох раділи й були щасливі.</verse>
				<verse number="37">І справді слушна приказка: „Один сіє, другий жне”.</verse>
				<verse number="38">Я послав вас збирати те, над чим ви не трудилися: інші працювали, а ви прийшли, щоб зібрати прибуток».</verse>
				<verse number="39">Багато самаритян із цього міста повірили в Ісуса зі слів жінки, яка свідчила: «Він розповів мені про все, що я робила в житті».</verse>
				<verse number="40">Коли самаритяни прийшли до Нього, то попросили Його побути з ними, тож Він залишився там на два дні.</verse>
				<verse number="41">І багато хто ще повірив в Ісуса, почувши, що Він їм розповідав.</verse>
				<verse number="42">Вони сказали тій жінці: «Спочатку ми повірили в Ісуса з твоїх слів, а зараз ми почули Його самі. Отже, ми бачимо, що цей Чоловік і справді Спаситель світу».</verse>
				<verse number="43">Через два дні Ісус пішов звідти до Ґалилеї,</verse>
				<verse number="44">бо Він сам говорив, що пророка не шанують у його рідній вітчизні.</verse>
				<verse number="45">Отже, коли Ісус прийшов туди, ґалилеяни щиро зустріли Його, тому що вони були на святі Пасхи в Єрусалимі, та бачили все, що Він там звершив.</verse>
				<verse number="46">Ісус знову попрямував до міста Кани, що в Ґалилеї, де Він перетворив воду на вино. На той час у Капернаумі в одного царського чиновника хворів син.</verse>
				<verse number="47">Чиновник довідався, що Ісус прийшов до Ґалилеї з Юдеї. Він став перед Ісусом і почав благати завітати до Капернаума, щоби зцілити сина, бо той уже помирав.</verse>
				<verse number="48">Та Ісус каже йому: «Ви, люди, якщо не побачите знамення й чуда, ніяк не можете повірити в Мене».</verse>
				<verse number="49">Чиновник змолився: «Господи, благаю Тебе, прийди, поки мій син іще не помер!»</verse>
				<verse number="50">І відповів йому Ісус: «Йди додому, твій син житиме». Чоловік повірив тому, що сказав Ісус, й пішов додому.</verse>
				<verse number="51">По дорозі додому він зустрів своїх слуг, які сповістили, що син його одужав.</verse>
				<verse number="52">Він запитав, коли стало краще його синові, і йому відповіли: «Лихоманка залишила його вчора десь о першій годині по полудні».</verse>
				<verse number="53">І батько збагнув, що саме в цей час Ісус сказав йому: «Твій син житиме». І він повірив у Ісуса, а разом з ним і вся його родина.</verse>
				<verse number="54">Це було друге чудо, яке звершив Ісус у Ґалилеї, повернувшись з Юдеї.</verse>
			</chapter>
			<chapter number="5">
				<verse number="1">Після цього настало юдейське свято, й Ісус пішов до Єрусалиму.</verse>
				<verse number="2">Там біля Овечих воріт є купальня, що звалася арамійською Вифезда і мала п’ять критих галерей з колонами.</verse>
				<verse number="3">У тих галереях лежало багато хворих, сліпих, кривих та немічних. [Вони чекали, поки вода почне вирувати.].</verse>
				<verse number="4">[І час від часу Ангел Господній сходив з неба, щоб збовтати воду. І той, хто першим входив у ту воду, одразу видужував, хоч би якою хворобою він страждав.]</verse>
				<verse number="5">І був там чоловік, який хворів на той час уже тридцять вісім років.</verse>
				<verse number="6">Коли Ісус побачив, що той чоловік лежить там, і знаючи, що він хворіє так давно, Він запитав: «Хочеш одужати?»</verse>
				<verse number="7">Хворий Йому відповів: «Господи, нікому мене занурити у воду, коли вона починає вирувати. Поки я намагаюся дістатися до купелі, як мене завжди хтось випереджає».</verse>
				<verse number="8">Ісус сказав йому: «Вставай, візьми постіль свою і ходи».</verse>
				<verse number="9">І чоловік одразу ж одужав, узяв постіль свою і почав ходити. І сталося це в суботу.</verse>
				<verse number="10">Юдеї почали говорити щойно зціленому: «Сьогодні субота, і Закон забороняє носити постіль у руках!»</verse>
				<verse number="11">Той відповів: «Чоловік, Котрий зцілив мене, сказав: „Візьми постіль свою і ходи” ».</verse>
				<verse number="12">Тоді вони спитали його: «Хто цей Чоловік, Який сказав тобі взяти постіль і йти?»</verse>
				<verse number="13">Але зцілений не знав, Хто то був. Оскільки там було багато людей, то Ісус пішов звідти, щоб Його не помітили.</verse>
				<verse number="14">Пізніше Ісус знайшов того чоловіка у Храмі й мовив до нього: «Ось ти вже й видужав, тож не гріши більше, аби з тобою чогось гіршого не сталося». І той чоловік пішов.</verse>
				<verse number="15">І він розповів юдеям, що це Ісус зцілив його.</verse>
				<verse number="16">Через те й стали переслідувати юдеї Ісуса, бо Він усе це робив у суботу.</verse>
				<verse number="17">Ісус сказав їм: «Отець Мій працює весь час безперервно, то й Я мушу так працювати».</verse>
				<verse number="18">Через це, ще дужче юдеї захотіли вбити Його. Вони казали: «Він не лише порушив Закон про суботу, а й Бога Отцем Своїм називав, тим самим ставлячи Себе нарівні з Богом».</verse>
				<verse number="19">І мовив Ісус: «Істинно кажу вам: Син нічого не може вчинити зі Своєї волі. Він мусить побачити, що Отець Його робить. Отже, що робить Отець, те й Син Його робить.</verse>
				<verse number="20">Отець любить Сина Свого і не приховує від Нього нічого з того, що робить, і покаже Він ще більші справи, ніж ті, що ви бачили, тож ви дивуватиметеся.</verse>
				<verse number="21">Так само, як Отець воскрешає померлих і дає їм життя, так і Син повертає життя тим, кому забажає.</verse>
				<verse number="22">22-23 Отець нікого не судить. Він віддав право судити Сину Своєму, щоб усі люди шанували Сина, як вони шанують Отця. Людина, яка не шанує Сина, не шанує й Отця, Котрий послав Його.</verse>
				<verse number="23"></verse>
				<verse number="24">Істинно кажу вам: хто чує слово Моє і вірує в Того, Хто послав Мене, має вічне життя. Його не буде засуджено, бо він від смерті перейшов у життя.</verse>
				<verse number="25">Істинно кажу вам: близький той час, він уже настав, коли померлі почують голос Сина Божого, і всі, хто почує, матимуть життя.</verse>
				<verse number="26">Отець є джерелом життя, і Синові Своєму також дарував таку силу.</verse>
				<verse number="27">Він дав Синові владу бути суддею над людьми, бо Він — Син Людський.</verse>
				<verse number="28">Не треба дивуватися з того. Надходить час, коли всі, хто у могилах лежать, почують голос Сина Людського.</verse>
				<verse number="29">Вони повстануть із могил. Всі ті, хто добро робили, воскреснуть для життя вічного, котрі ж чинили зло, встануть, щоб бути засудженими.</verse>
				<verse number="30">Сам Я не можу вдіяти нічого. Суджу Я так, як чую від Бога, і суд Мій справедливий, бо Я не намагаюся робити те, що хочу, а виконую волю Того, Хто Мене послав».</verse>
				<verse number="31">«Якщо Я свідчитиму про Себе Сам, то це свідчення не матиме сили.</verse>
				<verse number="32">Але є Інший, Хто свідчить про Мене, і Я знаю, що саме Його свідчення мають силу.</verse>
				<verse number="33">Ви посилали людей до Іоана, і він підтвердив, що все це правда.</verse>
				<verse number="34">Та Я не покладаюся на свідчення людей, але нагадую вам про те, чому вчив Іоан про ваше спасіння.</verse>
				<verse number="35">Іоан був наче той світильник, що поки світить, то дає світло, і ви з радістю приймали його якийсь час.</verse>
				<verse number="36">Та в Мене Самого є свідоцтво про Себе більше, ніж те, що дав Іоан, бо те, що Отець звелів Мені виконати, і те, що Я роблю зараз, свідчить про Мене і вказує на те, що Отець послав Мене.</verse>
				<verse number="37">37-38 Навіть Отець Мій, Який послав Мене, Сам свідчить про Мене. Ви, люди, ніколи не чули Його голосу й не бачили Його обличчя, ви не маєте слова Його у своєму серці, бо не вірите у Того, Кого Бог послав.</verse>
				<verse number="38"></verse>
				<verse number="39">Ви вивчаєте Святе Писання, бо думаєте, що через нього знайдете вічне життя. Але ж це саме Святе Писання свідчить про Мене!</verse>
				<verse number="40">Та ви не хочете прийти до Мене, щоб знайти вічне життя.</verse>
				<verse number="41">Я не приймаю похвали від людей.</verse>
				<verse number="42">Але Я знаю вас і знаю, що ви не любите Бога у серці своєму.</verse>
				<verse number="43">Я прийшов до вас в ім’я Отця Свого, та ви не приймаєте Мене, але якщо хтось інший прийде тільки від свого імені, то ви його приймете!</verse>
				<verse number="44">Як же ви можете повірити в Мене, коли приймаєте похвалу один від одного, та не шукаєте тієї похвали, що йде від Бога Єдиного?</verse>
				<verse number="45">45-46 Не думайте, що Я вас звинувачуватиму перед Отцем. Мойсей, на якого ви покладали свої надії, звинуватить вас. Якби ви справді вірили Мойсею, то повірили б і Мені, бо Мойсей писав про Мене.</verse>
				<verse number="46"></verse>
				<verse number="47">Але якщо ви не вірите в те, що він писав, то як же ви повірите словам Моїм?»</verse>
			</chapter>
			<chapter number="6">
				<verse number="1">Після цього Ісус подався на протилежний бік Ґалилейського озера, що зветься також Тиверіадським.</verse>
				<verse number="2">Великий натовп людей ішов за Ним, бо вони бачили чудеса, що здійснив Ісус над хворими.</verse>
				<verse number="3">Але Він зійшов на гору й сів там разом зі Своїми учнями.</verse>
				<verse number="4">Наближалося свято юдейської Пасхи.</verse>
				<verse number="5">Підвівши очі й побачивши, що великий натовп іде до Нього, Ісус запитав Пилипа: «Де нам купити достатньо хліба, щоб нагодувати цих людей?»</verse>
				<verse number="6">Він мовив так, щоб випробувати Свого учня, бо вже знав, що робитиме.</verse>
				<verse number="7">І відповів Пилип Йому: «І за двісті динарів не купиш достатньо хліба, щоб кожному було по шматочку».</verse>
				<verse number="8">Інший з учнів Ісуса, Андрій, брат Симона-Петра, каже:</verse>
				<verse number="9">«Ось хлопчина, котрий має п’ять ячмінних хлібин і дві рибини, та це ніщо на таку кількість людей».</verse>
				<verse number="10">І тоді Ісус сказав: «Нехай люди посідають». У тому місці гарно росла трава, тож усі повсідалися. І було там близько п’яти тисяч чоловіків.</verse>
				<verse number="11">Тоді Ісус узяв хлібини, та воздавши Богові дяку, розділив між тими, хто сиділи навколо. Так само Він і рибу розділив — кожному, хто скільки хотів.</verse>
				<verse number="12">Коли всі наїлися, Ісус мовив до Своїх учнів: «Позбирайте всі залишки, щоб нічого не пропало».</verse>
				<verse number="13">Тож учні позбирали всі шматки й наповнили дванадцять кошиків залишками від п’ятьох ячмінних хлібин, після того, як усі поїли.</verse>
				<verse number="14">Побачивши чудо, здійснене Ісусом, усі люди казали: «Цей Чоловік і справді Пророк, Який мав прийти у світ!»</verse>
				<verse number="15">Ісус знав, що люди от-от вже повинні були прийти, та оголосити Його своїм Царем. Через те Він знову подався в гори, щоб побути на самоті.</verse>
				<verse number="16">Коли настав вечір, Ісусові учні спустилися до озера.</verse>
				<verse number="17">Вже сутеніло, а Ісус усе ще не приходив до них. Тоді вони сіли в човен і попливли через озеро назад до Капернаума.</verse>
				<verse number="18">Здійнявся сильний вітер, і хвилі ставали все вищими.</verse>
				<verse number="19">Коли вони пропливли кілометрів п’ять-шість, то побачили Ісуса, Який йшов по воді й підходив уже до човна. Учні Його дуже перелякалися.</verse>
				<verse number="20">Але Ісус мовив до них: «Це Я! Не бійтеся!»</verse>
				<verse number="21">Як Він сказав це, вони взяли Його до човна й одразу допливли до берега, до того місця, куди прямували.</verse>
				<verse number="22">Наступного дня люди, які залишалися на протилежному березі озера, побачили, що там знаходився лише один човен. Вони знали, що Ісус не сів у човен разом зі Своїми учнями, і що ті попливли самі.</verse>
				<verse number="23">Та деякі човни прибули туди з Тиверіади. Вони зупинилися недалеко від місця, де напередодні люди їли хліб, після того, як Господь воздав дяку за їжу.</verse>
				<verse number="24">І побачивши, що там не було ні Ісуса, ні Його учнів, усі посідали у човни й попливли до Капернаума шукати Його.</verse>
				<verse number="25">Знайшовши Ісуса на іншому березі озера, учні запитали: «Вчителю, коли Ти прибув сюди?»</verse>
				<verse number="26">Ісус мовив у відповідь: «Істинно кажу вам: ви шукаєте Мене не тому, що побачили чудесні знамення, а через те, що їли хліб і наїлися досхочу.</verse>
				<verse number="27">Працюйте не заради їжі земної, що гине, а заради їжі, що ніколи не псується і дає вічне життя, їжі, яку дасть вам Син Людський. Адже прихильністю Своєю відзначив Його Бог-Отець».</verse>
				<verse number="28">Тоді вони знову запитали Його: «З чого ми маємо почати, аби зробити те, що Бог бажає?»</verse>
				<verse number="29">І відповів Ісус: «Це Бог бажає: „Вірте Тому, Кого Він послав”».</verse>
				<verse number="30">Люди сказали: «Яке чудо здійсниш, щоб ми побачили й повірили Тобі? Що Ти зробиш?</verse>
				<verse number="31">Наші пращури їли манну Небесну в пустелі, як про це написано у Святому Писанні: „Він послав їм хліб з Небес, щоб вони їли”».</verse>
				<verse number="32">Ісус їм відповів: «Істинно кажу вам: не Мойсей послав вам хліб з Небес. Це Отець Мій дає вам справжній хліб з Небес.</verse>
				<verse number="33">Адже хліб Божий — це Той, Хто сходить з Небес і дарує життя світові».</verse>
				<verse number="34">«Господи, дай же нам того хліба зараз і завжди давай надалі», — сказали вони.</verse>
				<verse number="35">Ісус відповів: «Я і є той хліб, що дарує життя. Хто до Мене приходить, ніколи не буде голодний, хто вірить у Мене, той ніколи не буде спраглий.</verse>
				<verse number="36">Я й раніше казав вам, що бачите ви Мене, але й досі не вірите.</verse>
				<verse number="37">Кожен прийде до Мене, кого Отець Мій дасть Мені, і Я ніколи не прожену того, хто прийде до Мене.</verse>
				<verse number="38">Бо Я зійшов з Небес не для того, щоб чинити те, що Мені Самому хочеться, а щоб виконати волю Господа, Який послав Мене.</verse>
				<verse number="39">Ось Його воля: щоб Я не розгубив нічого з даного Мені Богом, щоб повернув усіх до життя в останній день.</verse>
				<verse number="40">Саме така воля Отця Мого: щоб кожен, хто побачить Сина і повірить у Нього, мав вічне життя. І Я воскрешу того в останній день».</verse>
				<verse number="41">Тоді юдеї почали висловлювати своє невдоволення Ним, бо Він сказав: «Я — хліб, що зійшов з Небес».</verse>
				<verse number="42">Вони казали: «Хіба Він не Ісус, Йосипів Син? Чи не знаємо Його батька й матір? Як же Він може казати тепер, що зійшов з Неба?»</verse>
				<verse number="43">У відповідь Ісус мовив до них: «Облиште ремствувати поміж собою.</verse>
				<verse number="44">Ніхто не може прийти до Мене, доки Отець, Який послав Мене, не приведе його. А Я поверну його до життя в останній день.</verse>
				<verse number="45">Пророки писали: „І Бог їх усіх навчить”. Кожен, хто слухає Отця і навчається у Нього, приходить до Мене.</verse>
				<verse number="46">Лише Той бачив Отця, Хто прийшов від Нього. І ніхто інший Його не бачив.</verse>
				<verse number="47">Істинно кажу вам: хто вірить, той має вічне життя.</verse>
				<verse number="48">І Я — той хліб, що дає життя.</verse>
				<verse number="49">Ваші пращури їли манну Небесну в пустелі, але вони вмерли.</verse>
				<verse number="50">Я ж — той хліб, що йде з Небес, а кожний, хто його з’їсть, той не помре ніколи.</verse>
				<verse number="51">Я — хліб живий, що зійшов з Небес, і хто скуштує цього хліба, той житиме вічно. Хліб, що Я дарую, — тіло Моє, що віддаю за життя світу».</verse>
				<verse number="52">Тоді юдеї почали сперечатися поміж собою, кажучи: «Як Він може дати нам Своє тіло, щоб ми Його їли?»</verse>
				<verse number="53">А Ісус їм на те відповів: «Істинно кажу вам: поки не покуштуєте тіла Сина Людського і не вип’єте крові Його, не матимете справжнього життя в собі.</verse>
				<verse number="54">Той, хто їсть Тіло Моє і п’є кров Мою, має вічне життя, і Я воскрешу того в останній день.</verse>
				<verse number="55">Тіло Моє — то істинна їжа, а кров Моя — істинний напій.</verse>
				<verse number="56">Той, хто їсть тіло Моє і п’є кров Мою, лишається в Мені, а Я — в ньому.</verse>
				<verse number="57">Як Отець Живий Мене послав, і Я живу Отцем Своїм, так само і той, хто їсть тіло Моє, житиме Мною.</verse>
				<verse number="58">Ось що це за хліб, що з Неба зійшов. Це не так, як пращури ваші, котрі їли манну Небесну і повмирали. Той же, хто їстиме цей хліб, житиме вічно».</verse>
				<verse number="59">Все це Ісус говорив, навчаючи в синагозі в Капернаумі.</verse>
				<verse number="60">Багато хто з Ісусових учнів, почувши це, сказав: «Таке вчення важко сприйняти. Хто може прийняти таке?»</verse>
				<verse number="61">Ісус Сам знав, що Його учні нарікали на це, тож спитав: «Ви турбуєтеся про це вчення?</verse>
				<verse number="62">А якщо побачите, як Син Людський повертається туди, звідки Він прийшов?</verse>
				<verse number="63">Лише Дух приносить життя. Тіло ж не має ніякого значення. Слова, що Я мовив вам, — від Духа, і вони дають життя.</verse>
				<verse number="64">Та є серед вас такі, що не вірять». (Він так сказав, бо знав від самого початку тих, хто не віритиме, і того, хто зрадить Його). А потім додав:</verse>
				<verse number="65">«Ось чому Я сказав вам, що жоден не зможе прийти до Мене, доки Отець не дозволить йому».</verse>
				<verse number="66">Після цього багато хто з Його учнів повернули назад і більше не йшли за Ним.</verse>
				<verse number="67">Тоді Ісус запитав у дванадцятьох апостолів: «Невже й ви теж хочете покинути Мене?»</verse>
				<verse number="68">У відповідь Йому Симон-Петро сказав: «Господи, до кого ж ми підемо? Ти маєш слова, що приносять вічне життя.</verse>
				<verse number="69">Ми повірили в Тебе, ми знаємо, що Ти — Божий Святий».</verse>
				<verse number="70">Ісус відповів їм: «Хіба Я не вибрав вас дванадцятьох? Але один із вас — диявол!»</verse>
				<verse number="71">Він казав про Юду, сина Симона Іскаріота, бо хоч той і був одним з дванадцятьох апостолів, але мав зрадити Ісуса.</verse>
			</chapter>
			<chapter number="7">
				<verse number="1">Після цього Ісус мандрував по Ґалилеї. Він не хотів йти до Юдеї, бо юдеї намірялися Його вбити.</verse>
				<verse number="2">Наближався час юдейського свята Кущів.</verse>
				<verse number="3">Тож Його брати сказали Йому: «Тобі слід іти звідси до Юдеї на свято, щоб Твої послідовники могли побачити Твої діла.</verse>
				<verse number="4">Ніхто не тримає в тайні свої вчинки, якщо хоче бути відомий усім людям. Отже, якщо Ти можеш зробити це, то покажи Себе світові».</verse>
				<verse number="5">Його брати говорили це, бо навіть вони самі не вірили в Нього.</verse>
				<verse number="6">Тоді Ісус мовив до них: «Ще час Мій не настав, але вам годиться будь-який час, щоб піти туди.</verse>
				<verse number="7">Світ не може ненавидіти вас, а Мене він ненавидить, бо Я кажу людям, що вчинки їхні грішні.</verse>
				<verse number="8">Ви самі йдіть на свято. Я ж туди зараз не піду, бо час Мій іще не настав».</verse>
				<verse number="9">Сказавши так, Ісус залишився в Ґалилеї.</verse>
				<verse number="10">Коли брати Його пішли на свято, Він також пішов, але не відкрито, а таємно.</verse>
				<verse number="11">Юдеї шукали Його на святі, кажучи: «Де Той Чоловік?»</verse>
				<verse number="12">І багато хто поміж собою говорили про Нього в натовпі. Одні казали: «Він — добра Людина» — а інші — «Ні, Він обдурює людей».</verse>
				<verse number="13">Та ніхто не говорив про Нього відкрито, бо всі боялися юдейських правителів.</verse>
				<verse number="14">Коли вже настала середина свята, Ісус прийшов до подвір’я Храму і почав навчати.</verse>
				<verse number="15">Юдеї дуже здивувалися. Вони питали: «Звідки цей Чоловік знає так багато, ніколи не вчившись?»</verse>
				<verse number="16">У відповідь Ісус мовив їм: «Те, чого Я навчаю, належить не Мені. Моє вчення йде від Того, Хто послав Мене.</verse>
				<verse number="17">Якщо людина хоче виконати волю Божу, то зрозуміє, звідки йде вчення — від Бога, чи від Мене Самого.</verse>
				<verse number="18">Той, хто говорить від себе самого, намагається здобути славу лише собі. Хто ж прагне здобути славу Тому, Хто послав Його — правдивий, і немає кривди в Ньому.</verse>
				<verse number="19">Хіба Мойсей не дав вам Закон? Та жоден із вас не дотримується його. Чому ви намагаєтеся вбити Мене?»</verse>
				<verse number="20">І натовп озвався: «Чи то біс змусив Тебе втратити глузд? Хто хоче Тебе вбити?»</verse>
				<verse number="21">У відповідь Ісус мовив: «Я здійснив одне чудо у суботу, і ви всі здивовані.</verse>
				<verse number="22">Мойсей дав вам обряд обрізання, але обрізання прийшло від предків ваших, а не від Мойсея. Ви ж інколи обрізаєте немовлят навіть по суботах!</verse>
				<verse number="23">Якщо вже обрізання робите по суботах, щоб не порушити Закону Мойсеєвого, то чому ж гніваєтеся на Мене через те, що Я зцілив людину в суботу?</verse>
				<verse number="24">Не судіть за зовнішніми ознаками, будьте обережні й судіть судом праведним».</verse>
				<verse number="25">Тоді деякі мешканці Єрусалиму почали казати: «Чи не Той це Чоловік, Якого хочуть убити?</verse>
				<verse number="26">Та гляньте! Він розмовляє з натовпом відкрито, і ніхто Його не зупиняє. Може, правителі наші й справді знають, що Він — Христос?</verse>
				<verse number="27">Проте ми знаємо, звідки родом цей Чоловік. А коли справжній Христос прийде, ніхто не знатиме, звідки Він прийшов».</verse>
				<verse number="28">Навчаючи у Храмі, Ісус голосно сказав: «Невже ж Ви вважаєте, що знаєте Мене і звідки Я родом? Та Я прийшов не зі Своєї волі, а з волі Того, Хто послав Мене. Він — істинний, але ви Його не знаєте.</verse>
				<verse number="29">Та Його знаю Я, бо прийшов Я від Нього. Це Він послав Мене».</verse>
				<verse number="30">Коли Ісус промовив це, люди намірилися схопити Його, але ніхто не наважився навіть торкнутися Ісуса, бо час Його ще не прийшов.</verse>
				<verse number="31">І багато людей повірили в Нього. Вони говорили: «Ми усі чекаємо на Христа. Та невже коли Він прийде, то здійснить більше чудес, ніж цей Чоловік?»</verse>
				<verse number="32">Фарисеї почули, що люди кажуть про Ісуса, і разом з первосвящениками послали Храмову варту схопити Його.</verse>
				<verse number="33">Тоді Ісус сказав: «Люди, Я ще трохи побуду з вами, а потім повернуся до Того, Хто послав Мене!</verse>
				<verse number="34">Ви шукатимете Мене, та не знайдете, бо не зможете піти туди, де Я буду».</verse>
				<verse number="35">Юдейські правителі почали говорити поміж собою: «І куди це Він збирається піти, що ми Його не знайдемо? Може, Він піде до наших людей, які живуть у грецьких містах, і там навчатиме греків?</verse>
				<verse number="36">Що Він мав на увазі, кажучи: „Ви шукатимете Мене, та не знайдете?” І ще: „Туди, де Я буду, ви не зможете піти?”»</verse>
				<verse number="37">Настав останній і головний день свята. Ісус підвівся й голосно промовив: «Якщо хто з вас відчуває спрагу, нехай підійде до Мене і нап’ється.</verse>
				<verse number="38">Хто вірить у Мене, то як сказано у Святому Писанні, ріки живої води потечуть із серця його».</verse>
				<verse number="39">Ісус казав це, маючи на увазі Дух Святий, що зійде на тих, хто повірить у Нього. Тоді Дух Святий ще не був дарований людям, бо Ісус іще не був піднесений до Слави Своєї.</verse>
				<verse number="40">Деякі люди з натовпу, почувши ці слова, почали казати: «Цей Чоловік і справді Пророк ».</verse>
				<verse number="41">Інші говорили: «Цей Чоловік — Христос». А треті промовляли: «Хіба Христос прийде з Ґалилеї?</verse>
				<verse number="42">Хіба не сказано у Святому Писанні, що Христос — один із Давидових нащадків і прийде Він із Віфлеєма, міста, де Давид жив?»</verse>
				<verse number="43">Так усі люди розділилися, бо мали різні думки про Ісуса.</verse>
				<verse number="44">Дехто хотів заарештувати Його, але жоден не наважився навіть пальцем торкнутися Його.</verse>
				<verse number="45">Тож Храмова варта пішла назад до головних священиків і фарисеїв. Ті запитали воїнів: «Чому ж ви не привели Ісуса сюди?»</verse>
				<verse number="46">І воїни відповіли: «Ніхто досі не говорив так, як цей Чоловік!»</verse>
				<verse number="47">Тоді фарисеї сказали їм: «Невже й вас Він зміг обдурити?</verse>
				<verse number="48">Чи вірить у Нього хтось із правителів та фарисеїв? Ні.</verse>
				<verse number="49">А ці люди, які повірили, не знають Закону, вони прокляті Богом!»</verse>
				<verse number="50">Серед них був чоловік на ймення Никодим, який і раніше приходив до Ісуса. То він сказав:</verse>
				<verse number="51">«Наш Закон забороняє засуджувати людину, спершу не вислухавши її і не взнавши, що вона вчинила».</verse>
				<verse number="52">А юдейські лідери відповіли Никодимові: «Чи не із Ґалилеї часом і ти? Вчи Святе Писання, то й побачиш, що не ведеться там про пророка, який приходить з Ґалилеї».</verse>
				<verse number="53">Після цього всі вожді юдейські розійшлися по своїх домівках.</verse>
			</chapter>
			<chapter number="8">
				<verse number="1">Ісус вирушив на Оливну гору.</verse>
				<verse number="2">Рано-вранці наступного дня Він знову пішов у Храм. Коли усі люди посходилися до Нього, Він сів і почав навчати.</verse>
				<verse number="3">3-4 Книжники й фарисеї привели жінку, яку спіймали під час перелюбу, поставили її перед людьми й сказали Йому: «Вчителю, цю жінку якраз застали, коли вона чинила перелюб.</verse>
				<verse number="4"></verse>
				<verse number="5">Закон Мойсеїв наказує нам закидати таких жінок камінням. А що Ти на це скажеш?»</verse>
				<verse number="6">Вони говорили так, щоб випробувати Ісуса й використати Його відповідь проти Нього Самого. Ісус же нахилився й почав писати щось пальцем на землі.</verse>
				<verse number="7">А вони не переставали питати. Тоді Він устав і мовив до них: «Той серед вас, хто без гріха, нехай перший кине в неї камінь».</verse>
				<verse number="8">Знову, нахилившись, Він почав писати по землі.</verse>
				<verse number="9">Почувши ці слова, всі почали розходитися: спочатку старші, а за ними й молодші. Зосталися лише Ісус та жінка, яка стояла перед Ним.</verse>
				<verse number="10">Підвівшись, Ісус мовив до неї: «Жінко, де ж усі, хто обвинувачували тебе? Чи жоден із них не визнав тебе винною?»</verse>
				<verse number="11">«Жоден, Добродію», — відповіла вона. «То й Я не виню тебе, — сказав Ісус, — Іди собі й більше не гріши!»</verse>
				<verse number="12">Пізніше Ісус знову розмовляв з людьми. Він так їм казав: «Я — Світло світу. Той, хто слідом іде за Мною, ніколи не йтиме у темряві, бо Світло, що несе життя, завжди буде з ним».</verse>
				<verse number="13">І сказали Йому фарисеї: «Ти свідчиш Сам про Себе, і тому ці свідчення не істинні».</verse>
				<verse number="14">Ісус відповів їм: «Якщо Я свідчу Сам про Себе, Мої свідчення істинні, бо Я знаю, звідки прийшов, і куди йду, а ви не знаєте, звідки Я прийшов чи куди Я іду.</verse>
				<verse number="15">Ви, люди, судите Мене так, як судите будь-яку іншу людину. Я ж не суджу нікого.</verse>
				<verse number="16">Та якщо Я судитиму, то Мій суд буде істинний, оскільки, коли Я суджу, Я не один, а Отець, Який послав Мене, зі Мною і судитимемо Ми разом.</verse>
				<verse number="17">Адже написано в Законі вашому, що коли двоє свідчать одне й те саме, то їхні свідчення — істинні.</verse>
				<verse number="18">Я свідчу Сам про Себе, та Отець, Який послав Мене, свідчить про Мене».</verse>
				<verse number="19">Тоді Його спитали: «Де ж Твій Отець?» Ісус відповів: «Ви не знаєте ні Мене, ні Отця Мого. Якби ви знали Мене, то знали б і Отця Мого».</verse>
				<verse number="20">Промовляв Він ці слова, коли навчав у Храмі, стоячи біля скарбниці. Й ніхто Його не схопив, бо час Його тоді ще не прийшов.</verse>
				<verse number="21">І знову Ісус промовив до них: «Я залишу вас, і ви будете шукати Мене, але помрете в гріху своєму, і не зможете прийти туди, куди Я йду».</verse>
				<verse number="22">Тоді юдеї почали питати один одного: «Ви думаєте, Він уб’є Себе? Бо сказав Він: „Ви не можете прийти туди, куди Я йду” ».</verse>
				<verse number="23">І тоді Ісус мовив: «Ви всі народилися на землі, та Я — посланий Небом. Ви належите цьому світові, а Я — ні.</verse>
				<verse number="24">І тому Я кажу, що ви всі помрете грішні. Так, ви помрете з гріхами своїми, якщо не повірите, що Я — Сущий ».</verse>
				<verse number="25">Люди запитали Його: «Хто ж Ти є?» Ісус відповів: «Я є Той, про Кого Я говорив вам з самого початку.</verse>
				<verse number="26">Я міг би багато чого сказати, щоб осудити вас, але Я кажу людям лише те, що чув від Того, Хто послав Мене. Та Він говорить тільки істину».</verse>
				<verse number="27">Люди не знали, що Ісус говорить про Отця Свого.</verse>
				<verse number="28">Та Він продовжував: «Коли вознесете Сина Людського, тоді пізнаєте, що Я — Сущий. Я нічого не роблю від Себе Самого, Своєю волею, а кажу лише те, чого Отець навчив Мене.</verse>
				<verse number="29">Той, Хто послав Мене, — зі Мною. Він Мене не покинув, бо Я завжди виконую Його волю».</verse>
				<verse number="30">Почувши ці слова, багато людей повірили в Нього.</verse>
				<verse number="31">Тоді Ісус почав говорити тим юдеям, які повірили в Нього: «Якщо ви будете дотримуватися Мого вчення, то насправді станете учнями Моїми.</verse>
				<verse number="32">Ви пізнаєте істину, й вона принесе вам визволення».</verse>
				<verse number="33">І сказали Йому юдеї: «Ми — Авраамові нащадки. Ми ніколи не були нічиїми рабами! То що Ти маєш на увазі, коли говориш, що ми будемо вільні?»</verse>
				<verse number="34">Ісус відповів: «Істинно кажу вам: кожен, хто грішить — раб гріха.</verse>
				<verse number="35">Раб не житиме вічно в родині господаря, але Син завжди залишатиметься з сім’єю.</verse>
				<verse number="36">Тож якщо Син звільнить вас, ви будете справді вільні.</verse>
				<verse number="37">Я знаю, що ви Авраамові нащадки, але ви прагнете вбити Мене, оскільки не можете прийняти Моє вчення.</verse>
				<verse number="38">Я розповідаю вам про те, що бачив в Отця Свого, ви ж робите те, чого навчилися від свого батька».</verse>
				<verse number="39">І відповіли Йому юдеї: «Наш батько — Авраам!» А Ісус їм на те: «Якби ви були Авраамові діти, то чинили б так, як Авраам робив.</verse>
				<verse number="40">Ви ж хочете вбити Мене. Ви хочете вбити Чоловіка, Який повідав вам істину, почуту від Бога. Авраам не робив так.</verse>
				<verse number="41">Ви ж робите так, як ваш батько». «Ми не незаконнонароджені, — мовили вони, — у нас один батько — це Бог!»</verse>
				<verse number="42">На те Ісус відповів: «Якби Бог був вашим батьком, то ви б любили Мене, бо Я прийшов від Бога, і ось Я тут. Я не прийшов зі Своєї волі, та Господь послав Мене.</verse>
				<verse number="43">Ви не розумієте того, що Я кажу через те, що неспроможні прийняти вчення Моє.</verse>
				<verse number="44">Диявол вам батько, тож ви прагнете виконувати його волю. Він був убивцею з самого початку і ніколи не був на боці істини, бо немає її в нього. Коли він каже неправду, то це природно для нього, бо він сам брехун і породжує брехню.</verse>
				<verse number="45">А ви не бажаєте вірити Мені тому, що Я кажу правду.</verse>
				<verse number="46">Хто з вас може засвідчити, що Я винен у гріхах? Ніхто. То чому ж ви не вірите Мені, коли Я кажу правду?</verse>
				<verse number="47">Той, Хто від Бога — слухає слова Божі. Ви ж їх не слухаєте, тому що ви не від Бога».</verse>
				<verse number="48">Юдеї Йому відповіли на те: «Хіба ж ми не праві, коли кажемо, що Ти самаритянин, і що біс змусив Тебе втратити глузд?»</verse>
				<verse number="49">Ісус мовив: «Не навіжений Я, але шаную Отця Мого, та ви намагаєтеся ганьбити Мене.</verse>
				<verse number="50">Я не шукаю слави для Себе. Є Той, Хто прагне прославити Мене. Він же є і Суддею.</verse>
				<verse number="51">Істинно кажу вам: хто дотримуватиметься вчення Мого, той ніколи не спізнає смерті».</verse>
				<verse number="52">Юдеї мовили до Ісуса: «Тепер ми точно знаємо, що Ти навіжений. Навіть Авраам і пророки померли, а Ти кажеш, що той, хто прийме вчення Твоє ніколи не спізнає смерті.</verse>
				<verse number="53">Чи, може, Ти вважаєш Себе величнішим за нашого батька Авраама? Але ж він помер, і пророки теж. То ким же Ти Себе вважаєш?»</verse>
				<verse number="54">Ісус мовив: «Якби Я Сам славив Себе, то це нічого не означало б. Той же, Хто прославляє Мене — це Мій Отець, Кого ви називаєте своїм Богом.</verse>
				<verse number="55">Ви Його ніколи не знали, а Я знаю. Якби Я сказав, що не знаю Його, то був би таким же брехуном, як і ви, але Я знаю Бога й виконую волю Його.</verse>
				<verse number="56">Батько ваш Авраам був радий, що міг побачити день, коли Я прийшов. І, побачивши це, він сповнився щастям».</verse>
				<verse number="57">Юдейські правителі сказали: «Тобі ще й п’ятдесяти років немає, а ти кажеш, що бачив Авраама».</verse>
				<verse number="58">І мовив Ісус до них: «Істинно кажу вам: перш ніж був Авраам, Я — Сущий».</verse>
				<verse number="59">Почувши це, вони схопили каміння, щоб закидати Його. Та Ісус сховався, а потім вийшов із Храму.</verse>
			</chapter>
			<chapter number="9">
				<verse number="1">По дорозі Ісус побачив чоловіка, який був сліпий від народження.</verse>
				<verse number="2">Учні спитали: «Вчителю, хто згрішив: він сам чи його батьки, бо він народився сліпим?»</verse>
				<verse number="3">Ісус тоді відповів: «Ні він, ані батьки його. Він народився сліпим заради того, щоб Бог виявив Свою силу, коли він зцілиться.</verse>
				<verse number="4">Поки ще день, ми маємо виконувати волю Того, Хто послав Мене. Коли ж настане ніч, ніхто не може працювати.</verse>
				<verse number="5">Поки Я є у світі, Я — Світло світу».</verse>
				<verse number="6">6-7 Мовивши це, Він сплюнув на землю, тоді змішав слину з землею, помастив цим очі сліпого і сказав: «Йди й умийся в купальні Силоам» (що означає «посланець»). Тож він пішов, умився й повернувся зрячий.</verse>
				<verse number="7"></verse>
				<verse number="8">Тоді сусіди й усі, хто звик бачити його жебраком, запитали: «Чи не той це чоловік, який сидів тут старцем?»</verse>
				<verse number="9">Одні стверджували: «Так, це він!» Інші казали: «Ні, він лише схожий на того!» Він же сам сказав: «Я саме той сліпий».</verse>
				<verse number="10">І тоді його запитали: «Як же ти прозрів?»</verse>
				<verse number="11">На те він відповів: «Чоловік, ім’я Якого Ісус, змішав слину Свою з землею, помазав цим мої очі й мовив до мене: „Іди й умийся в Силоамі”. Я пішов, умився там, після чого й прозрів».</verse>
				<verse number="12">Тоді його запитали: «Де ж той Чоловік?» А він відповів: «Я не знаю».</verse>
				<verse number="13">І привели того чоловіка, що раніше був сліпим, до фарисеїв.</verse>
				<verse number="14">(А відбулося все це, коли Ісус змішав слину з землею, і коли прозрів сліпий, у суботу.)</verse>
				<verse number="15">І знову фарисеї питали його, як це сталося, що він прозрів. І той відповів: «Він помазав мені очі грязивом, я вмився і зараз бачу».</verse>
				<verse number="16">Деякі фарисеї почали казати: «Цей Чоловік не від Бога, бо не дотримується Закону про суботу». Та інші сказали: «Чи може грішник чинити такі чудесні діла?» Тож серед них виникла суперечка.</verse>
				<verse number="17">Тоді вони знову звернулися до сліпого: «Що ти можеш сказати про Чоловіка, Який повернув тобі зір?» І той відповів: «Він — пророк».</verse>
				<verse number="18">18-19 Та юдейські правителі не вірили, що цей чоловік був сліпим і враз прозрів. Тож покликали його батьків і запитали: «Чи це ваш син — про кого кажете, що він народився сліпим? То як же він став зрячим?»</verse>
				<verse number="19"></verse>
				<verse number="20">Його батьки відповіли: «Ми знаємо, що це наш син, і що народився він сліпим.</verse>
				<verse number="21">Але ми не знаємо ні як сталося, що він може тепер бачити, ані того Чоловіка, Який повернув йому зір. Запитайте в нього! Він уже достатньо дорослий і може розповісти про себе сам».</verse>
				<verse number="22">Його батьки сказали так, бо боялися юдейських правителів, які попередньо змовилися, що як хтось визнає Ісуса Христом, то вони того виженуть із синагоги.</verse>
				<verse number="23">Тому й сказали батьки: «Він уже дорослий. Запитайте в нього!»</verse>
				<verse number="24">Тоді юдейські правителі вже вдруге покликали чоловіка, який прозрів, і знову звернулися до нього: «Заклинаємо тебе, скажи правду перед Богом. Ми знаємо, що той Чоловік — грішний».</verse>
				<verse number="25">І він відповів: «Я не знаю, грішний той Чоловік, чи ні. Я знаю лиш одне: я був сліпий, а зараз бачу!»</verse>
				<verse number="26">Тоді вони запитали: «Що Він тобі зробив? Як Він повернув тобі зір?»</verse>
				<verse number="27">«Я ж уже вам розповідав, — відповів він, — але ви не слухали мене! То навіщо ж ви знову хочете почути це? Чи, може, теж хочете стати Його учнями?»</verse>
				<verse number="28">Тоді, намагаючись образити його, вони сказали: «Це ти Його учень, а ми — Мойсеєві учні.</verse>
				<verse number="29">Ми знаємо, що Бог розмовляв з Мойсеєм, та не знаємо, звідки цей Чоловік».</verse>
				<verse number="30">А прозрілий відповів їм: «Дивина, що ви не знаєте, звідки Він, адже Він повернув мені зір!</verse>
				<verse number="31">Ми знаємо, що Бог не слухає того, що кажуть грішники. Він слухає лише благовірних, тих, хто виконує Його волю.</verse>
				<verse number="32">Ще ніколи не чувано, щоб хтось дав зір людині, народженій сліпою.</verse>
				<verse number="33">Якби цей Чоловік не був від Бога, то не зміг би зробити такого».</verse>
				<verse number="34">Тоді фарисеї розгнівалися й сказали: «Ти завжди був грішником і народжений увесь у гріху, а тепер намагаєшся повчати нас?» І вони вигнали його з синагоги.</verse>
				<verse number="35">Ісус, почувши, що вони вигнали цього чоловіка з синагоги, знайшов його і мовив: «Чи віриш ти у Сина Людського?»</verse>
				<verse number="36">Тож прозрілий спитав Його: «А Хто ж Він, Господи? Скажи мені, щоб я міг повірити в Нього».</verse>
				<verse number="37">Тоді Ісус і каже: «Ти Його вже бачив, це Той, з Ким ти розмовляєш зараз».</verse>
				<verse number="38">«Я вірю, Господи!» — сказав чоловік і впав перед Ним на коліна.</verse>
				<verse number="39">Ісус продовжував: «Я прийшов у цей світ судити його: щоб сліпі прозріли, а ті, хто вважають, що вони зрячі, осліпли».</verse>
				<verse number="40">Дехто з фарисеїв, які були з Ним, почувши це, мовили: «Невже Ти маєш на увазі, що ми сліпі?»</verse>
				<verse number="41">А Ісус їм відповів: «Якби ви були сліпі, то не були б винні в гріхах. Ви ж кажете: „Ми зрячі”. Отож і гріхи ваші залишаються з вами».</verse>
			</chapter>
			<chapter number="10">
				<verse number="1">Ісус сказав: «Істинно кажу вам: хто заходить до овечого загону не через хвіртку, той злодій і грабіжник, бо він хоче покрасти овець.</verse>
				<verse number="2">Хто ж йде через браму, той вівчар своєї отари.</verse>
				<verse number="3">Сторож відчиняє йому ворота, а вівці слухаються його голосу. Він кличе кожну свою вівцю по імені і виводить їх із загону.</verse>
				<verse number="4">Коли ж виведе, то йде попереду, а вівці йдуть слідом, бо знають його голос.</verse>
				<verse number="5">Та ніколи вони не підуть за незнайомцем, швидше повтікають від нього, не знаючи його голосу».</verse>
				<verse number="6">Ісус розповів їм цю притчу, та ніхто не зрозумів, що Він казав.</verse>
				<verse number="7">І знову Ісус мовив: «Істинно кажу вам: Я і є ті ворота для овець.</verse>
				<verse number="8">Всі ж, хто приходив до Мене — то злодії і грабіжники. Але вівці їх не слухалися.</verse>
				<verse number="9">Я і є ті ворота, і якщо хтось увійде через Мене, то матиме спасіння. Він увійде і вийде, знайшовши те, що йому потрібно.</verse>
				<verse number="10">Злодій приходить, щоб грабувати, вбивати й руйнувати. Я ж прийшов, щоб люди мали життя і мали його вдосталь.</verse>
				<verse number="11">Я — добрий пастух. А добрий пастух і життя віддасть за овець.</verse>
				<verse number="12">Наймит — то не пастух, і вівці не належать йому. Побачивши вовка, він кидає овець і тікає геть. Вовк нападає на отару, й вівці кидаються врозтіч.</verse>
				<verse number="13">Наймит тікає, бо його просто найняли, і йому однаково, що станеться з вівцями.</verse>
				<verse number="14">Я — добрий пастух. Я знаю своїх овець, і вони знають Мене.</verse>
				<verse number="15">Так само, як Отець знає Мене, а Я знаю Отця Свого, і життя Своє Я віддам за овець.</verse>
				<verse number="16">Я маю ще й інших овець, що не з цієї отари. І Я маю привести їх сюди, щоб вони чули голос Мій і стали єдиною отарою з одним пастухом.</verse>
				<verse number="17">Через те Отець і любить Мене, що Я віддаю життя Своє, щоб потім здобути його знову.</verse>
				<verse number="18">Ніхто не забирає його в Мене, Я Сам віддаю його з власної волі. Я маю владу віддати життя й одержати його знову, бо маю заповідь таку від Отця Свого».</verse>
				<verse number="19">Після цих слів юдеї знову розділилися в суперечці.</verse>
				<verse number="20">Багато хто з них казав: «Він навіжений, то біс змусив Його втратити глузд. Навіщо ви Його слухаєте?»</verse>
				<verse number="21">Інші заперечували: «То не навіженого слова. Чи може навіжений сліпого зробити зрячим?»</verse>
				<verse number="22">Тим часом прийшло в Єрусалим свято Відновлення. Стояла зима.</verse>
				<verse number="23">Ісус походжав у Храмі по Соломоновому ґанку.</verse>
				<verse number="24">Навколо Нього зібралися юдеї, та почали казати: «Як довго Ти триматимеш нас у непевності? Якщо Ти Христос, то скажи нам відверто».</verse>
				<verse number="25">Ісус відповів: «Я вам уже казав, але ви не повірили. Все, що Я здійснюю в ім’я Отця Свого, свідчить на Мою користь.</verse>
				<verse number="26">Та ви не вірите, бо не належите до Моєї пастви.</verse>
				<verse number="27">Ті ж, хто належить, слухаються голосу Мого. Я знаю їх, і вони йдуть за Мною.</verse>
				<verse number="28">І дарую Я їм вічне життя. Вони ніколи не помруть, і ніхто їх не вирве з рук Моїх.</verse>
				<verse number="29">Мій Отець, Який дав їх Мені, — величніший за всіх. Тож ніхто не зможе вкрасти тих, хто йде за Мною з рук Отця Мого.</verse>
				<verse number="30">Отець Мій і Я — єдині».</verse>
				<verse number="31">Знову юдеї почали братися за каміння, щоб побити Його.</verse>
				<verse number="32">А Ісус мовив: «Багато добрих справ зробив Я перед очима вашими в ім’я Отця Мого. За котру ж із тих добрих справ ви хочете побити Мене камінням?»</verse>
				<verse number="33">Тоді юдеї відповіли Йому: «Не за добрі вчинки ми хочемо побити Тебе камінням, а за те, що ганьбиш Бога, за те, що Ти, простий смертний, намагаєшся Себе за Бога видати».</verse>
				<verse number="34">І сказав Ісус: «Хіба не написано у вашому Законі: „Я сказав, що ви боги?”</verse>
				<verse number="35">35-36 Отже, тих, до кого прийшло слово Боже, Він назвав „богами”, а Святе Писання не відкинеш. Ви ж на Того, Кого Отець освятив і послав у світ, кажете: „Ти ганьбиш Бога”. І то лише тому, що Я сказав: „Я — Син Божий”.</verse>
				<verse number="36"></verse>
				<verse number="37">Якщо Я не роблю того, що Отець Мій звелів Мені робити, тоді не вірте Мені.</verse>
				<verse number="38">Навіть якщо ви не вірите в Мене, то повірте хоча б у діла Мої. Так ви дізнаєтесь і зрозумієте, що Отець Мій — у Мені, а Я — в Отці Своєму».</verse>
				<verse number="39">Юдеї знову хотіли схопити Його, та не змогли цього зробити, бо Ісус не дався їм у руки.</verse>
				<verse number="40">Ісус знову вирушив на інший бік Йордану, на те місце, де раніше Іоан хрестив людей. Він залишався там, і</verse>
				<verse number="41">багато людей приходило до Нього, кажучи: «Іоан не здійснював ніяких чудес, та все, що казав він про цього Чоловіка — правда!»</verse>
				<verse number="42">І багато з тих, хто був там, повірили в Нього.</verse>
			</chapter>
			<chapter number="11">
				<verse number="1">У місті Віфанії, де жили Марія та її сестра Марта, мешкав собі чоловік на iм’я Лазар, який захворів.</verse>
				<verse number="2">Марія була тією самою жінкою, яка помазала мирром Господа і волоссям своїм обтерла Йому ноги. Хворий Лазар був її братом.</verse>
				<verse number="3">Сестри послали переказати Ісусу: «Господи, Твій близький друг хворіє».</verse>
				<verse number="4">Почувши це, Він сказав: «Ця хвороба не смертельна, вона — для Слави Божої, щоб Син Божий прославився через неї».</verse>
				<verse number="5">Ісус любив і Марту, і сестру її, і Лазаря.</verse>
				<verse number="6">6-7 Довідавшись, що Лазар занедужав, Він побув іще два дні там, де застала Його ця звістка, а потім сказав Своїм учням: «Ходімо знову в Юдею».</verse>
				<verse number="7"></verse>
				<verse number="8">Тоді учні звернулися до Нього: «Вчителю, юдеї тільки-но хотіли побити Тебе камінням, а Ти знову йдеш туди?»</verse>
				<verse number="9">На те Ісус відповів: «Хіба не дванадцять годин має день? Якщо людина вдень ітиме дорогою, то не спотикатиметься, бо їй світитиме світло світу цього.</verse>
				<verse number="10">Якщо ж уночі ітиме, то спотикатиметься, бо немає світла, яке б допомогло цій людині бачити».</verse>
				<verse number="11">Сказавши так, Ісус додав: «Наш друг Лазар заснув, та Я піду й розбуджу його».</verse>
				<verse number="12">Учні Його відповіли: «Господи, якщо він заснув, то буде все гаразд, і він видужає».</verse>
				<verse number="13">Але Ісус говорив про смерть Лазаря, а вони думали, що Він каже про звичайний сон.</verse>
				<verse number="14">Тоді Ісус відверто мовив: «Лазар помер.</verse>
				<verse number="15">Я ж радий, що Мене там не було. І Я радий за вас, бо зможете тепер піти туди й пересвідчитися, й повірити в Мене. А зараз ходімо до нього».</verse>
				<verse number="16">Тоді Хома, на прізвисько Близнюк, звернувся до всіх учнів: «Ходімо й ми разом з Ісусом і помремо з Ним разом».</verse>
				<verse number="17">Прийшовши до Віфанії, Ісус довідався, що Лазар уже чотири дні лежав у могилі.</verse>
				<verse number="18">18-19 Віфанія розташована кілометрів за три від Єрусалиму, й багато юдеїв прийшло до Марти й Марії, щоб розділити з ними печаль з приводу смерті брата та втішити їх.</verse>
				<verse number="19"></verse>
				<verse number="20">Почувши, що прийшов Ісус, Марта пішла Його зустрічати, а Марія в цей час залишалася вдома.</verse>
				<verse number="21">І сказала Марта Ісусові: «Господи, якби Ти був тут, то мій брат не помер би.</verse>
				<verse number="22">Я знаю, що навіть зараз, хоч би чого б Ти попросив у Бога, Він дасть Тобі».</verse>
				<verse number="23">І відповів їй Ісус: «Твій брат воскресне».</verse>
				<verse number="24">Марта тоді каже: «Я знаю, що він повстане у воскресіння останнього дня».</verse>
				<verse number="25">«Я є воскресіння і життя! — Сказав Ісус. — Хто вірить у Мене, хоч і вмре, буде жити.</verse>
				<verse number="26">І жоден, хто живе й вірить у Мене, не помре ніколи. Чи ти віриш цьому?»</verse>
				<verse number="27">«Так, Господи! — сказала вона. — Я вірю, що Ти Христос, Син Божий, Котрий мав прийти у світ».</verse>
				<verse number="28">Промовивши це, вона пішла й покликала свою сестру Марію і сказала їй нишком: «Учитель уже тут, Він тебе кличе».</verse>
				<verse number="29">Почувши це, Марія відразу підвелася й пішла до Нього.</verse>
				<verse number="30">На той час Ісус іще не прийшов до селища, а був там, де Марта зустріла Його.</verse>
				<verse number="31">Юдеї, які були в домі і втішали її, побачивши, що Марія швидко встала й вийшла, подумали, що йде вона до могили плакати, й пішли за нею.</verse>
				<verse number="32">Прийшовши на те місце, де був Ісус, і побачивши Його, Марія впала до ніг Його і сказала: «Господи, якби Ти був тут, то мій брат не помер би».</verse>
				<verse number="33">Ісус був глибоко схвильований її горем, тим, як вона побивається і як плачуть юдеї, які прийшли разом з нею.</verse>
				<verse number="34">Ісус запитав: «Де ви його поклали?» «Господи, — відповіли Йому, — йди подивись»</verse>
				<verse number="35">Ісус заплакав.</verse>
				<verse number="36">Тоді юдеї почали казати: «Подивіться, як Він любив Лазаря!»</verse>
				<verse number="37">Та деякі обізвалися: «Цей Чоловік, Який зробив сліпого зрячим, чи не міг би Він й Лазаря захистити від смерті?»</verse>
				<verse number="38">І знову Ісус, зворушений до глибини душі, пішов до могили. То була печера, вхід до якої був завалений каменем.</verse>
				<verse number="39">Ісус сказав: «Заберіть цей камень». Та Марта, сестра померлого відповіла Йому: «Господи, зараз уже відгонить, бо пройшло чотири дні, як він помер».</verse>
				<verse number="40">Ісус промовив: «Хіба не казав Я тобі, що якщо повіриш, то бачитимеш Божу Славу?»</verse>
				<verse number="41">Тож вони відкотили камінь. Ісус, підвівши очі вгору, мовив: «Отче, дякую Тобі, що почув Мене.</verse>
				<verse number="42">Я знаю, що Ти завжди чуєш Мене, та Я казав це заради людей, які стоять навколо, щоб вони повірили, що саме Ти послав Мене».</verse>
				<verse number="43">Мовивши так, Він голосно покликав: «Виходь, Лазарю!»</verse>
				<verse number="44">І вийшов померлий, і руки й ноги його були сповиті полотном, і обличчя загорнуте. Тоді Ісус звернувся до всіх: «Розповийте його, і нехай собі йде».</verse>
				<verse number="45">Багато юдеїв, які прийшли до Марії, побачивши, що Ісус здійснив, повірили в Нього.</verse>
				<verse number="46">Та деякі пішли до фарисеїв і розповіли їм про все, що зробив Ісус.</verse>
				<verse number="47">Тоді первосвященики й фарисеї, зібравши Синедріон сказали: «Що нам робити? Цей Чоловік творить багато чудес!</verse>
				<verse number="48">Якщо ми дозволимо Йому діяти так і далі, то всі повірять у Нього, і прийдуть римляни, зруйнують наш Храм і знищать народ».</verse>
				<verse number="49">Але один із них, на ім’я Каяфа, котрий у той рік був первосвящеником, мовив: «Ви нічого не знаєте,</verse>
				<verse number="50">і не розумієте, що для вас буде краще, якщо один Чоловік загине за людей, ніж якщо весь народ буде знищено».</verse>
				<verse number="51">51-52 І сказав це він не від себе. Оскільки Каяфа був первосвящеником того року, він пророкував, що Ісус помре за людей, і не лише заради юдейського народу, а щоб об’єднати всіх дітей Божих, розкиданих по світу.</verse>
				<verse number="52"></verse>
				<verse number="53">І з того самого дня юдейські лідери стали шукати зручну нагоду, щоб убити Ісуса.</verse>
				<verse number="54">Тоді Він перестав відкрито ходити серед юдеїв, а подався звідти до міста Єфраїма, розташованого неподалік від пустелі, і залишався там зі Своїми учнями.</verse>
				<verse number="55">Надходило свято юдейської Пасхи, і багато людей з усіх країв подалося до Єрусалиму, щоб виконати обряд очищення перед Пасхою.</verse>
				<verse number="56">Вони шукали Ісуса і питали один одного, стоячи в Храмі: «Як ви вважаєте, чи прийде Він на свято?»</verse>
				<verse number="57">Та головні священики і фарисеї віддали наказ: якщо хтось довідається, де перебуває Ісус, то повинен негайно повідомити про це, щоб Його могли схопити.</verse>
			</chapter>
			<chapter number="12">
				<verse number="1">За шість днів до Пасхи Ісус подався до Віфанії, де жив Лазар, якого Він воскресив із мертвих.</verse>
				<verse number="2">Там Йому приготували вечерю, і Марта прислуговувала за столом. Серед тих, хто з Ним вечеряв, був і Лазар.</verse>
				<verse number="3">Марія взяла глечик, де було з півлітра дорогоцінних пахощів, зроблених із справжнього нарду, облила ними Ісусові ноги, витерла їх своїм волоссям, і чудовий аромат мирра наповнив увесь дім.</verse>
				<verse number="4">Один із Ісусових учнів, Юда Іскаріот, який мав Його зрадити, сказав:</verse>
				<verse number="5">«Чому було б ці пахощі не продати за триста срібних монет і не роздати гроші бідним?»</verse>
				<verse number="6">Юда мовив це не тому, що дбав про бідних, а тому, що був злодієм. Він завідував скринькою з пожертвуваннями і крав гроші звідти.</verse>
				<verse number="7">«Залиш її! — сказав Ісус. — Нехай вона робить свою справу, бо прийшов час приготувати Мене для поховання.</verse>
				<verse number="8">Бідні завжди будуть з вами, а Я — ні».</verse>
				<verse number="9">Багато юдеїв, дізнавшись, що Ісус у Віфанії, прийшло на свято, щоб побачити Його. Вони хотіли побачити й Лазаря, якого Ісус воскресив із мертвих.</verse>
				<verse number="10">Тоді головні священики змовилися вбити й Лазаря.</verse>
				<verse number="11">Бо через нього багато юдеїв кидали своїх вождів і починали вірити в Ісуса.</verse>
				<verse number="12">12-13 Наступного дня великий натовп людей прийшов до Єрусалиму на Пасхальне свято. Почувши, що Ісус має там бути, люди взяли пальмове гілля й пішли зустрічати Його, вигукуючи: «Осанна! Благословенний Той, Хто приходить в ім’я Господнє! Благословенний будь, Царю ізраїльський!»</verse>
				<verse number="13"></verse>
				<verse number="14">Знайшовши віслюка, Ісус сів на нього, як було написано у Святому Писанні:</verse>
				<verse number="15"> «Не бійся, місто Сіонське! Ось Цар твій їде верхи на віслюкові».</verse>
				<verse number="16">Спочатку Його учні не зрозуміли цього, та після вознесіння Ісуса до Слави, вони згадали, що саме так було написано про Нього у Святому Писанні, і що саме так усе і трапилося з Ним.</verse>
				<verse number="17">Ті, хто був з Ісусом, коли Він воскресив Лазаря з мертвих і звелів йому вийти з могили, почали всім розповідати про те, що сталося.</verse>
				<verse number="18">Через те й натовп пішов Йому назустріч, бо всі почули, що саме Він здійснив це чудо.</verse>
				<verse number="19">Тоді фарисеї почали говорити поміж собою: «Ви бачите, нам так і не вдасться щось зробити! Он гляньте, здається, що весь світ пішов за Ним!»</verse>
				<verse number="20">Серед тих, xто прийшли поклонитися Господу на Пасху, були греки.</verse>
				<verse number="21">Вони підійшли до Пилипа з Вефсаїди, що в Ґалилеї, і мовили: «Добродію, ми хочемо побачити Ісуса». Пилип пішов до Андрія і сказав йому про це.</verse>
				<verse number="22">Тоді Андрій разом з Пилипом пішли й розповіли про все Ісусові.</verse>
				<verse number="23">Тоді Ісус відповів їм: «Час прийшов для Сина Людського прославитися.</verse>
				<verse number="24">Істинно кажу вам: якщо пшеничне зерно не впаде в ґрунт і не загине, то залишиться одне. Коли ж воно впаде в ґрунт і загине, то принесе багато зерен і дасть добрий врожай.</verse>
				<verse number="25">Той, хто любить власне життя, загубить його, хто ж охоче віддає своє життя в цьому світі, той збереже його для вічного життя.</verse>
				<verse number="26">Хто служить Мені, має йти слідом, і там, де Я перебуватиму, буде й слуга Мій. Того, хто служить Мені, шануватиме і Отець Мій».</verse>
				<verse number="27">«Зараз Я стурбований. Що Мені сказати? Можливо, такі слова: „Отче, врятуй Мене від цього часу страждань”. Ні, тому, що саме заради цих страждань Я й прийшов.</verse>
				<verse number="28">Отче, нехай станеться те, що принесе Тобі Славу». І почувся Голос з неба: «Я вже прославив ім’я Своє і ще прославлю».</verse>
				<verse number="29">Тоді з натовпу, який був там, ті, хто чув це, почали казати, що то був грім. Деякі з них казали: «То Ангел говорив з Ним!»</verse>
				<verse number="30">І відповів Ісус: «Не для Мене той голос пролунав, а для вас.</verse>
				<verse number="31">Судний час прийшов для цього світу, і скинуто буде його правителя.</verse>
				<verse number="32">І коли Я вознесуся над землею, то приверну всіх людей до Себе».</verse>
				<verse number="33">Він так сказав, щоб показати, яку смерть має прийняти.</verse>
				<verse number="34">І тоді народ Йому відповів: «Наш Закон каже, що Христос житиме вічно, то як же ти можеш говорити, що Син Людський вознесеться? І хто ж Він, Син Людський?»</verse>
				<verse number="35">І мовив Ісус: «Світло ще не довго буде з вами. Ідіть, поки Світло маєте, щоб темрява не застала вас, бо той, хто ходить у пітьмі, не знає, куди йде.</verse>
				<verse number="36">Вірте у Світло, поки Світло з вами, бережіть віру в Нього, щоб стати синами Світла». Мовивши це, Ісус пішов геть і сховався від людей.</verse>
				<verse number="37">Хоча Ісус і здійснив усі ці дива в присутності людей, вони однак не вірили Йому.</verse>
				<verse number="38">Бо здійснилося сказане пророком Ісаєю: «Господи, хто повірив у те, що ми сказали? Хто бачив силу Господню?»</verse>
				<verse number="39">Через те вони не могли повірити, бо Ісая сказав ще й таке:</verse>
				<verse number="40">«Бог зробив людей сліпими, а серця іхні кам’яними, щоб вони не могли бачити очима і розуміти серцем своїм, щоб не могли вони звернутися до Господа й отримати зцілення від Нього».</verse>
				<verse number="41">Ісая сказав так, бо бачив Його Славу і говорив про Нього.</verse>
				<verse number="42">Та багато людей, навіть дехто з юдейських правителів, повірили в Ісуса. Однак, боячись фарисеїв, вони не могли відкрито признатися в цьому, щоб їх не вигнали з синагоги.</verse>
				<verse number="43">Вони любили мирську хвалу більше, ніж хвалу Божу.</verse>
				<verse number="44">І мовив Ісус на весь голос: «Хто вірить у Мене, той справді вірить і в Того, Хто послав Мене.</verse>
				<verse number="45">А хто Мене бачить, той бачить і Того, Хто послав Мене.</verse>
				<verse number="46">Я прийшов у цей світ як Світло, щоб жоден, хто вірить у Мене, не залишався б у темряві.</verse>
				<verse number="47">Якщо ж хто почує Мої слова, та не коритиметься їм, то Я йому не суддя, бо не судити світ Я прийшов, а врятувати його.</verse>
				<verse number="48">Хто Мене не визнає і не приймає слова Мої, тому буде інший суд: ті слова, яким Я навчав, будуть йому суддею в Останній день.</verse>
				<verse number="49">Бо говорю Я не від Себе. Отець, Який послав Мене, дав Мені заповідь, як і чого Я маю навчати.</verse>
				<verse number="50">І Я знаю, що Його наказ приносить вічне життя. Тож Я кажу те, що Отець велів Мені».</verse>
			</chapter>
			<chapter number="13">
				<verse number="1">Було це перед святом Пасхи. Ісус знав, що настала година Йому покинути цей світ і піти до Отця Свого. Він завжди любив тих, хто був з Ним у світі, та час прийшов показати їм, що любов ця до них була безмежною.</verse>
				<verse number="2">То сталося під час вечері, коли диявол уже переконав Юду, сина Симона Іскаріота, зрадити Ісуса.</verse>
				<verse number="3">Ісус знав, що Отець дав Йому владу над усім, і що прийшов Він від Бога й повертався до Нього.</verse>
				<verse number="4">Він підвівся з-за столу, зняв з Себе верхній одяг, узяв рушника і підперезався ним.</verse>
				<verse number="5">Тоді налив води у миску і почав мити Своїм учням ноги й витирати їх рушником, яким був підперезаний.</verse>
				<verse number="6">Коли Ісус підійшов до Симона-Петра, той запитав Його: «Господи, невже Ти будеш мити мені ноги?»</verse>
				<verse number="7">У відповідь Ісус мовив: «Ти не розумієш зараз, що Я роблю, а зрозумієш пізніше».</verse>
				<verse number="8">Петро сказав Йому: «Ти ніколи не митимеш ніг моїх!» На те Ісус відповів: «Якщо Я не обмию їх, то не матимеш ти місця поруч зі Мною».</verse>
				<verse number="9">«Господи, — попросив Симон-Петро, — обмий не лише ноги, а й руки мої і голову!» Тоді Ісус до нього й каже:</verse>
				<verse number="10">«Тому, хто обмився, лише ноги обмити треба, бо він чистий увесь. І ви чисті, та не всі».</verse>
				<verse number="11">Він знав того, хто зрадить, тому й сказав так: «Ви чисті, та не всі».</verse>
				<verse number="12">Скінчивши обмивати ноги, Ісус знову вдягнувся і, повернувшись на Своє місце за столом, мовив: «Чи розумієте ви, що Я для вас зробив?</verse>
				<verse number="13">Ви називаєте Мене Вчителем і Господом, і маєте рацію, бо це Я.</verse>
				<verse number="14">14-15 Тож якщо Я, Господь і Вчитель, обмив ноги вам, то вам належить обмивати ноги один одному. Я подав вам приклад, щоб ви могли служити іншим так, як і Я служив вам.</verse>
				<verse number="15"></verse>
				<verse number="16">Істинно кажу вам: жоден слуга не важливіший за свого господаря, так і Посланець не більший від Того, Хто Його послав.</verse>
				<verse number="17">Якщо знатимете це, то щасливі будете, виконуючи такі правила.</verse>
				<verse number="18">Я не кажу про вас усіх. Я знаю тих, кого вибрав. Та мусить збутися те, що написано у Святому Писанні: „Той, хто хліб їв зі Мною, повернувся проти Мене”.</verse>
				<verse number="19">Я кажу вам про це зараз, перш ніж це збудеться, а коли воно збудеться, ви повірите: Я — Сущий.</verse>
				<verse number="20">Істинно кажу вам, хто приймає Мого посланця, той приймає і Мене, а хто приймає Мене, той приймає і Того, Хто Мене послав».</verse>
				<verse number="21">Мовивши це, Ісус сильно стурбувався і сказав відверто: «Істинно кажу вам: серед вас є один, хто зрадить Мене».</verse>
				<verse number="22">Та Його учні почали дивитися один на одного, не розуміючи, про кого Він каже.</verse>
				<verse number="23">Один з Його учнів, той, котрого Ісус любив, був поруч з Ісусом за столом.</verse>
				<verse number="24">Симон-Петро кивнув йому, щоб той спитав, про кого це Ісус мовив.</verse>
				<verse number="25">Той, нахилившись близько до Ісуса, запитав: «Господи, хто він?»</verse>
				<verse number="26">І відповів Ісус: «Це той, для кого Я вмочу скибку хліба в миску». Тоді Він вмочив хліб у миску й подав його Юді, сину Симона Іскаріота.</verse>
				<verse number="27">І лише Юда взяв той хліб, як сатана увійшов у нього. Тоді мовив Ісус до Юди: «Роби швидше те, що збираєшся зробити».</verse>
				<verse number="28">Та ніхто з тих, хто сидів поруч за столом, не зрозумів, чому Він так сказав Юді.</verse>
				<verse number="29">Через те, що Юда мав скриньку для грошей, одні думали, що Ісус сказав йому купити все, що потрібно для свята, інші, що Він велів роздати трохи грошей бідним.</verse>
				<verse number="30">Юда взяв шматок хліба в Ісуса і відразу вийшов. Була ніч.</verse>
				<verse number="31">Після того, як Юда вийшов, Ісус мовив: «Прийшов час Сину Людському здобути Славу, яка належить Йому, а через Нього і Бог прославиться.</verse>
				<verse number="32">Оскільки Бог здобуває Славу через Нього, то й Син Людський прославиться через Бога. І Бог незабаром прославить Його.</verse>
				<verse number="33">Діти мої, вже не довго Я буду з вами, а потім ви шукатимете Мене. Це буде так, як Я сказав юдеям: „Ви не зможете піти туди, куди йду Я”. Так і вам Я кажу.</verse>
				<verse number="34">Я даю вам нову заповідь: любіть один одного. Як Я вас полюбив, ви повинні любити один одного.</verse>
				<verse number="35">Всі знатимуть, що ви Мої учні, якщо ви любитимете один одного».</verse>
				<verse number="36">«Господи, куди ж Ти йдеш?» — спитав Симон-Петро. «Ти не можеш іти за Мною, куди Я йду, а пізніше — йтимеш», — відповів Ісус.</verse>
				<verse number="37">Петро знову запитав: «Господи, чому я зараз не можу йти? Я за тебе життя покладу».</verse>
				<verse number="38">Ісус відповів: «Чи й насправді ти покладеш своє життя? Істинно кажу тобі: ще до того, як півень проспіває, ти тричі зречешся Мене».</verse>
			</chapter>
			<chapter number="14">
				<verse number="1">«Нехай не тривожаться ваші серця, — мовив Ісус. — Продовжуйте вірити в Бога, та вірте також в Мене.</verse>
				<verse number="2">У домі Отця Мого багато кімнат, і якби не так було, то Я б вам сказав. Я йду туди, щоб приготувати місце для вас.</verse>
				<verse number="3">А коли піду й приготую, то повернуся й заберу вас з Собою, щоб ви були там, де Я.</verse>
				<verse number="4">Куди Я піду, туди й ви шлях знаєте».</verse>
				<verse number="5">Хома й каже тоді: «Господи, ми не знаємо, куди Ти йдеш. Звідки нам знати шлях?»</verse>
				<verse number="6">«Я є Шлях, Істина й Життя, — відповів Ісус. — І ніхто не прийде до Отця інакше, як через Мене.</verse>
				<verse number="7">Якщо ви справді знали Мене, то знали й Отця Мого. І відтепер ви знаєте Його, ви бачили Його».</verse>
				<verse number="8">Тоді Пилип мовив: «Господи, покажи нам Отця, і цього буде досить для нас».</verse>
				<verse number="9">Ісус відповів: «Я був серед вас так довго, а ти, Пилипе, досі не знаєш Мене? Хто бачив Мене, той і Отця бачив. Як ти можеш казати: „Покажи нам Отця”.</verse>
				<verse number="10">Хіба ти не віриш, що Я є в Отці, а Отець у Мені? Слова, що кажу вам, ідуть не від Мене. Отець, Який є в Мені, вершить справи Свої.</verse>
				<verse number="11">Повірте Мені, коли кажу, що Я є в Отці, а Отець в Мені. Якщо ж ні, то повірте в Мене за чудесні справи Мої.</verse>
				<verse number="12">Істинно кажу вам: хто вірить у Мене, зможе здійснити те ж, що й Я. Так! Він здійснить навіть більше, бо Я йду до Отця Свого.</verse>
				<verse number="13">І як попросите ви щось здійснити в ім’я Моє, Я здійсню те. Я зроблю це, щоб Слава Отця явилася через Сина Його.</verse>
				<verse number="14">Якщо попросите чогось в Моє ім’я, те Я виконаю».</verse>
				<verse number="15">«Якщо любите Мене, то виконуватимете Мої заповіді.</verse>
				<verse number="16">І Я проситиму Отця, а Він дасть вам іншого Помічника, який буде з вами вічно.</verse>
				<verse number="17">Це Дух Істини, якого світ не може прийняти, бо не бачить і не знає його. Ви ж його знаєте, бо він живе з вами і буде жити в вас.</verse>
				<verse number="18">Я не залишу вас сиротами, та повернуся до вас.</verse>
				<verse number="19">Іще трохи, і світ уже не побачить Мене, ви ж бачитимете Мене, бо Я живу і ви будете жити.</verse>
				<verse number="20">І того дня ви дізнаєтеся, що Я в Отці Своєму, а ви в Мені, а Я в вас.</verse>
				<verse number="21">Хто приймає Мої заповіді й дотримується їх, той справді любить Мене, а хто любить Мене, того й Отець Мій полюбить, і Я любитиму того і явлюся йому».</verse>
				<verse number="22">І спитав Його Юда, але не Іскаріот: «Господи, як же це так, що Ти лише нам явишся, а не світові?»</verse>
				<verse number="23">Ісус мовив у відповідь: «Хто любить Мене, той слідуватиме вченню Моєму, і Отець любитиме того. І Ми прийдемо до Нього й будемо з Ним.</verse>
				<verse number="24">Хто ж не любить Мене, той не слідує вченню Моєму. І слово, що ви чуєте, йде не від Мене, воно належить Отцю Моєму, Який послав Мене.</verse>
				<verse number="25">І все це Я вам казав, поки був разом з вами.</verse>
				<verse number="26">Та й Помічник, Дух Святий, Якого Отець пошле в ім’я Моє, навчить вас усього. Він нагадає вам усе, що Я казав.</verse>
				<verse number="27">Живіть у злагоді. Я залишаю вам мир, та не так, як світ його дає! Нехай не тривожаться серця ваші й не страхаються.</verse>
				<verse number="28">Ви чули, як Я казав вам, що залишаю вас, але повернуся знову. Якби ви Мене любили, то зараз би раділи, що до Отця Я йду, тому що Він величніший за Мене.</verse>
				<verse number="29">Я сказав вам про це зараз, перш ніж воно трапиться. А коли це станеться, ви зможете пересвідчитися й повірите.</verse>
				<verse number="30">Недовго вже говоритиму Я з вами, бо йде правитель світу цього, але він не має влади наді Мною.</verse>
				<verse number="31">І всі ці події відбуваються для того, щоб світ узнав, як люблю Я Отця. І чиню так, як наказав Отець Мені. Вставаймо ж і ходімо разом звідси».</verse>
			</chapter>
			<chapter number="15">
				<verse number="1">Ісус сказав: «Я є справжня лоза виноградна, а Отець Мій — виноградар.</verse>
				<verse number="2">Він зрізає все галуззя, що не дає плодів. Він підрізає й чистить кожну гілку, що плід несе, і тоді вона ще більше плодоносить.</verse>
				<verse number="3">Ви вже очистилися вченням, що приніс Я вам.</verse>
				<verse number="4">Тож лишайтеся в Мені, а Я залишуся в вас. Галузка не спроможна сама собою плід давати, якщо вона не є лозою. Так і ви не зможете, якщо не будете в Мені.</verse>
				<verse number="5">Я є лоза, а ви — галуззя. Той, хто перебуває в Мені, а Я в ньому, дає врожай багатий. А без Мене ви не зможете нічого вдіяти.</verse>
				<verse number="6">Якщо ж хто не залишиться в Мені, то буде подібний до відрізаної галузки: її викинуть, і вона зів’яне. Люди збирають сухе галуззя, кидають його у вогонь і спалюють його.</verse>
				<verse number="7">Якщо ви перебуватимете в Мені, і Моє вчення буде в вас, тоді просіть чого хочете — і матимете.</verse>
				<verse number="8">І через те Отець здобуде славу, що ви дасте багатий врожай і станете Моїми учнями.</verse>
				<verse number="9">Як полюбив Отець Мене, Я теж так полюбив вас. Живіте ж у Моїй любові!</verse>
				<verse number="10">Якщо будете дотримуватися заповідей Моїх, то житимете в Моїй любові. Так само і Я виконував заповіді Отця Мого, і зараз залишаюся в Його любові.</verse>
				<verse number="11">Я все це вам сказав, аби радість Моя була з вами і щоб ваша радість була повна.</verse>
				<verse number="12">Ось заповідь Моя: щоб ви любили один одного, як Я вас полюбив.</verse>
				<verse number="13">Немає більшої любові, коли людина своє життя покладе за друга.</verse>
				<verse number="14">Всі ви — Мої друзі, якщо виконуєте все, що Я вам заповідаю.</verse>
				<verse number="15">Я більше не називаю вас слугами — слуга не відає, що господар його робить. Я назвав вас друзями, бо все довірив вам, що чув Я від Отця Свого.</verse>
				<verse number="16">Ви Мене не вибирали, то Я вас вибрав Сам і призначив, щоб ішли ви й приносили плоди вічні. Тоді чого попросите в ім’я Моє, все матимете від Отця.</verse>
				<verse number="17">Ось вам Мій Заповіт: любіть один одного».</verse>
				<verse number="18">«Якщо світ зненавидить вас, то пам’ятайте, що він іще раніше зненавидів Мене.</verse>
				<verse number="19">Якби належали ви світу, він, як своїх, любив би вас. Але ви не належите світу, бо Я обрав вас зі світу, і тому світ вас ненавидить.</verse>
				<verse number="20">І пам’ятайте, що Я сказав вам: „Слуга не важливіший за свого господаря”. Хто переслідує Мене, той переслідує і вас. Хто ж слухатиметься Мого вчення, той слухатиметься й вашого слова.</verse>
				<verse number="21">Але люди робитимуть усе це вам з-за Мене, не знаючи Того, Хто послав Мене.</verse>
				<verse number="22">Якби Я не прийшов і не став би говорити з ними, вони б ніякого гріха не мали, та зараз немає прощення їм за їхні гріхи.</verse>
				<verse number="23">Той, хто ненавидить Мене, ненавидить й Отця Мого.</verse>
				<verse number="24">Якби Я не робив перед людьми таких вчинків, яких більш ніхто не здійснював, гріха б вони не мали. Але вони побачили все, що зробив Я, та все ж ненавидять Отця і разом з Ним Мене.</verse>
				<verse number="25">І все це сталося для того, щоб збулися слова, записані в їхньому Законі: „Мене ненавидять вони, та без причини”.</verse>
				<verse number="26">Коли ж Я пришлю вам від Отця Помічника, що є Духом Істини і від Отця йде, то на Мою Він користь свідчитиме.</verse>
				<verse number="27">Ви також свідчитимете про Мене людям, бо ви зі Мною були від самого початку».</verse>
			</chapter>
			<chapter number="16">
				<verse number="1">«Я все це розповів вам, щоб не зневірилися ви у скрутну годину.</verse>
				<verse number="2">Люди виженуть вас із синагоги, та прийде час, коли, вбивши когось із вас, вважатиме вбивця, що служив він Богу.</verse>
				<verse number="3">Всі діятимуть так, бо ні Отця не пізнали Мого, ані Мене.</verse>
				<verse number="4">І розповів Я вам про це, щоб згадали ви, коли прийде той час, що попереджав Я вас. А не сказав вам про це з самого початку через те, що був тоді ще з вами».</verse>
				<verse number="5">«А зараз до Того вирушаю Я, Хто послав Мене, і жоден із вас не запитає Мене: „Куди Ти йдеш?”</verse>
				<verse number="6">Зараз, коли Я вам усе це розповів, серця ваші сповнилися смутком.</verse>
				<verse number="7">Та істинно кажу: для вас же ліпше буде, щоб Я пішов, інакше не прийде Помічник. Пішовши, Я пришлю Його до вас.</verse>
				<verse number="8">І коли Він прийде, то виявить людям світу правду про гріх, праведність і суд.</verse>
				<verse number="9">Він доведе людям, що вони грішні, бо не вірять у Мене.</verse>
				<verse number="10">Він доведе як помилялися вони про праведність Господню. Я ж до Отця іду, і ви Мене вже не побачите.</verse>
				<verse number="11">Він доведе, що є Божий суд, бо правителя світу цього вже засуджено.</verse>
				<verse number="12">І ще багато чого хотів би Я вам сказати, та зараз іще не знесете ви всього того.</verse>
				<verse number="13">Але як прийде Дух Істини, то направить вас до істинної правди, і не від Себе говоритиме Він, а скаже те, що почує. Він сповістить вас про прийдешнє.</verse>
				<verse number="14">Він принесе Мені Славу, бо візьме те, що належить Мені й відкриє його вам.</verse>
				<verse number="15">Все, що належить Отцю Моєму, належить і Мені. Ось чому кажу Я, що візьме Він те, що Мені належить, і відкриє вам».</verse>
				<verse number="16">«Незабаром Я полишу вас, але ж трохи згодом ви знов побачите Мене».</verse>
				<verse number="17">Тоді дехто з Його учнів почали казати один одному: «Що означають ці Його слова: „Незабаром Я полишу вас, але ж трохи згодом ви знов побачите Мене?” Або ці: „Бо до Отця Я йду?” »</verse>
				<verse number="18">І ще вони казали: «Що це за „згодом”, про що це Він говорить? Ми не розуміємо, що Він каже».</verse>
				<verse number="19">Ісус знав, що вони хотіли Його запитати, тож мовив: «Ви сперечаєтеся поміж собою про те, що Я сказав: „Незабаром Я полишу вас, але ж трохи згодом ви знов побачите Мене”.</verse>
				<verse number="20">Істинно кажу вам: будете стогнати й голосити, а світ радітиме; сумуватимете, та смуток ваш обернеться радістю.</verse>
				<verse number="21">Коли жінка народжує дитину, то терпить муки, бо прийшов її час, а як народить, то забуває про всі страждання, бо сповнена радістю, що людина прийшла у світ.</verse>
				<verse number="22">Тож і ви засмучені зараз. Та Я знову побачу вас, і ви будете мати радість, і ніхто не зможе позбавити вас її.</verse>
				<verse number="23">І не питатимете ви в той день у Мене нічого. Істинно кажу вам: хоча б що ви попросили в Отця в Моє ім’я, Він усе вам дасть.</verse>
				<verse number="24">Та досі ви не просили ще нічого в Моє ім’я. Тож просіть, і все одержите, щоби радістю сповнилися серця ваші».</verse>
				<verse number="25">«Про все це Я розповідав вам притчами, щоб не відкривати істинне значення слів Моїх. Та прийде час, коли Я вже не говоритиму притчами, а просто повідаю вам про Отця.</verse>
				<verse number="26">Того дня ви зможете просити в Моє ім’я, і Я вже не кажу, що проситиму за вас Отця.</verse>
				<verse number="27">Бо Сам Отець вас любить за те, що ви любите Мене. Він любить вас за те, що ви повірили, що Я прийшов від Бога.</verse>
				<verse number="28">Так, Я прийшов у цей світ від Отця, а зараз залишаю вас і повертаюся до Нього».</verse>
				<verse number="29">І учні сказали Йому: «Ось зараз Ти говориш чітко й відверто і не розповідаєш притчами.</verse>
				<verse number="30">Тепер ми знаємо, що Тобі все відомо, і навіть не маєш потреби, щоб Тебе хтось питав. І тому ми віримо, що Ти прийшов від Бога».</verse>
				<verse number="31">І сказав Ісус: «То тепер ви вірите?</verse>
				<verse number="32">Послухайте! Надходить час, і він уже прийшов, коли ви всі розійдетеся. Кожен повернеться до своєї домівки, а Мене залишите. Та Я не самотній, бо Отець Мій зі Мною.</verse>
				<verse number="33">Розповів Я вам про все для того, щоб ви мали через Мене мир та спокій. У цьому світі ви страждатимете, та будьте мужні! Я переміг світ!»</verse>
			</chapter>
			<chapter number="17">
				<verse number="1">Мовивши так, Ісус звів очі до неба й сказав: «Отче, прийшов час: даруй Славу Синові Своєму, щоб Син Твій зміг прославити Тебе.</verse>
				<verse number="2">Ти дав Йому владу над всіма людьми, щоб Він дарував вічне життя тим, кого Ти Йому дав.</verse>
				<verse number="3">Вічне життя в тому, щоб вони могли знати Тебе, Єдиного, Істинного Бога, й Ісуса Христа, Посланця Твого.</verse>
				<verse number="4">Я прославив Тебе на землі і завершив те, що Ти доручив Мені зробити.</verse>
				<verse number="5">А зараз даруй Мені Славу разом з Тобою, Отче, Славу, яку Я мав з Тобою ще до існування світу.</verse>
				<verse number="6">Я показав, який Ти є тим людям, котрих Ти дав Мені від світу. Вони були Твоїми, але Ти дав їх Мені, і вони послухалися Твого слова.</verse>
				<verse number="7">Зараз же вони знають, що усе, що Ти дав Мені, йде від Тебе.</verse>
				<verse number="8">Я дав їм вчення, що Ти дарував Мені, і вони прийняли його. Вони зрозуміли істинно, що Я прийшов від Тебе й повірили, що Ти послав Мене.</verse>
				<verse number="9">І Я молюся за них. Я не молюся за всіх людей, а лише за тих, кого Ти дав Мені, бо вони — Твої.</verse>
				<verse number="10">Все, що Моє — Твоє, а Твоє — Моє, і Я прославився через них.</verse>
				<verse number="11">Я йду до Тебе. Я вже не належу цьому світові, а вони залишаються в ньому. Отче Святий, збережи їх в ім’я Твоє, Яке Ти дав Мені, щоб вони були єдиними — так, як Ми єдині.</verse>
				<verse number="12">Коли Я був з ними, то оберігав їх ім’ям Твоїм, яке Ти дав Мені. Я захищав їх, і жоден із них не загинув, крім одного, котрий приречений був на загибель. Усе це збулося, як і було сказано у Святому Писанні.</verse>
				<verse number="13">Тепер Я йду до Тебе, але молитву цю промовляю тут, поки перебуваю в цьому світі, щоб цим людям передалася радість Моя, і щоб мали вони радість досконалу.</verse>
				<verse number="14">Я приніс їм слово Твоє, та люди зненавиділи їх, бо вони не належать цьому світові, як і Я не належу йому.</verse>
				<verse number="15">Я не молюся за те, щоб Ти забрав їх зі світу. Я молюся за те, щоб Ти вберіг їх від лиха.</verse>
				<verse number="16">Вони не належать світові цьому, як і Я йому не належу.</verse>
				<verse number="17">Приготуй їх на служіння Тобі через служіння істині. Вчення Твоє — істина.</verse>
				<verse number="18">Як Ти послав Мене у світ, так і Я послав їх у світ.</verse>
				<verse number="19">Я віддаю Себе Тобі на служіння від їхнього імені, щоб і вони могли повністю присвятити себе служінню Тобі.</verse>
				<verse number="20">Та Я молю Тебе не лише за них, а також і за тих, хто вірить у Мене завдяки вченню, яке вони несуть для інших.</verse>
				<verse number="21">Я молюся за те, щоб усі ці люди єднались у вірі й жили так, як Ти, Отче — в Мені, а Я — в Тобі. Нехай і вони будуть об’єднані з Нами, щоб світ повірив, що Я — Твій Посланець.</verse>
				<verse number="22">Я приніс їм Славу, що Ти дав Мені, щоб вони єдналися так, як Ми з Тобою.</verse>
				<verse number="23">Я буду в них, а Ти — в Мені, щоб і вони могли стати єдиним цілим, щоб світ дізнався, що ти послав Мене, і полюбив їх так, як полюбив Мене.</verse>
				<verse number="24">Отче, Я хочу, щоб ті, кого Ти дав Мені, були зі Мною там, де буду Я, щоб вони могли побачити Славу Мою, що ти дав Мені, бо полюбив Мене, ще до створення світу.</verse>
				<verse number="25">Отче Праведний! Світ не знає Тебе, та Я знаю Тебе, і вони знають, що Ти послав Мене.</verse>
				<verse number="26">Я відкрив їм, який Ти є, і надалі відкриватиму, щоб та любов, якою Ти полюбив Мене, огорнула і їх, і щоб Я й надалі жив у їхніх серцях».</verse>
			</chapter>
			<chapter number="18">
				<verse number="1">Мовивши це, Ісус разом зі Своїми учнями подався на протилежний бік долини Кідрон, де знаходився сад. Тож вони там й залишилися.</verse>
				<verse number="2">Юда, зрадник Його, також знав це місце, бо Ісус часто зустрічався там зі Своїми учнями.</verse>
				<verse number="3">Прийшовши до саду, Юда привів загін воїнів і сторожу з Храму, яких послали головні священики й фарисеї. Воїни мали з собою ліхтарі, смолоскипи й зброю.</verse>
				<verse number="4">Знаючи, що має статися з Ним, Ісус вийшов наперед і запитав їх: «Кого ви шукаєте?»</verse>
				<verse number="5">Ті відповіли: «Ісуса з Назарета». Тоді Він мовив їм: «Це Я». Юда, котрий зрадив Його, стояв там з ними.</verse>
				<verse number="6">Коли Він сказав: «Це Я» — всі відступили назад і попадали на землю.</verse>
				<verse number="7">Тоді Ісус знову запитав їх: «Кого ви шукаєте?» А ті відповіли: «Ісуса з Назарета».</verse>
				<verse number="8">І сказав тоді Ісус: «Я ж вам сказав, що це Я. Отже, якщо ви шукаєте Мене, то нехай ці люди йдуть собі».</verse>
				<verse number="9">Ісус сказав так, щоб збулися слова, сказані раніше: «Я не загубив жодного з тих, кого Ти дав Мені».</verse>
				<verse number="10">Симон-Петро мав меч і, вихопивши його з піхов, вдарив слугу первосвященика та відтяв йому праве вухо. А звали того слугу Малх.</verse>
				<verse number="11">І сказав Ісус Петрові: «Вклади меча свого назад до піхов. Я повинен випити чашу страждань, яку Отець дав Мені».</verse>
				<verse number="12">12-13 Тоді воїни, на чолі зі своїм командиром, і юдейська сторожа схопили Ісуса. Вони зв’язали Його й повели спочатку до Анни, Каяфиного тестя. Каяфа був первосвящеником того року.</verse>
				<verse number="13"></verse>
				<verse number="14">Саме Каяфа раніше радив юдеям, що було б краще, якби один Чоловік помер за народ.</verse>
				<verse number="15">Симон-Петро разом із іншим учнем ішов за Ісусом. Того другого добре знав первосвященик, тож він і зайшов у двір первосвященика разом з Ісусом.</verse>
				<verse number="16">А Петро зостався зовні, коло воріт. Тоді другий учень, котрий добре був знайомий первосвященикові, сказав щось служниці і провів Петра.</verse>
				<verse number="17">Служниця й каже Петрові: «Ти також один із учнів Цього Чоловіка?» А Петро відповів їй: «Ні!»</verse>
				<verse number="18">Тим часом слуги й сторожа, назбиравши хмизу, розклали вогнище й стали гуртом коло нього, щоб погрітися, бо було холодно. Петро також стояв з ними й грівся.</verse>
				<verse number="19">Первосвященик поцікавився в Ісуса про Його учнів і про Його вчення.</verse>
				<verse number="20">І відповів Ісус: «Я завжди говорив відкрито перед людьми. Я завжди навчав у синагогах і Храмі, де збираються всі юдеї, і ніколи нічого не приховував.</verse>
				<verse number="21">Навіщо ж допитуєш Мене? Запитай тих, хто слухав Мене і чув, що Я казав. Вони, напевно, знають!»</verse>
				<verse number="22">Коли Ісус це мовив, то один зі сторожі підійшов до Нього і вдарив Його, сказавши: «Як Ти смієш так відповідати первосвященикові?»</verse>
				<verse number="23">Ісус же йому на те: «Якщо Я сказав щось не так, то що саме? А якщо Я сказав правду, то навіщо б’єш Мене?»</verse>
				<verse number="24">Тоді Анна відіслав зв’язаного Ісуса до первосвященика Каяфи.</verse>
				<verse number="25">Увесь цей час Симон-Петро грівся біля вогнища. Коли його запитали: «Чи й ти часом не з Його учнів?» — то він відрікся, мовивши: «Ні».</verse>
				<verse number="26">Один із родичів того слуги первосвященика, якому Петро відтяв вухо, спитав: «Чи не тебе я бачив у саду разом з Ним?»</verse>
				<verse number="27">Петро й цього разу відрікся, і тієї ж миті проспівав півень.</verse>
				<verse number="28">І повели Ісуса від Каяфи до палацу прокуратора. Було це рано вранці. Юдеї не схотіли заходити туди, щоб не осквернитися, і щоб можна було на свято їсти пасхальну їжу.</verse>
				<verse number="29">Тож Пилат вийшов до них і спитав: «У чому ви звинувачуєте цього Чоловіка?»</verse>
				<verse number="30">Вони йому відповіли: «Він злочинець, тому й привели ми Його до тебе!»</verse>
				<verse number="31">Тоді Пилат сказав: «Заберіть Його і судіть самі, за вашим законом». Та вони мовили: «Але твій закон не дозволяє нам нікого засуджувати на смерть».</verse>
				<verse number="32">І сталося так, як передрікав Ісус, коли говорив про те, якою смертю помре.</verse>
				<verse number="33">Пилат повернувся до свого палацу й, покликавши Ісуса, запитав Його: «Ти — Цар Юдейський?»</verse>
				<verse number="34">Ісус йому відповів: «Ти це від себе кажеш, чи інші тобі розповіли про Мене?»</verse>
				<verse number="35">«Хіба я юдей? — запитав Пилат. — Це Твої співвітчизники й первосвященики привели Тебе до мене. Що лихого Ти вчинив?»</verse>
				<verse number="36">І відповів Ісус: «Моє Царство не належить цьому світові. Якби воно належало, то слуги Мої воювали б так, щоб не виданий би Я був юдеям. Та Царство Моє не звідси».</verse>
				<verse number="37">Тоді Пилат мовив: «Отже, Ти Цар». «Це Ти сказав, що Я Цар, — відповів Ісус. — Народився ж Я і прийшов у цей світ заради того, щоб свідчити про істину. І кожен, хто на боці істини, прислухається до Мого Голосу».</verse>
				<verse number="38">Пилат тоді й питає: «Що ж є істина?» І мовивши так, він знову вийшов до юдеїв і сказав: «Я не знаходжу ніякої провини за Цим Чоловіком.</verse>
				<verse number="39">Та є у вас звичай, за яким я відпускаю когось із злочинців на Пасху. Чи хочете, щоб я відпустив для вас Царя Юдейського?»</verse>
				<verse number="40">Ті знову загукали: «Не Його відпусти, а Варавву!» Варавва ж був розбійником.</verse>
			</chapter>
			<chapter number="19">
				<verse number="1">Тоді Пилат наказав забрати Його й покарати батогами.</verse>
				<verse number="2">І воїни, сплівши тернового вінка, наділи його Ісусу на чоло й накинули на Нього багряницю.</verse>
				<verse number="3">Вони підходили до Нього, кажучи: «Вітаємо Тебе, Цар Юдейський!» — і били Його по обличчю.</verse>
				<verse number="4">Пилат знову вийшов і звернувся до юдейських лідерів: «Послухайте, я накажу вивести Його до вас, щоб ви знали, що я не бачу ніякої провини за Ним».</verse>
				<verse number="5">І вийшов Ісус, і на Ньому був терновий вінок, а на плечах Його була багряниця. Тоді Пилат мовив: «Ось цей Чоловік!»</verse>
				<verse number="6">Побачивши Його, головні священики та варта Храму загукали: «Розіпни Його! Розіпни Його!» «Ви самі беріть Його і розпинайте! — сказав Пилат. — Бо я не знаходжу ніякої провини за Ним».</verse>
				<verse number="7">«Ми маємо Закон, і згідно з ним Він мусить померти, бо назвав себе Сином Божим», — відповіли юдеї Пилатові.</verse>
				<verse number="8">Почувши це, Пилат іще більше злякався.</verse>
				<verse number="9">Він знову повернувся до свого палацу й запитав Ісуса: «Звідки Ти?» Але Той йому і слова не відповів.</verse>
				<verse number="10">«Ти не хочеш зі мною розмовляти? — Запитав Пилат. — Ти, напевно, знаєш, що я маю владу відпустити Тебе або ж розіп’ясти?»</verse>
				<verse number="11">Тоді Ісус сказав: «Не мав би ти ніякої влади наді Мною, якби не була вона дарована тобі Богом. Отже, на тому, хто видав Мене тобі, лежить більший гріх».</verse>
				<verse number="12">Після цього Пилат намагався знайти спосіб звільнити Ісуса, та юдеї кричали: «Якщо ти Його звільниш, то це означатиме, що ти не є цезаревим другом! Кожен, хто вдає з себе царя, йде супроти цезаря!»</verse>
				<verse number="13">Коли ж Пилат почув це, то вивів Ісуса, а сам сів на суддівське місце, що звалося «Бруківка». Арамійською мовою воно звалося «Ґаввата».</verse>
				<verse number="14">Було це в п’ятницю перед Пасхою, близько полудня. І сказав тоді Пилат юдеям: «Ось ваш Цар!» І всі закричали:</verse>
				<verse number="15">«Забери Його! Забери Його геть! Розіпни Його!» «Ви хочете, щоб я розіп’яв вашого Царя?» — спитав Пилат. А головні священики відповіли йому: «У нас немає іншого царя, крім цезаря!»</verse>
				<verse number="16">Тоді Пилат віддав їм Ісуса на розп’яття. І вони взяли Його під варту.</verse>
				<verse number="17">І пішов Ісус, несучи Свій хрест, до місця, що звалося Лобним, арамійською мовою Голгофа.</verse>
				<verse number="18">Там Його й розіп’яли, а разом з Ним іще двох по обидва боки, так що Ісус виявився посередині.</verse>
				<verse number="19">Пилат звелів зробити напис на табличці й прибити її на хресті. «ІСУС НАЗАРЕТЯНИН. ЦАР ЮДЕЙСЬКИЙ» було там написано.</verse>
				<verse number="20">Цей надпис був зроблений арамійською, грецькою та латинською мовами. Та багато юдеїв прочитало його, бо місце, де розіп’яли Ісуса, було недалеко від міста.</verse>
				<verse number="21">Та головні юдейські священики сказали Пилатові: «Напиши не „Цар Юдейський”, а так: „Цей Чоловік сказав: Я — Цар Юдейський”».</verse>
				<verse number="22">Пилат відповів їм: «Що я написав, те й написав».</verse>
				<verse number="23">Розіп’явши Ісуса, воїни взяли Його одяг і розділили на чотири частини, щоб кожному дісталося. Вони взяли також туніку, але вона була без швів — цільно зіткана зверху до низу.</verse>
				<verse number="24">Тоді вони сказали один одному: «Не будемо її рвати, натомість кинемо жереб, кому вона дістанеться». І збулося сказане у Святому Писанні: «Вони розділили одяг Мій між собою і кинули жереб на Моє вбрання, кому воно дістанеться». Отже, воїни так і зробили.</verse>
				<verse number="25">Біля хреста, на якому був розіп’ятий Ісус, стояли Його мати, материна сестра, Клеопова жінка Марія та Марія Маґдалина.</verse>
				<verse number="26">Побачивши, що Його матір і учень, якого Він дуже любив, стоять поруч, Ісус промовив до матері: «Жінко, ось твій син».</verse>
				<verse number="27">І учневі: «Це твоя мати». І учень узяв її до себе, і жила вона потім у нього.</verse>
				<verse number="28">Після цього Ісус, знаючи, що все вже звершено, і щоб виконати сказане у Святому Писанні, сказав: «Мене мучить спрага». Так здійснилося сказане у Святому Писанні.</verse>
				<verse number="29">Там стояла посудина, повна оцту, і воїни, змочивши губку, настромили її на палицю і піднесли до Ісусових уст.</verse>
				<verse number="30">Спробувавши трохи оцту, Ісус мовив: «Звершилося!» Тоді, схиливши голову, Він помер.</verse>
				<verse number="31">То була п’ятниця. Щоб не залишати тіла на хрестах на суботу, бо та субота була особливо урочиста, вони попросили Пилата, щоб той наказав перебити розіп’ятим ноги і зняти їх.</verse>
				<verse number="32">Тож прийшли воїни, поперебивали ноги спочатку одному, а потім другому з тих двох, котрі були розіп’яті разом з Ісусом.</verse>
				<verse number="33">Підійшовши до Ісуса, вони побачили, що Він уже помер і не стали робити цього.</verse>
				<verse number="34">Але один воїн, узявши спис, проколов Ісусові бік, і з рани бризнули кров і вода.</verse>
				<verse number="35">Те засвідчив той, хто бачив це, і свідчення його істинне. Він знає, що каже правду, щоб ви повірили.</verse>
				<verse number="36">І здійснилося те, щоб виконати сказане у Святому Писанні: «Жодна кістка Його не буде поламана».</verse>
				<verse number="37">І ще сказано у Святому Писанні: «Вони дивитимуться на Того, Кого прокололи списом».</verse>
				<verse number="38">Згодом, Йосип із Ариматеї спитав у Пилата дозволу зняти Ісусове тіло з хреста. Він був учнем Ісуса, але тримав це в таємниці, бо боявся юдеїв. Отримавши дозвіл від Пилата, він пішов і зняв Ісусове тіло.</verse>
				<verse number="39">З ним був і Никодим, котрий раніше приходив до Ісуса вночі. Він приніс із собою пахощів: суміш мирра з алое, літрів зі сто.</verse>
				<verse number="40">І взявши Ісусове тіло, вони загорнули Його в лляне полотно, змащене пахощами; так ховають за юдейським звичаєм.</verse>
				<verse number="41">Поруч із місцем, де розіп’яли Ісуса, був сад, а в саду тому була нова могила, в якій нікого не було поховано.</verse>
				<verse number="42">Оскільки була п’ятниця і юдеї готувалися до суботнього свята, та й гробниця була поруч, Ісуса там і поклали.</verse>
			</chapter>
			<chapter number="20">
				<verse number="1">Рано-вранці у перший день тижня, ще затемно Марія Маґдалена пішла до гробниці й побачила, що камінь, який затуляв вхід до печери, відсунуто.</verse>
				<verse number="2">Прибігши до Симона-Петра й другого учня, якого любив Ісус, вона сказала: «Тіло Господа було забрано з гробниці й нам невідомо, куди Його поклали».</verse>
				<verse number="3">Петро з тим учнем одразу ж пішли туди.</verse>
				<verse number="4">Вони обоє бігли, але другий учень випередив Петра і прибіг до гробниці перший.</verse>
				<verse number="5">Нахилившись, він побачив шматки полотна, що лежали там, але всередину не ввійшов.</verse>
				<verse number="6">6-7 У цей час наспів і Симон-Петро, який біг слідом, і, увійшовши до гробниці, побачив полотняну плащаницю на долівці, а також хустину, що вкривала Ісусову голову. Вона була згорнута й лежала осторонь, окремо від плащаниці.</verse>
				<verse number="7"></verse>
				<verse number="8">Тоді й другий учень зайшов усередину, той, що прийшов перший, і, побачивши що сталося, повірив.</verse>
				<verse number="9">Бо вони все ще не усвідомлювали сказаного у Святому Писанні, що Він має воскреснути з мертвих.</verse>
				<verse number="10">Після цього учні повернулися додому.</verse>
				<verse number="11">Та Марія залишилася біля могили й голосила. Так, плачучи, вона нахилилася, щоб зазирнути всередину,</verse>
				<verse number="12">і побачила двох Ангелів, які сиділи, один в головах, інший в ногах того місця, де лежало Ісусове тіло. І були вбрані вони в білі шати.</verse>
				<verse number="13">Ангели запитали: «Жінко, чому ти плачеш?» А вона відповіла: «Якісь люди забрали звідси тіло Господа мого, і я не знаю, куди вони поклали Його».</verse>
				<verse number="14">Сказавши так, вона обернулася й побачила Ісуса, Який стояв поруч, та не впізнала Його.</verse>
				<verse number="15">Ісус тоді й каже: «Жінко, чого ти плачеш? Кого шукаєш?» Марія подумала, що то садівник, і звернулася до Нього: «Шановний добродію, якщо це ти виніс Його, то скажи, куди поклав тіло. Я заберу Його».</verse>
				<verse number="16">Ісус гукнув до неї: «Маріє!» Вона тоді, обернувшись, сказала арамійською мовою: «Раввуні!» Це означає: «Вчителю!»</verse>
				<verse number="17">Ісус сказав: «Не затримуй Мене, бо Я ще не зійшов до Отця Свого, а йди до братів Моїх і скажи їм: „Я повертаюся до Отця Свого і Отця вашого, до Бога Свого і Бога вашого”».</verse>
				<verse number="18">Марія Маґдалена пішла до учнів і сказала їм: «Я бачила Господа». І вона розповіла все, що Він сказав їй.</verse>
				<verse number="19">Увечері того ж першого дня тижня зібралися Ісусові учні. Вони надійно замкнули за собою двері через страх перед юдеями. Раптом увійшов Ісус й став між ними, сказавши: «Мир вам!»</verse>
				<verse number="20">Промовляючи це, Він показував їм руки і Свій бік. Учні були раді бачити Господа.</verse>
				<verse number="21">Тоді Ісус знову сказав їм: «Мир вам! Як Отець Мене послав, так і Я посилаю вас».</verse>
				<verse number="22">Мовивши так, він дихнув на них і сказав: «Прийміть Дух Святий.</verse>
				<verse number="23">Гріхи людські, які ви прощатимете, буде людям відпущено. Ті ж гріхи, що не прощатимете, не буде відпущено».</verse>
				<verse number="24">Хоми, одного з дванадцятьох учнів, якого ще звали Близнюком, не було разом з усіма, коли приходив Ісус.</verse>
				<verse number="25">Тож інші учні сказали йому: «Ми бачили Господа!» А Хома їм відповідає: «Доки не побачу слідів від цвяхів на Його руках, не вкладу своїх пальців туди й не вкладу руки своєї в рану, що в Його боці, не повірю!»</verse>
				<verse number="26">Через тиждень Ісусові учні знову були в домі, і Хома був серед них. Хоча двері й були зачинені, як і першого разу, Ісус увійшов, і ставши перед ними, мовив: «Мир вам!»</verse>
				<verse number="27">Тоді звернувся до Хоми: «Вклади свого пальця сюди. Подивись на Мої руки. Простягни руку і вклади її до рани у Моєму боці. Перестань сумніватися й повір».</verse>
				<verse number="28">І відповів Йому Хома: «Мій Господи й Мій Боже!»</verse>
				<verse number="29">Тоді Ісус сказав йому: «Ти повірив, бо побачив Мене. Та блаженні ті, хто не бачили, та повірили».</verse>
				<verse number="30">Ісус здійснив іще багато інших чудес у присутності Своїх учнів, про які не написано в цій книзі.</verse>
				<verse number="31">Та все це написано, щоб ви могли повірити, що Ісус є Христос, Син Божий, і щоб, повіривши, здобули життя в Його ім’я.</verse>
			</chapter>
			<chapter number="21">
				<verse number="1">Після цього Ісус іще раз явився Своїм учням біля Ґалилейського озера. Ось як це сталося.</verse>
				<verse number="2">Якось були разом Симон-Петро, Хома, який звався Дідимом, Нафанаїл з Кани, що в Ґалилеї, обидва сини Зеведеєві, а також іще двоє Ісусових учнів.</verse>
				<verse number="3">Симон-Петро й каже: «Я йду ловити рибу». А решта йому: «Ми йдемо з тобою!» Тож вони пішли й сіли в човен, але тієї ночі нічого не зловили.</verse>
				<verse number="4">Настав ранок. Ісус прийшов і став на березі, але учні Його не впізнали.</verse>
				<verse number="5">І запитав Ісус: «Друзі, впіймали ви щось?» Вони відповіли: «Ні».</verse>
				<verse number="6">Тоді Ісус сказав їм: «Закиньте сіть праворуч від човна, то й зловите». Вони закинули, а витягти вже не могли, так багато риби вони впіймали.</verse>
				<verse number="7">Тоді улюблений учень Ісуса сказав Петрові: «Це ж Господь!» Почувши, що то був Господь, Петро обв’язався навколо своїм одягом, бо він роздягнувся для риболовлі, й кинувся у воду.</verse>
				<verse number="8">Решта учнів допливла до берега в човні, тягнучи за собою сіть із рибою. До берега там було недалеко, метрів зо ста.</verse>
				<verse number="9">Вийшовши з човна на берег, вони побачили там розкладене вогнище, на якому пеклася риба, а поруч лежав хліб.</verse>
				<verse number="10">Ісус сказав їм: «Принесіть трохи риби, тієї, що ви зловили».</verse>
				<verse number="11">Симон-Петро увійшов до човна й витяг на берег сітку, повну великої риби. І було там сто п’ятдесят три рибини, та сіть від такої кількості не порвалася.</verse>
				<verse number="12">І сказав Ісус: «Ідіть снідати!» І жоден з учнів не наважився запитати: «Хто Ти?» — бо вони знали, що то Господь.</verse>
				<verse number="13">Ісус підійшов, узяв хліба й дав їм. Він також дав їм і риби.</verse>
				<verse number="14">І це було вже втретє, як Ісус з’явився Своїм учням після того, як Він воскрес з мертвих.</verse>
				<verse number="15">Коли вже всі поснідали, Ісус запитав Симона-Петра: «Симоне, Іоанів сину, чи любиш ти Мене дужче, ніж усі інші?» Петро відповів: «Так, Господи, Ти знаєш, що я люблю Тебе». Ісус наказав йому: «Подбай про Моїх ягнят ».</verse>
				<verse number="16">І вдруге Він спитав його: «Симоне, Іоанів сину, чи ти Мене любиш?» Петро відповів: «Так, Господи, Ти знаєш, що я Тебе люблю». Ісус сказав: «Паси овець Моїх».</verse>
				<verse number="17">Ісус запитав Петра втретє: «Симоне, Іоанів сину, чи любиш ти Мене?» Петро засмутився від того, що Ісус утретє його спитав: «Чи любиш ти Мене?» Але відповів: «Господи, Ти все знаєш. Ти знаєш, що я Тебе люблю». І сказав тоді Ісус: «Подбай про овець Моїх.</verse>
				<verse number="18">Істинно кажу тобі: коли ти був молодий, ти вдягався сам і йшов, куди тобі заманеться, та постарівши, простягатимеш руки свої і хтось інший одягатиме тебе й вестиме туди, куди ти не схочеш».</verse>
				<verse number="19">Сказав Він це, щоб вказати, якою смертю Петро загине, щоб принести Славу Господу. Після цих слів Ісус звернувся до Петра: «Іди за Мною».</verse>
				<verse number="20">Петро озирнувся й побачив, що за ними йшов улюблений учень Ісуса, той, що під час вечері нахилився до Нього й спитав: «Господи, хто ж той, що зрадить Тебе?»</verse>
				<verse number="21">Тож, побачивши його, Петро спитав Ісуса: «Господи, а з ним що буде?»</verse>
				<verse number="22">Ісус відповів йому: «Може, Я хочу, щоб він залишився в живих, поки Я не прийду. Що тобі до цього? Ти йди за Мною!»</verse>
				<verse number="23">Чутка про те, що той учень не помре, розійшлася поміж браттями. Але Ісус не казав, що той учень не помре. Він лише сказав: «Може, Я хочу, щоб він залишився в живих, поки Я не прийду. Що тобі до цього?»</verse>
				<verse number="24">Саме цей учень і свідчить про все, він же й написав це, і ми знаємо, що свідчення це правдиве.</verse>
				<verse number="25">Багато ще чого Ісус здійснив, і якщо про все написати докладно, то книг було б стільки, що цілий світ, я думаю, не вмістив би всього написаного.</verse>
			</chapter>
		</book>
		<book number="44">
			<chapter number="1">
				<verse number="1">1-2 У першій своїй книзі, Теофіле, я писав про вчинки і вчення Ісуса — від того часу, коли Він почав Свою службу, і до Його вознесіння на Небо. Але спершу Він обрав апостолів і дав їм Свій Заповіт через Святого Духа.</verse>
				<verse number="2"></verse>
				<verse number="3">Після Своєї смерті Ісус з’явився апостолам. Він дав їм чимало переконливих доказів того, що Він живий. Протягом сорока днів Ісус з’являвся їм і розповідав про Царство Боже.</verse>
				<verse number="4">І одного разу, обідаючи з апостолами, Ісус наказав їм: «Не йдіть із Єрусалиму. Чекайте на те, що Отець Мій обіцяв. Та пам’ятайте, що ви почули це від Мене.</verse>
				<verse number="5">Бо Іоан хрестив людей водою, а ви будете хрещені Духом Святим. І мине не так багато днів, перш ніж це станеться».</verse>
				<verse number="6">Тож коли апостоли зібралися разом, вони запитали Його: «Господи, чи повернеш ти цього разу царство Ізраїлю?»</verse>
				<verse number="7">Ісус відповів: «Вам не дано знати часи чи дні, що Отець встановив Своєю владою.</verse>
				<verse number="8">Але ви одержите силу, коли Дух Святий зійде на вас. Ви будете Моїми свідками в Єрусалимі, Юдеї, Самарії, і по всій землі».</verse>
				<verse number="9">Після цих слів Ісус на очах у апостолів був узятий на Небо. І хмара сховала Його від їхнього зору.</verse>
				<verse number="10">Апостоли пильно вдивлялися в небо, де Він зник, коли раптом поруч із ними з’явилися двоє чоловіків у білому вбранні.</verse>
				<verse number="11">Вони сказали: «Люди з Ґалилеї, чому ви стоїте тут, вдивляючись у небеса? Ісус, Який був узятий від вас на Небо, повернеться. І це буде так само, як ви бачили, коли Він вознісся на Небеса».</verse>
				<verse number="12">Після того апостоли пішли з Оливної гори до Єрусалиму, яка знаходилася на відстані приблизно одного кілометра від міста.</verse>
				<verse number="13">Повернувшись, вони зайшли до кімнати, де на той час мешкали. То були Петро, Іоан, Яків та Андрій, Пилип та Фома, Варфоломій та Матвій, Яків Алфіїв та Симон-Зилот і Юда, син Якова.</verse>
				<verse number="14">Всі вони постійно молилися разом. З ними було й кілька жінок, а також Марія, Ісусова мати, і Його брати.</verse>
				<verse number="15">Через кілька днів відбулося зібрання Ісусових послідовників (їх налічувалося близько 120 чоловік). Петро підвівся і сказав:</verse>
				<verse number="16">«Брати і сестри мої, мусило збутися те, що Дух Святий проголосив у Святому Писанні через Давида про Юду, який привів тих, хто схопили Ісуса.</verse>
				<verse number="17">Він був одним із нас і мав свою частку в тій справі, якій ми служимо».</verse>
				<verse number="18">(Цей чоловік одержав гроші за свій злочин і придбав на них шмат землі. Але він впав униз головою, і тіло його луснуло, аж нутрощі вивалилися.</verse>
				<verse number="19">Це стало відомо всім мешканцям Єрусалима. Тож поле це стало називатися їхньою мовою «Акельдама», що означає «Криваве поле»).</verse>
				<verse number="20">Петро сказав: «Адже так сказано в книзі Псалмів про Юду: „Нехай спустошена буде його оселя, і ніхто хай не житиме в ній”. І ще сказано: „Нехай інший візьме на себе його служіння”.</verse>
				<verse number="21">21-22 Отже, необхідно обрати одного з тих, хто був серед нас весь той час, коли Господь Ісус був з нами — від Іоанового хрещення й до часу, коли Ісус був вознесений на Небеса. Цей обраний чоловік мусить стати разом з нами свідком Ісусового воскресіння».</verse>
				<verse number="22"></verse>
				<verse number="23">Запропоновано було двох: Йосипа, якого називали Варсавою (він був також відомий під іменем Юст), та Маттія.</verse>
				<verse number="24">24-25 Потім вони почали молитися такими словами: «Господи, Тобі відомі серця всіх людей. Покажи нам, кого з цих двох Ти обрав взяти на апостольську службу, яку Юда залишив, щоб іти туди, куди йому належало».</verse>
				<verse number="25"></verse>
				<verse number="26">І апостоли кинули жереб між двома, й він упав на Маттія. Тож він долучився до одинадцяти апостолів.</verse>
			</chapter>
			<chapter number="2">
				<verse number="1">Коли настала П’ятдесятниця, всі вони зібралися разом у одному місці.</verse>
				<verse number="2">Несподівано з неба долинув звук, подібний до завивань лютого вітру. Він заповнив увесь будинок, де були апостоли.</verse>
				<verse number="3">Вони побачили щось подібне до язиків вогню, що осіли на кожному з них.</verse>
				<verse number="4">І всі вони сповнилися Духом Святим, та почали говорити іншими мовами, бо Святий Дух дав їм таку здатність.</verse>
				<verse number="5">У тий час побожні юдеї з усіх країн світу жили в Єрусалимі.</verse>
				<verse number="6">Коли пролунав цей звук, зібрався великий натовп, і всі люди дивувалися з цього, бо кожен із них почув свою рідну мову.</verse>
				<verse number="7">Люди були вражені. Вони здивовано перепитували один одного: «Чи всі ці люди, які розмовляють, не ґалилеяни?</verse>
				<verse number="8">Як же могло таке статися, що тепер кожен із нас чує від них свою рідну мову?</verse>
				<verse number="9">9-11 Серед нас же тут парфяни, мидяни й еламіти! Тут мешканці Месопотамії, Юдеї і Каппадокії, Понту і Азії, Фриґії та Памфилії, з Єгипту і лівійських земель поблизу Кирени, гості з Рима, як юдеї, так і новонавернені, критяни й араби. Ми всі чуємо, що ці люди говорять про величні Божі діла нашими рідними мовами!»</verse>
				<verse number="10"></verse>
				<verse number="11"></verse>
				<verse number="12">Усі присутні були здивовані й збентежені, та все перепитували одне одного: «Що б це могло означати?»</verse>
				<verse number="13">А інші навпаки, насміхалися з них, говорячи: «Вони випили надто багато вина».</verse>
				<verse number="14">Тоді Петро встав з одинадцятьма апостолами, і голосно звернувся до людей: «Брати юдейські і ви всі, хто мешкає в Єрусалимі, дозвольте сказати, що це все означає. Добре вслухайтеся в мої слова!</verse>
				<verse number="15">Ці люди не п’яні, як ви думаєте, адже тільки дев’ята ранку.</verse>
				<verse number="16">А сталося якраз те, про що пророк Йоіл говорив:</verse>
				<verse number="17">„В останні дні, — говорить Бог, — Я проллю Мій Дух на всіх людей, і ваші сини і дочки будуть пророкувати, а ваші юнаки бачимуть з’яви, старим же снитимуться сни.</verse>
				<verse number="18">Так, у ті дні Я проллю Дух Мій на слуг Моїх: чоловіків і жінок — і ті почнуть пророкувати.</verse>
				<verse number="19">Знамення покажу Я в Небесах, і знаки різні на землі: кров і вогонь, і клуби диму.</verse>
				<verse number="20">Сонце стане темним, а місяць — кривавим у переддень великого і славного приходу Господа.</verse>
				<verse number="21"> Та кожен, хто вірить у Господа, буде помилуваний”.</verse>
				<verse number="22">Ізраїльтяни, послухайте мої слова: Ісус із Назарета був Чоловіком, Якого Бог прославив перед вами чудесами і знаменнями. Усе це Бог чинив серед вас Його руками. Ви й самі це знаєте.</verse>
				<verse number="23">Ісус був виданий вам з певною метою і передбаченням Божим. Але ви, руками лихих людей, вбили Його, розіп’явши на хресті.</verse>
				<verse number="24">Бог звільнив Його від смертельних страждань і воскресив із мертвих, бо смерть не могла втримати Його.</verse>
				<verse number="25">Адже ще Давид говорив про Нього: „Я завжди бачив Господа перед собою. Він незмінно праворуч від мене, щоб я був у безпеці.</verse>
				<verse number="26">26-27 І через це радіє моє серце і вуста мої радіють, і тіло моє буде жити з надією, тому що не залишиш Ти мою душу у країні мертвих, Ти не даси Своєму Святому зазнати тління.</verse>
				<verse number="27"></verse>
				<verse number="28">Ти відкрив мені дороги життя. Ти наповниш мене радістю у присутності Своїй”».</verse>
				<verse number="29">«Брати мої, — продовжував Петро, — я можу розповісти вам довірчо про Давида, нашого патріарха. Він помер і був похований. Могила його тут із нами й сьогодні.</verse>
				<verse number="30">Але він був пророком і знав, що Бог пообіцяв йому посадити на його трон одного з Давидових нащадків.</verse>
				<verse number="31">Він дивився в майбутнє, маючи на увазі Ісусове воскресіння, коли говорив: „Душа Його не залишиться в країні мертвих, і тіло Його не зазнає тління”.</verse>
				<verse number="32">Бог воскресив Ісуса, і всі ми були свідками цього.</verse>
				<verse number="33">Ісус був вознесений на Небеса і зараз знаходиться по праву руку від Бога. Христос одержав обіцяний Дух Святий від Отця, і пролив його неначе дощ. Саме це ви зараз бачите і чуєте.</verse>
				<verse number="34">34-35 Адже Давид не вознісся на Небеса, але сам він говорив: „Господь мовив до Господа мого: „Сядь по праву руку від Мене, доки не покладу Я ворогів Твоїх Тобі підніжком ””.</verse>
				<verse number="35"></verse>
				<verse number="36">Ось чому нехай весь Ізраїль знає напевно: Бог зробив Ісуса, Якого ви розіп’яли, водночас і Господом, і Христом!»</verse>
				<verse number="37">Почувши це, люди були дуже засмучені. Вони запитали Петра й інших апостолів: «Браття, що нам робити?»</verse>
				<verse number="38">Петро відповів їм: «Покайтеся! Тоді нехай кожний з вас охреститься в ім’я Ісуса Христа на прощення ваших гріхів. І тоді ви приймете Дар Святого Духа.</verse>
				<verse number="39">Бо ця обітниця для вас і для ваших дітей, і для всіх, хто далеко. Це обітниця для всіх, кого Господь Бог наш кличе до Себе».</verse>
				<verse number="40">І ще багато чого говорив Петро, застерігаючи людей, і молив їх: «Рятуйтеся від цього лукавого роду!»</verse>
				<verse number="41">Хто сприйняв Петрове послання, той охрестився. Близько трьох тисяч людей додалося до числа віруючих того дня.</verse>
				<verse number="42">Віруючі присвячували життя своє вивченню вчення апостолів. Вони їли разом і молилися разом.</verse>
				<verse number="43">Пошана до Бога перебувала в серці кожного з них, й багато чудес і знамень чинили апостоли.</verse>
				<verse number="44">Всі віруючі були разом і ділилися всім, що мали.</verse>
				<verse number="45">Вони продавали своє майно і власність, та розподіляли їх між усіма за потребою кожного.</verse>
				<verse number="46">Щодня вони всім товариством зустрічалися в Храмі. В вдома вони розламували хліб і їли разом. І були вони щасливі й щирі серцями.</verse>
				<verse number="47">Віруючі славили Бога і втішалися з того, що всі люди добре ставилися до них, й щодня Господь додавав до їхньої спільноти тих, хто спаслися.</verse>
			</chapter>
			<chapter number="3">
				<verse number="1">Одного дня Петро та Іоан йшли до Храму у третю годину дня. То був час молитви.</verse>
				<verse number="2">А тут якісь люди несли чоловіка, каліку від народження. Його щодня садили біля Храмових воріт, що називалися Красною Брамою, щоб він міг просити милостині в тих, хто йшов до Храму.</verse>
				<verse number="3">Коли жебрак побачив, що Петро й Іоан входять до Храму, він попросив у них грошей.</verse>
				<verse number="4">Апостоли поглянули на нього й Петро сказав: «Подивися на нас!»</verse>
				<verse number="5">Він подивився на них, сподіваючись щось від них одержати.</verse>
				<verse number="6">Але Петро промовив: «Я не маю ні срібла, ні золота, але я дам тобі те, що маю: Ім’ям Ісуса Христа з Назарета, встань і йди!»</verse>
				<verse number="7">Тоді Петро взяв каліку за праву руку та підняв його. І негайно ноги й ступні того чоловіка зміцніли.</verse>
				<verse number="8">Жебрак стрибком став на ноги й почав ходити. Він рушив із ними до Храму, походжав і підстрибував, славлячи Бога.</verse>
				<verse number="9">Всі люди бачили, як він ходить і як славить Бога.</verse>
				<verse number="10">Вони впізнали в ньому того жебрака, який завжди сидів і просив милостині біля Красної Брами Храму. І всі були здивовані з того, що сталося з цим чоловіком.</verse>
				<verse number="11">Через те, що жебрак тримався за Петра й Іоана, всі люди, здивовані, збіглися до них. Вони знаходилися в місці Храму, що називалося Соломонів ґанок.</verse>
				<verse number="12">Побачивши таке, Петро запитав людей: «Брати ізраїльські, чому ви так здивовані цим? Чому ви дивитеся на нас так, ніби ми своєю владою або своїм благочестям зробили так, що цей чоловік ходить?</verse>
				<verse number="13">Ні, адже це Господь так зробив! Він є Богом Авраама, Ісаака і Якова; Богом наших предків, Який прославив Слугу Свого Ісуса. А ви віддали Його на смерть, відцуралися Його перед Пилатом, коли той вирішив відпустити Ісуса.</verse>
				<verse number="14">Ви відмовилися від Святого й Праведного, а натомість попросили, щоб вам відпустили вбивцю.</verse>
				<verse number="15">Ви вбили Того, Хто веде людей до життя, але Бог воскресив Його з мертвих, і ми — свідки цього.</verse>
				<verse number="16">Це ж Ісусове ім’я дало силу чоловікові, якого ви бачите і знаєте, бо ми віримо в Ісусове ім’я. Так, саме віра, що приходить через Ісуса, повністю зцілила цього чоловіка, і сталося це на ваших очах.</verse>
				<verse number="17">Зараз, браття, я знаю, що ви вчинили так, бо самі не знали, що ви робите, так само, як і вожді ваші.</verse>
				<verse number="18">То Бог зробив це, аби збулося те, що Він провіщав устами всіх пророків: Його Христос мусить прийняти страждання і смерть.</verse>
				<verse number="19">Отже, покайтеся. Поверніться до Бога, і гріхи ваші будуть стерті.</verse>
				<verse number="20">Тоді Господь дасть вам духовний спочинок, і пошле Ісуса, Якого Він уже обрав для вас бути Христом вашим.</verse>
				<verse number="21">Але Ісус мусить лишатися на Небесах аж до того часу, коли Бог відновить порядок речей у світі. Про це Він говорив із давніх-давен устами Своїх святих пророків.</verse>
				<verse number="22">Адже Мойсей сказав: „Господь ваш Бог дасть вам Пророка, такого як я, з ваших власних людей. Ви мусите слухатися всього, що Він казатиме.</verse>
				<verse number="23">А хто не слухатиметься Його, викорінений буде з народу”.</verse>
				<verse number="24">Так, усі пророки, починаючи від Самуїла, і всі, хто прийшли після нього, говорили саме про ці дні.</verse>
				<verse number="25">Ви — діти пророків і Заповіту, даного Богом предкам вашим. Ось що Бог сказав Авраамові: „Через твоїх нащадків усім народам на землі прийде благословіння”».</verse>
				<verse number="26">І коли Бог воскресив Свого Слугу Ісуса, — продовжував Петро, — Він послав Його спершу до вас, щоб благословити вас, повертаючи з ваших лихих шляхів».</verse>
			</chapter>
			<chapter number="4">
				<verse number="1">Поки Петро та Іоан промовляли до людей, до них підійшли священики, начальник Храмової варти й кілька саддукеїв.</verse>
				<verse number="2">Вони були стурбовані тим, що апостоли навчають людей, проповідуючи воскресіння мертвих через Ісуса.</verse>
				<verse number="3">Вони заарештували Петра та Іоана й посадили їх під сторожу до ранку, бо вже був вечір.</verse>
				<verse number="4">Але багато людей, які чули Слово, повірили. Число їх сягало п’яти тисяч.</verse>
				<verse number="5">Наступного дня юдейські вожді, старійшини та книжники зібралися в Єрусалимі.</verse>
				<verse number="6">Також були там первосвященики Анна, Каяфа, Іоан, Олександр і всі інші з роду первосвященика.</verse>
				<verse number="7">Перед ними поставили Петра та Іоана, і почали розпитувати апостолів: «Чиєю владою і чиїм іменем ви це зробили?»</verse>
				<verse number="8">Тоді Петро, сповнений Духа Святого, відповів: «Вожді народу і старійшини!</verse>
				<verse number="9">Якщо ви питаєте нас про ту добру справу, що була зроблена для хворого,</verse>
				<verse number="10">тоді ви і всі люди Ізраїлю мусять знати таке: це було зроблено владою Ісуса Христа з Назарета, Якого ви розіп’яли. Бог воскресив Його з мертвих. Завдяки Йому цей чоловік, який був калікою, стоїть сьогодні перед вами цілком здоровий.</verse>
				<verse number="11">Ісус — камінь, який ви, будівельники, відкинули, а він став наріжним.</verse>
				<verse number="12">Ніхто інший не дасть нам спасіння, бо немає іншого такого імені в світі. Бог послав Його людям, щоби принести їм спасіння».</verse>
				<verse number="13">Коли члени Синедріону побачили сміливість Петра та Іоана і зрозуміли, що це були прості й неосвічені люди, вони були вражені. Вони також збагнули, що ці двоє були з Ісусом.</verse>
				<verse number="14">Юдейські вожді не знайшли, що сказати, тим більше, що зцілений чоловік стояв поруч.</verse>
				<verse number="15">Вони наказали апостолам залишити Синедріон, та почали радитися між собою:</verse>
				<verse number="16">«Що ми можемо зробити з цими людьми? Адже це очевидно для всіх, хто мешкає в Єрусалимі, що завдяки їм сталося нечуване диво. Ми не можемо цього заперечити.</verse>
				<verse number="17">Але ми мусимо подбати про те, щоб ці чутки не поширювалися більше серед людей. Давайте застережемо їх нікому більше не говорити про Ісуса ».</verse>
				<verse number="18">Вони знову покликали апостолів і наказали їм більше зовсім нічого не говорити, ані навчати в ім’я Христове.</verse>
				<verse number="19">Але Петро з Іоаном відповіли їм: «Розсудіть, чи справедливо це було б перед Господом, якби ми більше слухали вас, ніж Бога.</verse>
				<verse number="20">Ми не можемо припинити говорити про те, що чули й бачили».</verse>
				<verse number="21">Члени Синедріону ще погрозили апостолам, а потім відпустили їх, бо не змогли знайти способу, як покарати Петра й Іоана, адже люди славили Бога за те, що сталося.</verse>
				<verse number="22">Тому чоловіку, з яким відбулося це чудо зцілення, було більше сорока років.</verse>
				<verse number="23">Коли Петра й Іоана звільнили, вони повернулися до свого товариства, і розповіли про все, що казали їм первосвященики та старійшини.</verse>
				<verse number="24">Вислухавши Петра та Іоана, віруючі одностайно піднесли голоси свої до Бога зі словами: «Господи, Ти створив небо, землю, море і все, що є в них.</verse>
				<verse number="25">Ти промовив Духом Святим через уста слуги Твого, нашого праотця Давида: „Навіщо лютували народи? Навіщо марні задуми плели?</verse>
				<verse number="26">Земні царі себе до бою готували, Вожді разом збирались, намірялись супроти Господа і Його Христа піти”.</verse>
				<verse number="27">Так, Ірод та Понтій Пилат справді зібралися в Єрусалимі разом з поганами й людьми ізраїльськими проти Твого Святого Слуги Ісуса, Якого Ти зробив Христом.</verse>
				<verse number="28">Вони зробили все так, як Ти раніше вирішив, що мусить збутися владою і волею Твоєю.</verse>
				<verse number="29">А тепер, Господи, послухай, що вони кажуть: вони намагаються нас залякати. Тож дай нам, Твоїм слугам, відвагу говорити Слово Твоє.</verse>
				<verse number="30">Простягни руку Свою, щоби зцілити немічних. Яви нам знамення й чуда в ім’я Святого Слуги Твого Ісуса».</verse>
				<verse number="31">Коли закінчили вони молитися, то те місце, де вони зібралися, затряслося. Дух Святий зійшов на них, і вони сповнилися відвагою промовляти Слово Боже.</verse>
				<verse number="32">Усе товариство віруючих жило душа в душу. Ніхто не сказав, що його майно належить тільки йому. Вони завжди всім ділилися.</verse>
				<verse number="33">З великою силою апостоли і далі свідчили про воскресіння Господа Ісуса. І велике Боже благословіння було на них усіх.</verse>
				<verse number="34">34-35 Ніхто з них ніколи не був у нужді. Ті, хто мали землю або будинки, продавали їх, а гроші приносили і клали до ніг апостолів, та ті гроші давалися кожному, хто мав у них потребу.</verse>
				<verse number="35"></verse>
				<verse number="36">Так зробив і Йосип, якого апостоли називали Варнавою (що означає «Син утіхи»).</verse>
				<verse number="37">Він був левитом, родом з Кіпру. Продавши своє власне поле, Варнава приніс гроші і поклав їх апостолам до ніг.</verse>
			</chapter>
			<chapter number="5">
				<verse number="1">1-2 Чоловік на ймення Ананія разом зі своєю дружиною продав свою власну ділянку, але апостолам віддав не все. Разом з жінкою Сапфірою вони приховали частину грошей.</verse>
				<verse number="2"></verse>
				<verse number="3">Петро сказав йому: «Ананіє, чому ти дозволив сатані керувати твоїм серцем? Адже ти збрехав Духові Святому і присвоїв частину грошей від продажу землі.</verse>
				<verse number="4">Чи вона не належала тобі, коли ти продавав її? А коли вже продав, то чи не від тебе залежало, як розпорядитися грішми? Навіщо ти надумав таке? Адже ти збрехав Богові, а не людям».</verse>
				<verse number="5">Почувши ці слова, Ананія упав на землю й помер. Тоді великий страх охопив усіх, хто почув про це.</verse>
				<verse number="6">Кілька юнаків прийшли й, загорнувши тіло в саван, винесли і поховали його.</verse>
				<verse number="7">Приблизно через три години прийшла Ананієва дружина, яка нічого не знала про те, що сталося.</verse>
				<verse number="8">Петро запитав її: «Скажи мені, чи ви продали землю саме за таку суму?» Вона відповідає: «Так, оце все».</verse>
				<verse number="9">Тоді Петро й каже: «Навіщо ви двоє погодились випробувати Дух Господній? Поглянь! Ті, хто поховали твого чоловіка, вже стоять біля дверей. Вони понесуть також і тебе».</verse>
				<verse number="10">Тієї ж миті вона впала й померла. Юнаки ввійшли і знайшли її вже мертвою. Тож вони винесли тіло й поховали поруч із її чоловіком.</verse>
				<verse number="11">І великий страх напав на всю церкву, й на всіх, хто чув про ці події.</verse>
				<verse number="12">Багато знамень і чудес були зроблені руками апостолів серед людей. Усі віруючі зібралися разом на Соломоновому ґанку, маючи спільну мету.</verse>
				<verse number="13">Ніхто інший не наважувався пристати до їхнього гурту, але люди прославляли їх.</verse>
				<verse number="14">І все більше й більше віруючих додавалося до Господа, як чоловіків, так і жінок.</verse>
				<verse number="15">Зрештою люди почали виносити своїх хворих просто на вулиці. Ті, які лежали на ліжках або на постелях сподівалися, що коли Петро йтиме вулицею, то бодай тінь його впаде на когось із них.</verse>
				<verse number="16">Цілі юрби людей приходили до Єрусалиму з довколишніх міст і сіл. Вони також приносили своїх хворих чи одержимих нечистими духами і всі зцілювалися.</verse>
				<verse number="17">Тоді первосвященик і ті, хто був з ним, тобто саддукеї, сповнилися заздрощів.</verse>
				<verse number="18">Вони схопили апостолів і кинули їх до громадської в’язниці.</verse>
				<verse number="19">Але вночі Ангел Господній відчинив двері в’язниці, і вивів апостолів на волю, сказавши їм:</verse>
				<verse number="20">«Ідіть, станьте у Храмі й усе розкажіть людям про нове життя».</verse>
				<verse number="21">Почувши ці слова, апостоли на світанку прийшли до Храму й почали навчати людей. Вранці первосвященик і ті, хто був з ним, скликали Синедріон і загальне зібрання старійшин Ізраїлю й послали варту до в’язниці, щоб привести апостолів.</verse>
				<verse number="22">Коли вартові прийшли до в’язниці, то вони там апостолів не знайшли. Повернувшись до первосвященика, вони доповіли:</verse>
				<verse number="23">«Двері в’язниці були надійно зачинені, вартові стояли біля дверей, але, відчинивши двері, ми побачили, що всередині нікого немає».</verse>
				<verse number="24">Коли начальник варти й верховні священики почули цей звіт, вони були збентежені й дивувалися, що б то могло трапитися.</verse>
				<verse number="25">Аж тут інший чоловік сказав їм: «Люди, яких ви кинули до в’язниці, стоять зараз у Храмі й навчають народ!»</verse>
				<verse number="26">Тоді начальник, узявши з собою воїнів, пішов до Храму й привів апостолів. Але силу вони не могли застосувати, бо розуміли, що люди можуть закидати їх камінням.</verse>
				<verse number="27">Коли апостоли постали перед Синедріоном, первосвященик промовив до них:</verse>
				<verse number="28">«Ми вам суворо наказували не проповідувати про того Чоловіка. І все одно ви заповнили весь Єрусалим своїм ученням, та ще й прагнете звалити на нас вину за Його смерть!»</verse>
				<verse number="29">На те Петро й інші апостоли відповіли: «Ми мусимо слухатися Бога більше, ніж людей.</verse>
				<verse number="30">Бог наших батьків воскресив Ісуса з мертвих. Того Ісуса, Якого ви стратили розп’яттям на хресті.</verse>
				<verse number="31">Господь вшанував Христа, посадивши Його по праву руку від Себе, як Князя й Спасителя. Тож Він може дати народу ізраїльському покаяння і прощення гріхів.</verse>
				<verse number="32">Ми є свідками цих подій і тому знаємо, що вони істинні. Їх підтверджує і Святий Дух, якого Бог дав тим, хто слухається Його».</verse>
				<verse number="33">Почувши таку відповідь, члени Синедріону розлютилися. Вони почали змовлятися, як вбити апостолів.</verse>
				<verse number="34">Але в Синедріоні був один фарисей, на ім’я Ґамалиїл. Він був вчителем Закону, та його дуже поважали всі люди. Підвівшись, він наказав на хвилину вивести апостолів.</verse>
				<verse number="35">Потім Ґамалиїл звернувся до Синедріону, сказавши: «Мужі ізраїльські, добре обміркуйте те, що ви збираєтеся зробити з цими людьми.</verse>
				<verse number="36">Колись з’явився Тевда і видавав себе за велику людину. До нього тоді приєдналося близько чотирьохсот послідовників. Коли Тевду було вбито, його послідовники розійшлися, й це ні до чого не привело.</verse>
				<verse number="37">Після нього під час перепису населення прийшов з Ґалилеї Юда. І чимало людей пішло за ним. Його теж було вбито, а всі послідовники його порозбігалися.</verse>
				<verse number="38">Тож і зараз, кажу вам, стороніться цих людей. Залиште їх, бо якщо справа їхня йде від людей, вона провалиться.</verse>
				<verse number="39">А якщо від Бога, то все одно Його не зупините. Тільки виявиться, що ви воюєте проти Бога!»</verse>
				<verse number="40">Члени Синедріону послухалися його і, побивши апостолів батогами, наказали їм не говорити більше від імені Ісуса й відпустили їх.</verse>
				<verse number="41">Апостоли залишили Синедріон, радіючи з того, що сподобились зазнати страждань і зневаги заради Ісуса.</verse>
				<verse number="42">І кожен день у Храмі та йдучи з оселі в оселю вони навчали людей і проповідували Благовість, що Ісус є Христос.</verse>
			</chapter>
			<chapter number="6">
				<verse number="1">Тими днями кількість Ісусових учнів дедалі зростала. Але дехто з послідовників, які розмовляли грецькою мовою, були невдоволені іншими учнями, які були з Юдеї. Мовляв, їхніх вдів ображають при розподілі щоденної частки харчів.</verse>
				<verse number="2">Тоді дванадцять апостолів зібрали разом громаду послідовників і сказали: «Це не добре, що ми залишаємо служіння слову Божому заради керування розподілом харчів.</verse>
				<verse number="3">Тож, брати і сестри, оберіть з-поміж себе сімох мужів з доброю славою, сповнених Духа Святого і мудрості. Ми їх призначимо відповідати за ці справи,</verse>
				<verse number="4">а самі присвятимо себе молитві й служінню Слову».</verse>
				<verse number="5">Ця пропозиція задовольнила всю громаду. Вони обрали Степана (чоловіка, сповненого віри і Духа Святого), а також Пилипа, Прохора, Никанора, Тимона, Пармена і Миколу з Антиохії, який раніше був навернений у юдейську віру.</verse>
				<verse number="6">Цих людей поставили перед апостолами, які помолившись, поклали руки на них.</verse>
				<verse number="7">Отже, Слово Боже поширювалося, й кількість послідовників у Єрусалимі значно зросла. Навіть багато юдейських священиків підкорилося новій вірі.</verse>
				<verse number="8">Степан був чоловіком, сповненим благодаті й сили. Він чинив великі дива й дивовижні знамення між людьми.</verse>
				<verse number="9">Але дехто, з так званої «синагоги вільних людей », виступили проти нього. То були юдеї з Киринеї та Александрії, а також із Силикії та Азії. Вони почали сперечатися зі Степаном,</verse>
				<verse number="10">але не могли протистояти ні мудрості, ні Духові Святому, з якими він говорив.</verse>
				<verse number="11">Тоді вони декого підкупили, щоб ті люди сказали: «Ми чули, як Степан ганьбив Закон Мойсея і Бога».</verse>
				<verse number="12">Таким чином вони підбурили народ, старійшин і книжників. Ті виступили проти Степана, й, схопивши його, привели до Синедріону.</verse>
				<verse number="13">І було також приведено лжесвідків, які сказали: «Він без кінця ганьбить це святе місце і Закон Мойсея.</verse>
				<verse number="14">Бо ми чули, як він казав, що Ісус із Назарета зруйнує Храм і змінить наші звичаї, які Мойсей передав нам».</verse>
				<verse number="15">Усі, хто були в Синедріоні, пильно подивилися на Степана й побачили, що обличчя в нього було, як у Ангела.</verse>
			</chapter>
			<chapter number="7">
				<verse number="1">Тоді первосвященик запитав Степана: «Це правда?»</verse>
				<verse number="2">Степан відповів: «Брати й батьки мої юдейські, послухайте мене! Наш великий і славний Бог з’явився предку нашому Аврааму, коли той іще був у Месопотамії. Це сталося до того, як Авраам оселився в Гарані. Бог сказав йому:</verse>
				<verse number="3">„Залиш країну і батьківщину свою, й рушай до землі, яку Я вкажу тобі”.</verse>
				<verse number="4">Тож Авраам залишив землю Халдейську й оселився в Гарані. Після смерті Авраамового батька Бог змусив Авраама переселитися в цю землю, де ви живете зараз.</verse>
				<verse number="5">Бог не дав йому тут ніякої спадщини, ані шматка землі. Але Він обіцяв дати цю землю у володіння Авраамові та його нащадкам, хоч на той час Авраам іще не мав дітей.</verse>
				<verse number="6">Ось що Бог сказав йому: „Діти твої будуть чужинцями в незнайомій країні. Люди землі тієї поневолять дітей твоїх і знущатимуться з них протягом чотирьох століть.</verse>
				<verse number="7">Але Я покараю той народ, який поневолить дітей твоїх”. І ще сказав Бог: „І зрештою вони вийдуть із землі тієї, і поклоняться Мені на цьому місці”.</verse>
				<verse number="8">Бог дав Авраамові заповіт про обрізання. Згодом Авраам став батьком Ісаака, і на восьмий день після народження хлопчика батько зробив йому обрізання. Ісаак дав життя Якову, а Яків став батьком дванадцятьох патріархів.</verse>
				<verse number="9">Та вони заздрили Йосипу, і продали його в рабство в Єгипет. Але Бог був з Йосипом.</verse>
				<verse number="10">Господь рятував його від усіх негараздів і, давши Йосипові мудрість, навчив як здобути прихильність фараона, єгипетського царя. І фараон зробив його правителем усього Єгипту й усього царського господарства.</verse>
				<verse number="11">Потім настав голод у всьому Єгипті та Ханаані, який приніс страшні страждання. Наші прабатьки не могли знайти їжі.</verse>
				<verse number="12">Але до Якова дійшли чутки, що в Єгипті можна придбати зерно, і він послав туди синів своїх, наших прабатьків. Це була їхня перша подорож до Єгипту.</verse>
				<verse number="13">А коли вони прибули до Єгипту вдруге, Йосип відкрився їм, що він — їхній брат. Тоді ж і фараон взнав про Йосипову родину.</verse>
				<verse number="14">Тож Йосип послав по свого батька Якова та всю його родину — всього сімдесят п’ять чоловік.</verse>
				<verse number="15">У Єгипті, Яків і наші прабатьки, жили до самої смерті.</verse>
				<verse number="16">Тіла їхні перенесли в Сихем і там поховали в могилі, що його Авраам придбав за срібло в синів Гамора в Сихемі.</verse>
				<verse number="17">З наближенням часу, коли мала збутися Божа обітниця Аврааму, кількість наших людей у Єгипті все більше зростала.</verse>
				<verse number="18">Зрештою, до влади над Єгиптом прийшов інший цар, який не знав Йосипа.</verse>
				<verse number="19">Він підступно повівся з нашим народом, був жорстокий до наших прабатьків: він змушував їх кидати своїх немовлят напризволяще, щоб ті вмирали.</verse>
				<verse number="20">У той час народився Мойсей, котрий був надзвичайно вродливим немовлям. Три місяці він ріс у батьківському домі.</verse>
				<verse number="21">Коли ж прийшов час полишити дитину, Мойсея забрала до себе фараонова дочка, і виростила його як свого сина.</verse>
				<verse number="22">Мойсей був навчений усієї мудрості єгиптян. Він був дужий у своїх словах і вчинках.</verse>
				<verse number="23">Коли Мойсею сповнилося сорок років, він вирішив відвідати своїх братів-ізраїльтян.</verse>
				<verse number="24">А коли побачив Мойсей, як один з єгиптян знущався над одним з них, він помстився за скривдженого, вбивши єгиптянина.</verse>
				<verse number="25">Мойсей думав, що брати його зрозуміють, що Бог використовував його для їх визволення, але юдеї не розуміли того.</verse>
				<verse number="26">Наступного дня Мойсей, побачивши, як два юдея билися між собою, намагався помирити їх. Він сказав: „Люди, ви ж брати! Навіщо кривдите одне одного!”</verse>
				<verse number="27">Але чоловік, який кривдив іншого, відштовхнув Мойсея зі словами: „Хто тебе поставив над нами правителем і суддею?</verse>
				<verse number="28">Чи ти й мене хочеш убити, як убив вчора того єгиптянина?”</verse>
				<verse number="29">Почувши ці слова, Мойсей втік з Єгипту і пішов до землі Мидійської де оселився чужоземцем. Там у нього народилося двоє синів».</verse>
				<verse number="30">«Через сорок років з’явився Мойсею Ангел у полум’ї палаючого куща. То було в пустелі, біля гори Синай.</verse>
				<verse number="31">Побачивши це знамення, Мойсей був вражений, та коли підійшов ближче, щоб краще роздивитися, то почув голос Господа:</verse>
				<verse number="32">„Я Бог твоїх прабатьків, Бог Авраама, Ісаака та Якова!” Мойсей тремтів від страху й не наважувався підвести очі.</verse>
				<verse number="33">А Господь сказав йому: „Зніми сандалії з ніг своїх, бо місце, на якому ти стоїш, — свята земля.</verse>
				<verse number="34">Я подивився й побачив переслідування Мого народу в Єгипті. Я чув стогін Мого народу, і зійшов, щоб звільнити його. Вирушай! Я посилаю тебе до Єгипту”.</verse>
				<verse number="35">Це був той самий Мойсей, якого люди відштовхнули зі словами: „Хто тебе поставив над нами правителем і суддею?” Через Ангела, який з’явився Мойсею у полум’ї палаючого куща, Бог послав його стати правителем і рятівником.</verse>
				<verse number="36">Мойсей вивів народ ізраїльський з Єгипту. Сорок років він вів людей, творячи чудеса й показуючи знамення в Єгипті, біля Червоного моря, в пустелі.</verse>
				<verse number="37">Це ж він сказав синам Ізраїлю: „Бог пошле вам Пророка такого, як я, вибравши Його з-поміж вашого народу”.</verse>
				<verse number="38">Це ж він був у пустелі з нашими прабатьками і з Ангелом, який говорив з ним на горі Синай. Це він дістав живі слова, щоб принести їх нам.</verse>
				<verse number="39">Та наші предки відмовилися слухати його. Навпаки, вони відштовхнули його й хотіли повернутися до Єгипту.</verse>
				<verse number="40">Вони сказали Ааронові: „Зроби нам якихось богів, щоб вели нас. Бо ми не знаємо, що сталося з тим Мойсеєм, який вивів нас з Єгипту”.</verse>
				<verse number="41">У ті часи люди Ізраїлю робили зображення тільця і приносили цьому бовванові пожертви. Вони раділи з того, що зробили своїми руками!</verse>
				<verse number="42">Але Бог відвернувся від них, давши їм можливість поклонятися зіркам небесним. Як це сказано в книзі пророчій: „Люди Ізраїлю! Сорок років в пустелі не приносили ви Мені кровні підношення та пожертви.</verse>
				<verse number="43">Ви несли з собою намет Молоха і зірку свого бога Рефана, бовванів для поклоніння. Саме тому Я вишлю вас геть, аж за Вавилон”.</verse>
				<verse number="44">Наші прабатьки мали з собою в пустелі Святий Намет. Він був зроблений, як Бог наказав Мойсею за тим зразком, який той бачив.</verse>
				<verse number="45">Одержавши цей Намет, наші прабатьки принесли його з собою, коли Ісус повів їх захопити землю інших народів. Та Бог виганяв їх, коли наші пращури наступали. Святий Намет лишався з ними аж до часів Давидових.</verse>
				<verse number="46">Бог був дуже задоволений Давидом, і той попросив Господа дозволити йому звести оселю Богові Якова.</verse>
				<verse number="47">Але то вже Соломон збудував Храм Божий.</verse>
				<verse number="48">Втім, Всевишній не живе в будинках, зведених руками людськими. Як казав пророк: „Небо — Мій престол, — сказав Господь. —</verse>
				<verse number="49">І земля — то Мій підніжок! Який же дім зведете ви для Мене? Де є те місце, щоби Я спочив?</verse>
				<verse number="50">Та чи ж не Я все це створив?”</verse>
				<verse number="51">О вперті вожді юдейські! Ви відвернули серця ваші від Господа і не бажаєте слухати Його! Ви завжди опираєтеся Духові Святому. Ви такі ж, як ваші пращури.</verse>
				<verse number="52">Чи був хоч один пророк, якого б ваші предки не переслідували? Вони повбивали навіть тих, хто провіщав прихід Праведного. А зараз ви зрадили і вбили Його.</verse>
				<verse number="53">Ви ж ті, хто прийняли від Ангелів Закон, але не стали його дотримуватися».</verse>
				<verse number="54">Почувши це, вожді юдейські були розлючені, вони скреготіли зубами на Степана.</verse>
				<verse number="55">Але він, сповнений Духа Святого, підвів очі до неба й побачив Божу Славу й Ісуса, Який стояв праворуч від Бога.</verse>
				<verse number="56">І сказав Степан: «Послухайте! Я бачу, як розкрилися Небеса. Я бачу Сина Людського. Він стоїть праворуч від Бога».</verse>
				<verse number="57">57-58 У відповідь на ці слова вони закричали у гніві й позатуляли вуха, щоб не чути його. Потім усі разом кинулися на Степана, витягли його за місто й почали закидувати камінням. А свідки поскладали плащі свої до ніг юнака, якого звали Савлом.</verse>
				<verse number="58"></verse>
				<verse number="59">У той час, коли вони кидали в Степана каміння, він молився кажучи: «Господи Ісусе, прийми мій дух».</verse>
				<verse number="60">А потім він упав на коліна й голосно скрикнув: «Господи, не зараховуй їм цей гріх». По цьому слові Степан помер.</verse>
			</chapter>
			<chapter number="8">
				<verse number="1">Юнак Савл схвалював вбивство Степана, вважаючи це справедливим. Того дня почалися великі переслідування Єрусалимської церкви. Всіх віруючих, крім апостолів, було розігнано по всій Юдеї і Самарії.</verse>
				<verse number="2">Кілька побожних чоловіків поховали Степана й гірко плакали за ним.</verse>
				<verse number="3">Савл почав знищувати церкву. Він ходив від дому до дому, витягав чоловіків і жінок і кидав їх до в’язниці.</verse>
				<verse number="4">А ті віруючі, яких вигнали з Єрусалиму, ходили повсюди, розповідаючи людям Благовість.</verse>
				<verse number="5">Пилип подався до міста Самарії і проповідував самаритянам про Христа.</verse>
				<verse number="6">Коли юрби людей уважно слухали його й бачили ті чудесні знамення, що він звершував, вони глибоко переймалися тим, про що він говорив.</verse>
				<verse number="7">Нечисті духи з гучним криком виходили з одержимих людей. Багатьох немічних і кульгавих зцілив Пилип.</verse>
				<verse number="8">Тоді велика радість охопила все місто.</verse>
				<verse number="9">Був там собі чоловік на ймення Симон. До приходу Пилипа він займався ворожбитством і вражав самаритян своїми чудесами. Він домагався, щоб його вважали великим.</verse>
				<verse number="10">Всі люди, від найменшого до найбільшого, прислухалися до нього й казали: «Цей чоловік має силу Божу, яка зветься Великою Силою».</verse>
				<verse number="11">Багато людей стали його послідовниками, оскільки впродовж довгого часу він вражав усіх своїм ворожбитством.</verse>
				<verse number="12">Та коли Пилип проголосив їм Благовість про Царство Боже й ім’я Ісуса Христа, вони повірили Пилипові й прийняли хрещення, як чоловіки, так і жінки.</verse>
				<verse number="13">Сам Симон повірив у Благовість і, коли охрестився, то лишився при Пилипові. І тепер вже Симона вражали великі знамення й чудеса, які відбувалися в нього на очах.</verse>
				<verse number="14">Коли апостоли в Єрусалимі почули, що Самарія прийняла Послання Боже, вони послали туди Петра та Іоана.</verse>
				<verse number="15">Прибувши у ту землю, Петро й Іоан молилися за самарійських віруючих, щоб ті отримали Дух Святий.</verse>
				<verse number="16">Адже поки що він ні на кого з них не зійшов; вони ще тільки-но охрестилися в ім’я Господа Ісуса.</verse>
				<verse number="17">Тож, коли Петро й Іоан поклали руки на них, вони отримали Дух Святий.</verse>
				<verse number="18">Тоді Симон, побачивши, що Дух Святий пролився на людей через покладання рук апостолів, почав пропонувати їм гроші.</verse>
				<verse number="19">Він просив: «Дайте мені цю силу, щоб кожен, на кого я покладу руки, міг сповнитися Святим Духом».</verse>
				<verse number="20">Петро сказав йому: «А бодай би пропали ті гроші разом з тобою, бо ти думав за гроші придбати Дар Божий.</verse>
				<verse number="21">У цій справі немає твоєї частки, бо серце твоє перед Богом не праведне.</verse>
				<verse number="22">Тож покайся в цьому гріху й молися Господу. Можливо, Він простить тобі цю лиху думку, що спала тобі на розум.</verse>
				<verse number="23">Бо я бачу, що ти повен гірких заздрощів. Ти перебуваєш у полоні гріха».</verse>
				<verse number="24">На те Симон відповів: «Помолися й ти Господу за мене, щоб не впали на мене ті кари, про які ти сказав».</verse>
				<verse number="25">Апостоли Петро й Іоан розповіли самаритянам про Ісусові діяння, свідками яких вони були, та донесли до людей Слово Господа, а потім повернулися до Єрусалиму. По дорозі вони проповідували Благовість в багатьох самаритянських містах.</verse>
				<verse number="26">З’явився до Пилипа Ангел Господній і сказав: «Збирайся й рушай на південь, по дорозі, що веде з Єрусалиму до Ґази». (Та дорога пролягала через пустелю).</verse>
				<verse number="27">Тож Пилип зібрався й вирушив. По дорозі він зустрів одного ефіопця, євнуха, який був вельможею Кандакії, цариці ефіопської, та виконував обов’язки наглядача за всією її скарбницею. Ефіопець їздив до Єрусалиму поклонитися Богу.</verse>
				<verse number="28">Тепер, повертаючись додому, він сидів у своїй колісниці й читав книгу пророка Ісаї.</verse>
				<verse number="29">Дух Святий сказав Пилипові: «Йди до тієї колісниці й лишайся біля неї».</verse>
				<verse number="30">Наблизившись до колісниці, Пилип почув, що вельможа читає книгу пророка Ісаї. Пилип запитав його: «Чи розумієш ти те, що читаєш?»</verse>
				<verse number="31">Тоді ефіопець відповів: «Як можу я розуміти, якщо ніхто не пояснює мені цього?» І він запросив Пилипа піднятися й сісти поруч із ним.</verse>
				<verse number="32">Вельможа саме читав таке місце: «Його вели, як вівцю на заклання. І як ягня, яке німує перед стригалем, так і Він не розтулив своїх уст.</verse>
				<verse number="33">Принижений, Він був позбавлений справедливості. Хто розповість колись про Його нащадків? Адже життя Його на землі скінчилося».</verse>
				<verse number="34">Вельможа запитав Пилипа: «Скажи мені, будь ласка, про кого говорить пророк? Це він про себе, чи про когось іншого?»</verse>
				<verse number="35">І Тоді Пилип заговорив, почавши саме з цих слів Писання, і розповів євнуху Благовість про Ісуса.</verse>
				<verse number="36">Дорога вела їх униз і привела до води. Вельможа сказав: «Поглянь! Тут є вода! Чому би мені не похреститися?»</verse>
				<verse number="37">[Пилип відповів: «Якщо ти віриш усім своїм серцем, то можеш охреститися». Вельможа сказав: «Я вірю, що Ісус Христос — Син Божий».]</verse>
				<verse number="38">Тоді Вельможа наказав візникові зупинитися. Вони вдвох, Пилип і вельможа, спустилися до води, й Пилип охрестив його.</verse>
				<verse number="39">А коли виходили з води, Дух Господа забрав Пилипа, і вельможа більше його не бачив. Сповнений радості, він продовжив подорож.</verse>
				<verse number="40">А Пилип опинився в місті Азоті. Звідти він пішов по всіх містах, проповідуючи Благовість, аж доки не прибув до Кесарії.</verse>
			</chapter>
			<chapter number="9">
				<verse number="1">1-2 Тим часом Савл продовжував погрожувати послідовникам Господа, намагаючись налякати і знищити їх. Він пішов до первосвященика й попросив у того листи до синагог міста Дамаска. Він хотів, щоб у цих листах йому було дано повноваження: якщо він знайде там послідовників «Дороги Господньої», все одно чоловіків чи жінок, міг схопити їх і доставити до Єрусалиму.</verse>
				<verse number="2"></verse>
				<verse number="3">Коли він уже наближався до Дамаска, несподівано світло з Небес спалахнуло навколо нього.</verse>
				<verse number="4">Савл упав на землю і почув голос, який говорив до нього: «Савле, Савле, навіщо ти переслідуєш Мене?»</verse>
				<verse number="5">Савл запитав: «Хто ти, Господи?» І голос відповів: «Я Ісус, Якого ти переслідуєш.</verse>
				<verse number="6">Але встань і йди до міста, й там тобі буде сказано, що робити».</verse>
				<verse number="7">Люди, які подорожували разом із Савлом, стояли мовчки. Вони чули голос, але не бачили нікого.</verse>
				<verse number="8">Підвівшись з землі, Савл розплющив очі, але нічого не побачив. Супутники взяли його за руку й повели в Дамаск.</verse>
				<verse number="9">Три дні він нічого не бачив, нічого не їв і не пив.</verse>
				<verse number="10">У Дамаску мешкав учень Ісуса на ймення Ананія. Господь сказав йому у видінні: «Ананіє!» Він відповів: «Я тут, Господи!»</verse>
				<verse number="11">Господь сказав йому: «Збирайся й рушай на вулицю, що зветься Прямою. Там у домі Юди запитай чоловіка з міста Тарс на ймення Савл. Він зараз молиться.</verse>
				<verse number="12">Йому було видіння, й він бачив, що до нього прийшов чоловік на ймення Ананія і поклав на нього руки, щоб він знову прозрів».</verse>
				<verse number="13">Та Ананія відповів: «Господи, я від багатьох чув про цього чоловіка, про все те лихо, що він заподіяв Твоїм святим людям у Єрусалимі.</verse>
				<verse number="14">І сюди він з’явився, наділений владою від головних первосвящеників схопити всіх, хто вірить у Тебе ».</verse>
				<verse number="15">Але Господь сказав йому: «Іди! Бо Я обрав цього чоловіка, щоб донести ім’я Моє до поган, їхніх царів, та й до людей ізраїльських.</verse>
				<verse number="16">Я Сам маю показати йому все, що він мусить вистраждати за ім’я Моє».</verse>
				<verse number="17">Тож Ананія вирушив і прийшов у той дім. Він поклав руки на Савла, промовивши: «Брате Савле, Господь Ісус, Який з’явився тобі по дорозі сюди, послав мене щоб ти знову побачив і сповнився Духа Святого».</verse>
				<verse number="18">І тієї ж миті неначе луска впала з Савлових очей, і він знову прозрів. Він підвівся на ноги й охрестився.</verse>
				<verse number="19">Потім, попоївши, Савл відновив сили. І ще декілька днів він перебував у Дамаску з Ісусовими учнями.</verse>
				<verse number="20">Невдовзі Савл пішов по синагогам й почав проповідувати про Ісуса. Він казав: «Ісус — Син Божий!»</verse>
				<verse number="21">Всі, хто чули його, дуже дивувалися й перепитували: «Чи це не той самий чоловік, який намагався знищити в Єрусалимі всіх, хто вірить в Христа? Чи не для того він прибув сюди, щоб схопити віруючих і привести до головних священиків?»</verse>
				<verse number="22">Але Савл дедалі більше набирав сили і вражав юдеїв, які жили в Дамаску, доводячи, що Ісус і є Христос.</verse>
				<verse number="23">Минуло кілька днів, і юдеї змовилися вбити Савла.</verse>
				<verse number="24">День і ніч стежили вони за міською брамою, щоб убити його, але їхні плани стали відомі Савлу.</verse>
				<verse number="25">Та деякі послідовники Христа, яким проповідував Савл, допомогли йому втікти звідти, спустивши його уночі в кошику через отвір у міський стіні.</verse>
				<verse number="26">Повернувшись до Єрусалиму, Савл спробував приєднатися до віруючих, та вони лякалися його. Ніхто не вірив, що він став Ісусовим учнем.</verse>
				<verse number="27">Але Варнава прийняв його й відвів до апостолів. Він розповів, як Савл бачив Господа на дорозі, і як Господь говорив до нього, і як він у Дамаску відважно проповідував в ім’я Ісуса.</verse>
				<verse number="28">Савл залишився з апостолами, й вільно ходив з ними Єрусалимом, і відважно проповідував ім’я Господа.</verse>
				<verse number="29">Він розмовляв і сперечався й з юдеями, які говорили грецькою мовою, але ті почали змовлятися вбити його.</verse>
				<verse number="30">Коли браття довідалися про це, то відвели Савла до Кесарії, а звідти відіслали до Тарса.</verse>
				<verse number="31">В Юдеї, Ґалилеї та Самарії настали для церкви мирні часи. Церква зміцніла і виросла чисельно. Віруючі жили в пошані до Господа і були втішені Духом Святим.</verse>
				<verse number="32">Мандруючи з міста до міста, Петро завітав до віруючих, які мешкали в Лидді.</verse>
				<verse number="33">Там він знайшов чоловіка, на ймення Еней, який уже вісім років був немічний і прикутий до ліжка.</verse>
				<verse number="34">Петро сказав йому: «Енею, Ісус Христос зцілює тебе. Підведись і сам постели собі ліжко». І той негайно підвівся.</verse>
				<verse number="35">І всі мешканці Лидди й Сарона бачили його й навернулися до Господа.</verse>
				<verse number="36">В Йоппії жила Ісусова послідовниця Тавіта, з грецької Доркас, що перекладалося як «сарна». Вона завжди була готова на добрі справи й завжди давала бідним гроші.</verse>
				<verse number="37">Якраз у ті дні вона захворіла й померла. Тіло її обмили й поклали в горішній кімнаті.</verse>
				<verse number="38">Лидда була біля Йоппії. Коли Ісусові послідовники в Йоппії почули, що Петро перебуває в Лидді, вони послали до нього двох чоловіків з проханням: «Прийди до нас, будь ласка, негайно».</verse>
				<verse number="39">Петро зібрався й вирушив з ними. Коли він прийшов, його відвели до горішньої кімнати, та всі вдови обступили його. Вони плакали й показували йому одяг та інші речі, які Тавіта зробила своїми руками, коли ще була з ними.</verse>
				<verse number="40">Петро вислав їх із кімнати, а сам став на коліна й почав молитися. Потім, повернувшись до тіла, промовив: «Тавіто, встань!» Вона розплющила очі й, побачивши Петра, сіла.</verse>
				<verse number="41">Петро подав їй руку й допоміг встати на ноги. Слідом за тим він покликав усіх віруючих та вдів і показав їм, що Тавіта жива.</verse>
				<verse number="42">Це стало відомо по всій Йоппії, тож багато людей повірило у Господа.</verse>
				<verse number="43">Петро залишився в Йоппії на багато днів в одного кожум’яки на ім’я Симон.</verse>
			</chapter>
			<chapter number="10">
				<verse number="1">У Кесарії жив собі чоловік на ймення Корнилій, який був сотником у так званому Італійському полку.</verse>
				<verse number="2">Він був побожним чоловіком й поклонявся істинному Богу, як і вся його родина; щедро подавав бідним милостиню і завжди молився Господу.</verse>
				<verse number="3">Якось о третій пополудні Корнилію було видіння. Він виразно побачив Ангела Божого, який ввійшов до нього й покликав: «Корнилію!»</verse>
				<verse number="4">Корнилій зі страхом подивився на нього й запитав: «Що Ти бажаєш, Господи?» Ангел відповів: «Твої молитви й милостині бідним стали відомі Богу, Він пам’ятає про тебе.</verse>
				<verse number="5">Зараз пошли когось до Йоппії, нехай приведуть сюди чоловіка на ймення Симон, який ще зветься Петром.</verse>
				<verse number="6">Він зупинився у кожум’яки Симона, будинок якого стоїть біля моря».</verse>
				<verse number="7">Коли Ангел, з яким він розмовляв, зник, Корнилій покликав двох слуг і одного побожного воїна з числа своїх підлеглих.</verse>
				<verse number="8">Він розповів їм про все, що сталося, й послав їх до Йоппії.</verse>
				<verse number="9">Наступного дня, коли вони були в дорозі й уже наближалися до міста, Петро піднявся на дах будинку помолитися.</verse>
				<verse number="10">Опівдні він відчув, що зголоднів, і захотів їсти. І поки Петрові готували обід, йому було видіння.</verse>
				<verse number="11">Петро побачив, як небеса розкрилися й щось подібне до великого простирадла, яке хтось тримає за чотири ріжки, злетіло додолу.</verse>
				<verse number="12">А на ньому були різноманітні тварини й гади земні, а також птахи небесні.</verse>
				<verse number="13">Тоді голос долинув до нього: «Встань, Петре. Вбий і їж!»</verse>
				<verse number="14">Петро відповів: «Звісно, я не можу, Господи! Я ніколи не їв нічого брудного або нечистого».</verse>
				<verse number="15">І вдруге пролунав голос: «Не вважай нечистим те, що очищене Богом».</verse>
				<verse number="16">І так тричі голос промовив до Петра, і тричі Петро відмовлявся, а після того все знову піднялося на Небо.</verse>
				<verse number="17">Петро був збентежений, міркуючи, що б усе це могло означати. Аж ось надійшли люди, яких послав Корнилій, й тепер вже стояли біля воріт.</verse>
				<verse number="18">Прибульці голосно запитали, чи гостює тут чоловік на ймення Симон, якого ще називають Петро.</verse>
				<verse number="19">Тим часом Петро все ще розмірковував про з’яву, яку він бачив. І тут Дух Святий сказав йому: «Послухай! Троє чоловіків шукають тебе.</verse>
				<verse number="20">Вставай і зійди вниз, й рушай з ними без зволікань, бо то Я послав їх».</verse>
				<verse number="21">Петро зійшов униз і сказав прибульцям: «Я саме той, кого ви шукаєте. Що привело вас?»</verse>
				<verse number="22">Вони відповіли: «Нас послав сотник Корнилій. Він чоловік праведний і богобійний. Весь люд юдейський його поважає. Ангел святий звелів йому запросити тебе до його оселі й послухати твоє слово».</verse>
				<verse number="23">Петро запросив їх зайти й відпочити. Наступного дня він зібрався й вирушив. Разом з ними пішло й кілька віруючих з Йоппії.</verse>
				<verse number="24">На слідуючий день вони прибули до Кесарії. Покликавши своїх родичів і найближчих друзів, Корнилій чекав на їхній прихід.</verse>
				<verse number="25">Коли Петро ввійшов, Корнилій зустрів його, впав на коліна й поклонився йому.</verse>
				<verse number="26">Але Петро підвів його й промовив: «Підведися! Я така ж сама людина, як і ти».</verse>
				<verse number="27">Мовивши так, Петро зайшов у дім і побачив, що там зібралося багато народу.</verse>
				<verse number="28">Він сказав їм: «Ви знаєте, що Закон забороняє юдеям мати справу з чужоземцями або приходити до них у гості. Але Бог навчив мене, що не можна жодну людину вважати поганою чи нечистою.</verse>
				<verse number="29">Тож коли Корнилій запросив мене, я прийшов без будь-яких заперечень. Через те я питаю: навіщо ви посилали по мене?»</verse>
				<verse number="30">Корнилій відповів: «Чотири дні тому в такий самий час, о третій пополудні, я молився в своєму домі. Аж раптом переді мною виник чоловік у сяйливому вбранні.</verse>
				<verse number="31">Він сказав: „Корнилію, твоя молитва почута, Бог пам’ятає про твої дарунки бідним.</verse>
				<verse number="32">Пошли людей до Йоппії і запроси Симона, якого ще звати Петром, прийти до тебе. Він зупинився в домі Симона-кожум’яки біля моря”.</verse>
				<verse number="33">Отож я відразу послав по тебе. І ти був такий люб’язний, що погодився прийти. Всі ми тут зараз перед Богом, щоб почути, що Господь велів тобі сказати нам».</verse>
				<verse number="34">Тоді Петро звернувся до них, сказавши: «Тепер я ясно бачу, що Бог ставиться однаково до всіх.</verse>
				<verse number="35">В кожному народі людина, яка шанує Бога й робить те, що правильно, прийнята Богом.</verse>
				<verse number="36">Ось Слово, яке Він послав народові ізраїльському, проголосивши Благовість миру через Ісуса Христа. Він — Господь усіх народів.</verse>
				<verse number="37">Ви знаєте про те, що трапилось по Юдеї. Воно почалося в Ґалилеї після того, як Іоан проповідував людям про хрещення.</verse>
				<verse number="38">Ви знаєте про Ісуса Христа з Назарета, Якого Бог помазав Духом Святим і владою. Ісус мандрував по містах, творив добро, зціляв одержимих нечистими духами, оскільки Бог був з Ним.</verse>
				<verse number="39">Ми свідки всього, що Ісус зробив у Юдеїській країні і в Єрусалимі. Та вони вбили Його, розіп’явши на дерев’яному хресті.</verse>
				<verse number="40">Але на третій день Бог воскресив Його, і з Божої волі Він відкрито з’явився людям.</verse>
				<verse number="41">Не всім людям, а лише свідкам, яких Бог вибрав заздалегідь — нам, хто їв і пив із Ним разом після Його воскресіння з мертвих.</verse>
				<verse number="42">Він наказав нам проповідувати й свідчити людям, що це Його Бог призначив суддею над живими й мертвими.</verse>
				<verse number="43">Всі пророки свідчать про Нього, кажучи, що кожен, хто вірить у Нього, одержує прощення гріхів в Його ім’я».</verse>
				<verse number="44">Поки Петро все це говорив, Святий Дух зійшов на всіх, хто слухав його.</verse>
				<verse number="45">Юдейські віруючі, які прийшли разом з Петром, були вражені з того, що дар Духа Святого пролився й на поган.</verse>
				<verse number="46">Вони чули, як погани говорили різними мовами й славили Бога. Тоді Петро сказав:</verse>
				<verse number="47">«Чи може хтось заборонити цим людям бути хрещеними водою? Адже на них зійшов Дух Святий так само, як і на нас».</verse>
				<verse number="48">Тож Петро наказав їм охреститися в ім’я Ісуса Христа. Потім вони попросили Петра залишитися з ними на кілька днів.</verse>
			</chapter>
			<chapter number="11">
				<verse number="1">Апостоли й віруючі по всій Юдеї довідалися, що поганам також було дароване Слово Боже.</verse>
				<verse number="2">Але ж, коли Петро повернувся до Єрусалиму, віруючі з Юдеї почали дорікати йому.</verse>
				<verse number="3">Вони казали: «Ти заходив до осель необрізаних поган і обідав з ними!»</verse>
				<verse number="4">Петро їм докладно пояснив, як усе було:</verse>
				<verse number="5">«Я знаходився у місті Йоппії, і під час молитви мені було видіння. Я побачив щось на зразок великого простирадла, яке спускалося з Небес до мене, підтримуване з чотирьох кутів.</verse>
				<verse number="6">Я пильно придивився й побачив там чотириногих земних тварин, диких звірів, гадів, птахів небесних.</verse>
				<verse number="7">Потім я почув голос, який промовив: „Встань, Петре. Вбий і їж”.</verse>
				<verse number="8">Але я відповів: „Звісно, я не можу, Господи! Я ніколи не їв нічого брудного або нечистого”.</verse>
				<verse number="9">Голос з Небес промовив вдруге: „Не вважай нечистим те, що очищене Богом”.</verse>
				<verse number="10">Так повторилося тричі, а після того все знову піднялося на Небо.</verse>
				<verse number="11">Тієї ж миті троє чоловіків підішли до дому, де я перебував. Їх послали до мене з Кесарії.</verse>
				<verse number="12">Дух Святий звелів мені йти з ними без зволікань. Ці шестеро братів наших також вирушили зі мною, і ми прийшли до оселі того чоловіка.</verse>
				<verse number="13">Він розповів нам, як побачив Ангела, в своєму домі, і той сказав: „Пошли людей до Йоппії, щоб вони привели Симона, якого ще називають Петром.</verse>
				<verse number="14">Він принесе тобі Слово, яким ти і всі твої домашні будуть врятовані”.</verse>
				<verse number="15">І коли я почав говорити, Дух Святий зійшов на всіх присутніх, так само як він спустився спочатку на нас.</verse>
				<verse number="16">І тут я згадав, що Господь говорив нам: „Іоан хрестив водою, а ви будете охрещені Духом Святим”.</verse>
				<verse number="17">Отже, якщо Бог дав їм такий самий дар, як і нам, коли ми повірили в Господа Ісуса Христа, то хто я такий, щоб протистояти Богу?»</verse>
				<verse number="18">Почувши ці слова, вони перестали сперечатися і славили Бога кажучи: «Отож, навіть поганам Бог дав покаяння, яке веде до вічного життя!»</verse>
				<verse number="19">Під час переслідувань віруючих, що почалися після вбивства Степана, багато з них мусили тікати в далекі краї: до Фінікії, Кіпру й Антиохії. Там вони проповідували Слово Боже, але тільки юдеям.</verse>
				<verse number="20">Дехто з тих віруючих походив з Кіпру та Киринеї, та коли вони потрапили до Антиохії, то почали проповідувати й грекам, розповідаючи їм Благовість про Господа Ісуса.</verse>
				<verse number="21">Сила Господня була з ними, і багато людей повірило й навернулося до Господа.</verse>
				<verse number="22">Чутки про це дійшли й до віруючих у Єрусалимі, й вони послали Варнаву до Антиохії.</verse>
				<verse number="23">Прибувши туди, Варнава побачив милість Божу в дії і сильно зрадів з того, та закликав їх усім серцем бути вірними Господу.</verse>
				<verse number="24">Бо він був добрим чоловіком, сповненим Духа Святого й віри, і чимало людей прилучилося до Господа.</verse>
				<verse number="25">Звідти Варнава вирушив до Тарса, шукати там Савла і</verse>
				<verse number="26">коли знайшов його, привів його до Антиохії. Цілий рік зустрічалися вони з віруючими й навчали багатьох людей. Саме в Антиохії учні були вперше названі християнами.</verse>
				<verse number="27">У той час приходили з Єрусалиму в Антіохію пророки.</verse>
				<verse number="28">Один з них, на ймення Аґав, встав і, натхнений Духом Святим, прорік, що великий голодомор настане по всьому світі. (І таке справді сталося в часи цезаря Клавдія ).</verse>
				<verse number="29">Кожен учень вирішив послати скільки міг братам і сестрам, які жили в Юдеї.</verse>
				<verse number="30">Вони так і зробили, передавши все через Варнаву та Савла старійшинам церкви в Юдеї.</verse>
			</chapter>
			<chapter number="12">
				<verse number="1">Десь у той же час, цар Ірод почав переслідувати декого з тих, хто належав до церкви.</verse>
				<verse number="2">Він наказав стратити мечем Якова, Іоанового брата.</verse>
				<verse number="3">Побачивши, що це схвалюють юдеї, він задумав також заарештувати й Петра. То було під час свята Прісних Хлібів.</verse>
				<verse number="4">Схопивши Петра, Ірод кинув його до в’язниці, і наказав чотирьом четвіркам воїнів стерегти його. Ірод мав намір після свята влаштувати суд над Петром.</verse>
				<verse number="5">Отже, Петра тримали у в’язниці, а церква ревно молилася Богу за нього.</verse>
				<verse number="6">У ніч перед тим, як Ірод збирався вивести його на суд, Петро спав між двох воїнів, скутий двома ланцюгами. Вихід із в’язниці сторожила варта.</verse>
				<verse number="7">Раптом Ангел Господній з’явився перед ним, і світло засяяло в в’язниці. Ангел штовхнув Петра в бік і збудив його промовивши: «Вставай мерщій!» І кайдани впали з Петрових рук.</verse>
				<verse number="8">Тоді Ангел сказав йому: «Підпережися і взуй сандалії». Петро виконав це. Тоді Ангел промовив: «Загорнися в плащ і йди за мною».</verse>
				<verse number="9">Петро вийшов за ним, не знаючи, що всі ці події відбуваються насправді. Він думав, що бачить видіння.</verse>
				<verse number="10">Проминувши перший і другий пости варти, вони підійшли до залізної брами, що вела в місто. Вона сама собою відчинилася перед ними, й вони вийшли. Після того, як вони пройшли одну вулицю, Ангел несподівано залишив Петра.</verse>
				<verse number="11">Тоді Петро отямився й промовив: «Тепер я бачу, що все насправді: Господь послав цього Ангела, й врятував мене від Іродових рук та від смерті, яку чекав народ юдейський».</verse>
				<verse number="12">Збагнувши це, Петро вирушив до дому Марії, Іоанової матері (Іоана ще звали Марком), де зібралося багато людей помолитися.</verse>
				<verse number="13">Петро постукав у хвіртку брами, і дівчина-служниця на ймення Рода пішла запитати, хто там.</verse>
				<verse number="14">Упізнавши голос Петра, вона, радісна, побігла назад, навіть забувши відчинити браму, і повідомила, що Петро стоїть біля воріт.</verse>
				<verse number="15">Присутні сказали їй: «Ти божевільна!» Та вона наполягала, що каже правду, й через те вони сказали: «То його Ангел».</verse>
				<verse number="16">Та Петро все стукав, і коли вони відчинили й побачили його, то були дуже здивовані.</verse>
				<verse number="17">Але він подав їм знак рукою, заспокоївши їх, і пояснив, як Господь вивів його з в’язниці. Петро сказав: «Розкажіть Якову і братам про це». І, залишивши їх, він подався до іншого місця.</verse>
				<verse number="18">Коли настав день, варта була дуже збентежена. «Що могло статися з Петром?» — питали воїни.</verse>
				<verse number="19">Ірод послав шукати Петра, але його не знайшли. Тоді він допитав вартових, віддав їх під суд і наказав стратити. Пізніше Ірод вирушив з Юдеї до Кесарії і деякий час перебував там.</verse>
				<verse number="20">Ірод був розгніваний на людей Тира й Сидона, і вони великим гуртом прийшли до нього просити миру, попередньо заручившися підтримкою наближеного царського слуги Власта. Вони просили миру, тому що їхні міста отримувала харчі з країни Ірода.</verse>
				<verse number="21">У призначений день Ірод, вбраний у свої царські шати, сів на престолі й звернувся до них з промовою.</verse>
				<verse number="22">Люди вигукнули: «Це голос бога, а не чоловіка!»</verse>
				<verse number="23">Та Ірод не славив Бога, і тому Ангел Господній вдарив його смертельною хворобою. Ірода сточили черви і він помер.</verse>
				<verse number="24">Та Слово Боже ширилося й здобувало все нових прихильників.</verse>
				<verse number="25">Варнава і Савл завершили свої діяння в Єрусалимі й повернулися до Антиохії, взявши з собою Іоана, якого ще називали Марком.</verse>
			</chapter>
			<chapter number="13">
				<verse number="1">У церкві в Антиохії були деякі пророки й учителі: Варнава, Симеон, якого ще називали Ніґером, Луцій з Киринеї, Манаїл, який зростав разом з Іродом-тетрархом, та Савл.</verse>
				<verse number="2">Одного разу, коли вони служили Господу й постилися, Дух Святий промовив до них: «Відділіть Мені Варнаву і Савла для справи, на яку Я їх обрав».</verse>
				<verse number="3">Тож після поста і молитви, апостоли й учителі поклали руки на Варнаву й Савла і вирядили їх у дорогу.</verse>
				<verse number="4">Послані Духом Святим, вони вирушили до Селевкії, звідки відпливли на Кіпр.</verse>
				<verse number="5">Опинившись у Саламині, вони проповідували Слово Боже в юдейських синагогах. Їм допомагав Іоан Марко.</verse>
				<verse number="6">Вони перетнули весь острів аж до Пафоса, там зустріли ворожбита і лжепророка, юдея, якого звали Вар-Ісус.</verse>
				<verse number="7">Він був при губернаторі Сергії Павлі, чоловікові розумному. Той послав по Варнаву й Савла, бо хотів почути Слово Боже.</verse>
				<verse number="8">Але проти них виступив Елімас-ворожбит (так перекладається його ім’я). Він намагався відвернути губернатора від віри в Ісуса.</verse>
				<verse number="9">Тоді Савл, якого також звали Павлом, сповнений Духа Святого, поглянув пильно на Елімаса й сказав:</verse>
				<verse number="10">«Ти повен усіляких підступів і лихого лукавства! Ти син диявола, і ворог усього доброго! Чи припиниш ти коли-небудь удавати брехню за істини Господні?</verse>
				<verse number="11">Тож слухай! Господь торкнеться тебе і ти осліпнеш й певний час не бачитимеш сонця». Тієї ж миті глибока темрява накрила Елімасові очі, і він почав ходити безпорадно кругами, намагаючись знайти когось, хто повів би його за руку.</verse>
				<verse number="12">Побачивши, що сталося, губернатор здивувався науці Господній і повірив.</verse>
				<verse number="13">Павло з супутниками відпливли з Пафоса й прибули до Перґи Памфилійської. Іоан Марко залишив їх і повернувся до Єрусалиму.</verse>
				<verse number="14">А вони вирушили далі з Перґи до Антиохії Пісідійської. У суботу Павло й Варнава прийшли до синагоги й сіли там.</verse>
				<verse number="15">Після читання Закону Мойсея й книг пророків старші синагоги послали по них, переказуючи: «Браття, якщо маєте ви слова підтримки до людей, то кажіть, будь ласка».</verse>
				<verse number="16">Тоді Павло встав, подав знака рукою і промовив: «Народе ізраїльський і ви, погани, які поклоняються істинному Богу, слухайте.</verse>
				<verse number="17">Бог народу ізраїльського обрав наших предків і звеличив їх під час перебування в землях Єгипетських, та Своєю всемогутньою рукою Він вивів їх із тієї країни.</verse>
				<verse number="18">Протягом добрих сорока років Він терпів наш народ у пустелі.</verse>
				<verse number="19">Він знищив сім народів у країні Ханаанській, а землі їхні віддав у володіння ізраїльському народові на чотириста п’ятдесят років.</verse>
				<verse number="20">А після цього Бог дав нашому народові суддів аж до часів пророка Самуїла.</verse>
				<verse number="21">Після цього ізраїльтяни попросили дати їм царя. Бог дав їм Саула, сина Кіша з роду Веніаминового, який правив близько сорока років.</verse>
				<verse number="22">Після його зміщення Бог підніс Давида, щоб той був їхнім царем. Бог так говорив про нього: „Давид, син Єссея — такий чоловік, який Мені подобається. Він робитиме все, що Я бажатиму від нього”.</verse>
				<verse number="23">З його, Давидового, роду Бог, як і обіцяв, привів до Ізраїлю Спасителя Ісуса.</verse>
				<verse number="24">А ще перед Його приходом Іоан проголосив для всіх людей ізраїльських хрещення на покаяння.</verse>
				<verse number="25">Завершивши свою справу, Іоан сказав: „Ким ви мене вважаєте? Я — не Христос. Але Тому, Хто прийде за мною, я не гідний навіть розв’язати ременці Його сандалій”.</verse>
				<verse number="26">Браття, сини Авраамового роду, і ви, погани, які поклоняються Богу, це ж до нас звернене те Послання про спасіння.</verse>
				<verse number="27">Мешканці Єрусалиму та їхні правителі не впізнали Христа, й засудили Його. Тим самим справдилися слова пророків, котрі читають щосуботи.</verse>
				<verse number="28">І хоч вони не могли знайти ніяких підстав для винесення смертного вироку, вони попросили Пилата вбити Ісуса.</verse>
				<verse number="29">Виконавши все, що було про Нього сказане у Святому Писанні, вони зняли Його з хреста й поклали в могилу.</verse>
				<verse number="30">Але Бог воскресив Його з мертвих!</verse>
				<verse number="31">Протягом багатьох днів з’являвся Він тим, хто супроводжував Його в мандрах з Ґалилеї до Єрусалиму. І сьогодні вони — Його свідки нашому народу.</verse>
				<verse number="32">32-33 Ми оповідаємо вам Благовість: те, що Бог обіцяв нашим предкам, Він здійснив для нас, їхніх дітей, воскресивши Ісуса з мертвих. Ось що написано в другому Псалмі: „Ти Мій Син; Сьогодні Я став Твоїм Батьком”.</verse>
				<verse number="33"></verse>
				<verse number="34">І як Бог воскресив Його з мертвих, щоб Він ніколи не повернувся у тлін, то сказав так: „Я дам вам святе й вірне благословіння, яке обіцяв Давидові”.</verse>
				<verse number="35">Також і в іншому місці Він сказав: „Ти не даси Своєму Святому зазнати тління”.</verse>
				<verse number="36">Адже Давид служив волі Божій свого часу, а потім помер. Він був похований зі своїми предками, й зазнав тління.</verse>
				<verse number="37">А той, Кого Бог воскресив із мертвих, тління не зазнав.</verse>
				<verse number="38">38-39 Тож, браття, ви мусите знати, що через Нього дано вам прощення гріхів, і через Нього кожен, хто вірить, буде виправданий від усього, від чого не міг виправдатися через Закон Мойсея.</verse>
				<verse number="39"></verse>
				<verse number="40">Отже, пильнуйте, щоб із вами не сталося того, про що писали пророки:</verse>
				<verse number="41">„Слухайте, ви, хто сумніваються, дивуйтеся і гиньте, бо в ваші дні таке Я роблю, у що ви ніколи не повірите, навіть якби вам хтось розповів”».</verse>
				<verse number="42">Коли Павло й Варнава йшли з синагоги, люди почали просити їх, щоб наступної суботи вони знову прийшли й розповіли їм більше про все це.</verse>
				<verse number="43">А коли з синагоги всі розійшлися, то чимало юдеїв і побожних новонавернених у юдаїзм подалися за Павлом і Варнавою. Апостоли розмовляли з ними й переконували їх не полишати віри в Божу милість.</verse>
				<verse number="44">Наступної суботи мало не все місто зійшлося послухати Слово Господа.</verse>
				<verse number="45">Коли юдеї побачили юрмиська людей, серця їхні сповнилися заздрощів. Вони почали сперечатися з Павлом і ображати його.</verse>
				<verse number="46">А Павло та Варнава відважно промовляли: «Так було необхідно, щоб Слово Боже спершу було звернене до вас. Але ж ви відштовхнули його, вирішивши, що не гідні вічного життя. Тож ми й звертаємося до поган.</verse>
				<verse number="47">Так наказував нам Господь: „Я зробив Тебе світлом для поган, щоб Ти міг нести спасіння у всі кінці землі”».</verse>
				<verse number="48">Почувши це, погани зраділи й почали славили Слово Господнє. І ті, кому було призначене життя вічне, повірили.</verse>
				<verse number="49">Слово Господнє поширювалося по всіх навколишніх землях.</verse>
				<verse number="50">Але юдеї підбурили впливових побожних жінок і найважливіших людей міста, і ті почали переслідування проти Павла та Варнави, й вигнали їх з цих земель.</verse>
				<verse number="51">Тоді апостоли обтрусили порох зі своїх ніг проти цих людей і вирушили в Іконію.</verse>
				<verse number="52">А учні сповнилися втіхи й Духа Святого.</verse>
			</chapter>
			<chapter number="14">
				<verse number="1">Так само і в Іконії Павло та Варнава пішли до юдейської синагоги, і говорили там так, що величезна кількість як юдеїв, так і поган, увірували.</verse>
				<verse number="2">Але юдеї, котрі не повірили, почали підбурювати поган, викликавши в тих лихі почуття до віруючих.</verse>
				<verse number="3">Павло й Варнава довго лишалися в Іконії, і відважно проповідували в ім’я Господа. Та Він підтверджував Послання милості Своєї, допомагаючи Павлу і Варнаві творити дивовижні знамення й чудеса.</verse>
				<verse number="4">Тож люди в місті розділилися: одні підтримували юдеїв, інші — апостолів.</verse>
				<verse number="5">Деякі погани та юдеї на чолі зі своїми вождями, намагалися побити Павла і Варнаву камінням.</verse>
				<verse number="6">6-7 Довідавшись про це, Павло з Варнавою втекли до міст Лістри й Дервії, що в Лікаоніі, та довколишніх земель, де продовжували проповідувати Благовість.</verse>
				<verse number="7"></verse>
				<verse number="8">У Лістрі мешкав один каліка, кривий від народження, який ніколи не ходив.</verse>
				<verse number="9">Він уважно слухав, як говорив Павло. Павло пильно подивився на каліку і, відчувши, що той мав віру зцілитися,</verse>
				<verse number="10">голосно промовив: «Підведися й стань на ноги!» І тієї ж миті каліка скочив на ноги й почав ходити.</verse>
				<verse number="11">Коли люди в натовпі побачили, що зробив Павло, вони почали голосно вигукувати лікаонською мовою: «Боги стали подібні до людей і зійшли до нас!»</verse>
				<verse number="12">Варнаву вони називали Зевсом, а Павла — Гермесом, оскільки здебільшого він говорив.</verse>
				<verse number="13">Жрець, який служив у храмі Зевса, що був розташований відразу за містом, привів биків, та приніс вінки до міської брами. Він, а також і весь натовп, збиралися принести пожертву Варнаві та Павлу.</verse>
				<verse number="14">Почувши про це, апостоли Павло та Варнава у гніві роздерли на собі одяг. Вони кинулися у натовп, вигукуючи:</verse>
				<verse number="15">«Люди! Нащо ви таке робите? Ми такі ж люди, як і ви! Ми прийшли, щоб розповісти вам Благовість, і відвернути вас від цих негідних справ до живого Бога. Бога, Який створив небо і землю, і море, і все, що є на небі, на землі та в морі.</verse>
				<verse number="16">В минулі часи Він дав волю кожному народові йти своїм власним шляхом,</verse>
				<verse number="17">але Він ніколи не залишав вас без свідчень про Себе. Він творив добро для вас: проливаючи на вас дощ із небес, і даючи збіжжя в належну пору, даруючи вам хліб щоденний і сповнюючи радістю ваші серця».</verse>
				<verse number="18">Навіть промовляючи таке, Павлові й Варнаві було важко втримати людей, які прагнули принести їм пожертви.</verse>
				<verse number="19">Згодом прийшли деякі юдеї з Антиохії та Іконії, й переконали натовп піти проти Павла. Тоді люди закидали Павла камінням, а потім витягли його за межі міста і кинули, вважаючи, що він мертвий.</verse>
				<verse number="20">Але коли над ним зійшлися учні, Павло підвівся й повернувся до міста, а наступного дня разом з Варнавою вирушив до Дервії.</verse>
				<verse number="21">21-22 В Дервії вони проповідували Благовість і придбали багато послідовників, а потім повернулися до Лістри, Іконії та Антиохії. Там вони зміцнювали душі віруючих, надихали їх перебувати у вірі. Вони казали: «Щоб увійти до Царства Божого, ми маємо пройти через багато страждань».</verse>
				<verse number="22"></verse>
				<verse number="23">Павло і Варнава призначали старійшин у кожній церкві. Молитвою і постом вони ввіряли старійшин Господу, в Якого ті повірили.</verse>
				<verse number="24">Пройшовши через Пісідію, Павло й Варнава прийшли до Памфилії.</verse>
				<verse number="25">А коли розповіли про Послання Господа в Пергії, то вирушили до Атталії.</verse>
				<verse number="26">А звідти відпливли до Антиохії, де їм було Божою милістю доручено справу, яку вони виконали.</verse>
				<verse number="27">Прибувши до Антиохії, вони зібрали всіх віруючих й розповіли їм про все, що Бог зробив через них. Павло й Варнава також повідомили, що Бог відчинив браму віри для поган.</verse>
				<verse number="28">І вони довго лишалися там з іншими віруючими.</verse>
			</chapter>
			<chapter number="15">
				<verse number="1">Через деякий час прийшли якісь люди до Антіохії з Юдеї і почали навчати братів: «Якщо ви не обрізані за звичаєм Мойсеєвим, то не можете бути врятовані».</verse>
				<verse number="2">Павло й Варнава не погодилися з цим, і між ними зав’язалася гостра суперечка. Павло й Варнава і ще дехто були обрані йти до апостолів та старійшин у Єрусалим, і там обговорити це питання.</verse>
				<verse number="3">Церква вирядила їх в дорогу, і вони рушили через Фінікію та Самарію. По дорозі вони розповідали людям, як поганам потрібно було прийти до істинного Бога. Ці розповіді скрізь викликали радість поміж братів.</verse>
				<verse number="4">Коли вони прибули до Єрусалиму, їх радо зустріли церква, апостоли й старійшини, а вони розповіли про все, що Бог зробив разом із ними.</verse>
				<verse number="5">Дехто з віруючих, ті, хто належали до фарисеїв, встали й мовили: «Погани мусять бути обрізані, вони зобов’язані виконувати Закон Мойсеїв!»</verse>
				<verse number="6">Тоді апостоли й старійшини зібралися разом, щоб вирішити це питання.</verse>
				<verse number="7">Після довгих обговорень Петро встав і сказав: «Браття, ви знаєте, що в найперші дні Бог обрав серед вас мене. Він зробив так, щоб саме з моїх уст погани почули Благовість і повірили.</verse>
				<verse number="8">Бог, Якому відкриті серця, засвідчив їм Свою прихильність, давши їм Дух Святий, як раніше нам.</verse>
				<verse number="9">Бог не зробив ніякої різниці між ними й нами, Він очистив серця їхні вірою.</verse>
				<verse number="10">А раз так, то нащо ж ви Бога випробовуєте? Навіщо намагаєтеся на шиї цих учнів накинути ярмо, якого ні самі ми, ані наші предки не були спроможні нести?</verse>
				<verse number="11">Але милістю Господа Ісуса вони вірять, щоб бути спасенними так само, як ми».</verse>
				<verse number="12">Запала мовчанка. Вони уважно слухали розповідь Варнави й Павла про всі ті знамення й чудеса, які Бог чинив через них перед поганами.</verse>
				<verse number="13">Коли вони скінчили розповідати, встав Яків і сказав: «Браття, послухайте мене.</verse>
				<verse number="14">Симон розповів нам, як Бог уперше виявив Своє любов до поган, коли прийняв їх до Себе, щоб стали вони Його людьми.</verse>
				<verse number="15">Слова пророків узгоджуються з цим. Адже написано:</verse>
				<verse number="16">„Я повернусь після того і відбудую занепалий дім Давидів. Я підніму його з руїн і наново поставлю,</verse>
				<verse number="17">щоб і решта людства, які будуть покликані іменем Моїм, могли шукати Господа. Отак мовить Господь, Який зробив все це.</verse>
				<verse number="18">І це було відоме в віках”.</verse>
				<verse number="19">Через те, я вважаю, ми не повинні відштовхувати поган, які приходять до Бога.</verse>
				<verse number="20">Натомість ми повинні написати їм і застерегти їх від вживання їжі, споганеної бовванами, від перелюбу, від м’яса удушених тварин та крові.</verse>
				<verse number="21">Вони не повинні цього робити, бо в кожному місті з давніх-давен є ті, хто проповідують Закон Мойсея, та читають його щосуботи у синагогах».</verse>
				<verse number="22">Тоді апостоли та старійшини разом з усією церквою вирішили обрати з-поміж себе тих, кого вони пошлють до Антиохії разом з Павлом та Варнавою. Вони обрали Юду, якого ще звали Варсавою, та Силу — чоловіків, котрих поважали брати.</verse>
				<verse number="23">Через них передали такого листа:«Апостоли й старійшини, ваші брати шлють вітання братам з поган в Антиохії, Сирії та Кілікії.Любі Брати,</verse>
				<verse number="24">Ми чули, що дехто звертається до вас від нашого імені й своїми словами турбує і бентежить вас, але все те робилося без наших вказівок.</verse>
				<verse number="25">Усі ми згодилися й вирішили обрати з-поміж себе людей і послати їх до вас разом з нашими любими друзями Варнавою та Павлом.</verse>
				<verse number="26">Вони віддали своє життям в ім’я Господа нашого Ісуса Христа.</verse>
				<verse number="27">Тож ми посилаємо Юду й Силу, і вони на словах перекажуть вам те саме.</verse>
				<verse number="28">Для Святого Духа й для нас добре не обтяжувати вас нічим більшим, ніж ці необхідні речі:</verse>
				<verse number="29">Не вживайте того, що було принесене в пожертву бовванам, від вживання крові, м’яса задушених тварин та від розпусти.</verse>
				<verse number="30">Коли посланці Варнава, Павло, Юда й Сила прибули до Антиохії, вони зібрали віруючих і вручили їм листа.</verse>
				<verse number="31">Ті прочитали й дуже зраділи такій підтримці.</verse>
				<verse number="32">Юда й Сила, які самі були пророками, багато говорили з браттями, підтримуючи й зміцнюючи їхню віру.</verse>
				<verse number="33">Вони пробули там деякий час, а потім браття відпустили Юду й Силу з миром, і вони повернулися до тих, хто послав їх.</verse>
				<verse number="34">[Однак Сила вирішив залишитися там.]</verse>
				<verse number="35">Але Павло й Варнава залишилися в Антиохії. Разом з багатьма іншими вони навчали народ Слова Божого й Благовісті Господній.</verse>
				<verse number="36">За кілька днів по тому, Павло сказав Варнаві: «Давай повернемося до братів наших у всіх тих містах, де ми проповідували Слово Господа, й подивимося, як їм живеться».</verse>
				<verse number="37">Варнава хотів узяти з собою Іоана, якого ще називали Марком,</verse>
				<verse number="38">але Павло не вважав, що буде краще взяти з собою того, хто кинув їх у Памфилії і не пішов з ними на працю.</verse>
				<verse number="39">Між Павлом та Варнавою виникла незгода, і як наслідок, вони вирушили кожен своїм шляхом. Варнава взяв Марка й поплив з ним до Кіпру.</verse>
				<verse number="40">40-41 Павло обрав Силу і вони пішли через Сирію та Кілікію, допомагаючи церквам зміцнюватися, а браття з Антиохії доручили їх піклуванню Господа.</verse>
			</chapter>
			<chapter number="16">
				<verse number="1">Павло також відвідав Дервію та Лістру, де знаходився послідовник на ім’я Тимофій. Мати його була віруючою юдейкою, а батько греком.</verse>
				<verse number="2">Про Тимофія добре говорили браття в Лістрі та Іконії.</verse>
				<verse number="3">Павло хотів, щоб Тимофій пішов із ним, тому він зробив обрізання Тимофієві. Це було зроблено заради юдеїв, які мешкали у тієї місцевості, оскільки ті знали, що Тимофіїв батько був греком.</verse>
				<verse number="4">Проходячи через інші міста, вони передавали віруючим для послуху настанови, прийняті апостолами й старійшинами в Єрусалимі.</verse>
				<verse number="5">Тож церкви міцнішали в вірі, й число віруючих зростало з кожним днем.</verse>
				<verse number="6">Павло та його супутники пройшли землю Фриґійську та Ґалатську, але Дух Святий не дозволяв їм проповідувати Слово в Малій Азії.</verse>
				<verse number="7">Дійшовши до кордону Мізії, вони збиралися йти до Віфінії, але Дух Ісуса не пустив їх.</verse>
				<verse number="8">Тоді, проминувши Мізію, вони прибули до Троади.</verse>
				<verse number="9">Вночі Павлові було видіння, в якому якийсь чоловік із Македонії постав перед ним, благаючи: «Прийди до Македонії й допоможи нам».</verse>
				<verse number="10">Після цього видіння, ми одразу ж зібралися йти до тієї землі, вирішивши, що то Бог покликав нас проповідувати македонцям Благовість.</verse>
				<verse number="11">Ми відпливли з Троади й попрямували до Самотракії, а наступного дня пристали до Неаполя.</verse>
				<verse number="12">Звідти ми пішли до міста Филипи, що було римською колонією та головним містом тієї частини Македонії, і провели там кілька днів.</verse>
				<verse number="13">В суботу ми вирушили за міську браму, до річки, сподіваючись, що знайдемо там місце для молитви. Ми сіли й почали розмовляти з жінками, які зібралися там.</verse>
				<verse number="14">Серед них була жінка на ймення Лідія. Вона була купчихою, та торгувала багряними тканинами в місті Тіатирі. Вона поклонялася істинному Богу. Лідія слухала нас, і Господь відкрив її серце назустріч тому, що казав Павло.</verse>
				<verse number="15">Коли вона та її домашні охрестилися, вона почала благати нас: «Якщо ви вважаєте, що я справді вірую в Господа, то зупиніться в моєму домі». Вона вмовила нас піти до неї.</verse>
				<verse number="16">Так сталося, що коли ми йшли до місця молитви, нам зустрілася дівчина-рабиня. Вона була одержима духом, який давав їй силу передбачати майбутнє. Роблячи це, вона приносила величезний прибуток своїм господарям.</verse>
				<verse number="17">Дівчина ходила за Павлом і всіма нами, вигукуючи: «Це слуги Всевишнього Бога! Вони провіщають вам шлях до спасіння!»</verse>
				<verse number="18">Так тривало багато днів, і Павла це почало турбувати. Тож він обернувся й промовив до духа: «Наказую тобі іменем Ісуса Христа, вийди з неї!» І він негайно вийшов з дівчини.</verse>
				<verse number="19">Коли її господарі побачили, що їхнім сподіванням на прибуток прийшов кінець, вони схопили Павла та Силу й потягли їх на базарну площу, а там передали владі.</verse>
				<verse number="20">Коли вони привели Павла та Силу до міської влади, то сказали: «Ці люди — юдеї, вони каламутять усе місто!</verse>
				<verse number="21">Вони проголошують звичаї, які для нас, римлян, є протизаконним прийняти або дотримуватися».</verse>
				<verse number="22">Натовп приєднався до їхніх звинувачів. Володарі міста зірвали з апостолів одяг і наказали їх побити.</verse>
				<verse number="23">Тяжко побитих, їх кинули до в’язниці й наказали вартовому пильно стерегти їх.</verse>
				<verse number="24">Діставши такий наказ, він посадив апостолів у внутрішню камеру, а ноги їхні забив у колодки.</verse>
				<verse number="25">Близько опівночі Павло й Сила молилися й співали гімни Богу, а інші в’язні слухали їх.</verse>
				<verse number="26">Зненацька стався сильний землетрус, аж захитався фундамент в’язниці. Всі двері раптом розчинилися, а кайдани з усіх в’язнів попадали.</verse>
				<verse number="27">Вартовий прокинувся й, побачивши відчинені двері в’язниці, вихопив меча. Він хотів вбити себе, вважаючи, що в’язні втекли,</verse>
				<verse number="28">та Павло голосно гукнув: «Не губи себе! Ми всі тут».</verse>
				<verse number="29">Тоді вартовий наказав принести світло й кинувся всередину. Затремтівши зі страху, він упав на коліна перед Павлом та Силою.</verse>
				<verse number="30">А потім вивів їх і сказав: «Добродії, що мені робити, щоб здобути спасіння?»</verse>
				<verse number="31">Вони відповіли: «Вір у Господа Ісуса, і ти будеш спасенний — ти й твої домашні».</verse>
				<verse number="32">І апостоли розповіли Слово Господнє йому й усім іншим, хто був у тому домі.</verse>
				<verse number="33">Тієї нічної години вартовий узяв їх, обмив їхні рани, й тут же його самого і його родину охрестили.</verse>
				<verse number="34">Він привів Павла й Силу до своєї оселі і дав їм поїсти. Він, і вся його родина раділи, бо повірили у Бога.</verse>
				<verse number="35">Коли настав ранок, володарі міста послали воїнів, сказавши: «Звільніть тих людей».</verse>
				<verse number="36">Тоді вартовий передав ці слова Павлові: «Володарі міста сказали звільнити вас. Отже, виходьте зараз і йдіть з миром».</verse>
				<verse number="37">Але Павло відповів воїнам: «Вони прилюдно били нас без суду, хоч ми римські громадяни, потім кинули нас до в’язниці. А тепер вони хочуть випустити нас таємно? Не буде цього! Вони повинні самі прийти й вивести нас із в’язниці».</verse>
				<verse number="38">Варта передала ці слова володарям міста. Почувши, що Павло і Сила — римляни, ті перелякалися.</verse>
				<verse number="39">Вони прийшли й вибачилися перед Павлом і Силою, а потім вивели їх із в’язниці й попросили залишити їхнє місто.</verse>
				<verse number="40">Вийшовши з в’язниці, Павло й Сила попрямували до дому Лідії. Побачивши там братів, Павло і Сила підбадьорили їх, а потім пішли звідти.</verse>
			</chapter>
			<chapter number="17">
				<verse number="1">Пройшовши через Амфіполь та Аполонію, Павло та Сила прибули до Солуні, де була юдейська синагога.</verse>
				<verse number="2">Павло, за своїм звичаєм, пішов туди й протягом трьох субот обговорював з юдеями Святе Писання.</verse>
				<verse number="3">Він їм пояснював і доводив, що Христу належало прийняти страждання і що Він мусив воскреснути з мертвих. Павло казав: «А цей Ісус, про Якого я вам розповідаю — то й є Христос».</verse>
				<verse number="4">Декого з тих людей вони переконали, й ті приєдналися до Павла та Сили. Багато віруючих греків, і ще чимало знатних жінок долучилося до громади віруючих.</verse>
				<verse number="5">Але юдеї, які не повірили в Благовість, сповнені заздрощів, знайшли якихось розбишак з базарної площі, зібрали юрмисько й заходилися підбурювати ціле місто. Вони прийшли до Ясонової оселі, сподіваючись знайти там Павла й Силу, щоб вивести їх до людей.</verse>
				<verse number="6">А не знайшовши, потягли Ясона та ще декого з віруючих до міських урядовців. Вони вигукували: «Ці люди, які підбурюють весь світ, зараз прийшли сюди!</verse>
				<verse number="7">Ясон прийняв їх у своєму домі. Всі вони чинять супроти цезаревих указів, стверджуючи, що існує інший Цар, Якого вони називають Ісусом».</verse>
				<verse number="8">Натовп і міські урядовці були збентежені цими словами.</verse>
				<verse number="9">Вони взяли з Ясона та інших заставу й відпустили їх.</verse>
				<verse number="10">Тієї ж ночі браття вислали Павла та Силу до Верії. Прибувши туди, Павло та Сила прийшли до юдейської синагоги.</verse>
				<verse number="11">Люди в Верії були більш сприйнятливими до Божого вчення, ніж ті у Солуні. Вони сприйняли Послання з великим запалом й щодня вивчали Святе Писання, щоб переконатися, чи правда все те, про що їм казав Павло.</verse>
				<verse number="12">Зрештою, багато юдеїв повірило в Господа, а серед них чимало знатних греків: чоловіків і жінок.</verse>
				<verse number="13">Коли солунські юдеї довідалися, що Павло проповідує Слово Боже й у Верії, вони також прийшли туди й почали намовляти й підбурювати народ.</verse>
				<verse number="14">Тоді браття негайно відправили Павла на узбережжя, а Сила й Тимофій лишились у Верії.</verse>
				<verse number="15">Ті, хто супроводжували Павла, привели його до Афін. Перш ніж вони повернулися до Солуні, Павло наказав їм переказати Силі та Тимофію, щоб, як тільки випаде нагода, вони негайно приєдналися до нього.</verse>
				<verse number="16">Поки Павло чекав в Афінах Силу й Тимофія, дух його страждав, коли він бачив, що в місті повно бовванів.</verse>
				<verse number="17">Щодня він розмовляв у синагозі з юдеями й богобійними греками, а також із тими, кого зустрічав на базарній площі.</verse>
				<verse number="18">Деякі філософи, епікурейці та стоїки почали сперечатися з Павлом. Одні з них питали: «Що цей базікало хоче сказати?» Інші казали: «Здається, він проповідує про іноземних богів». Вони казали так, бо Павло проповідував Добру Звістку про Ісуса та воскресіння.</verse>
				<verse number="19">Вони запитали Павла: «Чи можна нам узнати, що це за таке нове вчення, про яке ти говориш?</verse>
				<verse number="20">Ми чуємо від тебе якісь дивні речі, то хотіли б зрозуміти, що вони означають».</verse>
				<verse number="21">(Всі афіняни та іноземці, які жили там, марнували час, переповідаючи щось нове і нечуване).</verse>
				<verse number="22">Тоді Павло став перед Ареопагом і сказав: «Мужі афінські, як я бачу, ви люди дуже релігійні.</verse>
				<verse number="23">Бо коли я ходив і дивився на речі, яким ви поклоняєтеся, то помітив вівтар, на якому було написано: ”НЕВІДОМОМУ БОГОВІ”. Отже, ви поклоняєтеся Тому, Кого не знаєте. Це і є Той Бог, Якого я проповідую.</verse>
				<verse number="24">Бог, Який створив світ і все, що в ньому є (оскільки Він Господь небес і землі), не живе в рукотворних храмах.</verse>
				<verse number="25">Йому не служать людські руки, так ніби Він у чомусь має потребу. Це Він дає кожному з нас життя й дихання і все інше.</verse>
				<verse number="26">З одного чоловіка Він створив усі народи, щоб вони заселили цілу землю. Він установив для всіх них терміни і кордони проживання.</verse>
				<verse number="27">Він зробив так, щоб вони прагнули Бога, і щоб, можливо, шукаючи, знайшли Його. Адже Він — поруч із кожним.</verse>
				<verse number="28">„Ми в Ньому живемо, ми в Ньому рухаємося, ми в Ньому існуємо, — каже дехто із ваших поетів, — бо ми Його діти”.</verse>
				<verse number="29">Тож якщо ми Божі діти, ми не повинні вважати, що Він подібний до чогось, що може бути сформоване вмінням або уявою людською. Його не можна створити з золота, срібла або каменя.</verse>
				<verse number="30">У минулому ми не знали Бога, і Він не зважав на те незнання, але зараз Господь вимагає, щоб усі люди повсюди покаялися і прийшли до Нього.</verse>
				<verse number="31">Бо Він призначив День, коли судитиме світ судом Чоловіка, Якого Він обрав. Бог довів це кожному, воскресивши Того Чоловіка з мертвих».</verse>
				<verse number="32">Почувши про воскресіння з мертвих, дехто з присутніх засміявся. Але інші промовили: «Ми б хотіли, щоб ти про все це розповів знову».</verse>
				<verse number="33">По цих словах Павло пішов звідти.</verse>
				<verse number="34">Деякі з людей приєдналися до нього і повірили. Серед них був Дионісій, член Ареопагу, жінка на ймення Дамара і ще дехто з ними.</verse>
			</chapter>
			<chapter number="18">
				<verse number="1">Після цього Павло залишив Афіни й вирушив до Коринта.</verse>
				<verse number="2">Там він зустрів юдея на ймення Акила, родом з Понту, який щойно прибув з Італії зі своєю дружиною Прискиллою. Вони залишили Італію через те, що Клавдій наказав виселити з Рима всіх юдеїв. Павло пішов побачитися з ними.</verse>
				<verse number="3">А оскільки Павло мав те ж ремесло, що й вони, а саме виготовлення наметів, то лишився у їхній оселі й працював разом з ними.</verse>
				<verse number="4">Щосуботи Павло ходив у синагогу й намагався переконати як юдеїв, так і греків повірити в Ісуса.</verse>
				<verse number="5">Коли з Македонії прийшли Сила й Тимофій, Павло весь свій час присвятив проповідям, засвідчуючи юдеям, що Ісус і є Христос.</verse>
				<verse number="6">Але ображаючи, вони почали заперечувати йому. Тоді Павло обтрусив одяг свій на свідчення зневаги до них, і сказав: «Якщо ви не отримаєте спасіння, то це буде саме вашою провиною. А моє сумління чисте, і тепер я піду до поган».</verse>
				<verse number="7">Павло залишив синагогу й подався до оселі чоловіка, на ймення, Тит Юст, який поклонявся істинному Богу. Будинок його стояв поруч із синагогою.</verse>
				<verse number="8">Крисп, старший синагоги, разом з усіма своїми домашніми, повірив у Господа Ісуса. Та й багато інших коринтян, які слухали Павла, повірили і охрестилися.</verse>
				<verse number="9">Однієї ночі Господь сказав Павлу вві сні: «Не бійся нічого, говори, не мовчи.</verse>
				<verse number="10">Я з тобою і ніхто не заподіє тобі ніякого лиха, бо багато Моїх людей мешкають в цьому місті».</verse>
				<verse number="11">Тож Павло лишився в Коринті на півтора роки й навчав людей Слова Божого.</verse>
				<verse number="12">Коли Ґалліон був губернатором Ахаї, деякі юдеї, об’єднавшись, схопили Павла й привели його до суду.</verse>
				<verse number="13">Вони сказали: «Цей чоловік переконує людей поклонятися Богу так, як це суперечить Закону!»</verse>
				<verse number="14">І коли Павло вже готовий був відповісти на звинувачення, Ґалліон сказав юдеям: «Якби в цьому була якась кривда або серйозний злочин, тоді було б виправдано, аби я почав вас, юдеїв, слухати.</verse>
				<verse number="15">Та оскільки тут весь клопіт навколо слів та імен, тобто навколо вашого власного Закону, то й розбирайтеся самі. Я відмовляюся бути суддею в цій справі».</verse>
				<verse number="16">І він виставив їх із суду.</verse>
				<verse number="17">Тоді всі вони схопили Состена, старшого синагоги, й били його перед будинком суду, а Ґалліон не звертав на це ніякої уваги.</verse>
				<verse number="18">Павло зостався там іще багато днів, а потім залишив братів і відплив до Сирії. Разом з ним вирушили Прискилла та Акила. В Кенхреях Павло обстриг собі волосся, оскільки дав обітницю Господу.</verse>
				<verse number="19">Прибувши до Ефесу, Павло залишив Прискиллу з Акилою, а сам пішов до синагоги й розмовляв там з юдеями.</verse>
				<verse number="20">Вони просили Павла провести з ними довший час, але він не погодився.</verse>
				<verse number="21">Але, йдучи звідти, він сказав: «Якщо на те Божа воля, я повернуся до вас» — і відплив з Ефеса.</verse>
				<verse number="22">Прибувши до Кесарії, Павло вирушив до Єрусалиму, щоб привітати церкву, а звідти подався до Антиохії.</verse>
				<verse number="23">Пробувши там деякий час, він пішов далі, мандруючи з місця на місце землями Ґалатії та Фриґії. І скрізь він зміцнював віру послідовників Ісусових.</verse>
				<verse number="24">Один юдей, на ймення Аполлос, родом з Александрії, прийшов до Ефеса. Він був дуже освіченим чоловіком і добре знав Святе Писання.</verse>
				<verse number="25">Аполлос був навчений про шляхи Господні, й палко говорив, проповідуючи докладно про Ісуса, хоч знав тільки про Іоанове хрещення.</verse>
				<verse number="26">Він почав сміливо говорити в синагозі. Почувши його, Прискилла та Акила відвели його до своєї оселі і докладніше розповіли про Божий шлях.</verse>
				<verse number="27">А коли він забажав піти до Ахаї, брати спорядили його, й написали листа до тамтешніх віруючих, щоб ті прийняли його. Прибувши туди, він багато допоміг усім, хто з милістю Божою повірив у Господа.</verse>
				<verse number="28">Аполлос переконливо перемагав юдеїв у прилюдних суперечках і, спираючись на Святе Писання, доводив, що Ісус і є Христос.</verse>
			</chapter>
			<chapter number="19">
				<verse number="1">Сталося так, що поки Аполлос перебував у Коринті, Павло йшов до Ефеса, відвідуючи на своєму шляху різні міста. Зустрівши там деяких послідовників Ісусових,</verse>
				<verse number="2">він запитав їх: «Чи одержали ви Дух Святий, коли ви повірили?» Вони відповіли: «Ми навіть не чули про Духа Святого».</verse>
				<verse number="3">Тоді Павло запитав: «То яке ж хрещення ви мали?» Вони й кажуть: «Іоанове хрещення».</verse>
				<verse number="4">Павло тоді мовив: «Іоанове хрещення ґрунтується на покаянні. Він закликав людей повірити в того, Хто прийде за ним, тобто в Ісуса».</verse>
				<verse number="5">Почувши це, вони охрестилися в ім’я Господа Ісуса.</verse>
				<verse number="6">І коли Павло поклав на них руки, Дух Святий зійшов на них, і вони почали говорити різними мовами й пророкувати.</verse>
				<verse number="7">Всього їх було з дванадцятеро.</verse>
				<verse number="8">Павло ходив до синагоги й протягом трьох місяців сміливо говорив про Царство Боже, сперечаючись і переконуючи юдеїв.</verse>
				<verse number="9">Але дехто з них були впертими і відмовилися повірити. Вони паплюжили «Дорогу Господню» перед людьми. Тоді Павло залишив їх, узявши з собою учнів Ісусових, і щодня вів бесіди в школі такого собі Тиранна.</verse>
				<verse number="10">Це тривало два роки. То ж усі, хто жили в Азії, як юдеї, так і погани, почули Слово Господнє.</verse>
				<verse number="11">Руками Павла Бог творив надзвичайні чудеса.</verse>
				<verse number="12">Навіть коли носовички та фартухи, до яких Павло лише доторкувався, відносили до недужих, ті зцілювалися від хвороб, і нечисті духи виходили з них.</verse>
				<verse number="13">Дехто з юдеїв, які мандрували й виганяли нечистих, намагалися використовувати ім’я Господа Ісуса, щоб виганяти нечистих духів. Вони казали: «Заклинаю тебе ім’ям Ісуса, Якого проповідує Павло, вийди з цієї людини».</verse>
				<verse number="14">Робили таке і сім синів юдейського первосвященика Скеви.</verse>
				<verse number="15">Але нечистий дух сказав їм: «Я знаю Ісуса, і я знаю Павла. А ви хто такі?»</verse>
				<verse number="16">Тоді чоловік, у котрому сидів злий дух, кинувся на них. Він був дужчий і подолав їх усіх, тож мусили вони тікати з хати голі та побиті.</verse>
				<verse number="17">Це стало відомо всім юдеям та грекам, які жили в Ефесі, і охопив їх жах. Вони ще більше почали шанувати ім’я Господа Ісуса.</verse>
				<verse number="18">Багато з тих, хто повірив, приходили покаятися й відверто визнавали свої гріховні вчинки.</verse>
				<verse number="19">Деякі з тих, хто займався чаклунством, позбирали свої книжки й спалили їх на очах у громади. Коли ж підрахували вартість тих книжок, то виявилося, що вони коштують близько п’ятдесяти тисяч срібних монет.</verse>
				<verse number="20">Так слово Господнє поширювалося й ставало дедалі могутнішим, і завдяки йому число віруючих постійно зростало.</verse>
				<verse number="21">Після того, як усе це сталося, Павло вирішив пройти Македонією та Ахаєю і дійти до Єрусалиму. Він сказав: «Після того, як побуваю в Єрусалимі, потрібно мені ще й Рим відвідати».</verse>
				<verse number="22">Отож відіслав він двох із своїх помічників, Тимофія та Ераста, в Македонію, а сам іще лишився в Азії.</verse>
				<verse number="23">Приблизно тоді ж почалися заворушення в Ефесі проти «Дороги Господньої». Ось як це трапилося.</verse>
				<verse number="24">У цьому місті мешкав один чоловік на ім’я Димитрій, майстер, який робив срібні зображення храму Артеміди. Це давало чималий заробіток ремісникам.</verse>
				<verse number="25">Він зібрав їх разом з іншими майстрами подібних ремесел і сказав: «Люди, ви ж знаєте, що ми маємо добрий прибуток з цієї роботи.</verse>
				<verse number="26">Але разом з тим ви бачите й чуєте, що цей Павло переконав і привернув багатьох людей до своєї віри. І то не лише в Ефесі, а майже по всій Малій Азії. Він стверджує, що боги, зроблені руками людськими, не є справжніми богами.</verse>
				<verse number="27">Та загроза не тільки в тому, що ремесло наше набуває поганої слави, а справа в тому, що храм славетної богині Артеміди втратить свою важливість. І ще є одна небезпека: богиню, якій поклоняються вся Мала Азія і весь світ, буде позбавлено її величі».</verse>
				<verse number="28">Почувши це, вони страшенно розлютилися й загукали: «Велика Артеміда Ефеська!»</verse>
				<verse number="29">У місті почалися заворушення. Всі ті люди кинулися до амфітеатру, схопивши Ґая та Аристарха — македонців, які мандрували разом з Павлом.</verse>
				<verse number="30">Павло хотів вийти до натовпу, та учні його не пустили.</verse>
				<verse number="31">Дехто з можновладців Малої Азії, Павлових друзів, також послали йому попередження й благали не йти до амфітеатру.</verse>
				<verse number="32">Тепер вже одні горлали одне, інші — інше, а вся громада геть збурилася. Більшість уже не могла збагнути, навіщо всі вони тут зібралися.</verse>
				<verse number="33">Деякі юдеї з натовпу навчили Олександра, що сказати і виштовхнули його наперед. Він дав знак рукою і намагався щось пояснити людям.</verse>
				<verse number="34">Та коли натовп зрозумів, що він юдей, то всі закричали в один голос: «Велика Артеміда Ефеська!» — і не вгамовувалися десь зо дві години.</verse>
				<verse number="35">Міський писар заспокоїв натовп словами: «Люди Ефеса! Немає в світі жодної людини, яка б не знала, що місто Ефес дбає про храм великої Артеміди й священний камінь, котрий впав з небес.</verse>
				<verse number="36">І оскільки ніхто не може цьому заперечити, то слід вам заспокоїтися й не поводитися необачно.</verse>
				<verse number="37">Бо ви привели сюди цих людей, хоч вони ні храмів не грабували, ані богиню нашу не паплюжили.</verse>
				<verse number="38">Якщо у Димитрія та ремісників є проти когось звинувачення, то на це є суди й судді. Там нехай і звинувачують одне одного.</verse>
				<verse number="39">Якщо ви маєте ще якісь нерозібрані справи, вам слід робити це на звичайному міському зібранні.</verse>
				<verse number="40">Я так кажу, бо ми знаходимося під загрозою звинувачень у заколоті, що стався сьогодні. І немає такої причини, яку ми можемо висунути, щоб виправдати цей заколот».</verse>
				<verse number="41">Скінчивши промову, він розпустив громаду.</verse>
			</chapter>
			<chapter number="20">
				<verse number="1">Коли припинилися заворушення, Павло покликав учнів Ісусових і, звернувшись до них із втішним словом, попрощався з ними, й подався до Македонії.</verse>
				<verse number="2">Мандруючи тими краями, він знаходив багато слів, які підбадьорювали людей.</verse>
				<verse number="3">Потім Павло дістався до Греції, де пробув три місяці. А як зібрався відплисти до Сирії, юдеї змовилися проти нього, і тому він вирішив повертатися до Сирії через Македонію.</verse>
				<verse number="4">Супроводжували Павла Сопатер, син Пирра з Верії, Аристарх та Секунд із Солуні, Ґай з Дервії, Тимофій та Тихик і Трохим з Малої Азії.</verse>
				<verse number="5">Вони вийшли раніше й чекали нас у Троаді.</verse>
				<verse number="6">Ми ж відпливли з Филипії після свята Опрісноків і через п’ять днів приєдналися до них у Троаді, де й пробули сім днів.</verse>
				<verse number="7">У неділю, коли учні зібралися всі разом для вечері Господньої, Павло розмовляв з ними. Маючи намір відбути наступного дня, він говорив до півночі.</verse>
				<verse number="8">У верхній кімнаті, де ми зібралися, горіло багато світильників.</verse>
				<verse number="9">Поки Павло говорив, молодик, на ім’я Евтих, який сидів на підвіконні, став потихеньку засинати. Нарешті, сон зовсім здолав його і він упав з третього поверху. Коли люди підняли його, він був мертвий.</verse>
				<verse number="10">Павло, зійшовши униз, припав до юнака, обняв його й промовив: «Не хвилюйтеся, він іще живий».</verse>
				<verse number="11">Потім Павло піднявся нагору, переломив хліб і поїв. І він довго говорив, аж до світанку, а потім пішов.</verse>
				<verse number="12">А юнака живого повели додому, і всі були дуже втішені.</verse>
				<verse number="13">Ми ж вирушили далі й попливли до Асси, де збиралися зустріти Павла. Це він сам так усе спланував, бо мав намір йти до того міста пішки.</verse>
				<verse number="14">Коли він зустрів нас в Ассі, ми взяли його на корабель і попливли до Мітилена.</verse>
				<verse number="15">Звідти ми вийшли наступного дня й пристали до берега неподалік від Хіоса. Наступного дня перетнули затоку й пристали до Самоса, а ще через день дісталися до Мілета.</verse>
				<verse number="16">Павло вирішив не заходити в Ефес, щоб не витрачати час в Малій Азії. Він дуже поспішав, аби дістатися в Єрусалим до дня П’ятидесятниці.</verse>
				<verse number="17">З Мілета він послав гінця до Ефеса, щоб той запросив старійшин церкви.</verse>
				<verse number="18">Коли вони прибули, Павло сказав їм: «Ви знаєте, як я жив увесь цей час, коли був із вами, з першого дня, як прибув до Малої Азії.</verse>
				<verse number="19">Я покірно і з сльозами служив Господу, незважаючи на всі випробування, що випали на мою долю через змови юдеїв.</verse>
				<verse number="20">Ви знаєте, що я завжди проголошував усе те, що було б корисне для вас. Я навчав вас Благовісті про Христа без вагань, привселюдно, а також ідучи з дому в дім.</verse>
				<verse number="21">Юдеям, як і грекам, свідчив я про покаяння та навернення до Бога, про віру в Господа нашого Ісуса Христа.</verse>
				<verse number="22">І тепер, за велінням Святого Духа, йду я в Єрусалим, не знаючи, що там зі мною станеться.</verse>
				<verse number="23">Знаю тільки, що в кожному місті Дух Святий застерігає мене про те, що ув’язнення й випробування чекають на мене в Єрусалимі.</verse>
				<verse number="24">Я не вважаю життя своє цінним для себе. Найважливіше — закінчити справу та служіння, яке дав мені Господь Ісус — розповідати людям Благовість про Божу милість.</verse>
				<verse number="25">І тепер я знаю, що ніхто з вас, з ким я ходив, проповідуючи про Царство Боже, більше ніколи не побачить мене.</verse>
				<verse number="26">26-27 Ось чому сьогодні я й проголошую вам, що Господь не судитиме мене, якщо хтось не буде врятований, бо без вагань проповідував я вам волю Божу.</verse>
				<verse number="27"></verse>
				<verse number="28">Пильнуйте себе і всіх тих, кого Господь ввірив вам. Дух Святий обрав вас, аби ви стали пастирями церкви Божої, яку Він викупив кров’ю Свого власного Сина.</verse>
				<verse number="29">Знаю я, що після того, як я піду, деякі люди, немов люті вовки з’являться поміж вас. І не помилують вони стада.</verse>
				<verse number="30">Навіть серед вас заведуться такі люди, які перекрутять правду, щоб потягнулися за ними учні.</verse>
				<verse number="31">Тож будьте обережні! Пам’ятайте, як я невпинно закликав зі сльозами кожного з вас день і ніч, протягом трьох років, триматися істинного життя.</verse>
				<verse number="32">А тепер доручаю вас Богу і Слову Його милості. Слово Господнє може укріпити вас і дати вам спадщину милості Божій серед усіх людей святих.</verse>
				<verse number="33">Ніколи я не зазіхав на чиєсь срібло, золото або гарне вбрання.</verse>
				<verse number="34">Ви самі знаєте, що мої руки служили потребам моїм і тих людей, які були зі мною.</verse>
				<verse number="35">Кожним своїм вчинком я показував, що тяжкою працею ми мусимо допомагати немічним. Необхідно пам’ятати слова Господа Ісуса, які Він сказав: „Справжнє щастя в тому, щоб віддавати, а не в тому, щоб брати”».</verse>
				<verse number="36">Як промовив це Павло, всі стали на коліна молитися.</verse>
				<verse number="37">Віруючі дуже тужили й ридали, кидалися Павлові на шию, обіймали й цілували його.</verse>
				<verse number="38">Найбільше всіх засмутили його слова про те, що вони більше його не побачать. Потім вони провели Павла до корабля.</verse>
			</chapter>
			<chapter number="21">
				<verse number="1">Попрощавшись із старійшинами, ми попливли прямим курсом на острів Кос, наступного дня на Родос, а звідти вирушили у Патару.</verse>
				<verse number="2">Там ми зійшли на борт корабля, який прямував до Фінікії.</verse>
				<verse number="3">Ми залишили по лівому борту Кіпр і попливли до Сирії. Ми пристали в Тирі, тому що там нам треба було розвантажити корабель.</verse>
				<verse number="4">У тому місті ми знайшли Ісусових учнів і залишалися з ними протягом семи діб. Вони застерігали Павла, щоб той не ходив до Єрусалиму, бо Дух Святий попередив їх.</verse>
				<verse number="5">Як час наш там вийшов, вирушили ми далі. Всі віруючі з жінками своїми й дітьми пішли проводжати нас аж за місто. І там на березі стали ми на коліна й молилися.</verse>
				<verse number="6">З усіма попрощавшись, ми сіли на корабель, а вони розійшлися по домівках.</verse>
				<verse number="7">З Тира ми продовжили нашу подорож і пристали до берега у Птолемаїді. Привітавши братів, ми пробули з ними цілий день.</verse>
				<verse number="8">Наступного дня, вирушивши в путь, дісталися ми до Кесарії. Коли ми прийшли до оселі проповідника Благовісті Пилипа, одного з сімох обраних на особливу службу, то в нього й зупинилися.</verse>
				<verse number="9">В нього були чотири незаміжні дочки, які мали дар пророкування.</verse>
				<verse number="10">Через кілька днів прийшов туди пророк на ім’я Аґав із Юдеї.</verse>
				<verse number="11">Підійшовши до нас, він узяв пасок Павла, зв’язав собі руки й ноги і сказав: «Ось що каже Святий Дух: „Отак юдеї у Єрусалимі зв’яжуть чоловіка, якому належить цей пасок. Вони видадуть його поганам”».</verse>
				<verse number="12">Почувши це, і ми, і всі люди, які зібралися, почали благати Павла не йти до Єрусалиму.</verse>
				<verse number="13">На те Павло відповів: «Що ви робите, навіщо плачете, надриваючи моє серце? Я ж готовий не тільки бути зв’язаним, а й життя віддати в Єрусалимі за Господа Ісуса!»</verse>
				<verse number="14">Переконати його було неможливо, то ми й перестали вмовляти, сказавши: «Нехай буде воля Господня».</verse>
				<verse number="15">Згодом ми зібралися й подалися до Єрусалиму.</verse>
				<verse number="16">Дехто з Ісусових учнів із Кесарії пішли з нами й привели нас до Мнасона, в якого ми мали зупинитися. Це був чоловік з Кіпру, один з перших послідовників Христа.</verse>
				<verse number="17">Коли прибули ми до Єрусалиму, брати і сестри радо привітали нас.</verse>
				<verse number="18">Наступного дня Павло і всі ми пішли до Якова, де зібралися всі старійшини.</verse>
				<verse number="19">Він привітав їх і докладно розповів про те, що зробив Бог через його служіння серед поган.</verse>
				<verse number="20">Почувши Павлову розповідь, старійшини хвалили Бога й сказали Павлові: «Брате, ти бачиш, як багато тисяч юдеїв повірило в Ісуса, і всі вони старанно дотримуються Закону Мойсея.</verse>
				<verse number="21">Їм розповідали, що ти вчиш усіх юдеїв, які живуть серед поган, не слідувати Мойсеєвому вченню, що навчаєш не робити обрізання дітям і не дотримуватися звичаїв народу нашого.</verse>
				<verse number="22">Як же бути? Вони напевне дізнаються, що ти прийшов.</verse>
				<verse number="23">Тож зроби так, як ми тобі радимо. Серед нас є чотири чоловіки, які дали обітницю Богу.</verse>
				<verse number="24">Візьми та пройди з ними обряд очищення, заплати за них, щоб могли вони поголити голови. Тоді всі дізнаються, що неправдиві чутки про тебе, і що ти якраз дотримуєшся Закону Мойсея.</verse>
				<verse number="25">А щодо віруючих поган, то ми надіслали їм листа з таким закликом: „Утримуйтеся від їжі, що була принесена в жертву бовванам, від крові та м’яса задушених тварин і від розпусти”».</verse>
				<verse number="26">Тоді Павло взяв з собою тих чоловіків і наступного дня пройшов з ними обряд очищення. Потім він пішов у Храм, щоб оголосити, коли скінчаться дні очищення і коли за кожного з них буде принесено пожертву.</verse>
				<verse number="27">По закінченні тих семи днів, деякі юдеї з Малої Азії побачили його в Храмі. Вони підбурили увесь натовп й схопили його,</verse>
				<verse number="28">вигукуючи: «Народ ізраїльський, допоможи нам! Це той чоловік, який навчає всіх і повсюди виступає проти Закону Мойсея, нашого народу і Храму Божого. А тепер він навіть привів у Храм поган, і тим осквернив святе місце».</verse>
				<verse number="29">Бо перед тим вони бачили Павла з Трохимом із Ефеса й подумали, що Павло привів його в Храм.</verse>
				<verse number="30">Усе місто збурилося, і звідусіль збігалися люди. Схопивши Павла, вони витягли його з Храму й негайно зачинили браму.</verse>
				<verse number="31">У той час, коли юдеї намагалися вбити Павла, до командира римської армії, розташованної в Єрусалимі, дійшла звістка про те, що все місто було охоплене заколотом.</verse>
				<verse number="32">Він негайно взяв кілька воїнів та офіцерів і побіг туди. Побачивши командира і його солдатів, юдеї перестали бити Павла.</verse>
				<verse number="33">Командир підійшов до Павла й заарештував його, наказавши воїнам зв’язати його двома ланцюгами. Потім він запитав Павла, хто він такий і що вчинив.</verse>
				<verse number="34">З натовпу одні люди вигукували одне, інші — інше. І оскільки командир не міг з’ясувати через безладдя, що таки насправді трапилося, то наказав відвести Павла до фортеці.</verse>
				<verse number="35">Коли Павло підійшов до сходів, воїни змушені були його нести, щоб захистити від розлюченого натовпу.</verse>
				<verse number="36">Юрба йшла за ними, вигукуючи: «Смерть йому!»</verse>
				<verse number="37">Коли вони майже завели його до фортеці, Павло звернувся до командира зі словами: «Чи можна вам щось сказати?» Командир промовив: «Ти говориш грецькою?</verse>
				<verse number="38">Чи ти не той єгиптянин, який нещодавно вчинив заколот і вивів у пустелю чотири тисячі розбійників?»</verse>
				<verse number="39">Павло відповів: «Я юдей із Тарса в Кілікії, громадянин славного міста. Прошу тебе, дай мені можливість поговорити з народом».</verse>
				<verse number="40">І коли той дав дозвіл, Павло став на сходах і зробив знак рукою людям. Після того юрба заспокоїлась, і він звернувся до них арамійською мовою.</verse>
			</chapter>
			<chapter number="22">
				<verse number="1">Павло сказав: «Браття й батьки, вислухайте, що скажу я на свій захист».</verse>
				<verse number="2">Коли юдеї почули, що Павло говорить до них арамійською мовою, то зовсім замовкли.</verse>
				<verse number="3">Він продовжував: «Я юдей, народився в Тарсі, в Кілікії, виріс у цьому місті. Наставником моїм був Ґамалиїл, який навчив мене законів наших предків. Я віддано служив Богу, як і ви всі сьогодні.</verse>
				<verse number="4">Я нещадно переслідував послідовників «Дороги Господньої»: арештовував жінок і чоловіків й кидав їх до в’язниці.</verse>
				<verse number="5">Це можуть підтвердити первосвященики і всі члени ради старійшин. Саме від них я одержав листи до братів юдейських у Дамаску і пішов туди, щоб схопити Ісусових послідовників й привести їх як в’язнів до Єрусалиму для покарання.</verse>
				<verse number="6">Але ось що сталося по дорозі до Дамаска, куди я прямував. Приблизно опівдні яскраве світло з Небес раптом осяяло мене.</verse>
				<verse number="7">Я впав на землю й почув голос, який звертався до мене: „Савле! Савле! Чому ти переслідуєш Мене?”</verse>
				<verse number="8">Я запитав: „Хто ти, Господи?” Він відповів мені: „Я Ісус із Назарета, Якого ти переслідуєш”.</verse>
				<verse number="9">Ті, хто були зі мною, бачили це сяйво, але не чули голосу, зверненого до мене.</verse>
				<verse number="10">Я запитав: „Що мені робити, Господи?” І Господь відповів: „Підведися і йди в Дамаск, там тобі буде сповіщено, що Я призначив тобі робити”.</verse>
				<verse number="11">Я був осліплений тим сяйвом, тож мої супутники за руку відвели мене в Дамаск.</verse>
				<verse number="12">У тому місті мешкав відданий знавець Закону на ім’я Ананій, він мав добру славу поміж усіма юдеями, які жили там.</verse>
				<verse number="13">Він прийшов до мене і сказав: „Брате Савле! Нехай зір повернеться до тебе!” І тієї ж миті я зміг побачити його.</verse>
				<verse number="14">Ананія мовив далі: „Бог наших предків обрав тебе спізнати волю Його, побачити Праведного й почути Його голос.</verse>
				<verse number="15">Бо ти перед усім народом маєш бути свідком того, що бачив і чув.</verse>
				<verse number="16">Ну, а тепер чого ти чекаєш? Встань і прийми хрещення, змий гріхи свої, закликаючи ім’я Господа ”.</verse>
				<verse number="17">І сталося так, що коли я повернувся до Єрусалиму й молився у Храмі, то було мені видіння.</verse>
				<verse number="18">У ньому я побачив Ісуса, Який наказав мені: „Збирайся й негайно залиш Єрусалим, бо люди тут не приймуть твоє свідчення про Мене”.</verse>
				<verse number="19">І я сказав: „Господи, ці люди знають, що ходив я по синагогах, арештовував і побивав тих, хто вірять у Тебе.</verse>
				<verse number="20">І коли пролилася кров Твого свідка Степана, я стояв там й схвалював те вбивство, і навіть охороняв речі тих, хто розправлявся з ним”.</verse>
				<verse number="21">Тоді Ісус сказав мені: „Іди. Я посилаю тебе в далеку дорогу до поган”».</verse>
				<verse number="22">До цих слів юдеї слухали Павла, а потім загукали: «Смерть йому! Він не повинен жити!»</verse>
				<verse number="23">Вони кричали, зриваючи з себе одяг і здіймаючи куряву.</verse>
				<verse number="24">Через те командир наказав відвести Павла до фортеці й учинити йому допит з батогами. Він хотів з’ясувати, чого вони так кричали на Павла.</verse>
				<verse number="25">Та коли вони зв’язали його, щоб бити батогами, Павло звернувся до сотника, який стояв поруч: «Хіба це по закону без суду бити батогами римського громадянина?»</verse>
				<verse number="26">Почувши таке, сотник пішов до командира й сказав: «Що ж ти робиш? Цей чоловік — римський громадянин».</verse>
				<verse number="27">Тоді командир підійшов до Павла й запитав: «Скажи, ти римський громадянин?» «Так», — відповів той.</verse>
				<verse number="28">Командир зауважив: «Мені коштувало великих грошей придбати це громадянство». Тоді Павло промовив: «А я народився в ньому».</verse>
				<verse number="29">Ті, хто збирались допитувати його, відразу відступили, а командир дуже злякався, збагнувши, що він зв’язав римського громадянина.</verse>
				<verse number="30">Усе ж таки командир хотів з’ясувати достеменно, в чому ж юдеї звинувачують Павла. Тож наступного дня він звелів зібрати старійшин і весь Синедріон. Знявши з Павла ланцюги, він привів його до юдейського зібрання.</verse>
			</chapter>
			<chapter number="23">
				<verse number="1">Павло подивився на членів Синедріону і сказав: «Браття, досі я жив перед Богом із чистою совістю і завжди робив тільки те, що вважав праведним».</verse>
				<verse number="2">Первосвященик Ананія звелів тим, хто стояв поруч із Павлом, ударити його по губах.</verse>
				<verse number="3">Тоді Павло сказав йому: «Бог покарає тебе! Ти, неначе брудна стіна, яку побілили, аби приховати гидоту. Хіба не на те тебе тут посаджено, щоб ти судив мене за Законом Мойсея? А ти всупереч Закону наказуєш, щоб мене били».</verse>
				<verse number="4">Ті, хто стояли поруч із Павлом, вигукнули: «Як ти наважився образити Божого первосвященика?»</verse>
				<verse number="5">Та Павло відповів: «Браття, я не знав, що то є первосвященик. Адже сказано: „Не говори погано про правителя народу твого”».</verse>
				<verse number="6">Коли Павло зрозумів, що частина присутніх — саддукеї, а ще частина — фарисеї, він вигукнув до членів Синедріону: «Браття, я сам із фарисеїв, син фарисея! А судять мене за те, що маю надію на воскресіння із мертвих».</verse>
				<verse number="7">І коли він сказав це, то виникла незгода між фарисеями та саддукеями, і громада розділилася.</verse>
				<verse number="8">(Саддукеї не визнають ні воскресіння, ні Ангелів, ні духів, а фарисеї в усе це вірять).</verse>
				<verse number="9">Здійнявся страшенний галас, і деякі фарисейські книжники підвелися й гаряче почали сперечатися. Вони твердили: «Ми не бачимо, щоб чоловік цей зробив щось лихе. Може й справді дух чи Ангел говорив до нього».</verse>
				<verse number="10">Суперечка ставала все запеклішою і згодом переросла в бійку. Тоді командир злякався, що Павла можуть роздерти на шматки, і наказав воїнам спуститися й відвести його до фортеці.</verse>
				<verse number="11">Наступної ночі прийшов до Павла Господь і сказав: «Будь мужнім. Бо так, як свідчив ти про Мене в Єрусалимі, так само мусиш свідчити і в Римі».</verse>
				<verse number="12">Наступного ранку, юдеї змовились і заприсягнулися, що не будуть ні їсти, ні пити, доки не вб’ють Павла.</verse>
				<verse number="13">Тих, хто брав участь у змові було понад сорок чоловік.</verse>
				<verse number="14">Вони пішли до головних священиків і старійшин й сказали: «Ми дали клятву нічого не їсти, доки не вб’ємо Павла.</verse>
				<verse number="15">Отож ви й Синедріон пошліть запит до командира. Нехай знову приведуть Павла сюди, ніби для того, щоб іще раз розглянути справу більш детально, а ми підготуємось і вб’ємо його ще до того, як його сюди доставлять».</verse>
				<verse number="16">Але син Павлової сестри, почувши про цю змову, пробрався до фортеці та й розказав про все Павлові.</verse>
				<verse number="17">Павло покликав одного з офіцерів і сказав: «Відведи цього юнака до начальника, він має щось йому розповісти».</verse>
				<verse number="18">Той узяв хлопця й, відвівши його до начальника, сказав: «Ув’язнений Павло покликав мене й попросив, щоб я привів цього юнака до тебе, бо він хоче тобі щось розповісти».</verse>
				<verse number="19">Начальник узяв хлопця за руку і, відвівши убік, запитав: «Що ти хотів розповісти мені?»</verse>
				<verse number="20">Тоді юнак сказав: «Юдеї змовилися, що проситимуть тебе привести завтра Павла до Синедріону, буцімто для того, щоб вони розглянули його справу уважніше.</verse>
				<verse number="21">Але не дай їм себе переконати, бо більше сорока чоловік будуть чекати на нього в засідці. Вони поклялися не їсти й не пити, доки не вб’ють Павла. І тепер вони вже напоготові, тільки й чекають твоєї згоди».</verse>
				<verse number="22">Начальник відпустив юнака, застерігши: «Гляди, нікому не кажи, що ти попередив мене про це».</verse>
				<verse number="23">Потім він покликав двох своїх офіцерів і наказав: «О дев’ятій годині вечора ми вирушаємо до Кесарії. Приготуйте двісті воїнів, сімдесят вершників і двісті списоносців,</verse>
				<verse number="24">а також коней для Павла, аби перепровадити його живим до правителя Фелікса».</verse>
				<verse number="25">Він написав Феліксу такого листа:</verse>
				<verse number="26">«Клавдій Лісій шле вітання вельмишановному правителю Феліксові.</verse>
				<verse number="27">Юдеї схопили цього чоловіка і мало його не вбили, але дізнавшись, що він є римським громадянином, я з воїнами прийшов і врятував його.</verse>
				<verse number="28">Оскільки я хотів дізнатися, з якої саме причини його звинувачують, то й відвів його до юдейського Синедріону.</verse>
				<verse number="29">Я з’ясував, що їх звинувачення пов’язані зі спірними питаннями про їхній Закон. За цим чоловіком немає провини, яка б вимагала смерті або ув’язнення.</verse>
				<verse number="30">Коли ж мене повідомили, що проти цього чоловіка готується змова, то я одразу ж направив його до тебе й наказав, щоб ті, хто його звинувачує, зробили це в твоїй присутності».</verse>
				<verse number="31">І воїни виконали наказ. Вони взяли Павла і вночі привели його в Антипатриду.</verse>
				<verse number="32">Наступного дня вершники залишилися із Павлом і супроводжували його до Кесарії, а решта повернулася до фортеці.</verse>
				<verse number="33">Коли вершники прибули до Кесарії, вони віддали листа правителю Феліксу й передали йому Павла.</verse>
				<verse number="34">Той прочитав листа й запитав Павла, з якої він провінції. І дізнавшись, що той із Кілікії, сказав:</verse>
				<verse number="35">«Я вислухаю тебе в присутності тих, хто тебе звинувачує». Він наказав стерегти Павла в палаці Ірода.</verse>
			</chapter>
			<chapter number="24">
				<verse number="1">Через п’ять днів первосвященик Ананія прийшов до Кесарії з кількома старійшинами та правником на ім’я Тертул. Вони висунули свої звинувачення проти Павла в присутності правителя Фелікса.</verse>
				<verse number="2">2-3 Покликавши Павла, Тертул почав звинувачувати його: «Вельмишановний Феліксе! Завдяки тобі ми насолоджуємося довгим миром. Завдяки завбачливості твоїй було проведено необхідні реформи для нашого народу. Завжди і повсюди ми визнаємо це з вдячністю.</verse>
				<verse number="3"></verse>
				<verse number="4">Та щоб не гаяти багато твого часу, прошу тебе, будь такий ласкавий і вислухай наше коротеньке звинувачення.</verse>
				<verse number="5">Бо ми з’ясували, що цей чоловік — підбурювач. Він зчиняє заколот серед юдеїв у всьому світі й очолює секту Назарян.</verse>
				<verse number="6">6-8 До того ж він намагався осквернити Храм, але ми схопили його. [Тож ми хотіли судити його згідно з нашим Законом,</verse>
				<verse number="7">але командир Лісій прийшов і силою відбив його у нас,</verse>
				<verse number="8">наказавши його звинувачам прийти до тебе.] Розпитай його сам і від нього дізнаєшся про все те, в чому ми його звинувачуємо».</verse>
				<verse number="9">Юдеї підтримали звинувачення, підтвердивши, що все те правда.</verse>
				<verse number="10">Коли правитель дав знак Павлові говорити, той промовив: «Знаючи, що ти, Феліксе, був суддею цього народу вже багато років, я з радістю буду захищатися.</verse>
				<verse number="11">Як ти можеш перевірити, минуло не більше дванадцяти днів відтоді, як прийшов я до Єрусалиму на поклоніння.</verse>
				<verse number="12">І ніхто не бачив, щоб я з кимось сперечався в Храмі або підбурював народ у синагогах чи десь у місті.</verse>
				<verse number="13">Вони не можуть довести тобі ті звинувачення, що зараз висувають проти мене.</verse>
				<verse number="14">Але я справді визнаю перед тобою, що поклоняюся Богові батьків наших, згідно з „Дорогою Господньою”, який юдеї називають сектою. Я вірю в усе те, що говорить Закон Мойсея і що написано у книгах пророків.</verse>
				<verse number="15">Саме як і ці люди, я сподіваюся на Бога, сподіваюся, що буде воскресіння як праведних так і неправедних.</verse>
				<verse number="16">Тому й сам роблю все можливе, щоб мати чисте сумління перед Богом і людьми.</verse>
				<verse number="17">Після багатьох років відсутності прийшов я, щоб принести моєму народові дарунки для бідних і пожертви в Храмі.</verse>
				<verse number="18">І поки я робив це, саме коли я здійснив обряд очищення, вони знайшли мене. Там не було ні натовпу, ані безчинств.</verse>
				<verse number="19">Там було кілька юдеїв із Азії. Це саме вони мали б стати перед тобою і висловити свої звинувачення, якщо є в них щось проти мене.</verse>
				<verse number="20">Або нехай присутні тут скажуть, що неправедного в тому, що сказав я, стоячи перед Синедріоном.</verse>
				<verse number="21">Хіба що одне, стоячи перед ними, я вигукнув: „Ви зараз судите мене за віру в воскресіння з мертвих”».</verse>
				<verse number="22">Тоді Фелікс, добре обізнаний з усім, що стосується «Дороги Господньої», відклав слухання справи, сказавши: «Коли прийде командир Лісій, я вирішу цю справу».</verse>
				<verse number="23">Він наказав одному з офіцерів тримати Павла під вартою, але пішов на деякі послаблення й дозволив близьким Павла піклуватися про нього.</verse>
				<verse number="24">Через декілька днів Фелікс прийшов зі своєю дружиною Друзиллою (вона була юдейкою). Він послав по Павла й слухав, як той говорив про віру в Ісуса Христа.</verse>
				<verse number="25">Та коли Павло почав говорити про праведність, стриманість і прийдешній суд, Фелікс злякався й промовив: «Поки що йди. Я покличу тебе, коли зможу».</verse>
				<verse number="26">Водночас він сподівався, що Павло дасть йому хабаря, тож часто посилав по Павла й розмовляв з ним.</verse>
				<verse number="27">А через два роки на місце Фелікса прийшов Порцій Фест. Оскільки він хотів догодити юдеям, то й залишив Павла у в’язниці.</verse>
			</chapter>
			<chapter number="25">
				<verse number="1">Отож Фест став правителем і через три дні прибув з Кесарії до Єрусалиму.</verse>
				<verse number="2">Юдейські правителі і головні священики виклали свої звинувачення проти Павла перед Фестом.</verse>
				<verse number="3">Вони благали правителя зробити милість і відправити Павла до Єрусалиму (самі ж вони змовилися вбити його по дорозі).</verse>
				<verse number="4">Але Фест відповів, що Павла стережуть у Кесарії і що він сам невдовзі туди їде.</verse>
				<verse number="5">«Хай хтось із ваших вождів піде зі мною, — сказав він, — і нехай висунуть звинувачення проти цього чоловіка, якщо за ним є якась вина».</verse>
				<verse number="6">Пробувши там днів вісім-десять, Фест вирушив до Кесарії. Наступного ж дня посів він суддівське місце і звелів привести Павла.</verse>
				<verse number="7">Коли Павла привели, його обступили юдеї, які прийшли з Єрусалиму. Вони висунули проти нього багато серйозних звинувачень, але довести їх не могли.</verse>
				<verse number="8">Павло захищався, промовляючи: «Немає за мною ніякої провини ні проти Закону юдейського, ні проти Храму, ні проти цезаря».</verse>
				<verse number="9">Але Фест хотів догодити юдеям. Тому він запитав Павла: «Ти хочеш йти до Єрусалиму, щоб я судив тебе там?»</verse>
				<verse number="10">На те Павло відповів: «Я зараз стою перед судом цезаря, де мене слід судити. Я нічого не скоїв юдеям, тобі й самому це добре відомо.</verse>
				<verse number="11">Якщо ж я винен і зробив щось таке, що заслуговує смертної кари, то я не намагаюся уникнути її. Та оскільки немає правди у звинуваченнях цих людей, то ніхто не може їм мене видати. Я звертаюся до суду цезаревого».</verse>
				<verse number="12">Фест, порадившись зі своїми помічниками, відповів: «Ти вимагав цезаревого суду, до цезаря й підеш».</verse>
				<verse number="13">Через кілька днів цар Аґриппа і Вереніка прибули до Кесарії, щоб привітати Феста.</verse>
				<verse number="14">Вони лишалися в Кесарії багато днів, і Фест розповів цареві про Павлову справу: «Є тут один чоловік, якого Фелікс залишив у тюрмі.</verse>
				<verse number="15">Коли я був в Єрусалимі, юдейські первосвященики й старійшини свідчили проти нього й вимагали його засудження і смерті.</verse>
				<verse number="16">Та я сказав їм, що це суперечить римським законам: видавати звинуваченого, доки він не зустрінеться віч-на-віч із тими, хто його звинувачує і не отримає можливості захистити себе від звинувачення.</verse>
				<verse number="17">Отож коли ті юдеї прибули сюди для суду, я не зволікав. Наступного ж дня я сів на суддівське місце й наказав привести Павла до мене.</verse>
				<verse number="18">Та коли вони стали свідчити проти нього, то не звинуватили його у жодному злочині на які я очікував.</verse>
				<verse number="19">Натомість вони сперечалися з ним з питань їхньої власної релігії і про Якогось Ісуса, Який помер, хоча Павло стверджував, що Той живий.</verse>
				<verse number="20">У мене виникли сумніви щодо того, як розслідувати все це. Через те я запитав Павла, чи не хоче він стати перед судом в Єрусалимі.</verse>
				<verse number="21">Але Павло попросив, щоб його тримали до рішення імператора. Тож я наказав стерегти його доти, доки я зможу відправити його до цезаря в Рим».</verse>
				<verse number="22">На це Аґриппа промовив до Феста: «Я хотів би сам послухати цього чоловіка». «Завтра ж ти його почуєш», — відповів Фест.</verse>
				<verse number="23">Отож наступного дня Аґриппа і Вереніка з великою пишністю прибули в суд. Вони ввійшли до судової палати, в якій були воєначальники та знать міста. Фест віддав наказ привести Павла.</verse>
				<verse number="24">Тоді Фест сказав: «Царю Аґриппо і всі присутні тут, ви бачите цього чоловіка, на кого скаржилася мені юдейська громада і в Єрусалимі, й тут. Всі вони наполягали на тому, що цей чоловік не повинен жити.</verse>
				<verse number="25">Але я не знайшов за ним ніякої провини, вартої смертної кари. Він сам вимагав імператорового суду, тож я й вирішив послати його до імператора.</verse>
				<verse number="26">Але я не маю нічого конкретного проти нього, про що міг би написати імператорові. Ось чому я ставлю його перед вами і особливо перед тобою, царю Аґриппо, щоб після нашого розслідування мені було що написати імператору.</verse>
				<verse number="27">Бо здається мені нерозсудливим посилати в’язня і не вказувати на висунуті проти нього звинувачення».</verse>
			</chapter>
			<chapter number="26">
				<verse number="1">Аґриппа звернувся до Павла: «Можеш говорити за себе». Тоді Павло підняв руку й почав промову на свій захист:</verse>
				<verse number="2">«Царю Аґриппо! Я вважаю, що мені пощастило стояти сьогодні перед тобою і захищатися проти всього того, в чому мене звинувачують юдеї.</verse>
				<verse number="3">Адже ти обізнаний в усіх юдейських звичаях, знаєш усі спірні питання. Тому й прошу твого терпіння. Вислухай мене.</verse>
				<verse number="4">Всі юдеї знають, що життя моє від самого початку пройшло серед мого народу, а потім і в Єрусалимі.</verse>
				<verse number="5">Вони знають мене здавна і могли б засвідчити, якби захотіли, що жив я як фарисей — член найсуворішої секти нашої релігії.</verse>
				<verse number="6">І тепер за надію на обітницю, дану Богом нашим предкам, я стою перед судом.</verse>
				<verse number="7">Дванадцять племен нашого народу, сподіваючись на її здійснення, вдень і вночі сумлінно служать Богу. І саме за цю надію, о царю, мене й звинувачують юдеї!</verse>
				<verse number="8">Чому ви вважаєте неймовірним, що Бог воскрешає мертвих?</verse>
				<verse number="9">Я також вважав, що усіма силами мушу боротися проти Ісуса з Назарета.</verse>
				<verse number="10">Спочатку, я робив це в Єрусалимі, та чимало Божих людей кинув я до в’язниці, коли мав владу від головних священиків. І коли тих людей убивали, на те була і моя згода.</verse>
				<verse number="11">У всіх синагогах я часто карав їх, намагаючись змусити їх проклинати Ісуса. Моїй люті проти них не було меж, і навіть в інших містах я переслідував їх.</verse>
				<verse number="12">Одна з таких подорожей була в Дамаск із повноваженнями й дорученням від головних священиків.</verse>
				<verse number="13">По дорозі до Дамаска, десь опівдні, я побачив світло, що линуло з Небес. Було воно яскравіше від сонця і сяйливо розлилося навколо мене й моїх супутників.</verse>
				<verse number="14">Ми всі попадали на землю, і тут я почув голос, що звертався до мене арамійською мовою: „Савле, Савле! Навіщо ти переслідуєш Мене? Коли ти перешкоджаєш Мені, ти лише собі завдаєш шкоди”.</verse>
				<verse number="15">Я запитав: „Хто ти, Господи?” І Він відповів: „Я Ісус, Якого ти переслідуєш.</verse>
				<verse number="16">Але підведися, встань на ноги. Я з’явився тобі, щоб призначити тебе слугою Своїм і свідком того, що ти вже про Мене почув, і того, що Я тобі ще покажу.</verse>
				<verse number="17">Я захищатиму тебе від народу юдейського і від поган, до яких тебе й посилаю.</verse>
				<verse number="18">Відкрий їм очі і допоможи зрозуміти істину, поверни їх від темряви до світла, від влади сатани до Бога, щоб відпустилися гріхи їхні, і щоб вони дістали місце серед тих, хто освячений вірою в Мене”.</verse>
				<verse number="19">Ось чому, царю Аґриппо, я не міг не коритися Небесному знаменню.</verse>
				<verse number="20">Спершу я почав проповідувати людям Дамаска, потім у Єрусалимі й по всій Юдеї, а також і поганам, щоб вони покаялися й прийшли до Бога, і щоб вчинками своїми стверджували своє покаяння.</verse>
				<verse number="21">За все це юдеї схопили мене в Храмі й намагалися вбити.</verse>
				<verse number="22">Але Бог допоміг мені, як і сьогодні допомагає. Тож стою я тут і свідчу людям простим і знатним. І свідчення моє — ні про що інше, як про те, що провіщали пророки й Мойсей:</verse>
				<verse number="23">Христос зазнає смерті й першим воскресне з мертвих, та принесе світло істинного Бога як для народу юдейського, так і для поган».</verse>
				<verse number="24">У той час, коли Павло ще продовжував говорити на свій захист, Фест голосно промовив: «Павле, ти втратив здоровий глузд! Велика вченість твоя привела тебе до божевілля».</verse>
				<verse number="25">«Я не божевільний, вельмишановний Фесте, — відповів Павло. — І все, що кажу я, є правдиве і розумне.</verse>
				<verse number="26">Все це добре відоме цареві Аґриппі, і я можу про це з ним вільно говорити. Я переконаний, що жодна з цих справ не пройшла повз його увагу, бо все це відбувалось на очах у всіх людей.</verse>
				<verse number="27">Царю Аґриппо, чи віриш ти пророкам? Я знаю, що віриш».</verse>
				<verse number="28">Аґриппа промовив до Павла: «Чи не думаєш ти, що зможеш мене так скоро переконати стати послідовником Христа?»</verse>
				<verse number="29">На те Павло відповів: «Не в тому річ, скоро чи ні. Я ж молю Бога не тільки за тебе, а й за всіх, хто слухає мене сьогодні, щоб усі отримали спасіння і стали такими, як я. Звісно, я кажу не про ці кайдани, що на мені».</verse>
				<verse number="30">Цар Аґриппа підвівся, а за ним підвелися намісник, Вереніка і всі ті, хто сиділи навколо.</verse>
				<verse number="31">Вийшовши з кімнати, вони заговорили між собою: «Цей чоловік не зробив нічого такого, що заслуговувало б на смертну кару або ув’язнення».</verse>
				<verse number="32">Аґриппа ж сказав Фестові: «Цього чоловіка можна було б звільнити, якби він не вимагав цезаревого суду».</verse>
			</chapter>
			<chapter number="27">
				<verse number="1">Коли було прийняте рішення про те, щоб нам відплисти до Італії, Павла і ще кількох інших в’язнів передали офіцеру на ім’я Юлій, який служив у полку імператора.</verse>
				<verse number="2">Ми сіли на адрамитський корабель, що відходив до портів уздовж азіатського узбережжя. З нами був Аристарх, македонець із Солуні.</verse>
				<verse number="3">Наступного дня ми припливли в Сидон. Юлій доброзичливо поставився до Павла й дозволив йому відвідати своїх друзів, щоб ті подбали про нього.</verse>
				<verse number="4">Звідти ми відпливли до Кіпру, оскільки був зустрічний вітер.</verse>
				<verse number="5">Ми пройшли через відкриті води біля берегів Кілікії та Памфилії і прибули до Міри, що в Лікії.</verse>
				<verse number="6">Там сотник знайшов олександрійський корабель, що плив до Італії, і посадив нас на нього.</verse>
				<verse number="7">Кілька днів ми пливли повільно й ледве досягли Кніда. Оскільки вітер перешкоджав триматися нашого курсу, ми попливли на південь до Криту біля Салмона.</verse>
				<verse number="8">Долаючи великі труднощі, ми пливли вздовж критського берега, аж доки не пристали до місця, що мало назву Добра Пристань, неподалік міста Ласея.</verse>
				<verse number="9">Багато часу вже було згаяно, і плисти вже стало небезпечно, тому що юдейський Піст уже пройшов.</verse>
				<verse number="10">Павло попереджав їх: «Люди, я передбачаю, що плавання наше буде небезпечним і призведе до багатьох втрат. Під загрозою не лише вантаж і корабель, але й наше життя».</verse>
				<verse number="11">Та офіцера переконали капітан і власник корабля, а не Павлові слова.</verse>
				<verse number="12">Оскільки пристань була непридатна для зимівлі, то більшість вирішила, що треба вийти в море і, якщо вдасться, дістатися Фенікса, міста на Криті, і вже там перебути зиму. У Феніксі була бухта, яка виходила як на південно-західне, так і на північно-західне узбережжя.</verse>
				<verse number="13">Коли ж повіяв легкий південний вітерець, вони вирішили, що це якраз слушний момент, тож підняли якір і вирушили вздовж критського узбережжя.</verse>
				<verse number="14">Та невдовзі з острова почав задувати ураганний вітер, який називався «Північносхідник».</verse>
				<verse number="15">Він захопив наш корабель і нас понесло, та оскільки ми не могли плисти проти бурі, то вирішили віддатися на волю вітрові.</verse>
				<verse number="16">Коли ми пропливали повз маленький острівець Кавда, він трохи захистив нас від вітру. І з великими труднощами нам ледве вдалося втягти на палубу рятувальний човен.</verse>
				<verse number="17">Після того ми намагалися обв’язати канатами корабель. А щоб не сісти на мілину Сірти, матроси спустили вітрила й віддалися на волю хвиль.</verse>
				<verse number="18">Шторм дужчав. Тож наступного дня вони почали викидати за борт вантаж,</verse>
				<verse number="19">а на третій день повикидали і усе корабельне знаряддя.</verse>
				<verse number="20">Кілька діб не з’являлися на небі ні сонце, ані зірки. Шторм усе лютував і у нас не лишалося ніякої надії на порятунок.</verse>
				<verse number="21">Давно вже ніхто нічого не їв. Тоді Павло встав перед ними і сказав: «Люди, ви мусили послухатися моєї поради й не відпливати з Криту. Тоді б ви уникли таких втрат і такої шкоди.</verse>
				<verse number="22">Але зараз я закликаю вас не впадати в розпач, ніхто з вас не загине, тільки корабель втратимо.</verse>
				<verse number="23">Бо минулої ночі з’явився мені Ангел від Бога, Якому я належу і Якому служу.</verse>
				<verse number="24">Ангел сказав мені: „Не бійся, Павле. Ти маєш стати перед цезарем, тому Бог збереже життя тобі й людям, які пливуть з тобою”.</verse>
				<verse number="25">Тож тримайтеся, мужі, бо я вірю в Бога і в те, що все станеться так, як було мені сказано.</verse>
				<verse number="26">Але ж ми повинні натрапити на якийсь острів».</verse>
				<verse number="27">Як настала чотирнадцята ніч, нас все несло через Адріатичне море. Десь опівночі моряки відчули, що поруч земля.</verse>
				<verse number="28">Вони заміряли глибину, і знайшли, що вона становила біля сорока метрів. Трохи далі заміряли, і виявилося вже тридцять.</verse>
				<verse number="29">Остерігаючись наскочити на підводне каміння, моряки скинули з корми чотири якорі. Всі молилися, щоб швидше настав день.</verse>
				<verse number="30">Деякі моряки спробували втекти з корабля. Вони спустили рятувальний човен, удаючи, що збираються кинути ще кілька якорів з носа корабля.</verse>
				<verse number="31">Та Павло сказав офіцерові й воїнам: «Якщо ці люди не залишаться на борту, не буде вам порятунку».</verse>
				<verse number="32">Тоді воїни перерізали канати і скинули рятувальний човен.</verse>
				<verse number="33">Перед самим світанком Павло умовляв усіх поїсти, кажучи: «Сьогодні вже чотирнадцятий день напруженого чекання, та ви увесь час нічого не їли.</verse>
				<verse number="34">Отож благаю вас трохи попоїсти, бо вам це необхідно, аби вижити, щоб жодна волосина не впала з вашої голови».</verse>
				<verse number="35">Сказавши так, Павло узяв хлібину, віддав хвалу Богові перед усіма і, переломивши хліб, почав їсти.</verse>
				<verse number="36">Це їх підбадьорило, і самі вони теж трішки поїли.</verse>
				<verse number="37">Всього ж на кораблі нас було двісті сімдесят шість душ.</verse>
				<verse number="38">Добре поївши, вони почали викидати пшеницю у море, аби полегшити корабель.</verse>
				<verse number="39">А як настав день, то побачили вони невідому землю, але помітили затоку із похилим берегом та й вирішили, якщо вдасться, там пристати.</verse>
				<verse number="40">Отож, відрубавши якорі, вони залишили їх у морі. Потім моряки відв’язали канати, якими були закріплені керма, й поставивши вітрило за вітром, попрямували до берега.</verse>
				<verse number="41">Але потрапивши на піщану мілину, ніс корабля нерухомо загруз, а корму розбивали потужні хвилі.</verse>
				<verse number="42">Воїни змовилися повбивати полонених, щоб жоден не міг поплисти й утекти.</verse>
				<verse number="43">Але офіцер хотів врятувати Павла і тому утримав їх від цього. Він наказав тим, хто вміє плавати, першими стрибати з корабля в море і добиратися до суші.</verse>
				<verse number="44">А решта мусили добиратися до берега на дошках і уламках корабля. Отак усі благополучно дісталися до землі.</verse>
			</chapter>
			<chapter number="28">
				<verse number="1">Врятувавшись, ми з’ясували, що острів цей називається Мальта.</verse>
				<verse number="2">Місцеві жителі виявили до нас надзвичайну доброту. Як пішов дощ і стало холодно, вони розвели багаття й запросили нас.</verse>
				<verse number="3">Павло назбирав хмизу і як поклав його в огонь, то виповзла гадюка, вдарила його, почепившись на його руці.</verse>
				<verse number="4">Коли місцеві жителі побачили гадюку, яка звисала з його руки, то почали перемовлятися поміж собою: «Цей чоловік, певно, убивця. Хоч і не загинув він у морі, та все ж Правосуддя не дозволяє йому жити».</verse>
				<verse number="5">Але Павло струсив гадюку в огонь і не зазнав ніякої шкоди.</verse>
				<verse number="6">Вони довго чекали, що він спухне чи раптом впаде мертвий. А як побачили, що нічого такого з Павлом не скоїлося, то змінили свою думку і проголосили його богом.</verse>
				<verse number="7">Навколо того місця простиралися землі, що належали правителю острова на ім’я Публій. Він запросив нас до своєї оселі й три дні гостинно опікувався нами.</verse>
				<verse number="8">Батько Публія був прикутий до ліжка, бо хворів на лихоманку та червінку. Павло пішов провідати його, і помолившись, поклав на хворого руки й зцілив його.</verse>
				<verse number="9">Після того як це сталося, інші хворі острова почали приходити до Павла і зцілювалися.</verse>
				<verse number="10">Мешканці острова дуже вшановували нас, і як ми відпливали, то вони забезпечили нас усім необхідним.</verse>
				<verse number="11">Через три місяці відпливли ми на олександрійському кораблі, який зимував на острові. На його кормі був зображений знак богів-близнюків Діоскурів.</verse>
				<verse number="12">Діставшись до Сиракуз, ми пробули там три дні.</verse>
				<verse number="13">Звідти ми відпливли й прибули до Реґії. Наступного дня повіяв південний вітер, і ми вирушили далі, а на другий день ми припливли до Путеолі,</verse>
				<verse number="14">де знайшли братів, які запросили нас тиждень погостювати у них. Так ми прибули до Рима.</verse>
				<verse number="15">Там брати почули про нас і вийшли нас зустрічати аж до Аппієвої площі й Трьох Таверн. Побачивши їх, Павло подякував Богові й підбадьорився.</verse>
				<verse number="16">Коли прибули ми до Рима, то Павлові було дано дозвіл жити окремо, але під охороною воїна.</verse>
				<verse number="17">Через три дні зібрав він найвпливовіших юдеїв. І як посходилися вони, промовив до них: «Браття, хоч нічого я не вчинив проти нашого народу, ані проти звичаїв наших предків, мене видали в Єрусалимі римлянам як в’язня.</verse>
				<verse number="18">Римляни допитали мене й хотіли відпустити, бо я не винен ні в чому такому, за що карають на смерть.</verse>
				<verse number="19">Та юдеї з тим не погодилися. Тож я був змушений звернутися до суду цезаря, але я зробив це зовсім не для того, щоб звинуватити свій народ.</verse>
				<verse number="20">Ось чому я просив про зустріч і розмову з вами: бо за надію Ізраїлеву мене закуто в ці кайдани».</verse>
				<verse number="21">Вожді юдеїв відповіли Павлові: «Ми не одержували з Юдеї ніяких листів про тебе.</verse>
				<verse number="22">Але нам хотілося б почути від тебе самого про твої погляди, бо ми знаємо, що проти цього нового руху повсюди виступають люди».</verse>
				<verse number="23">Вони домовилися з Павлом на певний день, і тоді ще більше народу прийшло туди, де він зупинився. З ранку й до вечора Павло розмовляв і свідчив про Царство Боже. Він намагався переконати їх про Ісуса, спираючись на Закон Мойсеїв і на пророків.</verse>
				<verse number="24">Декого переконали його слова, але інші не вірили.</verse>
				<verse number="25">Люди почали розходитися, не дійшовши згоди. Тоді Павло на завершення мовив так: «Добре сказав Дух Святий, коли говорив з праотцями вашими устами пророка Ісаї:</verse>
				<verse number="26">„Іди до народу цього і скажи: „Ви будете слухати, слухати, але не зрозумієте, ви будете дивитися, дивитися, але не побачите.</verse>
				<verse number="27">Бо зачерствіло серце народу цього. Слух у людей цих притупився, і очі вони позаплющували. Бо інакше могли б побачити на власні очі, почути на власні вуха, зрозуміти серцем своїм, і тоді повернулися б до Мене, і Я б їх зцілив””.</verse>
				<verse number="28">Через те нехай буде вам відомо, що Бог послав Своє спасіння поганам. Вони й почують!»</verse>
				<verse number="29">[І як сказав він це, юдеї пішли, палко сперечаючись поміж собою.]</verse>
				<verse number="30">Цілих два роки прожив Павло в будинку, що наймав за власний кошт. І приймав він усіх, хто приходив його провідати.</verse>
				<verse number="31">Павло проповідував Царство Боже і навчав про Господа Ісуса Христа. Він говорив дуже сміливо й відверто, і ніхто не перешкоджав йому.</verse>
			</chapter>
		</book>
		<book number="45">
			<chapter number="1">
				<verse number="1">1-2 Павло, слуга Христа Ісуса, покликаний Богом апостол, вибраний для того, щоб нести людям Добру Звістку Божу. Про неї ще раніше сповіщали пороки у Святому Писанні.</verse>
				<verse number="2"></verse>
				<verse number="3">3-4 Ця Добра Звістка — про Сина Божого, Господа нашого Ісуса Христа. Як людина Він походив з роду Давидового, але Духом Святим, був проголошений могутнім Сином Божим завдяки воскресінню з мертвих.</verse>
				<verse number="4"></verse>
				<verse number="5">Від Нього я одержав велику благодать бути апостолом, щоб принести в ім’я Христа всім неюдеям смирення, народжене вірою.</verse>
				<verse number="6">Серед цих народів і ви, римляни, також покликані Богом належати Ісусу Христу.</verse>
				<verse number="7">Звертаюсь я до всіх вас, хто живе в Римі, кого Бог любить і покликав бути святим народом Божим. Благодать і мир вам від Бога, Отця нашого, і від Господа Ісуса Христа!</verse>
				<verse number="8">Насамперед, я дякую моєму Богу через Ісуса Христа за вас усіх, бо люди всього світу говорять про вашу віру.</verse>
				<verse number="9">9-10 Богу я служу всім своїм серцем і несу людям Добру Звістку про Його Сина. Бог — свідок мені в тому, що я постійно пам’ятаю вас. У своїх молитвах я завжди прошу Бога, щоб Він дозволив мені прийти до вас.</verse>
				<verse number="10"></verse>
				<verse number="11">Бо прагну я вас побачити, щоб розділити з вами той духовний дар, що надасть вам сили.</verse>
				<verse number="12">Я маю на увазі те, що коли ми будемо разом, то зможемо підбадьорити одне одного через нашу віру: ви допоможете мені, а я допоможу вам.</verse>
				<verse number="13">Браття і сестри, я хочу, щоб ви знали, що багато разів я збирався до вас, щоб зібрати гарний урожай також серед вас, так само, як я вже зібрав серед інших народів, та на моєму шляху завжди вставали якісь перешкоди.</verse>
				<verse number="14">Я боржник перед усіма народами: як перед греками, так і перед варварами, як перед ученими, так і перед неосвіченими.</verse>
				<verse number="15">Ось чому я прагну проповідувати Добру Звістку і вам, хто живе в Римі.</verse>
				<verse number="16">І не соромлюся я Євангелії, бо це сила Божа для спасіння всіх віруючих — спершу юдеїв, а тоді й поган.</verse>
				<verse number="17">Бо Добра Звістка відкриває праведність Божу, яка ґрунтується на вірі — з самого початку й до кінця. Про це сказано у Святому Писанні: «Праведний вірою житиме».</verse>
				<verse number="18">Гнів Божий сходить з Неба на все лихе й неправедне, що чинять люди. Своєю неправедністю вони пригнічують істину.</verse>
				<verse number="19">Бог гнівається на них, бо все, що може бути відоме про Бога, досконально ясно, тому що Він зробив це ясним для людей.</verse>
				<verse number="20">20-21 Від створення світу для людей стали ясними і зрозумілими Його незримі властивості — вічна сила Його і божественність. Це видно по тому, що Бог здійснив. Отже, немає людям виправдання за гріхи їхні, бо навіть знаючи Бога, вони не дякували й не прославляли Його. Вони знікчемніли думками своїми, а їхні нерозумні серця затьмарилися.</verse>
				<verse number="21"></verse>
				<verse number="22">Хоча й назвали вони себе мудрими, та стали нерозумними.</verse>
				<verse number="23">Вони проміняли Славу невмирущого Бога на вигадані образи, подібні до смертних людей, птахів, тварин і гадів.</verse>
				<verse number="24">Через те Бог віддав їх розпусті разом з гріховними прагненнями їхніх сердець. Він дозволив їм оскверняти свої тіла одне з одним.</verse>
				<verse number="25">Вони проміняли істину про Бога на брехню, оскільки поклонялись і служили радше творінням, аніж Творцю, благословенному в віках. Амінь.</verse>
				<verse number="26">Отож Бог полишив тих людей, віддавши їх ганебним пристрастям: жінки проміняли природні статеві стосунки на протиприродні.</verse>
				<verse number="27">Так само і чоловіки залишили природні статеві стосунки з жінками й запалилися безсоромною пожадливістю одне до одного. Вони почали чинити сором поміж собою, і за те прийняли покарання, яке заслужили за свої збочення.</verse>
				<verse number="28">Вони не вважали за потрібне визнавати Бога, тож Він віддав їх їхньому ж збоченому розуму, щоб чинили вони те, що не годиться робити.</verse>
				<verse number="29">Ці люди сповнені всілякого гріха, злоби, себелюбства, скнарості, заздрощів, вбивства, розбрату, облуди й лихих думок про інших. Вони поширюють плітки,</verse>
				<verse number="30">зводять наклепи, ненавидять Бога. Вони брутальні й самовпевнені, вихваляються перед іншими, вигадують, як вчинити зло, і не шанують своїх батьків.</verse>
				<verse number="31">Це нерозумні люди, котрі ніколи не виконують обіцянок; вони недобрі й немилосердні.</verse>
				<verse number="32">Навіть знаючи праведний Наказ Божий, що кожен, хто чинить таке, заслуговує на смерть, вони не лише чинять так, а й схвалюють вчинки подібних до себе.</verse>
			</chapter>
			<chapter number="2">
				<verse number="1">О, людино! Хоч би хто ти був, немає тобі виправдання, якщо ти судиш інших. Судячи іншого, засуджуєш себе, бо чиниш той самий гріх, як і ті, кого судиш.</verse>
				<verse number="2">Ми знаємо, що Божий суд над тими, хто робить так — справедливий.</verse>
				<verse number="3">Невже ти вважаєш, що засуджуючи інших за такі самі вчинки, що й ти чиниш, тобі вдасться уникнути Божого суду?</verse>
				<verse number="4">Чи, може, ти зневажаєш Його велику доброту, терпимість і терпіння? Може, не розумієш, що Його доброта вказує тобі шлях до покаяння?</verse>
				<verse number="5">О, людино! Через свою впертість і нерозкаяне серце, ти помножуєш покарання Боже проти себе в день гніву, коли Праведний Суд Божий буде виявлений.</verse>
				<verse number="6">Бог відплатить кожному за його вчинки.</verse>
				<verse number="7">А тим, хто добрими вчинками шукає Славу, пошану й безсмертя, Бог даруватиме вічне життя.</verse>
				<verse number="8">Бог відплатить гнівом і люттю тим, хто не йде шляхом праведним, а навпаки себелюбно служить неправді.</verse>
				<verse number="9">Лихо й страждання тому, хто чинить зло: спершу юдеям, а потім і поганам.</verse>
				<verse number="10">Нехай буде слава, мир і пошана кожному, хто чинить добро: спершу юдеям, а потім і поганам.</verse>
				<verse number="11">Бог не дає переваги нікому.</verse>
				<verse number="12">Хто згрішив, не маючи Закону, той і згине без Закону. Грішника, який знає Закон, буде засуджено за Законом. Бо немає різниці між тим грішником, котрий має Закон, і тим, який його не має.</verse>
				<verse number="13">Не ті праведні перед Богом, які чують Закон, а ті, хто його виконують. Тих буде виправдано.</verse>
				<verse number="14">Отже, якщо погани, не маючи Закону, з природи своєї дотримуються його, вони самі є Закон для себе, хоч і не мають Закону.</verse>
				<verse number="15">Вони показують, що те, чого Закон вимагає, записане в їхніх серцях. Свідомість їхня також свідчить про це, оскільки їхні думки інколи звинувачують, та інколи виправдовують їх.</verse>
				<verse number="16">І станеться те в День, коли Бог через Ісуса Христа судитиме людські таємні думки. Так свідчить Добра Звістка, яку я проповідую.</verse>
				<verse number="17">17-21 Якщо ти називаєш себе юдеєм і покладаєшся на Закон, й пишаєшся своїм Богом, знаючи Його волю, і сповідуєш усе те, що є справді важливим, оскільки ти вивчив Закон; якщо ти впевнений у тому, що ти поводир для сліпців і світло для тих, хто у темряві; якщо ти наставник для нерозумних і вчитель для невігласів, бо ти маєш в Законі втілення знань та істини, то чому ж тоді ти, навчаючи інших, не навчиш себе? Чому ти, проповідуючи не красти, сам крадеш?</verse>
				<verse number="18"></verse>
				<verse number="19"></verse>
				<verse number="20"></verse>
				<verse number="21"></verse>
				<verse number="22">Чому, кажучи: «Не чини перелюбу!» — сам чиниш? Чому відчуваючи огиду до бовванів, сам обкрадаєш храми?</verse>
				<verse number="23">Чому хвалишся Законом, а сам ганьбиш Бога, порушуючи Закон?</verse>
				<verse number="24">Як сказано у Святому Писанні: «Через вас ганьбиться ім’я Бога перед поганами».</verse>
				<verse number="25">Обрізання має значення лише тоді, коли ти виконуєш Закон. Якщо ж порушуєш Закон, то наче ти ніколи й не обрізався.</verse>
				<verse number="26">Якщо чоловікові не зробили обрізання, але він виконує все, що сказано в Законі, то це все одно, як коли б він був обрізаний.</verse>
				<verse number="27">Вам, юдеї, зробили обрізання, й вам був даний написаний Закон, але ви ж порушуєте його. І той, хто на тілі своєму має необрізану плоть, але дотримується Закону, засудить вас.</verse>
				<verse number="28">Бо справжній юдей не той, хто юдей тільки зовні, і не те справжнє обрізання, що лише на тілі.</verse>
				<verse number="29">Справжній юдей це той, хто юдей у душі своїй. Істинне обрізання має бути в серці — за Духом, а не за буквою. Тож хвала такому чоловікові буде не від людей, а від Бога.</verse>
			</chapter>
			<chapter number="3">
				<verse number="1">Так у чому ж перевага юдеїв над іншими людьми, і яка користь від обрізання?</verse>
				<verse number="2">Їхня перевага велика у багатьох відношеннях. Насамперед їм довірені Слова Божі.</verse>
				<verse number="3">А що як деякі з них невірні Богу? Їхня невірність не знищить вірність Божу.</verse>
				<verse number="4">Звісно, ні! Бог завжди правдивий, навіть якщо кожна людина неправдива. Як сказано у Святому Писанні: «Щоб ти був виправданий, коли будеш свідчити, і коли судитимуть тебе, то переможеш».</verse>
				<verse number="5">Що скажемо ми, коли неправедність наша виявляє праведність Божу? Невже Бог несправедливий, коли гнівається на нас? (Так міркують деякі з людей).</verse>
				<verse number="6">Звісно, ні! Бо якби Бог був несправедливим, як міг би Він судити світ?</verse>
				<verse number="7">Ви можете заперечити: «Якщо Божа правда стала яснішою і Його Слава збільшилася через мою неправду, то чому ж мене звинувачують, як якогось грішника?»</verse>
				<verse number="8">Це все одно, що сказати: «Творімо зло, щоб прийшло добре!» А дехто зводить наклеп на нас, вони стверджують, ніби ми навчаємо саме цього. Такі люди заслуговують на осуд!</verse>
				<verse number="9">Що ж виходить? Чи ми, юдеї, маємо перевагу над поганами? Анітрохи! Бо я вже казав, що як юдеї, так і неюдеї, — всі однаково винні у гріху.</verse>
				<verse number="10">Як сказано у Святому Писанні: «Праведного жодного немає!</verse>
				<verse number="11">Немає жодного, хто розуміє Бога або шукає Бога.</verse>
				<verse number="12">Всі люди відвернулися від Нього, всі до одного стали нікчемними. Немає тих, хто робить добрі справи. Немає жодного!»</verse>
				<verse number="13">«Уста їх подібні до гробниць розкритих, на язиці ж у кожного брехня». «На устах їхніх зміїна отрута».</verse>
				<verse number="14">«Прокляття й гіркота на їхніх устах».</verse>
				<verse number="15">«Швидкі вони пролити кров.</verse>
				<verse number="16">Хоч би куди ішли вони, з собою скрізь несуть руїну і страждання.</verse>
				<verse number="17">Їм геть дорога миру не відома».</verse>
				<verse number="18">«І страху перед Богом в них немає».</verse>
				<verse number="19">Зараз ми знаємо: все, що сказане в Законі, звернене до тих, кому Закон був даний. І це замкне уста всім, хто намагатиметься мовити хоч слово у своє виправдання, та щоб увесь світ був у відповіді перед судом Божим.</verse>
				<verse number="20">Бо ніхто не може виправдатися перед Богом, виконуючи Закон. Адже Закон тільки виявляє очевидність гріха.</verse>
				<verse number="21">Та зараз, незалежно від Закону, відкрилася правда Божа, хоча про це свідчать Закон і пророки.</verse>
				<verse number="22">Бог робить людей праведними через віру в Ісуса Христа. Всі люди рівні й немає між ними різниці.</verse>
				<verse number="23">Бо всі люди згрішили, і всім їм бракує Слави Божої.</verse>
				<verse number="24">Усі люди стали праведні перед Богом завдяки дару Божої милості, завдяки визволенню, яке Бог здійснив через Ісуса Христа.</verse>
				<verse number="25">Бог віддав Ісуса в жертву для прощення всіх гріхів людських через віру, і показав цим, що Він — справедливий. Адже завдяки Своїй терпимості, Він залишав усі гріхи, здійснені в минулому, без покарання.</verse>
				<verse number="26">Він робив так, щоб нині показати справедливість Свою і щоб бути справедливим, водночас виправдовуючи тих, хто має віру у Ісуса.</verse>
				<verse number="27">Чи є тоді чого пишатися собою? Немає! Чому? Тому що ми слідуємо за Законом віри, та не за Законом справ.</verse>
				<verse number="28">Бо ми вважаємо, що людина стає праведною перед Богом вірою своєю, незалежно від виконання того, що вимагає Закон.</verse>
				<verse number="29">Чи Бог належить лише юдеям? Хіба Він не належить також і неюдеям? Так, Він належить і їм.</verse>
				<verse number="30">Оскільки Бог єдиний, то Він виправдає юдеїв і поган завдяки їхній вірі.</verse>
				<verse number="31">Чи скасовуємо ми Закон цією вірою? Зовсім ні! Навпаки, вірою ми встановлюємо Закон.</verse>
			</chapter>
			<chapter number="4">
				<verse number="1">Що скажемо ми про Авраама, земного праотця нашого? Що взнав він про віру в Господа Свого?</verse>
				<verse number="2">Якщо Авраам став праведним завдяки своїм вчинкам, то мав усі підстави пишатися, але не перед Богом.</verse>
				<verse number="3">Ось що сказано у Святому Писанні: «Авраам повірив Богу. Бог прийняв його віру і зарахував її Авраамові як праведність».</verse>
				<verse number="4">Платня тому, хто працює, зараховується не як дарунок, а як заробіток.</verse>
				<verse number="5">Якщо людина не працює, але вірує в Бога, Який виправдовує лихих людей, то ця віра зараховується йому як праведність.</verse>
				<verse number="6">Так само і Давид сказав, що блаженний той, кому Бог зараховує праведність, незважаючи на його вчинки:</verse>
				<verse number="7">«Блаженні ті, чиї злочини прощені, чиї гріхи відпущені.</verse>
				<verse number="8">Блаженний той, кому Господь гріхи не зарахує».</verse>
				<verse number="9">Чи це благословення лише для тих, кому зробили обрізання, чи, може, й для тих, кому його не робили? Звісно, це стосується також і необрізаних. Адже ми сказали: «Авраамова віра була зарахована йому в праведність».</verse>
				<verse number="10">Коли ж він став таким, коли віра йому була зарахована? До обрізання, чи після? Господь прийняв Авраама до обрізання.</verse>
				<verse number="11">Для Авраама обрізання було знаком, печаттю того, що Бог прийняв його праведним за віру, яку він мав іще до обрізання. Саме тому Авраам є батьком усіх віруючих, навіть якщо їм не зроблено обрізання, (щоб праведність була зарахована також і їм).</verse>
				<verse number="12">Він також є батьком і обрізаних, котрі йдуть слідом за ним у його вірі, яку він мав іще раніше.</verse>
				<verse number="13">Не через Закон була дана Авраамові і його нащадкам обіцянка, що він стане спадкоємцем світу, але за праведність його, яка йде від віри.</verse>
				<verse number="14">Якщо ж спадкоємцем світу є народ, залежний від Закону, то віра — безглузда, а обітниця — нікчемна.</verse>
				<verse number="15">Бо Закон викликає гнів Божий, а коли немає Закону, то й порушення немає.</verse>
				<verse number="16">Тож обітниця Божа йде через віру, щоб люди одержали її, як подарунок. А якщо це так, то й для всіх Авраамових нащадків обітниця буде несхитною. І не лише для тих, у кого є Закон Мойсея, а й для тих, хто вірою живе, як жив Авраам. Через те і є він батьком для нас усіх.</verse>
				<verse number="17">Так сказано й у Святому Писанні: «Зробив Я тебе батьком багатьох народів». Авраам є нашим батьком перед Богом, в Якого він вірив, і Який дає життя померлим, з волі Якого існує те, чого не існувало.</verse>
				<verse number="18">Не було ніякої надії, що Авраам матиме дітей, але ж в серці своєму він вірив в Бога і продовжував сподіватися. Отож бо він і став батьком багатьох народів. Бо сказано: «Твоїх нащадків буде, як тих зірок на небі».</verse>
				<verse number="19">19-20 І віра його не ослабла. Хоч він знав, що тілом уже старий, аби мати дітей (було йому на той час близько ста років), і розумів, що Сара, жінка його, неплідна, та ніколи Авраам не сумнівався в обітниці Божій і не вагався у вірі. Навпаки, все міцніше вірив і віддавав подяку Богові.</verse>
				<verse number="20"></verse>
				<verse number="21">Він був цілком упевнений в тому, що Бог міг зробити усе, що обіцяв.</verse>
				<verse number="22">Ось чому сказано, що віра була зарахована йому як праведність.</verse>
				<verse number="23">Та не лише заради одного його було сказано у Святому Писанні: «Віру його Бог прийняв».</verse>
				<verse number="24">То сказано й заради нас, чия віра також буде прийнята Богом. І будемо ми праведними перед Ним. Це станеться з нами, хто вірить в Бога, Який воскресив із мертвих нашого Господа Ісуса.</verse>
				<verse number="25">Його віддали на смерть за наші гріхи, і Він воскрес для життя заради нашого виправдання перед Богом.</verse>
			</chapter>
			<chapter number="5">
				<verse number="1">Оскільки ми виправдалися перед Богом завдяки нашій вірі, то маємо мир з Ним через Господа нашого Ісуса Христа.</verse>
				<verse number="2">Через нашу віру, Христос дав нам можливість зазнати благодать Божу, яку тепер маємо. Ми радіємо з надії прилучитися до Слави Господньої.</verse>
				<verse number="3">І більше того, ми радіємо з наших страждань, бо знаємо, що страждання породжують терпіння.</verse>
				<verse number="4">Терпіння породжує стійкість, а стійкість, своєю чергою, приносить надію.</verse>
				<verse number="5">Надія ж нас ніколи не розчарує, бо любов Божа влилася в наші серця через Святого Духа, який був даний нам.</verse>
				<verse number="6">Свого часу Христос помер за нас, лихих людей, хоча ми ще самі були немічні. Та, у призначений час, Він віддав Своє життя, рятуючи нас.</verse>
				<verse number="7">Рідко буває, щоб хтось віддав життя за іншу людину, навіть якщо то дуже добра людина.</verse>
				<verse number="8">Та Бог показав, як сильно Він нас любить, тим, що Христос помер заради нас, коли ми були ще грішниками.</verse>
				<verse number="9">Оскільки тепер ми виправдані перед Богом кров’ю Христовою, тож і від гніву Божого врятуємося через Ісуса.</verse>
				<verse number="10">Коли ми були ще ворогами Богу, Він примирив нас з Собою через смерть Свого Сина. Надто ж зараз, коли ми стали Його друзями, врятуємося життям Його Сина.</verse>
				<verse number="11">Більше того, ми радіємо тому, що Всевишній зробив для нас через Господа нашого Ісуса Христа, завдяки Якому ми тепер примирилися з Богом.</verse>
				<verse number="12">Гріх прийшов у світ через одного чоловіка, Адама, а разом з гріхом і смерть. Так само й смерть прийшла до всіх людей, бо всі вони грішили.</verse>
				<verse number="13">Гріх був у світі й до того, як Закон з’явився, та гріх нікому не зараховується, коли немає закону.</verse>
				<verse number="14">Смерть панувала від часів Адама до Мойсея. Вона панувала навіть над тими, хто не грішив, як Адам, коли він порушив Божу заповідь. Адам був праобразом Того, Хто мав прийти пізніше.</verse>
				<verse number="15">Та вільний дар Божий зовсім не такий, як гріх Адамів. Багато людей померло через гріх цього чоловіка. Милість же Божа набагато більша, бо через благодать одного Чоловіка, Ісуса Христа, багато людей одержало дар Божий.</verse>
				<verse number="16">Адам був засуджений за один гріх. Але дар Божий не такий, бо він веде до виправдання за багато гріхів.</verse>
				<verse number="17">Через гріх одного чоловіка запанувала смерть. Але зараз багато людей одержують милість Божу і Божий дар праведності. Безумовно, вони матимуть істинне життя, і пануватимуть через одного Чоловіка, Ісуса Христа.</verse>
				<verse number="18">Отже, якщо провина Адама привела до засудження всіх людей, так само праведність Христа привела до виправдання і вічного життя для всіх.</verse>
				<verse number="19">Як за непослух однієї людини всі стали грішниками, так і завдяки покірливості однієї людини стануть праведними.</verse>
				<verse number="20">Закон прийшов для того, щоб збільшити переступ, та коли гріх збільшувався, навіть більшою ставала милість Божа.</verse>
				<verse number="21">Гріх панував завдяки смерті, але Бог дав людям більше милості для того, щоб вона могла панувати, роблячи людей праведними з Ним. Вона приносить вічне життя через Господа нашого Ісуса Христа.</verse>
			</chapter>
			<chapter number="6">
				<verse number="1">Що ж нам сказати? Чи залишатися нам у гріху, щоб примножити милість Божу?</verse>
				<verse number="2">Зовсім ні! Ми померли в гріху, то як же все ще живемо в ньому?</verse>
				<verse number="3">Чи ви не знаєте, що коли ми охрестилися в Ісуса Христа, то охрестились і в смерть Його?</verse>
				<verse number="4">Тому, хрещенням в Його смерть ми були поховані із Ним для того, щоб так, як Христос був піднесений із мертвих Славою Отця, і ми могли мати нове життя.</verse>
				<verse number="5">Якщо ми були з’єднані з Ним в такій смерті, яку Він прийняв, то будемо з’єднані з Ним і у воскресінні.</verse>
				<verse number="6">Ми знаємо, що наше старе існування розіп’яли разом з Ісусом, щоб наші гріховні тіла загинули і щоб нам не бути більше рабами гріха.</verse>
				<verse number="7">Бо той, хто помер, звільнився від влади гріха.</verse>
				<verse number="8">Отже, оскільки ми вмерли з Христом, то віримо, що й житимемо з Ним.</verse>
				<verse number="9">Бо ми знаємо, що Христос, Який воскрес із мертвих, більше не помре, і смерть більш не має влади над Ним.</verse>
				<verse number="10">Смерть, якою Він помер, то була смерть для гріха: раз і назавжди. Життя ж, яким Він живе, — для Бога.</verse>
				<verse number="11">Так само і ви вважайте себе померлими для гріха, але живими для Бога в Ісусі Христі.</verse>
				<verse number="12">Не слід давати гріху панувати у ваших смертних тілах, щоб не піддатися його гріховним бажанням.</verse>
				<verse number="13">Не слід також віддавати гріху ніякі члени тіла вашого, щоб не стали вони знаряддям неправедності. Краще віддайте себе Богові як люди, які воскресли із мертвих і тепер живі. І всі частини тіла вашого віддайте Богу як знаряддя праведності.</verse>
				<verse number="14">Тож гріх не буде панувати над вами, бо ви живете не під Законом, а в милості Божій.</verse>
				<verse number="15">То що ж нам робити? Чи можна нам грішити, раз живемо не під Законом, а в милості Божій? Звісно, ні!</verse>
				<verse number="16">Хіба ви не знаєте, що коли ви віддаєте себе комусь на послух, то стаєте рабами того, кого слухаєтеся. Або ви станете рабами гріха (а це шлях до смерті), або рабами, які слухаються Бога (і це приведе до праведності).</verse>
				<verse number="17">У минулому ви були рабами гріха, та, дякуючи Богу, ви слухалися усім своїм серцем вчення, якому вас довірили.</verse>
				<verse number="18">Звільнившись від гріха, ви стали рабами праведності.</verse>
				<verse number="19">(Я наводжу приклад, який люди можуть зрозуміти, бо це важко збагнути). Раніше, як раби, ви віддавали частини свого тіла нечистоті й беззаконню, живучі в гріху. Зараз, так само віддайте частини тіла свого праведності, щоб бути її рабами. І так ваше життя буде присвячене Богу.</verse>
				<verse number="20">Бо, коли ви були рабами гріха, то у вас не було праведності; вона не панувала над вами.</verse>
				<verse number="21">І який же врожай ви тоді мали? А мали ви те, чого зараз соромитеся, що приносить духовну смерть.</verse>
				<verse number="22">Та тепер, коли ви звільнилися від гріха й стали рабами Божими, ви збираєте врожай, що веде до освячення й, у підсумку — до вічного життя.</verse>
				<verse number="23">Бо плата від гріха — смерть, а благодатний Дар Божий — вічне життя в Господі нашому Ісусі Христі.</verse>
			</chapter>
			<chapter number="7">
				<verse number="1">Я звертаюся до тих, хто знає Закон Мойсея. Хіба не відомо вам, брати і сестри мої, що Закон має владу над людиною, тільки поки вона живе?</verse>
				<verse number="2">Скажімо, заміжня жінка прив’язана Законом до свого чоловіка, поки він живий. Та коли він помре, вона звільняється з-під влади Закону про шлюб.</verse>
				<verse number="3">Тож якщо вона стає дружиною іншого, коли ще живий її чоловік, то вона винна у перелюбі. Але якщо чоловік її помре, то вона звільняється від шлюбного Закону, та не вважатиметься розпусницею, якщо вийде заміж за іншого.</verse>
				<verse number="4">Так само й ви, брати і сестри мої, померли для Закону через Тіло Христове, щоб належати Іншому — Тому, Хто воскрес із мертвих, щоб ми могли служити Богові.</verse>
				<verse number="5">Бо коли ми ще жили у згоді з нашою гріховною людською природою, то наші гріховні пристрасті, що прийшли від Закону, володіли тілами нашими. Вони приносили врожай вчинків, який вів до смерті.</verse>
				<verse number="6">Та зараз ми звільнилися від Закону, в’язнями якого ми були. Ми вмерли для нього і служимо Господу Богу нашому в новому житті, яким править Дух Святий, а не в старому, що трималося писаних канонів.</verse>
				<verse number="7">Чи думаєте ви, що я стверджую, що Закон — це гріх? Звісно, ні! Та не знати б мені, що таке гріх інакше, як через Закон. Бо й справді, я не знав би, що то є — прагнути чогось чужого, якби в Законі не було записано: «Не прагни чужого».</verse>
				<verse number="8">Одначе гріх через цю заповідь знайшов шлях розбудити в мені потяг до всього злого. Без Закону, гріх мертвий.</verse>
				<verse number="9">Я жив колись без Закону, та гріх ожив, коли з’явилася заповідь.</verse>
				<verse number="10">І тоді ж я вмер. Тож заповідь, що мала принести життя, принесла мені духовну смерть.</verse>
				<verse number="11">Скориставшись нагодою, гріх звабив мене заповіддю і нею ж убив мене.</verse>
				<verse number="12">Отже, Закон і заповідь — святі, справедливі й добрі.</verse>
				<verse number="13">То чи означає це, що добро спричинило смерть мені? Зовсім ні! Але гріх, використавши добро, приніс мені смерть. І сталося це, щоб викрити хибну природу гріха: щоб через цю добру заповідь я усвідомив, на скільки огидний гріх.</verse>
				<verse number="14">Тож ми знаємо, що Закон — духовний, а я — ні. Гріх панує наді мною, неначе я раб його.</verse>
				<verse number="15">І я не знаю, що роблю, бо роблю не те, що хотів би, а те, що ненавиджу.</verse>
				<verse number="16">І якщо я роблю не те, чого бажаю робити, то погоджуюся з Законом, що він добрий.</verse>
				<verse number="17">Насправді ж то не я роблю, а гріх, що живе в мені.</verse>
				<verse number="18">Так, я знаю, що добро не живе в мені, тобто в моїй недуховній людській природі. Прагнення робити добрі справи у мене є, але здійснити їх ще не можу.</verse>
				<verse number="19">Бо я не роблю те добро, яке я хочу робити, а чиню зло, якого чинити не хочу.</verse>
				<verse number="20">Тож коли я роблю те, чого не хочу, то вже не я здійснюю це, а гріх, який живе в мені.</verse>
				<verse number="21">Отже, я відчуваю цей Закон у собі, хоча я хочу чинити добро, та зло завжди є зі мною.</verse>
				<verse number="22">Внутрішньо я насолоджуюся Законом Божим.</verse>
				<verse number="23">Та бачу, що інший закон керує тілом моїм. Він ворогує з Законом Божим, що керує розумом моїм. Цей інший закон і є законом гріха. І він робить мене своїм в’язнем. Він владарює моїм тілом.</verse>
				<verse number="24">О, нещасний я чоловік! Хто визволить мене з цього смертного тіла?</verse>
				<verse number="25">Бог! Тож дяка Йому (за Його порятунок) через Господа нашого Ісуса Христа! Розумом своїм я є раб Закону Божого, а грішною природою своєю я — раб закону гріха.</verse>
			</chapter>
			<chapter number="8">
				<verse number="1">Тож немає зараз осуду тим, хто в Ісусі Христі.</verse>
				<verse number="2">Бо Закон Духа, що дає життя, звільнив мене від закону гріха, що веде до смерті.</verse>
				<verse number="3">Бог здійснив те, що не зміг зробити Мойсеїв Закон. Бо Закон Мойсеїв був ослаблений бездуховною і грішною людською природою. Пославши Свого Сина у людському грішному тілі як жертву за гріх, Бог використав людське життя, щоб засудити гріх.</verse>
				<verse number="4">Він зробив це для того, щоб праведні вимоги Закону могли здійснитися через нас, хто живе не згідно зі своєю недуховною природою, але згідно з Духом Святим.</verse>
				<verse number="5">Люди, які живуть згідно зі своєю бездуховною людською природою, дбають лише про те, чого прагне їхня бездуховна людська природа. Той же, хто живе слідуючи Духу Святому, усі думки свої спрямовує на те, чого Дух бажає.</verse>
				<verse number="6">Розум людини, керований бездуховною людською природою, веде до смерті. Та розум, керований Духом, знаходить життя і мир.</verse>
				<verse number="7">Розум, керований бездуховною людською природою — проти Бога, бо він не підкоряється і не може підкоритися Законові Божому.</verse>
				<verse number="8">Ті, хто живуть згідно зі своєю бездуховною людською природою, не можуть догодити Богу.</verse>
				<verse number="9">Але бездуховність людської натури не має влади над вами. Дух керує вами, якщо справді Дух Божий живе в вас. А як хто Духа Христового не має, той не належить Христу.</verse>
				<verse number="10">З іншого боку, якщо Христос живе в вас, тіла ваші мертві через гріх, але Дух є життя для вас, бо ви стали праведними перед Богом.</verse>
				<verse number="11">Якщо Дух Божий воскресив Ісуса із мертвих і живе в вас, то Той, Хто воскресив Ісуса з мертвих, дасть життя і вашим смертним тілам через Дух, який живе в вас.</verse>
				<verse number="12">Отже, брати і сестри мої, ми не боржники своєї бездуховної людської натури і не повинні жити в покорі їй.</verse>
				<verse number="13">Бо якщо житимете під її владою, то прийде духовна смерть. Якщо за допомогою Духа Святого позбавляєтеся тілесних вчинків, то матимете справжнє життя.</verse>
				<verse number="14">Бо справжні діти Божі — це ті, хто керується Духом Божим.</verse>
				<verse number="15">Адже Дух, який ви одержали, не перетворює вас на рабів і не змушує знову боятися, а робить вас усиновленими дітьми Божими. І через Духа ми вигукуємо: «Авва!» — що означає: «Батько!»</verse>
				<verse number="16">І Сам Дух Святий разом із духом кожного з нас свідчить, що ми — Божі діти.</verse>
				<verse number="17">А раз ми Божі діти, то ми й спадкоємці Його, як і Христос, але мусимо страждати разом з Христом, щоб розділити із Ним Його Славу.</verse>
				<verse number="18">Я вважаю, що наші страждання у цьому житті нічого не варті порівняно з тією великою Славою, яку ми матимемо в майбутньому.</verse>
				<verse number="19">Адже створений мир із нетерпінням чекає на той час, коли стане відомо, хто є Божими дітьми.</verse>
				<verse number="20">20-21 Все, створене Богом, було приречене до марнот, і скорилося не з власної волі, а з волі Божої. Але в тій покірності живе надія на те, що весь світ звільниться з-під рабства й занепаду, що він матиме славу і свободу, як мають їх діти Божі.</verse>
				<verse number="21"></verse>
				<verse number="22">Ми знаємо, що досі світ, створений Богом, стогнав і страждав від болю, ніби та жінка перед пологами.</verse>
				<verse number="23">І не лише світ, але ми також чекали, відчуваючи біль. Ми, хто має Дух Святий, як перший зародок благословення Божого, поки що ми терпляче очікуємо повного усиновлення, коли Бог визволить наші тіла.</verse>
				<verse number="24">Ми врятовані й маємо надію в серці. Та коли б ми могли бачити те, на що маємо надію, то вже не надія була б. Хто ж може сподіватися на те, що вже бачить?</verse>
				<verse number="25">Оскільки ми сподіваємося на те, чого не бачимо, ми чекаємо його з терпінням.</verse>
				<verse number="26">Так само й Дух приходить нам на допомогу, коли ми безсилі. Ми навіть не знаємо, за що маємо молитися, та Дух Сам заступається за нас перед Богом з таким зітханням, що словами й не вимовиш.</verse>
				<verse number="27">Та Бог бачить, що є в серцях наших. Він розуміє Духа, бо з Божої волі заступається Дух за людей Божих.</verse>
				<verse number="28">І ми знаємо, що Бог у всьому підтримує тих, хто любить Його, хто покликаний згідно з Його волею.</verse>
				<verse number="29">Бог знав тих людей ще до створення світу. Тож Він призначив їх бути такими, як Син Його, щоб Син Божий міг стати старшим серед багатьох братів і сестер.</verse>
				<verse number="30">Тож Бог покликав тих людей і ті, хто були покликані, були виправдані перед Богом. А ті, хто були виправдані, були прославлені.</verse>
				<verse number="31">Що можна сказати на це? Якщо Бог за нас, то хто ж проти?</verse>
				<verse number="32">Той, хто Сина Свого не пожалів і віддав Його на смерть за нас усіх, Той, звичайно, віддасть і все інше разом із Сином Своїм.</verse>
				<verse number="33">Хто може звинуватити людей, яких Бог обрав? Бог їх виправдовує.</verse>
				<verse number="34">То хто ж звинувачує? Ісус Христос помер і, що важливіше, воскрес із мертвих. Він сидить по праву руку від Бога і також заступається за нас.</verse>
				<verse number="35">Хто зможе відняти нас від любові Христової? Може, лихо якесь, злидні, переслідування, голод чи голизна, небезпека яка чи смерть від меча?</verse>
				<verse number="36">Як сказано у Святому Писанні: «За Тебе нас щодня вбивають, нас вважають вівцями, придатними лише на заколення».</verse>
				<verse number="37">Ні, у всьому цьому ми здобуваємо найбільшу перемогу завдяки Тому, Хто полюбив нас.</verse>
				<verse number="38">38-39 Бо я переконаний, що ні смерть, ні життя, ні Ангели, ні вищі духи, ні те що тепер, ні те що в майбутньому, ані яка духовна влада, ніщо над нами, ані під нами, ні будь-яке інше створіння — ніщо не зможе відлучити нас від Божої любові, яка знаходиться в Христі Ісусі, нашому Господі.</verse>
			</chapter>
			<chapter number="9">
				<verse number="1">1-2 Правду кажу, я — в Христі. Я не обманюю, і сумління моє, освячене Духом Святим, свідок у тому, що в серці моєму велика скорбота й постійний біль за юдейський народ.</verse>
				<verse number="2"></verse>
				<verse number="3">3-4 І я б майже бажав бути проклятим і відлученим від Христа заради братів і сестер моїх, й земних родичів — ізраїльтян. Їм належить право бути всиновленими, як дітям Господнім, успадкувати Славу і заповіти Божі. Всевишній також дав їм Закон Мойсеїв, служіння в Храмі й Свої обітниці.</verse>
				<verse number="4"></verse>
				<verse number="5">Їм належать великі патріархи, й вони були земною родиною Христа. Нехай Той, Хто є Богом над усіма, буде благословенний на віки! Амінь.</verse>
				<verse number="6">Я не кажу, що Господь не здержав Слово Своє, але ж не всі, хто родом з Ізраїлю, — справжні ізраїльтяни.</verse>
				<verse number="7">І не всі ті істинні діти Авраамові, хто є його нащадками. Бо як Бог сказав: «Від Ісаака будуть названі нащадки твої».</verse>
				<verse number="8">Це означає, що не ті діти Божі, хто народився від плоті людської, а ті, хто народився завдяки Божій обітниці. То саме вони зватимуться нащадками Авраамовими.</verse>
				<verse number="9">І ось як в обітниці сказано: «В призначений час Я повернуся, і в Сари народиться син».</verse>
				<verse number="10">Більше того, Ревекка також завагітніла. І були в неї сини від одного чоловіка, нашого праотця Ісаака.</verse>
				<verse number="11">11-12 І перш ніж ті сини народилися, перш ніж вони вчинили щось добре чи зле, Бог сказав Ревецці: «Старший син твій служитиме молодшому». І сталося так, щоб міг здійснюватися Божий намір, за вибором Його. Він не грунтується на вчинках, він залежить від Божого заклику.</verse>
				<verse number="12"></verse>
				<verse number="13">Як сказано у Святому Писанні: «Я полюбив Якова, та зненавидів Ісава».</verse>
				<verse number="14">І що ж ми тепер скажемо? Чи буває Бог несправедливим? Звісно, ні!</verse>
				<verse number="15">Бо сказав Він Мойсею: «Я помилую того, кого Сам вирішу помилувати, і зглянусь над тим, над ким Сам вирішу зглянутись».</verse>
				<verse number="16">Тож милість Божа не залежить від чийогось бажання або чиїхось зусиль, лише від Самого Бога.</verse>
				<verse number="17">У Святому Писанні Бог каже фараонові: «Я підніс тебе й зробив царем для того, щоб показати через тебе Мою владу, і щоб Моє ім’я було сповіщене всьому світові».</verse>
				<verse number="18">Отже, Бог милує тих, кого Сам обирає, і робить впертими тих, кого Сам вибирає.</verse>
				<verse number="19">І хтось може спитати мене: «Якщо Бог керує нашими вчинками, то чому ж Він досі звинувачує нас? Бо, зрештою, хто ж може протистояти волі Бога?»</verse>
				<verse number="20">Але хто ж ти є, чоловіче добрий, щоб сперечатися з Богом? Глиняний глечик не питає гончара: «Навіщо Ти зробив мене таким?»</verse>
				<verse number="21">Хіба гончар не має влади над глиною, щоб з одного й того ж місива зробити дві різні посудини: чашу для урочистостей і звичайний глечик?</verse>
				<verse number="22">А Богу, коли Він хотів виявити гнів Свій і силу Свою, все ж таки не забракувало терпіння й жалю до людей, які викликали в Нього той великий гнів, і які були засуджені до знищення.</verse>
				<verse number="23">Він терпів їх, щоб показати багатство Слави Своєї тим, хто приймає Його милосердя, кого Він приготував одержати Славу Його.</verse>
				<verse number="24">Це ті з нас, кого Він покликав не лише від юдеїв, а й від поган. Та невже хтось наважиться протидіяти всесильним діянням Божим?</verse>
				<verse number="25">Як сказано у Святому Писанні, у пророка Осії: «Тих, хто не був Моїм народом, Я назву Своїм народом. Жінку, яку не любили, Я назву коханою».</verse>
				<verse number="26">А також: На тому ж місці, де Бог сказав їм: «Ви — не Мій народ», там їх назвуть дітьми живого Бога».</verse>
				<verse number="27">27-28 Саме так Ісая провіщав про Ізраїль: «Навіть якщо ізраїльтян буде так багато, немов того піску морського, однак лише декілька врятується, бо вирок Свій Господь на землі учинить до кінця і без зволікань».</verse>
				<verse number="28"></verse>
				<verse number="29">І ще Ісая провістив: «Якби Господь Всемогутній не залишив для нас нащадків, ми б стали як Содом і Ґоморра».</verse>
				<verse number="30">Що ж на це сказати? Ми робимо висновок, що погани, які не прагнули праведності, здобули її — ту праведність, що є наслідком віри.</verse>
				<verse number="31">А люди Ізраїлю, які йшли за Законом, що приніс би праведність, не жили відповідно до того Закону.</verse>
				<verse number="32">Чому? Тому що вони чинили так не через віру, а через вчинки свої. І спіткнулися вони об камінь спотикання.</verse>
				<verse number="33">Так сказано у Святому Писанні: «Поглянь, Я кладу в Сіоні камінь спотикання, який існує саме для спокуси, але той, хто вірить у Нього, не розчарується».</verse>
			</chapter>
			<chapter number="10">
				<verse number="1">Брати і сестри мої! Від усього серця бажаю спасіння ізраїльтянам і молю Бога про це.</verse>
				<verse number="2">Я свідчу про те, що мають вони палке прагнення наслідувати Бога, та не знають, як це робити.</verse>
				<verse number="3">Бо не знали вони Божої праведності, та намагалися заснувати свою власну праведність, не підкоряючись волі Божій.</verse>
				<verse number="4">Христос — мета Закону, щоб кожний віруючий став праведним перед Богом.</verse>
				<verse number="5">Мойсей пише про праведність перед Богом, яка йде від Закону: «Людина, котра дотримується Закону, буде жити ним».</verse>
				<verse number="6">Але про праведність, яку дає віра, у Святому Писанні сказано так: «Не питай себе: „Хто вознесеться на Небо?” (тобто щоб привести Христа на землю).</verse>
				<verse number="7">Або „Хто спуститься в безодню?” (тобто щоб повернути Христа з мертвих)».</verse>
				<verse number="8">Ні! Що сказано у Святому Писанні? «Слово Боже поруч з тобою, на устах твоїх і в твоєму серці».</verse>
				<verse number="9">Ось це слово: «Якщо ти визнаєш власними устами: „Ісус — Господь” — і повіриш серцем своїм, що Бог воскресив Його з мертвих, то будеш врятований».</verse>
				<verse number="10">Адже ми віримо всім серцем в Ісуса, й саме це робить нас праведними перед Богом. Ми вголос підтверджуємо віру, та через те отримуємо спасіння.</verse>
				<verse number="11">Бо сказано у Святому Писанні: «Хто вірить у Нього, не буде розчарований».</verse>
				<verse number="12">Адже немає різниці між юдеєм і неюдеєм, бо той самий Господь є Господом над усіма людьми. Він сповнений милосердя до всіх, хто просить Його про допомогу, виявляючи свою віру в Нього.</verse>
				<verse number="13">Бо «кожен, хто покличе ім’я Господа, буде врятований».</verse>
				<verse number="14">Але як же люди зможуть кликати Господа на допомогу, якщо вони не повірили в Нього? Як можуть вони повірити, якщо нічого не чули про Бога? І як вони почують, коли ніхто не проповідує про Нього?</verse>
				<verse number="15">А як вони будуть проповідувати, коли їх не послано для цього? Як сказано у Святому Писанні: «Як це прекрасно бачити тих, хто приносить Добру Звістку».</verse>
				<verse number="16">Та не всі ізраїльтяни прийняли Благовість. Ще Ісая запитав Всевишнього: «Господи, хто повірив у те, що почув від нас?»</verse>
				<verse number="17">Віра приходить тоді, коли люди слухають Послання, а чують вони тоді, коли хтось проповідує Добру Звістку про Ісуса Христа.</verse>
				<verse number="18">Але я запитую: «Хіба люди не чули Послання?» Звісно, чули! У Святому Писанні сказано: «По всій землі линуть голоси їхні, слова їхні сягнули краю світу».</verse>
				<verse number="19">Але я кажу: «Хіба ж народ Ізраїлю не зрозумів?» Спочатку Мойсей повторив слова Божі: «Я візьму народ, який не є народом, і завдам вам ревнощів. Я візьму народ, який не має розуму, і завдам вам гніву». Повторення</verse>
				<verse number="20">Потім Ісая, посилаючись на Бога, так відважився сказати: «І знайшли Мене ті, хто не шукав, а відкрився Я тим, хто й не питав про Мене».</verse>
				<verse number="21">Але Бог сказав про народ Ізраїлю: «Цілий день Я простягав руки Свої, щоб обійняти народ, який лишався непокірливим і впертим».</verse>
			</chapter>
			<chapter number="11">
				<verse number="1">Тож я питаю: «Невже Бог відмовився від Свого народу?» Зовсім ні! Бо я теж ізраїльтянин, нащадок Авраама з роду Веніамина.</verse>
				<verse number="2">2-3 Бог не відмовився від Свого народу, який Він обрав заздалегідь! Чи може, ви не знаєте, що у Святому Писанні сказано про Іллю? Коли він звертався до Бога, нарікаючи на ізраїльтян, він казав: «Господи, вони вбили Твоїх пророків, зруйнували Твої вівтарі. Я єдиний, хто залишився. Та вони й мене шукають, щоб убити».</verse>
				<verse number="3"></verse>
				<verse number="4">І що ж Бог відповів йому? Бог сказав: «Я зберіг для Себе сім тисяч чоловіків, який не зігнули колін перед Ваалом».</verse>
				<verse number="5">Так і тепер: є невелика група людей, яких Бог обрав, явивши милість Свою.</verse>
				<verse number="6">І якщо це сталося завдяки милості Божій, то не за їхні вчинки їх обрали. Бо інакше то не була би милість.</verse>
				<verse number="7">Що ж тоді? Чого прагнув народ ізраїльський, того він не знайшов, але обрані Богом досягли праведності. Решта ж зачерствіли й не стали слухати слова Божого.</verse>
				<verse number="8">Як сказано у Святому Писанні: «Бог приспав їх». «Він позакривав їхні очі, щоб вони не бачили, позатикав вуха, щоб вони не чули. І так триває досі». Повторення</verse>
				<verse number="9">Ось що Давид казав: «Нехай святковий їхній стіл стане наживкою і пасткою. Нехай вони впадуть і будуть покарані.</verse>
				<verse number="10">Нехай затьмаряться очі їхні, щоб нічого вони не бачили. Нехай хребти позгинаються їхні назавжди під тягарем турбот».</verse>
				<verse number="11">Тож я питаю: «Чи впали юдеї, спіткнувшись?» Звісно, ні! Через їхню помилку спасіння прийшло до поган, щоб у них, юдеїв, викликати ревнощі.</verse>
				<verse number="12">Оскільки їхня помилка означає велике благословення для світу, а їхня втрата означає добро для поган. Тож їхнє повне прилучення до Царства Божого буде ще більшим благословенням для всього світу.</verse>
				<verse number="13">А зараз я звертаюся до вас, погани, саме тому, що я — апостол, який був посланий до вас. Я надаю великого значення своїй праці, роблячи усе, що в силах моїх.</verse>
				<verse number="14">Сподіваюся, що викличу ревнощі у декого із співвітчизників своїх і таким чином приведу їх до спасіння.</verse>
				<verse number="15">Бог відвернувся від юдеїв, тим самим примирившись із усім світом. Тож коли Він прийме їх, що означатиме це, як не воскресіння із мертвих?</verse>
				<verse number="16">Якщо першу скибку хліба ти віддаєш Богу, то й уся хлібина буде святою! А якщо коріння у дерева святе, то святе й гілля.</verse>
				<verse number="17">Ти, народ Ізраїлю, подібний до сильної оливи, з якої були відламані гілки; а ви, погани, дике оливне дерево, прищеплені були. Ви тепер здобуваєте життя від сильного кореня оливи.</verse>
				<verse number="18">Тож не вихваляйся, що ти набагато кращій ніж зламане гілля. Коли ж хвалишся, то пам’ятай, що це не ти живиш коріння, а воно годує тебе.</verse>
				<verse number="19">Але ти можеш сказати: «Адже гілля зламали, щоб мене приєднати».</verse>
				<verse number="20">Так, його повідламували через невіру, а ти зостаєшся на місці, бо маєш віру. Тож не пишайся, а краще відчуй страх.</verse>
				<verse number="21">Бо якщо Бог не щадив природних гілок, то й тебе не помилує.</verse>
				<verse number="22">Отже, зважай на доброту і суворість Божу: суворість до тих, хто відтятий, та доброту до тебе, якщо залишишся в Його милості. Інакше й тебе буде відламано від дерева і викинуто геть.</verse>
				<verse number="23">Якщо ж юдеї не стоятимуть уперто на своїй невірі, то Бог знову прищепить їх до дерева, бо Він має таку владу.</verse>
				<verse number="24">Якщо ти є та гілка, яку відрізано від дички і наперекір природі прищеплено до домашньої оливи, то наскільки легше приживеться гілка від культурної оливи до свого рідного дерева.</verse>
				<verse number="25">Брати і сестри мої, я не хочу, щоб ця правда лишалася таємницею для вас, щоб ви не покладалися тільки на власну мудрість. Часткове зачерствіння прийшло до народу ізраїльського, і це триватиме доти, доки достатньо поган не прийде до Божої родини.</verse>
				<verse number="26">І так весь Ізраїль буде врятований. Як сказано у Святому Писанні: «Визволитель прийде з Сіону й відверне безбожність від родини Якова.</verse>
				<verse number="27">Таким буде Мій Заповіт, коли відпущу Я всі їхні гріхи».</verse>
				<verse number="28">Щодо Доброї Звістки, то, відмовляючись прийняти її, юдеї стають ворогами Богу на користь вам, поганам. Та Бог вибрав юдеїв і любить їх. Він дав обіцянку засновникам їхнього роду.</verse>
				<verse number="29">Адже Бог ніколи не змінює Свого рішення про Свої дарунки і покликання.</verse>
				<verse number="30">Колись ви були непокірними, а зараз маєте милість Божу через непокірливість юдеїв.</verse>
				<verse number="31">Так і вони зараз не слухають Бога, бо Він вам явив милість Свою. Так сталося, щоб і вони могли одержати милість Божу.</verse>
				<verse number="32">Бог зібрав разом до в’язниці всіх неслухняних для того, щоб показати Своє милосердя до всіх них.</verse>
				<verse number="33">О, яка незрівнянно велика щедрість Божа! Яке багатство знань, яка глибока мудрість Його! Які непередбачені судження і незбагненні шляхи Його!</verse>
				<verse number="34">Так сказано у Святому Писанні: «Хто знає розум Господа, або хто може бути дорадником Йому?»</verse>
				<verse number="35">«Чи хтось давав щось Богу? Чи винен Бог комусь?»</verse>
				<verse number="36">Бо все було створене Богом й існує через Нього і для Нього. Слава Йому навіки! Амінь!</verse>
			</chapter>
			<chapter number="12">
				<verse number="1">Отже, благаю вас, брати і сестри мої, через милосердя Боже віддайте життя своє Богу, як живу пожертву, що є свята й мила Богу. То буде вашим духовним служінням Йому.</verse>
				<verse number="2">Не підкоряйтеся світу цьому. Краще нехай ваш розум зміниться і відновиться, щоб змогли ви пізнати й прийняти волю Божу, щоб збагнули ви, що є добре, досконале й бажане Богу.</verse>
				<verse number="3">Оскільки Бог дав мені особливий дар, то я звертаюся до кожного з вас. Не треба цінувати себе більше, ніж то годиться. Будьте розсудливими, виходячи з тієї віри, якою Бог наділив кожного з вас.</verse>
				<verse number="4">Кожен із нас має тіло, що складається з різних частин. І не всі частини мають однакове призначення.</verse>
				<verse number="5">Так само й ми є багатьма частинами, які утворюють одне тіло у Христі. Кожна частина належить до всіх інших.</verse>
				<verse number="6">Ми маємо дари, які різняться згідно з благодаттю, даною нам. І якщо хтось одержав обдарування бути пророком, то він мусить користатися ним настільки, наскільки він вірить.</verse>
				<verse number="7">Якщо хтось одержав дар служіння іншим, той нехай присвятить життя своє служінню. Якщо хтось має хист навчати інших, той нехай навчає.</verse>
				<verse number="8">Хто обдарований умінням утішати, той нехай втішає. А хто має дар ділитися з людьми, нехай робить це щиро. Хто має здатність керувати, нехай керує сумлінно. Наділений же талантом милосердя нехай це милосердя з радістю несе людям.</verse>
				<verse number="9">Нехай любов ваша буде щирою. Ненавидьте зло й горніться до добра.</verse>
				<verse number="10">Будьте відданими братерській любові одне до одного. Шануйте одне одного більше, ніж себе самого.</verse>
				<verse number="11">У праці будьте завзятими й не лінуйтеся. Палайте серцем у служінні Господу.</verse>
				<verse number="12">Втішайтеся надією. Будьте терплячі в біді й наполегливі в молитвах ваших.</verse>
				<verse number="13">Допомагайте святим людям Божим у скруті, гостинними будьте до перехожих.</verse>
				<verse number="14">Благословляйте тих, хто переслідують вас; благословляйте, а не проклинайте.</verse>
				<verse number="15">Радійте з тими, хто радіє, і плачте з тими, хто плаче.</verse>
				<verse number="16">Живіть у злагоді. Не пишайтеся, краще товаришуйте з приниженими. Не вважайте себе мудрими.</verse>
				<verse number="17">Нікому не відповідайте злом за зло. Дбайте про те, щоб робити добро на очах у всіх людей.</verse>
				<verse number="18">Якщо це можливо і якщо це залежить від вас, живіть у мирі з усіма людьми.</verse>
				<verse number="19">Любі друзі, не будьте мстивими, краще залиште місце гніву Божому. Адже сказано у Святому Писанні: «Мені належить помста. Я відплачу, — говорить Господь».</verse>
				<verse number="20">Отож: «Якщо ворог твій голодний, то нагодуй його. Якщо ж він спраглий, то дай йому напитися. Таким чином ти примусиш його присоромитися ».</verse>
				<verse number="21">Не піддавайся злу, а перемагай його добром.</verse>
			</chapter>
			<chapter number="13">
				<verse number="1">Кожен має підкорятися верховній владі, бо існуюча влада встановлена й призначена Богом.</verse>
				<verse number="2">Отже, хто опирається владі, той протидіє тому, що було наказано Богом. Ті ж, хто чинить так, будуть засуджені.</verse>
				<verse number="3">Правителі викликають страх не в тих, хто чинить добро, а в тих, хто чинить зло. Хочеш не боятися влади? То чини добро і матимеш похвалу від влади.</verse>
				<verse number="4">Так, володарі — слуги Божі, які працюють тобі на благо. Та якщо чинитимеш зло, бійся, бо в їхній владі покарати тебе й віддати на смерть. Адже вони не даремно носять меч. Вони — слуги Божі, месники, які несуть гнів Божий проти тих, хто чинить зло.</verse>
				<verse number="5">Через те треба коритися не лише зі страху перед покаранням Божим, а й з власного сумління.</verse>
				<verse number="6">Ось чому ви податки платите, адже влада — то слуги Божі. Вони ненастанно дбають про все те, що ми згадували щойно.</verse>
				<verse number="7">Віддайте кожному належне. Заплатіть податки, кому мусите їх сплатити. Віддайте податки збирачам податків, повагу — тим, кого ви повинні поважати, а пошану — кого повинні шанувати.</verse>
				<verse number="8">Нікому нічого не будьте винні, крім любові один до одного. Бо хто любить іншого, той дотримується Закону.</verse>
				<verse number="9">Кажу я так через те, що заповіді: «Не чини перелюбу», «Не вбий», «Не вкради», «Не зажадай чужого», а також усі інші об’єднуються в одній: «Люби ближнього свого, як самого себе».</verse>
				<verse number="10">Любов не чинить зла ближньому, ось чому це і є виконанням Закону.</verse>
				<verse number="11">Виконуйте все це, бо ви знаєте, в який час ми живемо. Ви знаєте, що час прийшов вам прокинутися від сплячки, бо спасіння наше зараз ближче до нас, ніж тоді, коли ми вперше повірили.</verse>
				<verse number="12">Ніч уже майже минула, і день наближається. Тож звільнімося від вчинків, що належать темряві. Зодягнімося у зброю світла.</verse>
				<verse number="13">Живімо ж пристойно, як люди живуть при денному світлі: не в гульні та пияцтві, не в перелюбі й розпусті, не у сварках та заздрощах.</verse>
				<verse number="14">Краще будьмо подібні до Господа нашого Ісуса Христа, і не потураймо нашому гріховному людському єству і його бажанням.</verse>
			</chapter>
			<chapter number="14">
				<verse number="1">Щиро приймайте тих, чия віра слабка, та не задля суперечки про погляди ваші.</verse>
				<verse number="2">Один вірить, що може їсти все, а інший, слабкий у вірі своїй, їсть лише овочі.</verse>
				<verse number="3">Тому ж, хто споживає будь-яку їжу, не слід зверхньо ставитися до іншої людини, яка не їсть усього. І навпаки: той, хто не їсть деякі страви, нехай не осуджує першого, оскільки Бог прийняв його.</verse>
				<verse number="4">Чому ти осуджуєш чужого слугу? Лише в очах свого господаря слуга може бути виправданий або покараний. Слугу ж Господнього буде виправдано, бо Господь владу має виправдовувати.</verse>
				<verse number="5">І знову ж таки, для однієї людини якийсь день може бути важливішим за інший, а для іншого чоловіка всі дні однакові. То й нехай кожен тримається свого переконання.</verse>
				<verse number="6">Хто вважає якийсь день особливим, стоїть на цьому в ім’я Господнє. Хто споживає будь-яку їжу, той теж робить це в ім’я Господа, бо дякує Богу. Той же, хто не їсть певну їжу в ім’я Господа, також дякує Йому.</verse>
				<verse number="7">Бо ніхто з нас не живе заради себе і не вмирає сам по собі.</verse>
				<verse number="8">Адже життя наше — для Господа, а вмираючи, ми також вмираємо для Нього. Тож живучи або вмираючи, ми всі належимо Господу.</verse>
				<verse number="9">Ось чому Христос помер і повернувся знову до життя, щоб стати Господом над мертвими і ще живими.</verse>
				<verse number="10">Чому ти осуджуєш брата чи сестру свою у Хресті? Або за що зневажаєш їх? Адже всі ми станемо перед судом Божим.</verse>
				<verse number="11">Бо сказано у Святому Писанні: «Це так само правильно, як те, що Я живу, — каже Господь. — Кожен впаде на коліна переді Мною, і кожен визнає, що Я є Бог».</verse>
				<verse number="12">Отже, кожен із нас звітуватиме про себе перед Богом.</verse>
				<verse number="13">Тож годі осуджувати одне одного. Краще виріште не робити перешкод чи спокус на шляху брата свого.</verse>
				<verse number="14">Я переконаний як той, хто в Господі Ісусі, що не буває нечистої їжі самої по собі. Для того вона є нечистою, хто її вважає такою.</verse>
				<verse number="15">Але якщо ти образиш свого брата через їжу, то це означає, що ти не слідуєш любові. Не занапасти їжею своєю того, за кого помер Ісус.</verse>
				<verse number="16">Отже, не поводься так, як ти вважаєш добрим, але інші будуть вважати злим.</verse>
				<verse number="17">Бо в Царстві Божому найважливіші не їжа і не напої, а праведність, мир і радість, які Дух Святий дарує нам.</verse>
				<verse number="18">Хто служить Христу, живучи так, той догоджає Богу і схвалений людьми.</verse>
				<verse number="19">Тож дбаймо про все, що служить миру і взаємному зміцненню.</verse>
				<verse number="20">Не руйнуйте діла Божого заради їжі. Будь-яка їжа — чиста. Але не годиться їсти того, що брата твого веде до гріха.</verse>
				<verse number="21">Краще не їсти м’яса, не пити вина, ані робити таке, що веде брата твого до гріха.</verse>
				<verse number="22">Тримайте переконання свої між вами і Богом. Щасливий той, хто не відчуває вину за ті вчинки, які вважає правильними.</verse>
				<verse number="23">Але той, хто навіть їсть із сумнівом, засуджений Богом, бо його вчинки — не від віри. Та все, що не від віри є гріхом.</verse>
			</chapter>
			<chapter number="15">
				<verse number="1">Ми сильні, отже, мусимо бути терпимі до слабких і не догоджати собі.</verse>
				<verse number="2">Кожен з нас мусить догоджати ближньому своєму, аби укріпити його дух.</verse>
				<verse number="3">Навіть Христос догоджав не Собі. Навпаки. У Святому Писанні сказано: «Зневага тих, хто зневажав Тебе, впала на Мене».</verse>
				<verse number="4">Тож усе, що було написано заздалегідь у Писанні, написано для того, щоб навчити нас терпіння і втіхи, що несе в собі Святе Писання.</verse>
				<verse number="5">Нехай Бог, джерело терпіння і великої втіхи, допомагає вам жити у злагоді одне з одним, як того бажає Ісус Христос.</verse>
				<verse number="6">Щоб усі разом, в один голос могли ви віддати подяку Богу, Отцю Господа нашого Ісуса Христа.</verse>
				<verse number="7">Тож приймайте одне одного, як Христос прийняв вас. Робіть так заради Слави Божої.</verse>
				<verse number="8">Кажу вам, що Христос став слугою юдеям заради Божої істини, щоб підтвердилися обітниці прабатькам.</verse>
				<verse number="9">І щоб погани віддали подяку Богу за Його милість до них. Так сказано у Святому Писанні: «Через те Я славитиму Тебе серед поган і співатиму хвалу імені Твоєму».</verse>
				<verse number="10">І ще сказано: «Радійте, погани, разом з народом, який був обраний Богом». Повторення</verse>
				<verse number="11">І ще сказано у Святому Писанні: «Хваліть Господа, всі ви, погани, і нехай усі народи славлять Його».</verse>
				<verse number="12">Також і пророк Ісая говорив: «Прийде нащадок Єссея, він стане правити поганами. На нього покладуть вони усі свої надії».</verse>
				<verse number="13">Тож нехай Бог, джерело усіх надій, наповнить вас всілякою радістю й миром, поки ви віруєте в Нього. І тоді ви будете збагачені надією, силою Святого Духа.</verse>
				<verse number="14">Я переконаний, брати і сестри мої, що ви сповнені доброти, і маєте достатньо знань усіляких, й можете поправити одне одного.</verse>
				<verse number="15">Та я написав вам дещо сміливіше про деякі речі, щоб нагадати про них іще раз. Зробив я це завдяки дару, що маю від Бога.</verse>
				<verse number="16">Дар цей — бути слугою Христа Ісуса для поган. Моя праця — проповідувати Благовість Божу, щоб погани стали приношенням, бажаним Богу, і освятилися Святим Духом.</verse>
				<verse number="17">Отже, в Христі Ісусі я пишаюся своєю працею для Бога.</verse>
				<verse number="18">18-19 Я пишу тільки про те, що здійснив Христос через мене. Це ж Він привів поган до послуху перед Богом через слова мої і вчинки, силою знамень і чудес, силою Духа Божого. Отже, від Єрусалиму і повсюди, аж до Іллірика я закінчив проповідувати Благовість про Христа і тим завершив своє служіння.</verse>
				<verse number="19"></verse>
				<verse number="20">Моєю метою завжди було проповідувати Благовість там, де ім’я Христове ще невідоме, щоб не будувати на чужих підвалинах.</verse>
				<verse number="21">Та сказано у Святому Писанні: «Ті, кому не казали про Нього, побачать, а ті, хто не чув, зрозуміють».</verse>
				<verse number="22">Чимало обов’язків мав я в цих землях, і це багато разів перешкоджало мені прийти до вас.</verse>
				<verse number="23">23-24 Та зараз я скінчив свою роботу, і вже немає такого місця в цих землях, де б я не проповідував. Але оскільки я маю давнє бажання, то планую відвідати вас, коли йтиму до Іспанії. Так, сподіваюся по дорозі завітати до вас. І ще сподіваюся, що ви допоможете мені в моїй подорожі туди після великої радості недовгого перебування у вас.</verse>
				<verse number="24"></verse>
				<verse number="25">Та зараз я йду до Єрусалиму, щоб служити там Божим людям.</verse>
				<verse number="26">Бо церкви Македонії та Ахаї вирішили зібрати кошти на користь бідних людей Божих в Єрусалимі.</verse>
				<verse number="27">Вони вирішили це зробити, бо відчувають свій обов’язок перед віруючими Єрусалиму. Оскільки погани розділили з юдеями їхні духовні блага, то мають і самі допомагати матеріально.</verse>
				<verse number="28">Тож коли я виконаю свої справи й пересвідчуся, що бідні одержали гроші, зібрані для них, то вирушу до Іспанії і дорогою відвідаю ваше місто.</verse>
				<verse number="29">І я знаю, що коли прийду до вас, то принесу вам повне благословення Христове.</verse>
				<verse number="30">30-31 Брати і сестри мої, благаю вас Господом нашим Ісусом Христом та в ім’я любові, що йде до нас від Духа Святого, пристати до щирих молитв Богу за мене, щоб допоміг Він мені позбутися невіруючих в Юдеї і щоб служіння моє в Єрусалимі було прийняте Божими людьми.</verse>
				<verse number="31"></verse>
				<verse number="32">Якщо буде на те Божа воля, я зможу прийти до вас із радістю й відпочити разом з вами.</verse>
				<verse number="33">І нехай Бог миру буде разом з вами усіма. Амінь!</verse>
			</chapter>
			<chapter number="16">
				<verse number="1">Ручаюся вам за сестру нашу Фіву, особливу служительку церкви в Кенхреях.</verse>
				<verse number="2">Прийміть її в Господі, як і належить Божим людям, і допоможіть їй у всьому, в чому вона матиме потребу. Вона допомогла багатьом людям та й мені самому.</verse>
				<verse number="3">Вітайте Прискиллу з Акилою, які працювали зі мною заради Ісуса Христа.</verse>
				<verse number="4">Вони ризикували своїм життям, щоб урятувати моє. І не лише я дякую їм, а й усі церкви, яка належать поганам.</verse>
				<verse number="5">Вітайте також і церкву, котра в збирається у їхньому будинку. Вітайте мого дорогого друга Епенета, який перший в Азії навернувся до Христа.</verse>
				<verse number="6">Вітайте Марію, яка багато працювала для вас.</verse>
				<verse number="7">Вітайте Андроніка та Юнію, моїх родичів, які були разом зі мною у в’язниці. Вони — найвидатніші серед апостолів, яких Христос вирядив проповідувати Свою Звістку.</verse>
				<verse number="8">Вітайте Амплія, дорогого друга мого в Господі.</verse>
				<verse number="9">Вітайте Урбана, який співпрацює з нами заради Христа, а також мого дорогого друга Стахія.</verse>
				<verse number="10">Вітайте Апеллеса, випробуваного християнина, а також увесь рід Арістовула.</verse>
				<verse number="11">Вітайте Іродиона, родича мого. Вітайте також усю родину Наркіса, бо вони всі належать Господу. Вітайте Трифену й Трифосу, жінок які самовіддано працюють для Господа.</verse>
				<verse number="12">Вітайте мою улюблену Персиду, яка також старанна у праці своїй для Господа.</verse>
				<verse number="13">Вітайте Руфа, обраного слугу Господа, а також його матір, яка й мені була за матір.</verse>
				<verse number="14">Вітайте Асинкрита, Флегона, Гермеса, Патрова, Гермаса та братів, які знаходяться з ними.</verse>
				<verse number="15">Вітайте Філолога, Юлію, Нірея та його сестру, та Олімпіана і всіх святих з ними.</verse>
				<verse number="16">Вітайте одне одного святим поцілунком. І всі церкви Христові вітають вас.</verse>
				<verse number="17">Молю вас, брати і сестри мої, остерігайтеся тих, хто чинить розбрат і ставить перешкоди вченню, що ви одержали. Уникайте їх.</verse>
				<verse number="18">Ці люди служать не Господу нашому Ісусу Христу, а лише череву своєму. Вони зводять серця невинних улесливою розмовою й ласкавими словами.</verse>
				<verse number="19">Бо ж усі знають про вашу покірливість. То я радію за вас, але хочу, щоб ви були мудрими для добра й невинними перед злом.</verse>
				<verse number="20">І Бог, Джерело миру, роздавить сатану під вашими ногами. Нехай буде з вами милість Господа Ісуса.</verse>
				<verse number="21">Мій побратим у праці Тимофій вітає вас, а з ним і Лукій, і Ясон, і Сосипатр, мої родичі.</verse>
				<verse number="22">Вітаю вас у Господі і я, Тертій, котрий писав цього листа для Павла.</verse>
				<verse number="23">Ґай, брат, який дозволяє усієї церкві зустрічатися у своєму будинку, вітає вас. Ераст, міський скарбник, брат наш Кварт також вітають вас.</verse>
				<verse number="24">[І буде з усіма вами милість Господа нашого Ісуса Христа. Амінь!]</verse>
				<verse number="25">Слава Тому, Хто може зміцнити віру вашу, дотримуючись Доброї Звістки, що я проповідую. Це Благовість про Ісуса Христа — ця таємна істина, яку вам Бог повідав і яка була схована довгі часи.</verse>
				<verse number="26">А зараз вона відкрита нам через написане пророками, за велінням Бога. Ця таємна істина з волі вічно живого Бога стала відома всім народам заради їхньої послуху, що починається з віри.</verse>
				<verse number="27">Єдиному мудрому Богу через Ісуса Христа Слава навіки! Амінь!</verse>
			</chapter>
		</book>
		<book number="46">
			<chapter number="1">
				<verse number="1">1-2 Павло, покликаний бути апостолом Христа Ісуса волею Божою, разом із братом нашим у Христі Состеном до церкви Божої, що в Коринті, до людей відданих Богу в Христі Ісусі, яких Бог покликав бути святими, а також до всіх тих, хто повсюди молиться в ім’я Господа нашого Ісуса Христа, Господа їхнього і нашого.</verse>
				<verse number="2"></verse>
				<verse number="3">Благодать і мир вам від Бога, Отця нашого і від Господа Ісуса Христа.</verse>
				<verse number="4">Я завжди дякую моєму Богу за вас, за Божу благодать, що дана вам в Христі Ісусі.</verse>
				<verse number="5">Бо в Ньому ви збагатилися всім: і словом, і знанням.</verse>
				<verse number="6">Наше свідчення про Христа підтвердилося в вас.</verse>
				<verse number="7">Зараз ви маєте усі дари Божі, поки чекаєте приходу нашого Господа Ісуса Христа.</verse>
				<verse number="8">Він також повністю підтвердить у День другого Пришестя Господа нашого Ісуса Христа, що ви невинні.</verse>
				<verse number="9">Істинний і вірний Бог покликав вас до єднання зі Своїм Сином, нашим Господом Ісусом Христом.</verse>
				<verse number="10">Я благаю вас, брати і сестри мої, іменем Господа нашого Ісуса Христа, щоб усі ви погоджувалися одне з одним, щоб не було розбрату між вами, і щоб були ви єдині в думках своїх і прагненнях.</verse>
				<verse number="11">Бо стало мені відомо від Хлоїних домашніх, що між вами є суперечки.</verse>
				<verse number="12">І ось що я маю на увазі: кожен із вас каже: «Я — прибічник Павла» — «Я — Аполлосів» — «Я — Кифин» — «А я — прибічник Христа».</verse>
				<verse number="13">Хіба ж Христос розділився? Хіба був розіп’ятий за вас Павло? Чи, може, хрестилися ви в ім’я Павлове?</verse>
				<verse number="14">Я дякую Богові, що нікого з вас не хрестив, окрім Криспа і Ґая.</verse>
				<verse number="15">Тож ніхто з вас не може сказати, що хрестився моїм ім’ям.</verse>
				<verse number="16">Хрестив я ще Степанову родину, а щодо інших, то не пригадаю, чи хрестив я ще когось.</verse>
				<verse number="17">Бо Христос посилав мене не хрестити, а проповідувати Добру Звістку та без надмірного красномовства, щоб хрест Христовий не втратив сили своєї.</verse>
				<verse number="18">Бо для тих, хто гине, учення про хрест — це дурниця, а для нас, хто спасенний, то є сила Божа.</verse>
				<verse number="19">Як сказано у Святому Писанні: «Я знищу мудрість мудрих і зведу нанівець розум розумних».</verse>
				<verse number="20">Де той мудрець? Де той вчений? Де той мислитель, який належить часу нинішньому? Чи Бог не зробив мудрість світу цього безглуздою?</verse>
				<verse number="21">Світ своєю мудрістю не осягнув Бога. То Бог Своєю мудрістю вибрав для порятунку тих, хто вірить, хоч яке безглузде Вчення, що ми проповідуємо.</verse>
				<verse number="22">Юдеї вимагають чудесних знамень, а греки — мудрості.</verse>
				<verse number="23">Ми ж проповідуємо про розіп’ятого Христа. Для юдеїв це вчення є образою, а для поган — безглуздям.</verse>
				<verse number="24">І лиш покликані Богом, чи то юдеї, чи то погани, розуміють, що Христос — сила і мудрість Божа.</verse>
				<verse number="25">Адже Боже «безглуздя» мудріше за людську мудрість, а Божа «неміч» міцніша за людську силу.</verse>
				<verse number="26">Брати і сестри, подумайте про своє власне покликання! Небагато з вас були мудрими за людськими мірками. Небагато було й сильних, небагато шляхетних.</verse>
				<verse number="27">Ні, Бог вибрав «нерозумних», щоб присоромити мудрих світу цього. Він вибрав немічних, щоб присоромити сильних.</verse>
				<verse number="28">28-29 Бог вибрав усе принижене й зневажене, все «немічне», щоб знищити все те, що «чогось варте», щоб ніхто не вихвалявся перед лицем Божим.</verse>
				<verse number="29"></verse>
				<verse number="30">Він — джерело життя вашого в Ісусі Христі, Який став нашою мудрістю з Божої волі, нашою праведністю, нашим освяченням і нашою спокутою.</verse>
				<verse number="31">Адже сказано у Святому Писанні: «Хто хвалиться, той мусить хвалитися Господом».</verse>
			</chapter>
			<chapter number="2">
				<verse number="1">Тож прийшов я до вас, брати і сестри мої, проповідувати таємну Божу істину, не покладаючись на свою красномовність і мудрість.</verse>
				<verse number="2">Находячись серед вас, я вирішив забути усе, крім Ісуса Христа і Його смерті на хресті.</verse>
				<verse number="3">Отже, я прийшов до вас, слабкий, пройнятий страхом і великим трепетом.</verse>
				<verse number="4">4-5 Слова мої і проповіді були донесені не з переконливістю людської мудрості, а в доказах сили Духа. Нехай ваша віра спирається не на людську мудрість, а на Божу силу.</verse>
				<verse number="5"></verse>
				<verse number="6">Ми справді навчаємо мудрості зрілих людей, але не мудрості нинішніх часів і не мудрості правителів світу цього, владі яких настане кінець.</verse>
				<verse number="7">Ми навчаємо таємної Божої мудрості, що була прихована від людей. Бог призначив її нам на Славу іще до початку світу.</verse>
				<verse number="8">Це мудрість, про яку жоден із правителів цього світу не знав. Бо якби вони знали, то не розіп’яли б славного Господа.</verse>
				<verse number="9">Так сказано у Святому Писанні: «Очі не бачили, вуха не чули, і на думку людям не спадало те, що Бог залишив для тих, хто любить Його».</verse>
				<verse number="10">Та Бог відкрив нам це через Духа, Який знає все, навіть найприхованіші таємниці Божі.</verse>
				<verse number="11">Бо хто з людей знає думки іншого? Тільки той дух, який в ньому живе. Так само ніхто не знає думок Божих, крім Духа Божого.</verse>
				<verse number="12">А ми приймаємо не дух, який належить світу цьому, а Дух, Який йде від Бога, щоб знати те, що щедро було нам дароване Богом.</verse>
				<verse number="13">І говоримо ми про ці речі не словами, яких мудрість людська навчила нас, а словами, яких навчив нас Дух. Ми пояснюємо духовні речі, використовуючи слова від Духа.</verse>
				<verse number="14">Земна людина не сприймає істин, які відкриває Дух Божий. Вона вважає їх безглуздям, та не може зрозуміти це, бо їх можна оцінити тільки за допомогою Святого Духа.</verse>
				<verse number="15">А духовна людина може судити все, та її саму ніхто не може судити.</verse>
				<verse number="16">Сказано у Святому Писанні: «Хто знає думки Господні? Хто може повчати Його?» Але ми маємо розум і думки Христові.</verse>
			</chapter>
			<chapter number="3">
				<verse number="1">Брати і сестри мої, коли я з вами був, то не міг навчати вас як людей духовних. Навпаки, я мусив звертатися до вас як до людей мирських, як немовлят у Христі.</verse>
				<verse number="2">Я проповідував вам, неначе напував вас молоком, а не годував твердою їжею, бо ви не спроможні були ще її спожити. Ви ще й зараз не здатні на це.</verse>
				<verse number="3">Ви й досі належите цьому світу. Якщо між вами є заздрощі й суперечки, то хіба не мирські ви є? Хіба не поводитесь, як усі люди цього світу?</verse>
				<verse number="4">Якщо хтось із вас каже: «Я послідовник Павла», а інший: «А я — Аполлоса» — то хіба не як мирські люди ви чините?</verse>
				<verse number="5">А хто ж такий Аполлос, і хто такий Павло? Ми лише слуги, через яких ви стали віруючими. Ми виконали свою роботу, яку Господь призначив кожному із нас.</verse>
				<verse number="6">Я посіяв зерно, Аполлос полив його, але Бог є Той, Хто виростив.</verse>
				<verse number="7">Тож не має значення ні той, хто сіяв, ні той, хто поливав, а лише Бог, Який зростив.</verse>
				<verse number="8">І той, хто сіяв зерно, і той, хто поливав його, мають одну мету, і кожен буде нагороджений за свою працю.</verse>
				<verse number="9">Бо всі ми на службі у Бога, трудимося в Його ім’я, а ви — і нива Божа, й оселя Його.</verse>
				<verse number="10">Згідно з Божим даром, даним мені, я заклав фундамент, як той мудрий будівельник, а вже інший зводить на ньому споруду. Та кожен мусить дбати про те, як він будує.</verse>
				<verse number="11">Але ніхто не може закласти іншого фундаменту, ніж той, що вже закладено, й фундамент той — Ісус Христос.</verse>
				<verse number="12">Людина може будувати на цьому фундаменті з золота чи срібла, коштовного каміння чи дерева, сіна чи соломи.</verse>
				<verse number="13">Але робота кожного буде очевидна, бо настане День, і все стане зрозумілим, тому що той День прийде з вогнем. І вогонь випробує працю кожного і виявить її якість.</verse>
				<verse number="14">І якщо збудоване людиною вистоїть, то вона здобуде винагороду.</verse>
				<verse number="15">Чия ж споруда згорить, той зазнає втрати, а сам він буде врятований, уникнувши вогню.</verse>
				<verse number="16">Чи знаєте ви, що ви — Храм Божий, і що Дух Божий живе в вас?</verse>
				<verse number="17">Якщо хтось зруйнує Божий Храм, того Бог зруйнує, бо Храм Божий — святий, а ви і є цим Храмом.</verse>
				<verse number="18">Не обманюйте себе. Якщо хтось із вас вважає, що він розумний мудрістю цього світу, то йому слід стати «нерозумним», щоб здобути істинну мудрість.</verse>
				<verse number="19">Бо мудрість цього світу насправді є безглуздям для Бога. У Святому Писанні сказано: «Бог ловить мудрих на їхні ж хитрощі».</verse>
				<verse number="20">І ще: «Господь знає, що думки мудрих — нікчемні».</verse>
				<verse number="21">21-22 Тож не треба вихвалятися людьми. Бо все належить вам: чи то Павло, Аполлос або Кифа; чи то світ, життя, смерть, сучасне й майбутнє — все належить вам.</verse>
				<verse number="22"></verse>
				<verse number="23">Ви ж належите Христові, а Христос належить Богу.</verse>
			</chapter>
			<chapter number="4">
				<verse number="1">Ось як люди мають думати про нас, як про слуг Христових, котрим довірено таємні істини Божі.</verse>
				<verse number="2">А ті, кому довірено таємниці, мусять бути гідними довіри.</verse>
				<verse number="3">Та мені байдуже, чи ви судитимете мене, чи якийсь інший суд людський, адже й сам я себе не суджу.</verse>
				<verse number="4">Сумління моє чисте, та не в цьому моє виправдання. Лише Господь мені суддя.</verse>
				<verse number="5">Тож не судіть передчасно, доки Господь не прийде. Він висвітлить усе, що приховано в темряві, й виявить таємні задуми сердець. І тоді буде кожному така похвала від Бога, на яку той заслуговує.</verse>
				<verse number="6">Брати і сестри мої, я показав усе це на прикладах Аполлоса і своєму власному прикладі заради вас, щоб ви змогли навчитись і зрозуміти значення цих слів: «Не йдіть далі того, що написано у Писанні» — щоб ви не величалися одне перед одним. Щоб ви не підносили одних, зневажаючи інших.</verse>
				<verse number="7">Хто каже, що ти кращий за інших? І що ти маєш такого, що не було дано тобі? Але якщо все, що маєш ти, отримав як дарунок, то чого ж вихвалятися, наче лише своїми силами здобув усе це?</verse>
				<verse number="8">Ви вважаєте, що маєте все необхідне. Думаєте, що поставали багатіями й царями без нас. Хотів би я, щоб ви й справді були царями, тоді й ми могли б царювати разом з вами.</verse>
				<verse number="9">Та мені здається, що Бог дав нам, апостолам, останнє місце, зробив нас людьми приреченими до смерті. Адже ми стали видовищем для всього світу: як для Ангелів, так і для людей.</verse>
				<verse number="10">Ми нерозумні заради Христа, а ви вважаєте себе такими мудрими в Христі! Ми немічні, а ви похваляєтесь собою, кажучи, що ви дужі! Ви в пошані, а ми безславні!</verse>
				<verse number="11">І досі ми голодні й спраглі, бідно одягнені, побиті й безпритульні.</verse>
				<verse number="12">Тяжкою працею, власними руками добуваємо ми щоденний хліб свій.</verse>
				<verse number="13">Коли нас ганьблять, ми благословляємо; коли нас переслідують, ми терпимо; коли на нас зводять наклепи, ми втішаємо. Ми стали покидьками світу, порохом земним, що його люди й дотепер топчуть.</verse>
				<verse number="14">Я пишу це не для того, щоб присоромити вас. Я застерігаю вас як улюблених дітей своїх.</verse>
				<verse number="15">Бо якби ви мали навіть десять тисяч наставників у Христі, ви не матимете багато батьків. Це я через Благовість дав вам життя в Ісусі Христі.</verse>
				<verse number="16">Тож благаю вас: наслідуйте мене.</verse>
				<verse number="17">Ось чому послав я до вас Тимофія, мого улюбленого й вірного сина в Господі. Він нагадає вам шляхи мої в Христі Ісусі так само, як і я навчаю скрізь, у кожній церкві.</verse>
				<verse number="18">Та дехто з вас запишався, міркуючи, що я не прийду до вас.</verse>
				<verse number="19">Але невдовзі я буду з вами, якщо на те буде Божа воля. І тоді я побачу, чи спроможні ті красномовні хвальки на щось більше, ніж порожні балачки.</verse>
				<verse number="20">Бо Царство Боже виявляється не в словах, а в силі.</verse>
				<verse number="21">Чого ж ви хочете: щоб я прийшов до вас із карою чи з любов’ю і духом ніжності?</verse>
			</chapter>
			<chapter number="5">
				<verse number="1">Кажуть, що серед вас чиниться розпуста, ще й така, якої немає навіть серед поган. Розповідають, що дехто з вас живе з мачухою своєю.</verse>
				<verse number="2">Та всі ви сповнилися пихою замість того, щоб засмутитися. Того, хто вчинив таке, слід вигнати з вашої громади.</verse>
				<verse number="3">І хоч я відсутній серед вас тілом, та все ж присутній духом, і як присутній я вчинив суд над тим, хто вчинив такий гріх.</verse>
				<verse number="4">4-5 І коли ви зберетеся в ім’я Господа нашого Ісуса, дух мій буде з вами. Владою Господа нашого Ісуса віддаймо того грішника сатані, щоб знищив він його гріховне єство, і щоб дух чоловіка цього був врятований в День Господній.</verse>
				<verse number="5"></verse>
				<verse number="6">Недобре, що ви вихваляєтеся. Хіба ви не знаєте, що мала закваска заквашує все тісто?</verse>
				<verse number="7">Позбавтеся старої закваски, щоб вам самим стати новим тістом. Як християни ви і є тим Пасхальним тістом без закваски. Бо Христа, наше Пасхальне Ягня, було принесено в пожертву.</verse>
				<verse number="8">Тож святкуймо нашу Пасху, та не зі старою закваскою злоби й лукавства, а з опрісноками щирості та істини.</verse>
				<verse number="9">Я писав у листі, що не слід вам спілкуватися з тими, хто піддався розпусті.</verse>
				<verse number="10">Та я не мав на увазі, що зовсім не слід знатися з розпусниками цього світу чи скнарами, шахраями чи ідолопоклонниками. Інакше вам треба було б залишити цей світ.</verse>
				<verse number="11">Я писав вам, щоб ви не зналися з тими, хто видає себе за віруючих, але є розпусником, скнарою, ідолопоклонником, наклепником, п’яницею чи хабарником. Навіть за стіл не сідайте з таким.</verse>
				<verse number="12">Чи моя це справа — засуджувати тих, хто не належить до церкви? Звісно ні! Ви повинні засуджувати тих, хто належить церкві.</verse>
				<verse number="13">Бог засудить тих, хто не належить до церкви. Бо у Святому Писанні сказано: «Женіть від себе лиху людину».</verse>
			</chapter>
			<chapter number="6">
				<verse number="1">Коли у вас виникне суперечка з кимось з віруючих, то хіба ж ви підете до суду неправедного замість того, щоб звернутися до Божих людей?</verse>
				<verse number="2">Невже ви не знаєте, що святі люди Божі судитимуть світ? І якщо ви судитимете світ, то хіба ж ви нездатні вирішити такі дрібні справи?</verse>
				<verse number="3">Чи ви не знаєте, що ми судитимемо Ангелів, не кажучи вже про справи життєві?</verse>
				<verse number="4">Тож якщо ви матимете справу з випадками повсякденного життя, чи призначите ви суддями тих, хто не має ніякого відношення до церкви?</verse>
				<verse number="5">Кажу я так, щоб соромно вам стало. Невже справи такі кепські, що серед вас не знайдеться жодного мудрого чоловіка, щоб розсудити двох своїх братів у Христі?</verse>
				<verse number="6">Брат іде до суду з братом, і ви дозволяєте невіруючим судити їх?</verse>
				<verse number="7">По суті, те, що ви вступаєте в сутяжництво одне з одним, є повною вашою поразкою. Чи не краще вам натомість стерпіти образу? Чи не краще вам стерпіти завдану шкоду?</verse>
				<verse number="8">Та ви ж самі ображаєте й грабуєте, і то своїх же братів і сестер у Христі!</verse>
				<verse number="9">9-10 Хіба ви не знаєте, що неправедні люди не успадкують Царства Божого? Не обманюйте самих себе! Ніхто, ні розпусники, ні ідолопоклонники, ні перелюбники, ні мужоложці, ні злодії, ні скнари, ні п’яниці, ні наклепники, ні шахраї не успадкують Царства Небесного.</verse>
				<verse number="10"></verse>
				<verse number="11">І деякі з вас були такими, але ви очистилися, були освячені й виправдані в ім’я Господа Ісуса Христа і Духом Бога нашого.</verse>
				<verse number="12">«Все мені дозволено», — стверджуєте ви. Та у відповідь я вам кажу: не все доцільно й бажано. Навіть якщо це правда, що «усе дозволено мені», але ніщо не повинно володіти мною як рабом.</verse>
				<verse number="13">Ось інший мовить: «Їжа — для шлунку, а шлунок — для їжі». Та Бог знищить і те, й друге. Бо тіла наші не для розпусти, а для служіння Господу, й Господь — для тіла нашого.</verse>
				<verse number="14">Бог не лише воскресив Господа з мертвих, Він і нас воскресить силою Своєю.</verse>
				<verse number="15">Чи ви не знаєте, що тіла ваші є членами Христа? Тож хіба я візьму частини тіла Христа і зроблю їх членами розпусниці? Звісно, ні!</verse>
				<verse number="16">Знов таки: чи не відомо вам, що той, хто з’єднується з розпусницею, стає з нею одним цілим? «Бо двоє, — сказано у Святому Писанні, — стають одним тілом».</verse>
				<verse number="17">Той же, хто з’єднується з Господом, духовно стає одним цілим з Ним.</verse>
				<verse number="18">Уникайте розпусти. Кожен гріх, вчинений людиною, — поза її тілом, але розпусник грішить проти власного тіла.</verse>
				<verse number="19">Невже ви не знаєте, що тіла ваші — це храми Духа Святого, який живе в вас? І хіба ви не знаєте, що ви одержали Дух Святий від Бога, і що ви більше не належите собі?</verse>
				<verse number="20">Адже Господь сплатив за вас високу ціну, тож прославте Бога тілами своїми.</verse>
			</chapter>
			<chapter number="7">
				<verse number="1">Тепер про те, що ви написали мені: «Чи не краще чоловікові взагалі не торкатися жінки».</verse>
				<verse number="2">Але щоб уникнути гріха розпусти, кожен чоловік мусить мати дружину, а кожна жінка — чоловіка.</verse>
				<verse number="3">Чоловік мусить давати все належне своїй дружині, і так само жінка — своєму чоловікові.</verse>
				<verse number="4">Не жінка володіє тілом своїм, а її чоловік, так само не чоловік володіє тілом своїм, а його дружина.</verse>
				<verse number="5">Не відмовляйте одне одному, хіба що за спільною згодою і на деякий час для того, щоб віддатися молитві, а потім знову бути разом, щоб сатана не спокусив вас, скориставшись вашим невмінням володіти собою.</verse>
				<verse number="6">Я вам кажу це не як наказ, а як поступку.</verse>
				<verse number="7">Хотів би, щоб усі люди були такими, як я, але кожен має свій власний дар Божий: в одного такий, у другого — інший.</verse>
				<verse number="8">Щодо неодружених і вдів я хочу ось що сказати: для них добре, якщо вони залишатимуться самотніми, як і я.</verse>
				<verse number="9">Та якщо вони не можуть втриматися, то нехай одружуються, бо краще одружитися, ніж згоріти від жадання.</verse>
				<verse number="10">Одруженим я даю такий наказ, хоча це не я, а Господь наказує: жінці не слід шукати розлучення з чоловіком своїм.</verse>
				<verse number="11">Якщо ж уже розлучиться, то повинна залишатися незаміжньою або нехай помириться з чоловіком своїм. Та чоловікові не слід розлучатися зі своєю дружиною.</verse>
				<verse number="12">Усім іншим я скажу (та цей наказ від мене, а не від Господа): якщо якийсь брат у Христі має дружину, яка не вірує, і вона згідна жити з ним, то нехай він не розлучається з нею.</verse>
				<verse number="13">Якщо жінка має чоловіка, який не вірує, і він згідний з нею жити, то їй не слід розлучатися з ним.</verse>
				<verse number="14">Бо невіруючий чоловік освячується через свою віруючу дружину, а невіруюча жінка — через свого віруючого чоловіка. Інакше діти ваші були б нечистими, а так — вони святі.</verse>
				<verse number="15">Однак якщо невіруючий вирішить розлучитися, то хай розлучається. Брат чи сестра у Христі вільні в таких випадках, тому що Бог покликав вас жити в мирі.</verse>
				<verse number="16">Бо звідки ти знаєш, жінко, чи спасеш свого невіруючого чоловіка? І звідки ти, чоловіче, знаєш, чи спасеш свою невіруючу дружину?</verse>
				<verse number="17">Слід жити лише так, як Господь визначив кожному, і як Бог покликав кожного. І саме такий наказ даю я по всіх церквах.</verse>
				<verse number="18">Якщо комусь було зроблене обрізання до того, як Бог його покликав, то не слід намагатися змінити це. А іншому, може, не було зроблене обрізання, коли Бог його покликав. Тоді й не варто робити цього взагалі.</verse>
				<verse number="19">Обрізання, само по собі, не є чимось особливим, так само, як і необрізання. Головне — дотримуватися Божих заповідей.</verse>
				<verse number="20">І нехай кожен залишається таким, яким він був, коли його покликав Бог.</verse>
				<verse number="21">Ти рабом був покликаний? Нехай це тебе не турбує. Та якщо зможеш стати вільним, скористайся такою нагодою.</verse>
				<verse number="22">Той, хто рабом був покликаний Богом, є вільним перед Богом. Так само і вільний, якого покликано, є рабом Христа.</verse>
				<verse number="23">Господь сплатив за вас високу ціну, тож не ставайте рабами людей.</verse>
				<verse number="24">Брати і сестри мої! Кожному з вас слід залишатися перед Богом таким, яким його було покликано.</verse>
				<verse number="25">Тепер стосовно неодружених чоловіків та жінок. Я не маю Господнього наказу, але висловлю свою думку як гідний довіри, бо одержав милість від Господа.</verse>
				<verse number="26">Як на мене, то, зважаючи на всі нинішні страждання й лиха, краще залишатися самотнім, як я.</verse>
				<verse number="27">Якщо у тебе є жінка, не шукай з нею розлучення. У тебе немає дружини, не шукай її.</verse>
				<verse number="28">Та якщо ти одружуєшся, ти не згрішив, і якщо незаймана дівчина виходить заміж, то вона теж не згрішила. Але такі люди матимуть клопіт у цьому світі, а я прагну врятувати вас від нього.</verse>
				<verse number="29">Ось що я вам кажу, брати і сестри мої, час спливає. Віднині й надалі ті, хто мають жінок, мусять бути такими, ніби жінок не мають.</verse>
				<verse number="30">Ті, хто сумують, мусять бути такими, ніби суму не мають. Радісні повинні бути такими, ніби не мають радості. Ті, хто придбали щось, ніби вони не мають нічого.</verse>
				<verse number="31">Ті, хто користуються світським, не повинні вважати тлінні речі найважливішими. Бо існуючий світ незабаром зникне.</verse>
				<verse number="32">Я хочу, щоб ви були вільні від турбот. Неодружений чоловік дбає про Господнє, тобто як догодити Богу.</verse>
				<verse number="33">Одружений дбає про життєві справи — як догодити жінці.</verse>
				<verse number="34">Отже, він на роздоріжжі — як догодити Богові та дружині. Незаміжня жінка або дівчина дбає про справи Господні — щоб бути святою і тілом, і духом. Заміжня піклується про життєві справи — як би догодити чоловікові.</verse>
				<verse number="35">Кажу я так для вашої ж користі, а не для того, щоб ставити вам перешкоди. Швидше я роблю це для порядку і щоб ви могли бути відданими Господу й ревно служити йому, ні на що інше не звертаючи уваги.</verse>
				<verse number="36">Якщо хтось вважає, що не робить те, що слід, зі своєю нареченою або вона стара за віком, й він хоче одружитися, то нехай він робить за своїм бажанням, бо це не гріх.</verse>
				<verse number="37">Але ж той чоловік, хто твердо вирішив не одружуватися, здатний володіти своїми пристрастями, й поклав собі зберегти свою наречену такою, як вона є, робить добре.</verse>
				<verse number="38">Отже, хто одружується з нареченою, робить добре, а хто не одружується, робить ще краще.</verse>
				<verse number="39">Жінка зв’язана одруженням, поки її чоловік живий, але, якщо він помре, то вона вільна вийти заміж за кого хоче, аби тільки в Господі.</verse>
				<verse number="40">Але, на мою гадку, вона буде щасливішою, якщо залишиться такою, як є. Це моя думка, та я знаю, що маю Дух Божий.</verse>
			</chapter>
			<chapter number="8">
				<verse number="1">А тепер про м’ясо, пожертвуване бовванам. Ми знаємо, що «всі мають знання». Знання підносять людей в їхній пихатості, а любов допомагає їм стати дужчими.</verse>
				<verse number="2">Якщо хтось думає, що знає щось, то він нічого не знає як слід.</verse>
				<verse number="3">А хто любить Бога, той відомий Богу.</verse>
				<verse number="4">Щодо м’яса, пожертвуваного бовванам, то ми знаємо, що бовван — це ніщо у світі, існує лише Єдиний Бог.</verse>
				<verse number="5">5-6 І навіть, якщо так звані «боги» є на небі чи то на землі (а є й справді багато «богів» і «володарів»), то для нас існує лиш Єдиний Бог-Отець, завдяки Якому все існує на світі, і для Якого ми живемо. Є лиш один Володар і Господь — Ісус Христос, через Якого все існує, і через Якого ми живемо.</verse>
				<verse number="6"></verse>
				<verse number="7">Та не всім відомо це знання. Дехто так звик поклонятися бовванам, що коли він їсть, то так, ніби та їжа була пожертвувана бовванамі, оскільки сумління його слабке, воно оскверняється.</verse>
				<verse number="8">Але їжа не наблизить нас до Бога. Ми не стаємо ні кращими, якщо не їстимемо, ані гіршими, якщо їстимемо.</verse>
				<verse number="9">Та дивіться, щоб це знання ваше не привело до гріха тих, хто слабкий духом.</verse>
				<verse number="10">Бо якщо той, хто повний сумління побачить вас, хто має ці знання, як ви їсте в бовванському храмі, то чи не заохотить це його також з’їсти того м’яса, що запропоноване на пожертву бовванам?</verse>
				<verse number="11">І через знання ваші знищено буде слабкого духом, вашого ж брата, за якого Христос помер!</verse>
				<verse number="12">Отже, згрішивши проти своїх братів і вразивши їхнє кволе сумління, ви грішите проти Христа.</verse>
				<verse number="13">Тож якщо їжа призводить брата чи сестру мою до гріха, то я ніколи більше не їстиму м’яса, щоб не привести їх до гріха!</verse>
			</chapter>
			<chapter number="9">
				<verse number="1">Хіба я не вільна людина? Чи ж не апостол я? Хіба я не бачив Ісуса, Господа нашого? Чи не є ви творінням моїм у Господі?</verse>
				<verse number="2">Навіть якщо я не апостол для інших, то все одно я апостол для вас. Ви ж є печаттю мого апостольства в Господі.</verse>
				<verse number="3">Ось мій захист від тих, хто хоче судити мене.</verse>
				<verse number="4">Чи не маю я права їсти й пити?</verse>
				<verse number="5">Чи, може, я не маю права взяти собі віруючу дружину, як це зробили інші апостоли й брати Господні, а також і Петро?</verse>
				<verse number="6">Чи, може, лише Варнава і я мусимо працювати, щоб заробляти на прожиток?</verse>
				<verse number="7">Який солдат коли служив на своєму власному утриманні? Хто садить виноградник і не їсть плодів його? Або хто доглядає отару і не п’є молока від овець своїх?</verse>
				<verse number="8">Чи може, це все лише міркування смертної людини? А чи не про те саме сказано в Законі?</verse>
				<verse number="9">У Законі Мойсеєвому записано так: «Не зав’язуй рота волові, що молотить». Хіба Бог дбає лише про волів? Звичайно ні!</verse>
				<verse number="10">Чи не говорить Він це заради нас? Так, це було написано заради нас, бо той, хто оре, має орати з надією, і той, хто молотить, має молотити з надією, що одержить частину врожаю.</verse>
				<verse number="11">Раз ми посіяли духовне зерно для вашої вигоди, чи така вже велика то буде річ, якщо пожнемо земні блага від вас?</verse>
				<verse number="12">Якщо інші мають право збирати земні блага від вас, то чи не маємо ми більшого права на це? Але ми ніколи не користувалися ним. Навпаки, ми терпимо все, щоб часом не чинити перешкод на шляху Доброї Звістки про Христа.</verse>
				<verse number="13">Хіба ви не знаєте, що ті, хто працюють в Храмі, від святині ж і харчуються? А ті, хто служить біля вівтаря, ділять між собою частину з того, що до вівтаря принесено.</verse>
				<verse number="14">Так само Господь наказував, щоб ті, хто проповідує Добру Звістку, жили з цього.</verse>
				<verse number="15">Я не користувався цим правом. І написав це не для того, щоб мати цю вигоду. Бо мені краще вмерти, ніж дати комусь забрати у мене можливість похвалитися.</verse>
				<verse number="16">Якщо я проповідую Добру Звістку, то не маю чим хвалитися. Це мій обов’язок. І горе мені, якщо не буду проповідувати.</verse>
				<verse number="17">Як би я робив те добровільно, то повинен був одержати нагороду, але в мене не має вибору: я роблю тільки те, що мені довірили виконувати — проповідувати Добру Звістку.</verse>
				<verse number="18">В чому ж тоді моя винагорода? Вона в тому, що я проповідую Добру Звістку і роблю це не за платню; в тому, щоб не користуватися правом, яке я маю, проповідуючи Добру Звістку.</verse>
				<verse number="19">Бо хоч я й вільний від людей, та став рабом усіх, щоб врятувати більше людей.</verse>
				<verse number="20">Для юдеїв я став юдеєм, щоб врятувати їх. Для тих, хто підкоряється Закону, я став одним із них (хоч я і не під Законом) для того, щоб врятувати тих, хто підкоряється Закону.</verse>
				<verse number="21">Для тих, хто без Закону, я став таким, як і вони (хоч і не живу без Закону Божого, бо підкоряюся законові Христовому). І зробив я це, щоб оволодіти ними.</verse>
				<verse number="22">Я став немічним для немічних, щоб врятувати їх. Я став усім для всіх, щоб спасти хоча б декого у будь-який спосіб.</verse>
				<verse number="23">Я роблю все це заради Доброї Звістки, щоб стати одним із тих, на кого пошириться її благословення.</verse>
				<verse number="24">Хіба ви не знаєте, що всі бігуни біжать на змаганнях, а винагороду одержує один? Тож біжіть так, щоб перемогти й одержати її!</verse>
				<verse number="25">Кожен, хто змагається, напружено тренується. Він робить це для того, щоб одержати тлінний лавровий вінок, а ми — щоб одержати вінок нетлінний.</verse>
				<verse number="26">Отже, я біжу так, як той, хто має мету перед собою; б’юся так, щоб не просто розмахувати кулаками.</verse>
				<verse number="27">Навпаки, я стримую і приборкую тіло своє, щоб, проповідуючи іншим, самому не виявитися відкинутим Богом.</verse>
			</chapter>
			<chapter number="10">
				<verse number="1">Брати і сестри мої, хочу, щоб ви знали, що всі наші прабатьки справді були під хмарою, і всі вони безпечно перейшли через море.</verse>
				<verse number="2">Всі вони в хмарі і в морі були «хрещені» в Мойсея.</verse>
				<verse number="3">3-4 Всі вони їли ту саму духовну їжу і пили той самий духовний напій, бо пили вони з духовної скелі, що йшла слідом за ними. Цією скелею був Христос.</verse>
				<verse number="4"></verse>
				<verse number="5">Та більшість із них не вподобав Господь, і вони загинули в пустелі.</verse>
				<verse number="6">І це приклад для нас, щоб ми не прагнули злого, як вони.</verse>
				<verse number="7">Не будьте ідолопоклонниками, як був дехто з них. Бо сказано у Святому Писанні: «Люди посідали, щоб поїсти і попити, а тоді повставали, щоб розважатися».</verse>
				<verse number="8">Не будемо віддаватися розпусті, як дехто з них. Бо одного дня від цього двадцять три тисячі полягло!</verse>
				<verse number="9">Тож не будемо спокушати Христа, як дехто з них робив. Вони були покусані зміями і вмерли.</verse>
				<verse number="10">Не нарікайте, як дехто з них нарікав і був знищений ангелом смерті.</verse>
				<verse number="11">Все це сталося з ними як приклад нам. І було про це написано, щоб застерегти нас, хто живе після скінчення їхнього віку.</verse>
				<verse number="12">Ось чому той, хто вважає, що міцно стоїть, нехай стережеться, щоб не впасти.</verse>
				<verse number="13">Вас спіткали ті ж самі спокуси, котрі зазнають усі люди. Та Бог вірний, Він не допустить, щоб ви спокушалися більше, ніж можете витримати. Разом із спокусою Він дасть і полегшення, щоб ви змогли подолати її.</verse>
				<verse number="14">Тож, любі друзі мої, уникайте служіння бовванам.</verse>
				<verse number="15">Звертаюся до вас як до людей розумних. Судіть самі, про що кажу я.</verse>
				<verse number="16">Чаша благословення, за яку ми дякуємо, чи не є те ознакою того, що ми об’єднані пожертвою крові Христової? Хліб, що ми ламаємо, чи не є ознакою того, що ми об’єднані пожертвою тіла Христова?</verse>
				<verse number="17">Існує один Хліб, і всі ми від одного Тіла, бо ми поєднані тим Хлібом.</verse>
				<verse number="18">Погляньте-но на народ ізраїльський, коли вони їдять пожертви, чи не об’єднані вони тими підношеннями, що на вівтарі?</verse>
				<verse number="19">Що ж я маю на увазі? Що їжа, яка приноситься в жертву бовванам нічого не варта, бо сам бовван — ніщо.</verse>
				<verse number="20">Ні, швидше це означає, що люди, приносячи жертви бовванам, роблять це для нечистих духів, а не для Бога. А я не хочу, щоб ви були спільниками нечистих духів.</verse>
				<verse number="21">Ви не можете одночасно пити з чаші Господньої і нечистих духів; не можете розділяти одночасно їжу Господню і диявольську.</verse>
				<verse number="22">Чи прагнемо ми прогнівити Господа? Хіба ж ми сильніші за Нього?</verse>
				<verse number="23">«Усе нам дозволено», — стверджуєте ви. Та не все на користь. «Усе нам дозволено». Та не все допомагає людям стати сильнішими.</verse>
				<verse number="24">Нехай ніхто не шукає вигоди для себе, а лише дбає про ближнього свого.</verse>
				<verse number="25">Їжте будь-яке м’ясо, що продається на ринку, не питаючи ні про що і без докорів сумління,</verse>
				<verse number="26">бо «земля і все, що є на ній, належить Господу».</verse>
				<verse number="27">Якщо хтось із невіруючих запросить вас на обід і ви вирішите піти, то їжте все, що перед вами на столі. Не питайте ні про що і не турбуйтеся про своє сумління.</verse>
				<verse number="28">Але якщо хтось скаже вам: «Це м’ясо, що принесли в пожертву бовванам» — то не їжте його. Не їжте заради того, хто вам про це сказав і заради його сумління.</verse>
				<verse number="29">Коли я так кажу, то маю на увазі не власне сумління, а сумління іншого. Бо навіщо дозволяти, щоб моя воля була засуджена чужим сумлінням.</verse>
				<verse number="30">Якщо я їм з подякою, то навіщо мене ганьбити за те, за що я дякую Всевишньому?</verse>
				<verse number="31">Отже, чи ви їсте, чи п’єте, чи ще щось робите — робіть усе на Славу Богу.</verse>
				<verse number="32">Не будьте перешкодою ні юдеям, ні поганам, ані церкві Божій.</verse>
				<verse number="33">Так само, як я догоджаю всім і в усьому. Я шукаю користі не для себе, а для інших, щоб вони могли спастися.</verse>
			</chapter>
			<chapter number="11">
				<verse number="1">Наслідуйте мене, як я наслідую Христа.</verse>
				<verse number="2">Я хвалю вас за те, що ви завжди пам’ятаєте про мене. Ви наслідуєте вчення, яке я передав вам.</verse>
				<verse number="3">Та хочу я, щоб ви знали, що Христос — голова кожному чоловікові, а чоловік — голова жінці. Бог же — голова Христа!</verse>
				<verse number="4">Кожен чоловік, який молиться або пророкує з покритою головою, ганьбить голову свою.</verse>
				<verse number="5">Кожна жінка, яка молиться або пророкує з непокритою головою, ганьбить голову свою. Вона вподібнюється поголеній жінці.</verse>
				<verse number="6">Якщо жінка не покриває свою голову, то це можна порівняти з соромом поголеного волосся. А якщо це так ганебно, коли її голова поголена або пострижена, то нехай вкриває її.</verse>
				<verse number="7">Чоловікові не слід вкривати голову, бо він є образом і Славою Бога. Жінка ж є славою чоловіка.</verse>
				<verse number="8">Бо не чоловік походить від жінки, а жінка від чоловіка.</verse>
				<verse number="9">Не чоловіка було створено заради жінки, а жінку заради чоловіка.</verse>
				<verse number="10">Ось чому жінка має покривати свою голову, визнаючи владу над собою. Вона має робити це також заради Ангелів.</verse>
				<verse number="11">Однак перед Господом жінка залежна від чоловіка так само, як і чоловік залежний від жінки.</verse>
				<verse number="12">Бо як жінка походить від чоловіка, так і чоловік також народжується від жінки. І все це йде від Бога.</verse>
				<verse number="13">Поміркуйте про це поміж собою: чи личить жінці молитися Богу з непокритою головою?</verse>
				<verse number="14">Та чи природа сама не вчить вас, що це соромно для чоловіка мати довге волосся?</verse>
				<verse number="15">Для жінки ж це слава, бо волосся дане для вкриття голови її.</verse>
				<verse number="16">Деякі люди можуть сперечатися про це. Та ні ми, ані церкви Божі не визнаємо ці звичаї.</verse>
				<verse number="17">Даючи вам наступний наказ, я не хвалю вас, бо ваші зустрічі приносять вам більше шкоди, ніж користі.</verse>
				<verse number="18">По-перше, я чув, що коли ви збираєтеся разом, то серед вас є розбіжності. Та в це неважко повірити,</verse>
				<verse number="19">бо за вашим міркуванням, розділення церкви є ознакою істинних послідовників Христових.</verse>
				<verse number="20">На ваших сходинах ви не їсте Господню вечерю.</verse>
				<verse number="21">Бо коли ви збираєтеся, то кожен поспішає з’їсти своє: один залишається голодним, а інший впивається.</verse>
				<verse number="22">Хіба не маєте ви осель, щоб їсти й пити? Чи, може, ви зневажаєте Божу церкву? Може, ви хочете принизити бідних? Що мені сказати? Чи слід вас хвалити? Тут я вас не хвалитиму.</verse>
				<verse number="23">23-24 Бо я одержав від Господа знання, які й передав вам. Господь Ісус тієї ночі, коли видали Його на страту, узяв хлібину, та віддавши дяку, розломив його зі словами: «Це тіло Моє, що Я віддаю за вас. Їжте його на спомин про Мене».</verse>
				<verse number="24"></verse>
				<verse number="25">Після вечері Ісус так само взяв чашу з вином і промовив: «Це вино символізує кров Мою, що засновує Новий Заповіт Божий. Хоч би коли ви пили це вино, робитимете це на спомин про Мене».</verse>
				<verse number="26">Щоразу, як їстимете цей хліб і питимете цю чашу вина, будете свідчите про смерть Господню, аж поки Він не прийде.</verse>
				<verse number="27">Отож, хто негідно їстиме хліб Господній і питиме Господню чашу вина, винний буде у гріхах проти тіла і крові Господньої.</verse>
				<verse number="28">Отже, насамперед, людина повинна позбавитись огидних думок, а вже потім нехай їсть цей хліб і п’є це вино.</verse>
				<verse number="29">Бо той, хто їсть і п’є, не визнаючи тих, хто є Господнім Тілом, накликає суд на себе.</verse>
				<verse number="30">Ось чому серед вас є чимало слабких та хворих, а багато вже й померло.</verse>
				<verse number="31">Якщо б ми самі судили себе, то не були б судимі.</verse>
				<verse number="32">Коли ж нас судить Господь, Він карає нас, щоб не було нас засуджено разом зі світом.</verse>
				<verse number="33">Тож, брати і сестри мої, коли ви збираєтеся разом, щоб поїсти, то чекайте одне на одного.</verse>
				<verse number="34">Якщо ж хто й справді голодний, нехай поїсть вдома, щоб не осудив вас Господь за те, що ви збираєтесь. Інші ж справи я влаштую, коли прийду.</verse>
			</chapter>
			<chapter number="12">
				<verse number="1">Щодо духовних дарів, брати і сестри мої, то я не хочу, щоб ви залишалися в незнанні.</verse>
				<verse number="2">Пам’ятайте, що коли ви були невіруючими поганами, то ходили на поклоніння до німих бовванів, неначе вас силоміць тягнули туди.</verse>
				<verse number="3">Тож кажу я вам, що ніхто не може мовити: «Будь проклятий, Ісусе!» — з допомогою Духа Божого. Ніхто не зможе сказати: «Ісус — Господь» — інакше, як Святим Духом.</verse>
				<verse number="4">Різні є дари, та всі вони — від Єдиного Духа.</verse>
				<verse number="5">Є багато різних засобів служити, але усі вони — Єдиному Господу.</verse>
				<verse number="6">По-різному Всевишній діє серед людей, та тільки Єдиний Бог дає спроможність робити все.</verse>
				<verse number="7">А вияв Духа дано кожному на користь усіх.</verse>
				<verse number="8">Одній людині Дух дає слово мудрості, іншій — слово знання дається тим самим Духом.</verse>
				<verse number="9">Комусь дано духовну віру, а ще хтось має дар зцілення — від Єдиного Духа.</verse>
				<verse number="10">Хтось має силу робити чудеса, а хтось — здатність пророкувати, хтось уміє розпізнавати духів, а хтось — розмовляти різними мовами, а ще хтось — тлумачити мови.</verse>
				<verse number="11">Та Один і Єдиний Дух чинить усе це, наділяючи кожного тим, чим вважає за потрібне.</verse>
				<verse number="12">Через те, що кожен із нас має одне тіло, яке складається з багатьох частин, то хоч і багато частин, все одно вони становлять одне тіло. Так і Христос.</verse>
				<verse number="13">Бо одним Духом хрестилися ми всі, щоб стати єдиним тілом: як юдеї, так і погани, як раби, так і вільні. І всім нам даний один Дух.</verse>
				<verse number="14">Тіло людське складається не з одного члена, а з багатьох.</verse>
				<verse number="15">Навіть якщо нога скаже: «Через те, що я не рука, я не належу тілу» — то хіба вона від того перестане належати тілу?</verse>
				<verse number="16">А якщо вухо скаже: «Через те, що я не око, я не належу тілу» — чи перестане воно через це належити тілу?</verse>
				<verse number="17">Якби все тіло складалося лише з ока, як тоді б ми слухали? Якби складалося тільки з вуха, чим би тоді відчували запахи?</verse>
				<verse number="18">Насправді Бог розмістив члени тіла, кожне з них, там, де хотів.</verse>
				<verse number="19">Якби всі члени тіла були однаковими, то де ж тоді було б тіло?</verse>
				<verse number="20">А так хоч частин багато, а тіло одне.</verse>
				<verse number="21">Око не може сказати руці: «Ти мені не потрібна». Або голова не може сказати ногам: «Ви мені не потрібні».</verse>
				<verse number="22">Навпаки, ті частини тіла, які ми вважаємо слабшими, насправді дуже потрібні.</verse>
				<verse number="23">А про ті, що вважаємо не дуже почесними на тілі, піклуємося більше. Про непристойні ж дбаємо з більшою сором’язливістю.</verse>
				<verse number="24">24-25 Водночас пристойні частини тіла не потребують особливої турботи. Та Бог створив наше тіло так, щоб більше шани було тим частинам, які потребували того, щоб не було розбрату в тілі, а щоб усі частини однаково дбали одна про іншу.</verse>
				<verse number="25"></verse>
				<verse number="26">Коли одна з них страждає, то й усі інші страждатимуть. Коли одна в пошані, то й усі інші радіють із нею.</verse>
				<verse number="27">Тож усі ви разом є Тілом Христовим, а окремо — частинами Його.</verse>
				<verse number="28">До того ж Бог першими поставив у церкві апостолів, другими — пророків, третіми — вчителів, потім чудотворців і людей, які мають дар зціляти. За ними — ті, хто допомагають іншим, ті, які мають хист вести за собою людей, а також ті, котрі мають здібності до різних мов.</verse>
				<verse number="29">Та не всі є апостолами, не всі є пророками, чи не так? Не всі є вчителями або чудотворцями.</verse>
				<verse number="30">Не всі обдаровані здібністю зціляти чи розмовляти різними мовами. І не всі ж, певно, можуть тлумачити мови?</verse>
				<verse number="31">Тож дбайте про всі Духовні дари, що є найважливішими для вас, а я вам зараз покажу навіть краще життя.</verse>
			</chapter>
			<chapter number="13">
				<verse number="1">Якщо я можу розмовляти різними людськими мовами, якщо знаю мову навіть Ангелів, та не маю любові, то я лиш подібний до гучного дзвону або брязкітливого кімвалу.</verse>
				<verse number="2">Якщо ж маю пророчий дар, знаю всі таємниці і сповнений знань усяких; якщо маю таку віру, що можу пересувати гори, але не маю любові, то я — ніщо.</verse>
				<verse number="3">Якщо я роздам усе своє майно, а тіло своє віддам на спалення, але при тому не матиму любові, я не дістану нічого.</verse>
				<verse number="4">Любов терпляча, добра, не заздрісна, не хвалькувата, не пихата.</verse>
				<verse number="5">Вона не поводиться непристойно, не егоїстична, не скора на гнів, не злопам’ятна.</verse>
				<verse number="6">Любов ніколи не радіє злу, але радіє правді.</verse>
				<verse number="7">Любов завжди терпить, завжди вірить, завжди сподівається, завжди стійка.</verse>
				<verse number="8">Дар пророцтва, дар мов, дар знання — усе це зникне, але любов ніколи не скінчиться.</verse>
				<verse number="9">Бо знання й пророцтва наші — недосконалі.</verse>
				<verse number="10">Та коли приходить досконалість, то все недосконале зникає.</verse>
				<verse number="11">Коли я був дитиною, то й розмовляв по-дитячому, я думав і міркував як дитина. Але тепер, коли я став дорослим, я залишив усе дитяче.</verse>
				<verse number="12">Зараз ми дивимося на Господа ніби на відображення в дзеркалі, але згодом подивимося Йому в обличчя. Зараз мої знання — часткові, тоді ж, я знатиму усе досконало, подібно тому, як Бог знає мене.</verse>
				<verse number="13">Тим часом лишаються ці три: віра, надія і любов. І найбільша з них — любов.</verse>
			</chapter>
			<chapter number="14">
				<verse number="1">Прагніть любові й щиро дбайте про дари духовні, але особливо про дар пророцтва.</verse>
				<verse number="2">Бо хто має дар говорити іншою мовою, той розмовляє не з людьми, а з Богом. Адже ніхто не розуміє того, що він каже. Він говорить таємне, котре йде від Духа.</verse>
				<verse number="3">Той же, хто має дар пророцтва, зміцнює, підбадьорює, і втішає людей.</verse>
				<verse number="4">Хто має дар говорити іншою мовою, духовно зміцнює себе, а хто має дар пророцтва, духовно зміцнює церкву.</verse>
				<verse number="5">Тож хочу я, щоб ви володіли даром говорити різними мовами. Та ще більше хочеться мені, щоб ви могли пророкувати. Той, хто пророкує — вищий за того, хто розмовляє іншими мовами, хіба що він перекладе, що каже, аби духовно збагатилась і зміцніла церква.</verse>
				<verse number="6">А тепер, брати і сестри мої, якщо прийду я до вас, розмовляючи іншими мовами, то яка з того для вас користь, коли не принесу вам ні одкровення, ні знання ніякого, ні Послання, ані вчення Божого?</verse>
				<verse number="7">Це так само, як бувають бездушні інструменти — флейта чи ліра. Якщо вони видають нечіткі звуки, то як дізнатися, яка мелодія звучить?</verse>
				<verse number="8">Коли сурми невиразно сурмлять, то хто ж знатиме, що треба готуватися до бою?</verse>
				<verse number="9">Так само коли ви використовуєте незрозумілі слова, то як інші зрозуміють, що ви кажете? Ви говоритимете у повітря.</verse>
				<verse number="10">Без сумнівів, є багато різних мов у світі, і кожна має своє значення.</verse>
				<verse number="11">Тож коли я не розумію мови, то буду чужинцем для того, хто розмовляє нею, і він буде чужинцем для мене.</verse>
				<verse number="12">Те саме стосується й вас. Коли ви прагнете духовних дарів, то намагайтеся збагатитися тими, що зміцнюють і укріпляють церкву.</verse>
				<verse number="13">А хто говорить іншою мовою, нехай молиться, щоб уміти пояснити те, про що говорить.</verse>
				<verse number="14">Бо коли я молюся іноземною мовою, дух мій молиться, та розуміння залишається безплідним.</verse>
				<verse number="15">Що ж робити в такому разі? Молитимусь я тоді не лише духом, а й розумом своїм. Буду співати не лише моїм духом, а також і розумом своїм.</verse>
				<verse number="16">Бо якщо ти благословлятимеш лише духом, то як же тоді простий слухач скаже «амінь» на твою молитву подяки? Він же не знає, про що ти кажеш.</verse>
				<verse number="17">Ти можеш прекрасно віддавати подяку Богу молитвою своєю, та інша людина від цього не зміцнюється духовно.</verse>
				<verse number="18">Я дякую Богу за те, що більше розмовляю іншими мовами, ніж будь-хто з вас.</verse>
				<verse number="19">Але в церкві я краще скажу п’ять слів з розумом, щоб інших навчити, ніж десять тисяч слів іншою, незнайомою їм мовою!</verse>
				<verse number="20">Брати і сестри мої, не думайте як діти! В лихому будьте дітьми, але в думках будьте дорослими.</verse>
				<verse number="21">В Писанні сказано: «Я буду говорити з цими людьми устами чужинців й чужими мовами, але навіть і тоді вони мене не послухають». Так каже Господь.</verse>
				<verse number="22">Тож дар розмовляти різними мовами є знаменням не для віруючих, а для невіруючих. Пророчий же дар — не для невіруючих, а для віруючих.</verse>
				<verse number="23">І, якщо тоді вся церква збереться разом, і всі розмовлятимуть різними мовами, то чи не скажуть сторонні або невіруючі, що ви збожеволіли?</verse>
				<verse number="24">Та якщо всі пророкують слово Боже і ввійде хтось сторонній або невіруючий, то відкриються всі гріхи його, та вашими словами засуджений він буде.</verse>
				<verse number="25">Всі таємниці серця його виявляться. І впаде він долілиць, і поклониться Богу, кажучи: «Справді, Бог серед вас!»</verse>
				<verse number="26">Брати і сестри мої, що ж робитимете ви далі? Коли ви посходитеся разом до церкви, один матиме псалом, інший — повчання, ще інший — одкровення. Хтось говорить іншою мовою, хтось перекладає. Та все мусить робитися для розбудови церкви.</verse>
				<verse number="27">Якщо хтось збирається говорити чужою мовою, то двоє, найбільше троє, нехай мовлять по черзі, а один нехай тлумачить сказане.</verse>
				<verse number="28">Якщо ж немає кому тлумачити, то нехай чужинець мовчить на зібранні, нехай промовляє лише до себе й до Бога.</verse>
				<verse number="29">Двоє чи троє людей з пророчим даром нехай говорять, а решта мають перевіряти, що вони кажуть.</verse>
				<verse number="30">Коли ж якесь одкровення відкриється тому, хто сидить, то перший нехай замовкне.</verse>
				<verse number="31">Бо всі ви можете пророкувати по черзі, щоб інші навчалися й утішалися.</verse>
				<verse number="32">32-34 Духи пророків коряться пророкам, через те що Бог є Богом не безладдя, а миру. Як у всіх церквах людей Божих, жінкам вашим слід мовчати на зібраннях, бо їм не дозволяється говорити. Вони мусять перебувати в покорі, як сказано в Законі Мойсея.</verse>
				<verse number="33"></verse>
				<verse number="34"></verse>
				<verse number="35">Якщо вони хочуть чогось навчитися, то їм слід спитати своїх чоловіків удома, бо непристойно жінці говорити на зібранні в церкві.</verse>
				<verse number="36">Хіба від вас прийшло Слово Боже? Чи, може, до вас самих воно прийшло?</verse>
				<verse number="37">Якщо хтось вважає, що він є пророком чи має духовний дар, то нехай визнає, що те, що я пишу вам — Заповідь Господня.</verse>
				<verse number="38">А якщо хтось не визнає цього, то і його самого не буде визнано.</verse>
				<verse number="39">Отже, брати і сестри мої, будьте завзятими, пророкуючи, й нікому не забороняйте говорити іншими мовами.</verse>
				<verse number="40">Та все треба робити належним чином і статечно.</verse>
			</chapter>
			<chapter number="15">
				<verse number="1">Зараз я хочу нагадати, брати і сестри мої, про Добру Звістку, що я проповідував вам. Ви її одержали і на ній засновуєте життя своє.</verse>
				<verse number="2">Завдяки їй ви врятуєтеся, якщо добре пам’ятаєте те, що я вам проповідував. Якщо ж ні, то марно ви повірили.</verse>
				<verse number="3">Я передав вам насамперед те, що сам отримав: Христос прийняв смерть за наші гріхи, як сказано у Святому Писанні.</verse>
				<verse number="4">Його було поховано, і Він воскрес на третій день, як сказано у Святому Писанні.</verse>
				<verse number="5">Він з’явився Петрові, а потім дванадцятьом апостолам.</verse>
				<verse number="6">Після того Він з’явився більш як п’ятистам віруючим одночасно. І більшість із них досі ще живі, хоча дехто вже й помер.</verse>
				<verse number="7">Тоді з’явився Він Якову, а після цього і всім апостолам.</verse>
				<verse number="8">Нарешті, Він з’явився й мені також, наче якомусь недоноскові.</verse>
				<verse number="9">Бо я останній з апостолів. Я навіть не достойний зватися апостолом, бо переслідував Божу церкву.</verse>
				<verse number="10">Я — апостол милістю Божою, і Його милосердя до мене не було марним. Навпаки, я працював дуже старанно і впертіше за всіх, хоча не сам я, а милість Божа, яка зі мною, робила це.</verse>
				<verse number="11">Тож незалежно від того, чи я проповідую вам, чи хтось із інших апостолів, ми проповідуємо одне. І це саме те, в що ви повірили.</verse>
				<verse number="12">Та якщо ми проповідуємо, що Христос воскрес із мертвих, то чому ж дехто з вас каже, що ніхто не воскресає з мертвих?</verse>
				<verse number="13">Якщо ніхто не воскресає, тоді й Христос не воскрес.</verse>
				<verse number="14">А якщо Христос не воскрес із мертвих, то те, що ми проповідуємо — марне, і марна віра ваша.</verse>
				<verse number="15">Тоді ми є лжесвідками проти Бога, бо клятвенно засвідчили про Бога, що Він воскресив Христа. А раз ніхто не воскресає з мертвих, тоді ж і Бог не воскресив Христа.</verse>
				<verse number="16">Та якщо мертві не воскресають, то й Христос не воскрес із мертвих.</verse>
				<verse number="17">А якщо Христос не воскрес, тоді й віра ваша марна, і гріхи ваші залишаються з вами.</verse>
				<verse number="18">Тоді ж виходить, що ті, хто вже померли у Христі, загинули.</verse>
				<verse number="19">Якщо ми маємо надію на Христа лише в цьому житті, то ми найнещасніші з усіх людей.</verse>
				<verse number="20">Але Христос насправді воскрес із мертвих. Він — первісток тих, хто помер.</verse>
				<verse number="21">Бо як смерть прийшла через гріх однієї людини, так і воскресіння з мертвих прийшло через іншу.</verse>
				<verse number="22">Я маю на увазі, що всі вмирають через Адама, та завдяки Христу всі знову житимуть.</verse>
				<verse number="23">Та кожен матиме свою чергу: Христос був першим, Хто воскрес, а коли Він знову прийде, то воскреснуть й усі ті, хто Йому належить.</verse>
				<verse number="24">Тоді настане кінець. Христос знищить усіх правителів, і владу, і силу, та передасть Царство Богу-Отцю.</verse>
				<verse number="25">Бо Христос мусить правити, доки Бог не покладе всіх ворогів до ніг Його.</verse>
				<verse number="26">І смерть буде знищено, як останнього ворога.</verse>
				<verse number="27">Бо: «Він усе впокорене кинув до ніг Його». І коли сказано, що «все кинуто до Його ніг», то це означає, що Господь підкорив Христу усе, за винятком Себе — Всевишнього Бога.</verse>
				<verse number="28">А коли все покориться Христу, тоді й Сам Син буде у владі Божій, Який підкорив усе Христу, щоб Бог був всім у всьому.</verse>
				<verse number="29">Інакше, якщо немає воскресіння, що ж робитимуть ті, хто охрестився заради померлих? Якщо мертві ніколи не воскреснуть, то навіщо ж люди хрестилися заради них?</verse>
				<verse number="30">Чому й ми повсякчас зустрічаємося з небезпекою?</verse>
				<verse number="31">Щодня мені загрожує смерть. І це правда, як і те, брати і сестри мої, що я пишаюся вами в Ісусі Христі, Господі нашому.</verse>
				<verse number="32">Коли я бився з дикими звірами в Ефесі, міркуючи як проста людина, чи була б з того користь? Звичайно ні! Якщо мертві не воскресають, то «питимемо й їстимемо, бо завтра помремо!»</verse>
				<verse number="33">Не давайте вводити себе в оману. Лихе товариство руйнує добрі звичаї.</verse>
				<verse number="34">Отямтеся, поверніться до здорового глузду, як належить, і киньте грішити, бо дехто з вас не знає Бога. Кажу це, щоб присоромити вас.</verse>
				<verse number="35">Але дехто може спитати: «Як воскресають мертві? Яке тіло вони матимуть?»</verse>
				<verse number="36">Дурниці! Те, що садите в землю, не оживе, поки спершу не «помре!»</verse>
				<verse number="37">І потім, що ви садите? Адже ви сієте в землю не дозріле «тіло», а просте зерно. Це може бути пшениця або щось інше.</verse>
				<verse number="38">Тоді Бог надає йому те тіло, яке Сам вибрав. Він дає кожній зернині її власне «тіло».</verse>
				<verse number="39">Тіла живих істот не однакові. Ні, у людей вони одні, а у тварин — зовсім інакші. У птахів ще інші, а у риб іще інші.</verse>
				<verse number="40">Є тіла Небесні й земні, але краса Небесних і земних тіл різна.</verse>
				<verse number="41">Сонце має одну красу, а місяць і зірки — зовсім іншу. Та краса однієї зірки відрізняється від іншої.</verse>
				<verse number="42">Так само буде й тоді, коли мертві воскреснуть: тіло, що сіється у землю — тлінне, а як зросте, буде нетлінним.</verse>
				<verse number="43">Воно сіється в неславу, у славу зростає; посіяне в немочі, підніметься у силі.</verse>
				<verse number="44">Посіяне тіло є земним, зросле — духовним; якщо є природні тіла, то є й духовні.</verse>
				<verse number="45">Ось у Святому Писанні сказано, що перший чоловік, Адам, «став живою істотою ». Та останній Адам став життєдайним духом.</verse>
				<verse number="46">Не духовна людина була першою, а природна. Потім прийшла духовна.</verse>
				<verse number="47">Той перший чоловік вийшов із землі і був земним. Другий прийшов з Неба.</verse>
				<verse number="48">Всі земні люди такі ж, як і перша людина, яка вийшла з землі. Небесні ж люди такі, як Той Чоловік Небесний.</verse>
				<verse number="49">Як носили ми образ земної людини, так само носитимемо і образ Небесної.</verse>
				<verse number="50">Кажу вам, брати і сестри, що тіла й кров не можуть успадквати Царства Божого. Адже тлінне не успадковує нетлінного.</verse>
				<verse number="51">Ось послухайте! Відкрию я вам таємницю: не всі ми зазнаємо смерті, але всі будемо змінені.</verse>
				<verse number="52">І оком не встигнемо змигнути, як просурмить остання сурма. Коли вона просурмить, мерці повстануть нетлінні, і ми перемінимося.</verse>
				<verse number="53">Бо це тлінне тіло мусить одягнутися в нетлінне, і це смертне тіло — в безсмертне.</verse>
				<verse number="54">І коли це тлінне тіло вдягнеться у все нетлінне, а смертне тіло — у безсмертне, тоді збудеться те, що написано у Святому Писанні: «І перемога смерть поглинула».</verse>
				<verse number="55">«Смерть, де ж твоя перемога? Смерть, де твоє жало?»</verse>
				<verse number="56">Жало смерті — це гріх, а сила гріха — Закон.</verse>
				<verse number="57">Та дяка Богу, Який дає нам перемогу через Господа нашого Ісуса Христа!</verse>
				<verse number="58">Тож, брати і сестри мої любі, будьте твердими й непохитними. Присвятіть себе повністю трудам Господнім. Адже ви знаєте, що труд ваш Господній не марний.</verse>
			</chapter>
			<chapter number="16">
				<verse number="1">Щодо підтримки людям Божим, то робіть те, що я наказав робити по церквах галатських.</verse>
				<verse number="2">В перший день кожного тижня кожен з вас мусить відкласти щось з прибутку і покласти до скарбниці, щоб не збирати, коли я прийду.</verse>
				<verse number="3">Коли ж я прийду, то відправлю вибраних вами людей з листами й дарунками вашими до Єрусалиму.</verse>
				<verse number="4">А якщо буде доречно і мені йти, то піду і я з ними.</verse>
				<verse number="5">Прийду я до вас, перетнувши Македонію, бо у планах моїх — побувати там.</verse>
				<verse number="6">Можливо, я трохи затримаюся з вами або навіть і перезимую. І тоді ви допоможете мені в подорожі, хоч куди б я йшов.</verse>
				<verse number="7">Я не хочу зараз заходити до вас мимохідь, бо сподіваюся деякий час погостювати у вас, якщо буде Господня воля.</verse>
				<verse number="8">В Ефесі ж я пробуду до свята П’ятдесятниці,</verse>
				<verse number="9">бо зараз є нагода плідно попрацювати, хоч багато хто перешкоджає мені.</verse>
				<verse number="10">Якщо прийде Тимофій, то подбайте, щоб йому було затишно серед вас, щоб його ніхто даремно не турбував. Бо робить він справу Господню, як і я.</verse>
				<verse number="11">Тож нехай ніхто не зневажає його. Відправте його з миром, щоб він міг прийти до мене. Я чекаю його, як і інших братів.</verse>
				<verse number="12">Щодо брата нашого Аполлоса, то я дуже радив йому відвідати вас разом з іншими братами. Та не було Божої волі на те, щоб він прийшов зараз. Тож прийде він лише тоді, коли з’явиться нагода.</verse>
				<verse number="13">Пильнуйте! Будьте непохитні у вірі своїй! Будьте мужні й міцні!</verse>
				<verse number="14">Все, що ви робите, робіть з любов’ю.</verse>
				<verse number="15">15-16 Ви знаєте, що родина Степанова була першою віруючою родиною в Ахаї. Вони присвятили себе служінню Божим людям. Тож благаю вас, брати і сестри, щоб ви корилися таким людям і всім, хто єднається з ними в праці і служінні Господу.</verse>
				<verse number="16"></verse>
				<verse number="17">17-18 Я радий, що до мене прийшли Степан, Фортунат і Ахаїк, бо вони зайняли достойне місце у відсутність вашу, заспокоївши мій дух і ваш. Шануйте таких людей.</verse>
				<verse number="18"></verse>
				<verse number="19">Церкви азіатські вітають вас. Акила і Прискилла шлють вам палке вітання у Господі разом із церквою, що збирається в їхньому домі.</verse>
				<verse number="20">Всі брати вітають вас. Вітайте одне одного святим поцілунком.</verse>
				<verse number="21">Я, ПАВЛО, пишу ці слова власноручно.</verse>
				<verse number="22">Якщо хтось не любить Господа, то нехай проклятий буде. «Прийди Господи, прийди!»</verse>
				<verse number="23">Нехай з вами буде благодать Господа Ісуса.</verse>
				<verse number="24">Моя любов з вами всіма в Христі Ісусі.</verse>
			</chapter>
		</book>
		<book number="47">
			<chapter number="1">
				<verse number="1">Від Павла, волею Божою апостола Ісуса Христа, і брата нашого Тимофія до церкви Божої, що в Коринті, і також усім святим людям Божим по всій Ахаї.</verse>
				<verse number="2">Благодать і мир вам від Бога, Отця нашого, і від Господа Ісуса Христа.</verse>
				<verse number="3">Благословенний Бог, Отець Господа нашого Ісуса Христа, милосердний Отець, Бог, Який є джерелом всілякої втіхи.</verse>
				<verse number="4">Він втішає нас у наших скорботах, щоб ми, в свою чергу, втішали інших у всіляких скорботах втіхою, яку ми самі отримали від Бога.</verse>
				<verse number="5">Бо як ми розділяємо страждання Христові, так і втіха приходить до нас через Христа.</verse>
				<verse number="6">Якщо ми страждаємо і терпимо скорботу, то це заради втіхи вашої і спасіння. Якщо ми втішені, то це через вашу втіху. Вона допомагає вам витерпіти ті страждання, які терпимо і ми.</verse>
				<verse number="7">Та ми маємо на вас непохитну надію. Ми знаємо, що як ви поділяєте наші страждання, так само поділяєте і втіхи наші.</verse>
				<verse number="8">Браття і сестри, ми хочемо, щоб знали ви, яких страждань зазнали ми в Азії. Надміру і над силу нашу були ми обтяжені, й вже не мали надії залишитися живими.</verse>
				<verse number="9">Так, у серцях ми відчували, що нам оголошено смертельний вирок. Так сталося для того, щоб ми більше не покладали надію на самих себе, а лише на Бога, Який воскрешає мертвих до життя.</verse>
				<verse number="10">Він врятував нас від близької смерті й рятує нас зараз. На Нього покладаємо наші надії. Він рятуватиме нас і надалі.</verse>
				<verse number="11">Якщо ви також допомагатимете нам своїми молитвами, тоді багато людей віддячать нам за Божу прихильність, що Він виявить нам завдяки молитвам багатьох людей.</verse>
				<verse number="12">Ось чим ми пишаємося і що є свідченням нашого сумління: ми поводимося в цьому світі, особливо з вами, з простотою та щирістю, що ідуть від Бога; не згідно з мудрістю цього світу, та згідно з Божою милістю.</verse>
				<verse number="13">Тож ми не пишемо вам нічого, чого б ви не змогли прочитати чи зрозуміти. Я сподіваюся, що ви розумітимете нас повністю,</verse>
				<verse number="14">так само, як зрозуміли ви нас частково, і, що ви усвідомите, що зможете пишатися нами, як і ми пишатимемося вами в День пришестя Господа нашого Ісуса.</verse>
				<verse number="15">Впевнений у цьому, вирішив я прибути до вас першим, щоб ви були благословенні вдвічі.</verse>
				<verse number="16">У планах моїх було відвідати вас по дорозі до Македонії, а потім завітати до вас і на зворотньому шляху. Я сподівався, що ви спорядите мене до Юдеї.</verse>
				<verse number="17">Ви думаєте, що маючи такий задум, я не обмірковував усе ретельно? Чи, будуючи свої плани, я робив це по-мирському, тобто кажучи: «Так» і «ні» — одночасно?</verse>
				<verse number="18">Та Бог — правдивий, і буде Свідком того, що ми ніколи не кажемо вам «так» і «ні» одночасно.</verse>
				<verse number="19">Бо Син Божий, Ісус Христос, про Якого Сильван, Тимофій, супутник Павла, і я проповідували вам, не був одночасно «Ні» і «Так». Навпаки, через Нього було сказане останнє «Так».</verse>
				<verse number="20">Адже хоч би скільки ни було обітниць Божих, Христос на всі з них є «Так». Тому через Христа ми кажемо «амінь», на Славу Бога.</verse>
				<verse number="21">А Той, Хто утверджує нас разом з вами у Христі й також помазав нас, є Бог.</verse>
				<verse number="22">Він поклав на нас Свою печать, і дав нам Дух у серця наші як завдаток того, що виконає Свою обітницю.</verse>
				<verse number="23">Нехай Бог буде моїм свідком. Я клянуся життям своїм, що не повернувся у Коринт тому, що хотів вас помилувати.</verse>
				<verse number="24">І це не означає, що ми хочемо панувати над вашою вірою. Бо ви тверді у своїй вірі, а ми — спільники у ділах ваших для радості вашої.</verse>
			</chapter>
			<chapter number="2">
				<verse number="1">Отже, я сам собі вирішив не приходити знову до вас у смутку.</verse>
				<verse number="2">Бо коли я засмучу вас, то хто ж тоді підбадьорить мене, як не ви, кого я засмутив?</verse>
				<verse number="3">Тож написав я так для того, щоб, прийшовши, не бути засмученим тими, хто має веселити мене. Бо я впевнений у вас, бо моя радість — це радість для всіх вас.</verse>
				<verse number="4">І написав я вам з великого горя, туги в серці і гірко плачучи. Та не для того, щоб вас засмутити, а для того, щоб ви пізнали ту безмежну любов, що маю я до вас.</verse>
				<verse number="5">І якщо хтось когось засмутив, не мене, а почасти, щоб не перебільшувати — всіх вас,</verse>
				<verse number="6">то покарання від усіх вас для такої людини достатньо.</verse>
				<verse number="7">Тож краще простіть його і втіште, щоб не поглинув його надмірний смуток.</verse>
				<verse number="8">Тому благаю вас виявити любов до нього.</verse>
				<verse number="9">Я написав, щоб випробувати вас, і дізнатися, чи будете слухняними у всьому.</verse>
				<verse number="10">Якщо ви вибачаєте когось, то й я пробачу. І те, що я пробачив, якщо я справді пробачив щось, я зробив це заради вас в присутності Христа,</verse>
				<verse number="11">щоб сатана не перехитрував нас, бо відомі нам змови його.</verse>
				<verse number="12">Коли я прийшов до Троади проповідувати Добру Звістку про Христа, Господь відчинив переді мною двері.</verse>
				<verse number="13">Але я був дуже засмучений, бо не знайшов брата свого Тита. Через це я, попрощавшись з усіма, вирушив до Македонії.</verse>
				<verse number="14">Дяка Богу! Він завжди веде нас до перемоги у Христі. Пахощі знання про Себе Він повсюдно поширює через нас.</verse>
				<verse number="15">Наша пожертва Господу — пахощі Христові для Бога з-поміж тих, хто спасається, і з-поміж тих, хто гине.</verse>
				<verse number="16">Для тих, хто йде шляхом загибелі, ми — сморід смерті, що веде до неї. Для тих, хто йде шляхом спасіння — пахощі животворні, що ведуть до життя. Та хто ж спроможний виконати цю роботу?</verse>
				<verse number="17">Ми не торговці, які використовують Слово Боже для наживи. Ні! Ми щиро мовимо у Христі перед Богом як люди, послані від Бога.</verse>
			</chapter>
			<chapter number="3">
				<verse number="1">Чому ж ми знову починаємо хвальковито говорити про себе? Чи, може, нам потрібні, як іншим, вірчі листи до вас або від вас?</verse>
				<verse number="2">Ви самі є нашим листом, написаним у серцях наших. Його знають і читають усі люди.</verse>
				<verse number="3">Ви показуєте, що ви — лист Христовий, результат служіння нашого, написаний не чорнилом, а Духом живого Бога, не на скрижалях кам’яних, а на тих скрижалях, якими є серця людські.</verse>
				<verse number="4">Завдяки Христу ми маємо впевненість стверджувати це перед Богом.</verse>
				<verse number="5">І це не те, що ми спроможні самостійно вирішити так, ніби воно йде від нас. Швидше ця сила — від Бога.</verse>
				<verse number="6">Бог дав нам здатність служити Новому Заповіту. Цей Заповіт не складається з писаних законів, а грунтується на Духові. Бо письмовий Закон вбиває, а Дух дає життя.</verse>
				<verse number="7">Служіння, що принесло смерть (тобто Закон, вирізьблений буквами на камені), було дано Мойсею у великій Славі Господній. Та ця Слава (яка минає) була така яскрава, що народ ізраїльський не міг дивитися Мойсею прямо в обличчя.</verse>
				<verse number="8">Нове служіння, що прийде від життєдайного Духа, безсумнівно буде значно славнішим!</verse>
				<verse number="9">Бо коли служіння, яке засуджувало людей, було славним, то яким же славним буде служіння, що виправдує людей перед Богом!</verse>
				<verse number="10">Адже попередня Слава, порівняно з новою — ніщо.</verse>
				<verse number="11">Якщо служіння, приречене на забуття, було славним, то служіння неминуче буде набагато славнішим!</verse>
				<verse number="12">Ця надія дає нам відвагу говорити відверто, не боячись нічого.</verse>
				<verse number="13">Ми не такі, як Мойсей, який закривав покривалом своє обличчя, щоб народ ізраїльський не бачив, як зникає те сяйво.</verse>
				<verse number="14">Та розум людей Ізраїлю був затьмарений, бо і досі те покривало застилає їм очі, коли вони читають Старий Заповіт. І досі його не знято, тому, що зникне воно тільки через Христа.</verse>
				<verse number="15">Але й донині, коли люди читають Закон Мойсеїв, на їхніх серцях лишається покривало.</verse>
				<verse number="16">Але коли людина звертається до Господа, те покривало зникає.</verse>
				<verse number="17">Господь, про Якого я кажу, є Духом, а де є Дух Господа, там є воля.</verse>
				<verse number="18">Всі ми з відкритими серцями споглядаємо Славу Господню, як у дзеркалі. І всі ми були перевтілені в Його образ у все більшій Його Славі, й перетворення це — від Господа, який і є Духом.</verse>
			</chapter>
			<chapter number="4">
				<verse number="1">Ось чому, маючи це служіння з Божої милості, ми не впадаємо у відчай.</verse>
				<verse number="2">Навпаки, ми цілком відмовились від таємних і ганебних звичаїв. Ми не вдаємося до шахрайства, ані до перекручення Слова Божого. Виявляючи Істину, ми віддаємо себе людському сумлінню перед Богом.</verse>
				<verse number="3">І якщо Добра Звістка, яку ми проповідуємо, схована, то лише для тих, хто став на шлях загибелі.</verse>
				<verse number="4">Сатана — «бог» цього світу, осліпив розум цих невіруючих, щоб вони не бачили світла, що йде від Доброї Звістки про Славу Христа, та Він є образом Всевишнього Бога.</verse>
				<verse number="5">Бо ми не про себе проповідуємо, а про Ісуса Христа як Господа, і про те, що ми ваші слуги заради Ісуса.</verse>
				<verse number="6">Бог сказав: «Із темряви засяє світло». Воно засяяло у наших серцях, щоб збагатити нас світлом пізнання слави Божої, яка сяє в особі Ісуса Христа.</verse>
				<verse number="7">Та ми, неначе глиняні глечики, які тримають цей скарб, щоб показати, що ця найвища сила належить Богу, а не нам.</verse>
				<verse number="8">У всьому нас усіляко пригноблюють, та ми не роздавлені; нас збивають з пантелику, та ми не впадаєм у розпач.</verse>
				<verse number="9">Нас переслідують, та ми не покинуті Богом; нас збивають з ніг, та ми не гинемо.</verse>
				<verse number="10">Ми повсякчас зазнаємо смерть Ісуса в наших тілах, щоб і життя Його в нас також виявилося.</verse>
				<verse number="11">Нас, живих, завжди віддають на смерть за Ісуса, щоб його життя виявилося в наших смертних тілах.</verse>
				<verse number="12">Отже, смерть порядкує в нас, а життя — у вас.</verse>
				<verse number="13">Ми маємо один і той же Дух віри, про який сказано у Святому Писанні: «Я повірив, і тому говорив». Отже, ми теж віримо, і тому говоримо.</verse>
				<verse number="14">Ми знаємо, що Той, Хто воскресив із мертвих Ісуса Христа, також воскресить і нас разом з Ісусом, і поставить нас разом з вами перед Ним.</verse>
				<verse number="15">Бо все це робиться заради вас, щоб, як милість Божа поширюється на все більше число людей, вона приносила все більшу подяку і Славу Богу.</verse>
				<verse number="16">Ось чому ми не впадаємо у відчай. Навіть, якщо зовні ми старіємо і слабшаємо, проте, внутрішньо ми щодня оновлюємося.</verse>
				<verse number="17">Бо легке короткочасне страждання приносить нам вічну Славу, яка безмежно перевершує ці страждання.</verse>
				<verse number="18">Ми зосереджуємося не на очевидному, а на тому, що є невидимим, бо видиме — тимчасове, а невидиме — вічне.</verse>
			</chapter>
			<chapter number="5">
				<verse number="1">Ми знаємо, що коли наша земна оселя (наші тіла), буде зруйнована, ми матимемо дім, дарований Богом, житло на Небесах, вічне і нерукотворне.</verse>
				<verse number="2">Тим часом, ми втомлені від земного тіла, та прагнемо вдягнутись у нашу Небесну оселю.</verse>
				<verse number="3">Та вдягнувши його, ми ніколи не будемо голими.</verse>
				<verse number="4">Бо ті з нас, хто перебуває в своєму земному тілі, зітхають і стогнуть. Ми не хочемо позбутися цього земного вбрання, ми радше хотіли б носити новий, Небесний одяг поверх цього, щоб те, що смертне, було поглинуте життям.</verse>
				<verse number="5">І створив нас для цього Бог, і дав нам Дух, як запоруку Своєї обіцянки майбутнього життя.</verse>
				<verse number="6">Тож ми завжди впевнені, бо знаємо, що поки ми вдома в тілах своїх, ми далекі від дому нашого з Господом.</verse>
				<verse number="7">Бо живемо згідно з тим, у що віримо, а не з тим, що бачимо.</verse>
				<verse number="8">Ми впевнені, повторюю, і воліємо покинути нашу оселю в тілі й оселитися в домі Господа.</verse>
				<verse number="9">І тому ревно прагнемо догодити Йому як у земному тілі, так і в оселі Господа нашого.</verse>
				<verse number="10">Бо всі ми маємо постати перед престолом Христовим для Його суда. І тоді кожен отримає те, що заслуговує, відповідно до того, що він робив, перебуваючи у своєму тілі — добро чи зло.</verse>
				<verse number="11">Знаючи, що то значить боятися Господа, ми переконуємо людей прийняти істину. Бог знає все про нас, але я сподіваюсь, що в серцях ваших ви теж знаєте нас.</verse>
				<verse number="12">Ми не вихваляємося знову перед вами. Ми просто хочемо, щоб ви мали підстави пишатися нами. Тоді ви знатимете, що відповісти тим, хто вихваляється своєю зовнішністю, та не звертає уваги на те, що в серці.</verse>
				<verse number="13">Бо якщо ми безумні, то це для Бога. Якщо ж у здоровому глузді, то для вас.</verse>
				<verse number="14">Любов Христова панує над нами, бо ми усвідомлюємо, що одна Людина померла заради всіх, і тому всі померли.</verse>
				<verse number="15">І Він помер заради всіх, щоб живі не жили більше заради себе, а щоб ми жили заради Того, Хто помер і воскрес із мертвих для них.</verse>
				<verse number="16">Тому віднині ми ні про кого не думаємо як мирські люди. Хоч колись ми й про Христа думали так, проте більше так не думаємо.</verse>
				<verse number="17">Отже, хто перебуває в Христі, той є вже новим створінням. Старе минуло, а нове настало!</verse>
				<verse number="18">І все це йде від Бога, Який примирив нас із Собою через Христа. Він уповноважив нас служити примиренню людей з Богом.</verse>
				<verse number="19">І зміст послання нашого в тому, що Бог примирив світ з Собою в Христі, незважаючи на людські гріхи. Він довірив нам Слово примирення людей з Богом.</verse>
				<verse number="20">Отож ми є посланцями Христа. Бог звертається до вас через нас. Від імені Христа ми благаємо: «Примиріться з Богом».</verse>
				<verse number="21">Того, хто не знав гріха, Бог зробив жертвою за гріх, щоб через Нього ми могли стати праведними перед Богом.</verse>
			</chapter>
			<chapter number="6">
				<verse number="1">Ми працюємо разом з Богом. Тож благаємо вас усіх: не змарнуйте благодаті Божої, яку ви одержали.</verse>
				<verse number="2">Адже каже Він: «Я почув тебе в сприятливі часи, й допоміг тобі у День Спасіння». Послухайте! Тепер і є сприятливий час. Прийшов День Порятунку.</verse>
				<verse number="3">Ми нікому не прагнемо перешкоджати, щоб служіння наше ніхто не ганив.</verse>
				<verse number="4">Навпаки, у всьому ми пропонуємо себе, як і мусять слуги Божі, терпляче зносячи випробування, лихо і страждання.</verse>
				<verse number="5">Ми терпляче зносимо побиття, в’язниці, розруху, тяжку працю, безсонні ночі й голод.</verse>
				<verse number="6">6-7 Чистотою своєю, своїми знаннями, терпінням і добротою ми показуємо, що ми слуги Божі. І запорука нам — Дари Духа Святого і наша щира любов, слово правди і сила Божа. Праведне життя приготувало нас до боротьби з усілякими нападами.</verse>
				<verse number="7"></verse>
				<verse number="8">Деякі люди шанують і хвалять нас, а інші — ганять і ображають. Нас вважають шахраями, але ми завжди дотримуємося правди.</verse>
				<verse number="9">Кажуть, що ніхто нас не знає, але ми відомі всім. Кажуть, що ми помираємо, але дивіться! Ось ми живі! Кажуть, що нас покарали, але нас ще не стратили.</verse>
				<verse number="10">Кажуть, що ми засмучені, але ми завжди раді. Нас вважають бідняками, але ми стількох людей зробили багатими! Вважають, що ми нічого не маємо, та ми володіємо всім.</verse>
				<verse number="11">Коринтяни! Ми вільно говоримо з вами, наші серця відкриті для вас.</verse>
				<verse number="12">Ми не відмовляємо вам у своїй любові. Це ви скупі на любов до нас.</verse>
				<verse number="13">Звертаюся до вас, як до дітей своїх: відкрийте серця нам, як ми відкрили вам.</verse>
				<verse number="14">Не будьте такими, як ті невіруючі, бо що спільного між праведністю і беззаконням? Або що спільного має світло з темрявою?</verse>
				<verse number="15">Яка згода може бути між Христом і сатаною? Що спільного у віруючого з невіруючим,</verse>
				<verse number="16">між Божим Храмом і бовванами? Ми ж бо — Храм живого Бога. Так сказано Всевишнім: «Я житиму серед них і ходитиму серед них. Я буду їхнім Богом, а вони — Моїм народом».</verse>
				<verse number="17">«Тож вийдіть з-поміж тих людей, полиште їх, та не торкайтеся нічого нечистого, тоді Я вас прийму».</verse>
				<verse number="18">«Батьком Я буду вашим, синами й дочками ви будете Моїми», — каже Всемогутній Господь».</verse>
			</chapter>
			<chapter number="7">
				<verse number="1">Любі друзі! Маючи такі обітниці від Господа, ми мусимо очиститися від усілякої мерзоти тіла й духа, довершуючи свою святість, тому, що ми шануємо Бога.</verse>
				<verse number="2">Відкрийте нам серця ваші, бо ми нікого не скривдили, нікого не звели, нікого не обдурили.</verse>
				<verse number="3">Кажу це не для того, щоб осудити вас. Я й раніше казав, що ви — в серцях наших. Ми раді жити й вмерти разом з вами.</verse>
				<verse number="4">З вами я сповнений упевненості й втіхи. Я пишаюся вами і переповнююся радістю у всіх наших стражданнях.</verse>
				<verse number="5">Навіть коли ми прийшли до Македонії, то не мали відпочинку. Біди чекали на нас усюди: зовнішня боротьба і внутрішні страхи.</verse>
				<verse number="6">Та Бог, Який втішає принижених, утішив і нас приходом Тита.</verse>
				<verse number="7">І не лише його приходом, а й тією радістю, що він знайшов у вас. Він розповів нам про те, як ви хочете побачити нас, як засмучені тим, що скоїли, як турбуєтеся про мене. Тож радість моя була ще більшою.</verse>
				<verse number="8">Хоч і засмутив вас своїм листом, та я не шкодую, що написав його. І навіть якщо раніше шкодував, то зараз бачу, що він засмутив вас лише тимчасово.</verse>
				<verse number="9">Отже, я зараз дуже радий — не через те, що засмутив вас, а тому, що смуток змусив вас розкаятися. Бо засмучені ви були печаллю, бажаною Богу. Отже, шкоди від нас не було.</verse>
				<verse number="10">Смуток, бажаний Богу, приносить людям каяття, про яке не варто шкодувати, а таке каяття веде до спасіння. Світський же смуток породжує смерть.</verse>
				<verse number="11">Цей смуток — бажаний Богу. Погляньте, яку щирість і правдивість він створив для вас! Який захист вашої невинності, яке обурення, яка тривога, які прагнення і яке завзяття побачити нас, і яка кара для того, хто згрішив! У всьому ви показали свою чистоту!</verse>
				<verse number="12">Коли я написав вам, то це не заради того, хто згрішив, або не проти того, хто вчинив зло. Я зробив це для того, щоб ваша турбота про нас виявилась перед Богом.</verse>
				<verse number="13">Втішившись, ми стали ще щасливішими, коли побачили Титову радість, бо ви усі зміцнили дух його.</verse>
				<verse number="14">І я не зганьбився, вихваляючи вас перед ним. Навпаки, оскільки ми правдиво з вами про все говорили, то й похвала моя перед Титом була правдива.</verse>
				<verse number="15">Тепер, коли він згадує вашу слухняність, страх і трепет, з яким ви прийняли його, прихильність його до вас ще більша.</verse>
				<verse number="16">Я щасливий з того, що маю повну довіру до вас.</verse>
			</chapter>
			<chapter number="8">
				<verse number="1">А зараз, брати і сестри, ми хочемо, щоб ви знали про Божу милість, даровану церквам Македонії.</verse>
				<verse number="2">Що я маю на увазі? Хоч вони були суворо випробувані у скорботах своїх, та мають безмежну радість. Незважаючи на свою глибоку вбогість, вони багаті щедрістю своєю.</verse>
				<verse number="3">Я можу засвідчити, що вони давали, скільки могли, і навіть більше того зі своєї доброї волі.</verse>
				<verse number="4">Вони невпинно і настійливо благали нас про милість разом з ними служити Божим людям.</verse>
				<verse number="5">Вони давали зовсім не так, як ми чекали того: сперш ніж віддати гроші, вони віддали себе Господу і нам, бо так волів Всевишній.</verse>
				<verse number="6">Тому ми просили Тита, бо раз він почав свою милосердну працю для вас, то нехай вже й завершить її.</verse>
				<verse number="7">Оскільки ви багаті всім: вірою, речами, знаннями, бажанням допомогти у всьому, нашою любов’ю до вас, тож будьте багатими і щедрими у праці для добра інших.</verse>
				<verse number="8">Я вам не наказую, а завзяттям інших намагаюся випробувати щирість любові вашої.</verse>
				<verse number="9">Бо ви знаєте милість Господа нашого Ісуса Христа, Який полишив Небесні багатства, та збіднів заради вас, щоб завдяки Його вбогості ви могли стати багатими.</verse>
				<verse number="10">Така моя порада вам: минулого року ви не лише бажали першими віддати, а й перші робили це.</verse>
				<verse number="11">Тож доведіть до кінця розпочате, щоб здійснилося повною мірою те, чого ви так прагли, й давайте від того, що маєте.</verse>
				<verse number="12">Бо, якщо даєте з бажанням, то й дар приймається згідно з тим, що є, а не з тим, чого ви не маєте.</verse>
				<verse number="13">Не треба, щоб іншим легше було, а вам стало важче, треба, щоб усім було однаково.</verse>
				<verse number="14">Річ у тім, що ваш теперішній достаток має допомогти іншим у скруті. Щоб потім достаток іншого став у пригоді вам, коли матимете скруту.</verse>
				<verse number="15">Так сказано у Святому Писанні: «Хто мав багато, той не мав надлишку, а хто мав мало, не мав нестатків».</verse>
				<verse number="16">Дяка Богові, що дав Він серцю Тита таку ж дбайливість про вас, яку маємо ми.</verse>
				<verse number="17">Він зважив на наше прохання і з великим бажанням іде відвідати вас зі своєї власної волі.</verse>
				<verse number="18">Ми посилаємо з Титом нашого брата, якого вихваляють у всіх церквах за проповідування Доброї Звістки.</verse>
				<verse number="19">До того ж його було обрано церквами супроводжувати нас у цій щедрій праці, якою ми керуємо для Слави Самого Господа, і щоб виявити наше бажання допомогти.</verse>
				<verse number="20">Ми намагаємося бути обережними і дбайливими, щоб ніхто не зміг дорікати тим, що ми маємо у розпорядженні такі великі гроші.</verse>
				<verse number="21">Бо дбаємо про свою честь не тільки перед Господом, а й перед людьми.</verse>
				<verse number="22">Ми посилаємо з ними також нашого брата, якого випробували багато разів і багато в чому. Він завжди прагне допомогти. А зараз, особливо прагне цього через велику довіру до вас.</verse>
				<verse number="23">Щодо Тита, то він мій товариш і спільник у допомозі вам. Щодо інших наших братів, вони — повноважні представники церкви, бо вони приносять Славу Христові.</verse>
				<verse number="24">Тож засвідчіть їм свою любов. Покажіть, що ми заслужено пишаємося вами, і ми маємо на це підстави, щоб усі церкви побачили це.</verse>
			</chapter>
			<chapter number="9">
				<verse number="1">Якщо говорити про допомогу Божим людям в Юдеї, то немає потреби писати вам про це.</verse>
				<verse number="2">Я знаю, що ви завжди готові допомогти. Я хвалю вас перед македонцями, розповідаючи, що церкви в Ахаї були готові допомогти ще з минулого року. Я казав і про те, що ваше завзяття заохотило багатьох інших допомагати.</verse>
				<verse number="3">Та я посилаю до вас братів, щоб ця наша похвала не була марною і щоб ви, як я й казав, були напоготові.</verse>
				<verse number="4">Інакше, якщо македонці прийдуть зі мною і побачать, що ви не готові збирати пожертви, то ми будемо осоромлені (не кажучи вже про вас) тим, що були так упевнені в вас.</verse>
				<verse number="5">Я вважав за потрібне просити братів піти до вас поперед нас і заздалегідь підготувати ваші щедрі дарунки, що були обіцяні раніше. І щоб то були щедрі й добровільні дари, а не віддані проти волі через вашу пожадливість.</verse>
				<verse number="6">Пам’ятайте: хто скупо посіє, той і пожне скупо. Хто ж сіє щедро, той і врожай матиме багатий.</verse>
				<verse number="7">Нехай кожен жертвує так, як вирішив у своєму серці, без жалю. Адже Бог любить тих, хто дає з радістю.</verse>
				<verse number="8">Бог може збагатити вас усілякими дарами, та так, що завжди мали б ви у всьому достаток і навіть надлишок для всіляких добрих справ.</verse>
				<verse number="9">Як сказано у Святому Писанні: «Дарує щедро Він і бідним подає. І доброта його ніколи не минає».</verse>
				<verse number="10">Хто дає зерно сіячеві, і хліб на поживу, Той забезпечить та примножить ваше насіння і збільшить врожай праведності вашої.</verse>
				<verse number="11">І станете ви багатими всім, щоб були ви щедрими завжди. Бо щедрість ваша через нас створює багато подячних молитв Богові.</verse>
				<verse number="12">Адже ваше святе служіння не лише задовольнить потреби Божих людей, а й спонукає їх бути вдячними Всевишньому.</verse>
				<verse number="13">Завдяки доказам вашого служіння, люди Божі прославлятимуть Господа. Вони вихвалятимуть вашу покірливість, що йде від визнання віри в Добру Звістку про Ісуса Христа. Вони вихвалятимуть вашу щедрість, з якою ви ділитеся з ними і з усіма людьми.</verse>
				<verse number="14">І коли молитимуться за вас, вони прагнутимуть побачити вас — тих, хто сподобився такої вийняткової благодаті Божої.</verse>
				<verse number="15">Дяка ж Богу за Його чудовий дар, який людині не осягнути розумом!</verse>
			</chapter>
			<chapter number="10">
				<verse number="1">Я, Павло, Христовою лагідністю й покірністю особисто благаю вас. Дехто каже, що я боязливий, поки я з вами, але стаю суворим, коли пишу листи вдалині від вас.</verse>
				<verse number="2">Тож зараз прошу вас, не змушуйте мене діяти так само рішуче, як і проти тих, хто вважає, ніби ми живемо мирським життям.</verse>
				<verse number="3">І, хоч ми живемо в світі, та не воюємо так, як цей світ.</verse>
				<verse number="4">Бо зброя наша, якою ми б’ємося — не мирська. Вона наділена силою Божою, що руйнує твердині.</verse>
				<verse number="5">З цією зброєю ми спростовуємо докази, розбиваємо пихаті задуми людського самозвеличення, що стають перешкодами на шляху пізнання Бога. Ми беремо у полон думку і змушуємо її підкорятися Христу.</verse>
				<verse number="6">Ми готові покарати будь-яку непокору, але спершу хочемо, щоб ваша покірливість стала повною.</verse>
				<verse number="7">Подгляньте на те, що перед вами. Якщо хтось впевнений, що він належить Христу, мусить іще раз подумати й зрозуміти, що ми так само належимо Христу, як і він.</verse>
				<verse number="8">8-9 Господь дав нам владу, щоб зміцнити вас духовно, а не для того, щоб знищити вас. Якщо ж я стану ще більше вихвалятися цією владою, то не соромитимуся. Але я стримаюся, щоб не здавалося, ніби я намагаюся залякати вас листами своїми.</verse>
				<verse number="9"></verse>
				<verse number="10">«В його листах, — каже мій недоброзичливець, — він суворий і сильний, але коли присутній, то слабкий, і слова його нічого не важать».</verse>
				<verse number="11">Але той, хто каже таке, нехай пам’ятає, що немає різниці між словами в листах наших, коли ми далеко, і нашими діями, коли ми серед вас.</verse>
				<verse number="12">Бо ми не сміємо оцінювати себе або порівнювати з тими, хто сам себе вихваляє, коли вони міряють себе власною міркою, й порівнюють себе з собою самими. Тим самим вони показують власну нерозумність.</verse>
				<verse number="13">Однак ми не будемо надмірно вихвалятися, лише в тих межах, які призначив нам Бог: виконуючи нашу працю, що стосується й вас.</verse>
				<verse number="14">Ми не переступимо нашої межі. Ми б могли зробити це, якби не прийшли до вас. Але ми першими прийшли до вас, проповідуючи Добру Звістку про Христа.</verse>
				<verse number="15">Ми ж не надміру хвалимося працею інших. Але маємо надію, що зі зростанням вашої віри ми зможемо ще більше працювати з вами, не переходячи межі, призначеної нам Богом.</verse>
				<verse number="16">Ми хочемо проповідувати Добру Звістку поза межами вашого міста, бо не бажаємо вихвалятися тим, що вже зроблено в інших краях.</verse>
				<verse number="17">Як сказано у Святому Писанні: «Якщо хтось вихваляється, то нехай хвалиться лише тим, що Господь здійснив».</verse>
				<verse number="18">Бо не той достойний, хто сам себе хвалить, а той, кого Господь похвалить.</verse>
			</chapter>
			<chapter number="11">
				<verse number="1">Хотів би я, щоб ви зглянулися на мою нерозсудливість. Будьте терпимі до мене!</verse>
				<verse number="2">Я вас ревную Божими ревнощами, бо я обіцяв вас обвінчати з Одним Чоловіком — Христом. Тож хочу я віддати вас Йому, як незайману дівчину.</verse>
				<verse number="3">Але боюсь, щоб, як Єву змій обманув хитрістю своєю, так і розум ваш може розбеститися, і ви відхилитеся від істинної відданості і чистоти, якими ми зобов’язані Христу.</verse>
				<verse number="4">Бо коли хтось приходить і проповідує вам іншого Ісуса, не Того, Котрого ми проповідували, або якщо ви приймаєте Дух, зовсім інший, ніж той, що маєте, або якщо ви приймаєте якусь Добру Звістку, що відрізняється від тієї, що ви прийняли, то ви б з великим бажанням погодилися з усім цим, чи не так?</verse>
				<verse number="5">Бо ж я вважаю себе аж ніяк не нижчим від отих ваших «великих апостолів».</verse>
				<verse number="6">Можливо, мені бракує такого красномовства, але не знань. Навпаки. І, зрештою, це ми вам показали вповні.</verse>
				<verse number="7">Чи, може, я згрішив, принижуючи себе, щоб ви могли піднестися, коли безплатно проповідував вам Добру Звістку?</verse>
				<verse number="8">Я брав плату з інших церкв для того, щоб служити вам.</verse>
				<verse number="9">А коли я був з вами і терпів нестатки, то я не обтяжував нікого. Брати наші, які прийшли з Македонії, допомагали мені в скруті. Я намагався ні в чому не бути тягарем для вас, і старатимусь, щоб так було і надалі.</verse>
				<verse number="10">Запевняю вас істиною Христовою, яка в мені, що я не мовчатиму і не перестану вихвалятися про це по всій провінції Ахаї!</verse>
				<verse number="11">Навіщо? Може, тому, що я не люблю вас? Та Бог знає, як я вас люблю.</verse>
				<verse number="12">Але те, що я роблю, я робитиму і надалі, щоб не дати можливості тим іншим «апостолам» ставити себе в рівень з нами в тім, про що вони вихваляються.</verse>
				<verse number="13">Бо ці люди — лжеапостоли. Вони лукаві, бо видають себе за апостолів Христових.</verse>
				<verse number="14">І це не дивно, адже і сам сатана маскується в Ангела світла.</verse>
				<verse number="15">Тож немає нічого дивного в тому, що слуги його маскуються в праведних служителів. Та кінець кінцем вони дістануть те, що заслужили за вчинки свої.</verse>
				<verse number="16">Тож я повторюю: нехай ніхто не вважає мене нерозумним. Але навіть якщо ви так думаєте, то приймайте мене як нерозумного, щоб і я хоч трохи зміг похвалитися.</verse>
				<verse number="17">Те, що я зараз кажу, — не від Господа, бо хвалюся я з упевненістю нерозумного.</verse>
				<verse number="18">Багато людей вихваляються по-мирському.</verse>
				<verse number="19">Ну, то й я робитиму це. Адже ви, мудрі, радо терпите нерозумних.</verse>
				<verse number="20">Ви зносите, коли вас поневолюють, визискують, ловлять у пастку. Ви терпите того, хто звеличує себе перед вами або того, хто б’є вас по обличчю.</verse>
				<verse number="21">Кажу це собі на сором — ми були дуже «слабкими» для того, щоб так поводитися з вами. Але якщо хтось достатньо сміливий, щоб хвалитися (кажу це як нерозумний), то і я наберуся сміливості хвалитися.</verse>
				<verse number="22">Вони чистокровні євреї? Я також. Вони ізраїльтяни? Я також. Вони Авраамові нащадки? Я також.</verse>
				<verse number="23">Вони Христові слуги? (В безумстві я кажу це!) Я ще більш відданий слуга Христовий. Я значно більше працював й по в’язницях був частіше, і били мене більше, і багато разів мене віддавали на вірну смерть.</verse>
				<verse number="24">П’ять разів били мене юдеї батогами по тридцять дев’ять ударів щоразу.</verse>
				<verse number="25">Тричі мене били палицями. Одного разу закидали камінням. Тричі переживав я загибель кораблів і якось провів цілу добу в воді.</verse>
				<verse number="26">Я часто бував у мандрівках, зустрічав небезпеку на річках, потерпав від розбійників, від свого ж народу й від поган, у містах і в селах, і на морі, і від людей, які видають себе за «братів».</verse>
				<verse number="27">Я провів багато часу у тяжкій праці, багато ночей не спав. Я терпів голод і спрагу, й подовгу нічого не їв. Бувало, я замерзав без одягу.</verse>
				<verse number="28">Але, окрім інших злигоднів, щодня я маю турботу про всі церкви.</verse>
				<verse number="29">Коли хтось слабшав, я був знесиленим разом із ним. Я страждав кожного разу, коли хтось впадав у гріх.</verse>
				<verse number="30">Якщо я маю хвалитися, то лише тим, що стосується слабкості моєї.</verse>
				<verse number="31">Бог, Отець Господа нашого Ісуса Христа, благословенного навіки, знає, що я кажу правду.</verse>
				<verse number="32">Коли я був у Дамаску, намісник царя Арети стеріг місто, щоб схопити мене.</verse>
				<verse number="33">Та мене спустили в кошику через вікно в міській стіні, і так я уник його рук.</verse>
			</chapter>
			<chapter number="12">
				<verse number="1">Я мушу і далі хвалитися. Хвалитись мені невигідно, але я перейду до видінь та одкровень Господніх.</verse>
				<verse number="2">Я знаю одного чоловіка в Христі, який чотирнадцять років тому був узятий на «третє Небо» (не знаю, чи в тілі своєму, чи духом, одному Богу це відомо).</verse>
				<verse number="3">3-4 Я знаю, що цей чоловік (чи то в тілі своєму, чи без нього, це лише Богу відомо) був узятий у рай і чув слова невимовні. Людині не дано їх вимовити.</verse>
				<verse number="4"></verse>
				<verse number="5">Цим чоловіком я й хвалитимуся, а собою хвалитися не буду. Хіба що неміччю своєю.</verse>
				<verse number="6">Бо якщо хвалитимуся, то не буду нерозумним, тому що казатиму правду. Та краще стримаюсь, щоб ніхто не подумав про мене більше, ніж він бачить і чує від мене.</verse>
				<verse number="7">І щоб я не занадто звеличувався від надзвичайних видінь, що мені були, дано мені жало у тіло — посланця сатани, щоб той мучив мене, не даючи мені звеличитися.</verse>
				<verse number="8">Я благав Господа тричі, щоб забрав його від мене геть, але Він мовив до мене раз і назавжди:</verse>
				<verse number="9">«Досить для тебе милості Моєї, бо сила Моя повністю здійснюється у твоїй слабкості». Тож я маю бути дуже щасливий з того, що хвалюся слабкостями своїми, аби сила Христова залишалася зі мною.</verse>
				<verse number="10">Тому любо мені перебувати у слабкості своїй, у знущаннях, злиднях, гоніннях та труднощах в ім’я Христа. Бо коли я немічний, то набуваю силу.</verse>
				<verse number="11">Я хвалився, як нерозумний, але ви самі спонукали мене це робити. Це вам слід було хвалити мене, бо я ні в якому разі не нижчий від тих ваших «великих апостолів», навіть якщо я нічого не вартий.</verse>
				<verse number="12">У всякому разі, коли я був з вами, то багато чого було здійснено на доказ того, що я апостол. Знамення, чудеса і дивовижні речі були виконані з великим терпінням.</verse>
				<verse number="13">То чим же ви гірші від інших церков, чого вам бракує? Хіба лише того, що я не був вам тягарем? Пробачте мені таку провину.</verse>
				<verse number="14">Ось зараз я вже втретє готовий прийти до вас й не буду для вас тягарем. Я не прагну заволодіти добром вашим, мені потрібні ви самі. Бо не діти повинні забезпечувати батьків своїх, а батьки — дітей.</verse>
				<verse number="15">Я ж, зі свого боку, з великою радістю віддам усе, що маю, навіть самого себе, заради вас. Якщо я любитиму вас дужче, то як же ви любитимете мене менше?</verse>
				<verse number="16">Хоч би як там було, але я не був тягарем для вас. Та ви кажете, що через свою підступність я вас перехитрував.</verse>
				<verse number="17">Чи, може, я обдурив вас, використавши у своїх цілях одного з тих, кого до вас посилав? Ні.</verse>
				<verse number="18">Я попросив Тита прийти до вас і послав одного з братів разом з ним. Чи, може, він вас обдурив? Ні. Він діяв так само чесно як і ми.</verse>
				<verse number="19">Чи ви думаєте, що ми весь цей час виправдовувалися перед вами? Ми ж насправді є послідовниками Христа й говоримо це перед Богом. І все, що ми робимо, мої любі друзі, це для того, щоб зміцнити вас духовно.</verse>
				<verse number="20">Бо я боюся, що коли прийду, то можу знайти вас не такими, як хотілося б мені. І ви знайдете мене не таким, як хотілося б вам. Боюся, що почнуться серед вас чвари, ревнощі, злобливі сутички, суперництво, наклепи, плітки, зухвальство і безладдя.</verse>
				<verse number="21">Боюся, що коли прийду до вас знову, мій Бог принизить мене перед вами і оплакуватиму я всіх тих, хто грішив у минулому і не розкаявся у своїй нечистоті, розпусті й перелюбі, що вони чинили.</verse>
			</chapter>
			<chapter number="13">
				<verse number="1">Я вже втретє йду до вас. Ось що сказано у Святому Писанні: «Кожне свідчення повинно бути підтверджене устами двох або трьох свідків».</verse>
				<verse number="2">Як я був у вас вдруге, я попереджав вас. І тепер, поки я відсутній, попереджаю знову. Це попередження для тих, хто грішив раніше, і для всіх, хто грішить зараз. Коли я прийду знову до вас, то не помилую нікого з них.</verse>
				<verse number="3">Я чиню так через те, що ви шукаєте доказів, що Христос говорить через мене. Він не слабкий перед вами, а сильний серед вас.</verse>
				<verse number="4">Хоча це правда, що розіп’яли Христа через Його слабкість, та живе Він завдяки силі Божій. Хоча це правда, що ми слабкі у Христі, та ми житимемо з Ним заради вас завдяки силі Божій.</verse>
				<verse number="5">Випробуйте себе, щоб побачити, чи живете ви з вірою. Перевірте себе. Звичайно, поки ви не пройдете через випробування, ви не здатні усвідомити того, що Ісус Христос Живе в вас самих.</verse>
				<verse number="6">Я маю надію, зрештою, що ви усвідомите те, що ми витримали випробування.</verse>
				<verse number="7">Ми молимо Бога, щоб ви не чинили ніякого зла. Не для того, щоб ми самі витримали випробування, а для того, щоб ви чинили добро навіть тоді, коли здаватиметься, що ми не витримали.</verse>
				<verse number="8">Бо ми нічого не можемо вдіяти проти істини, але робимо усе можливе, щоб сприяти її розповсюдженню.</verse>
				<verse number="9">Ми раді, коли ми слабкі, а ви сильні. І ось за що ми молимося: щоб ви завжди були досконалими.</verse>
				<verse number="10">Через те я, зараз відсутній серед вас, і пишу вам. Коли я прийду до вас, я не хочу діяти суворо, згідно з тією владою, яку Господь дав мені для духовного зміцнення вас, щоб не робити вам зле.</verse>
				<verse number="11">Тож зараз, брати і сестри мої, скажу вам «до побачення». Удосконалюйтеся! Прийміть наш заклик: живіть у мирі і злагоді! І тоді Бог, джерело любові й миру, буде з вами.</verse>
				<verse number="12">Вітайте одне одного поцілунком святим. Вас вітають усі святі люди Божі.</verse>
				<verse number="13">Я молюся, щоб з вами була благодать Господа Ісуса Христа, любов Божа і єдність, що йде від Духа Святого.</verse>
			</chapter>
		</book>
		<book number="48">
			<chapter number="1">
				<verse number="1">Вітання від апостола Павла, не призначеного людьми, ані посланого ними нести Благу Вість. Я апостол владою Ісуса Христа і Бога Отця, Який воскресив Його з мертвих.</verse>
				<verse number="2">Разом з усіма братами своїми я шлю листа цього церквам галатським.</verse>
				<verse number="3">Благодать і мир вам від Бога, Отця нашого, і від Господа Ісуса Христа.</verse>
				<verse number="4">Він віддав Себе для прощення гріхів наших, щоб визволити нас із того лихого світу, в якому ми живемо. Така воля Бога, Отця нашого.</verse>
				<verse number="5">Слава Йому на віки вічні! Амінь.</verse>
				<verse number="6">Я здивований, що ви так скоро відвернулися від Господа, Який покликав вас благодаттю Христовою, і звернулися до чогось іншого, ніж істинне Благовістя.</verse>
				<verse number="7">Насправді ж це зовсім не Благовістя. Деякі люди заплутують вас, перекручуючи Добру Звістку про Христа.</verse>
				<verse number="8">І якщо проповідь йтиме від аби кого, навіть Ангела Небесного, але вона суперечитиме тому, про що ми проповідували, то хай той проповідник буде проклятий!</verse>
				<verse number="9">Говорили ми це й раніше, і тепер я знову повторюю: якщо хтось проповідує вам Благовість, відмінну від тієї, що ви прийняли, то нехай він буде проклятий!</verse>
				<verse number="10">У людей я шукаю схвалення, чи в Бога? Чи намагаюсь я догоджати людям? Якщо я догоджав людям, то не був би слугою Христовим.</verse>
				<verse number="11">Браття і сестри, я хочу, щоб ви знали, що Добра Звістка, яку я вам проповідував — не від людей.</verse>
				<verse number="12">Бо я прийняв її не від людини, і не людина мене навчила її, але Ісус Христос явив її мені.</verse>
				<verse number="13">Ви чули про моє попереднє життя в релігії юдеїв. Ви знаєте, що я жорстоко переслідував церкву Божу, та намагався зруйнувати її.</verse>
				<verse number="14">У своєму служінні юдейській релігії я випереджав багатьох своїх однолітків, бо був надзвичайно відданий ученню своїх прабатьків.</verse>
				<verse number="15">Та Бог, Який вибрав мене ще до мого народження, покликав мене милістю Своєю служити Йому.</verse>
				<verse number="16">Коли Всевишній явив мені Сина Свого, щоб я проповідував Добру Звістку про Нього поміж поганами, я не радився ні з ким з людей.</verse>
				<verse number="17">Не ходив я і до Єрусалиму, до апостолів, які вже були обрані до мене. Натомість я подався до Аравії, а потім повернувся в Дамаск.</verse>
				<verse number="18">Після трьох років я пішов до Єрусалиму, щоб познайомитися з Петром. Провів я з ним п’ятнадцять днів.</verse>
				<verse number="19">І нікого з інших апостолів я не бачив, окрім Якова, брата Господнього.</verse>
				<verse number="20">Присягаюся перед Богом, я не брешу про що пишу вам!</verse>
				<verse number="21">Потім я вирушив до Сирії та Кілікії.</verse>
				<verse number="22">Та Христовим церквам, що в Юдеї, я не був відомий особисто.</verse>
				<verse number="23">Вони лише чули, що люди казали: «Цей чоловік, який раніше переслідував нас, зараз проголошує віру, яку колись хотів зруйнувати».</verse>
				<verse number="24">І вони славили Бога через мене.</verse>
			</chapter>
			<chapter number="2">
				<verse number="1">Через чотирнадцять років я знову пішов до Єрусалиму разом із Варнавою, взявши з собою й Тита.</verse>
				<verse number="2">Я відправився туди, оскільки Бог відкрив мені, що я мушу йти. Я приніс людям в Єрусалимі Добру Звістку, яку проповідую поміж поганами. Але поперше, я потайки приніс її тим юдеям, яких ви дуже поважаєте та вважаєте своїми лідерами. Робив я так для того, щоб моя праця, минула і теперішня, не була марною.</verse>
				<verse number="3">Титу, який був зі мною, не довелося робити обрізання, хоч він і грек.</verse>
				<verse number="4">Його змушували бути обрізаним через лжебратів, які таємно вкралися до нас, щоб стежити за свободою, яку ми маємо у Христі. Вони хочуть нас поневолити.</verse>
				<verse number="5">Та ми не піддалися, й не підкорилися їм, щоб істина Доброї Звістки лишилася для вас.</verse>
				<verse number="6">Але ті юдеї, кого ви так поважаєте, не додали нічого до Доброї Звістки, яку я проповідую. Хоч би ким вони були для мене — немає жодного значення. Всі люди рівні перед Богом.</verse>
				<verse number="7">Навпаки, вони визнали, що мені було доручено проповідувати Добру Звістку серед поган, так само, як Петрові — серед юдеїв.</verse>
				<verse number="8">Бо Той, Хто зробив Петра апостолом серед юдеїв, зробив мене апостолом серед поган.</verse>
				<verse number="9">Тож Яків, Петро та Іоан, яких ви вважаєте лідерами церкви, визнали, що я отримав дар від Господа нести Добру Звістку. Вони прийняли мене й Варнаву як братів і погодилися, що ми проповідуватимемо поганам, а вони — юдеям.</verse>
				<verse number="10">Вони просили нас лише пам’ятати про вбогих. Я й сам вже був занепокоєний їхнім становищем і прагну дбати про них.</verse>
				<verse number="11">Та коли Петро прийшов до Антиохії, я відкрито виступив проти нього, бо він був неправий.</verse>
				<verse number="12">Спочатку, Петро відкрито їв та спілкувався із поганами, але коли прибули деякі юдеї від Якова, то Петро відвернувся від них. Він боявся тих євреїв, які вважали, що усім поганам слід обрізатися.</verse>
				<verse number="13">Інші юдеї також пристали до нього в його лицемірстві, та так, що навіть і Варнава був введений в оману.</verse>
				<verse number="14">Коли я побачив, що вони не поводяться згідно з істиною Доброї Звістки, то перед усіма сказав Петрові: «Коли ти, юдей, живеш, як поганин, а не як юдей, то як же ти можеш примушувати поган дотримуватися юдейських звичаїв?</verse>
				<verse number="15">Ми, юдеї за народженням, і не належимо до «поган-грішників».</verse>
				<verse number="16">Однак ми знаємо, що людина буде виправдана перед Богом не за те, що дотримується Закону, а за віру в Ісуса Христа. Тож ми повірили в Ісуса Христа, щоб бути виправданими вірою в Христа, а не тому, що дотримувалися Закону. Нікого не буде виправдано перед Богом за дотримання Закону.</verse>
				<verse number="17">Поки ми, юдеї, шукаємо виправдання в Христі, ми самі виявляємося грішниками. Тож хіба це означає, що Христос робить нас грішниками? Зовсім ні.</verse>
				<verse number="18">Коли я знову починаю навчати того, від чого відмовився раніше, то стаю грішником.</verse>
				<verse number="19">Бо з допомогою Закону я «вмер» для Закону, щоб жити для Бога. Я був розіп’ятий разом із Христом.</verse>
				<verse number="20">Тож я вже не живу, але Христос живе в мені. Я живу нині у своєму тілі вірою в Сина Божого, Який полюбив мене і віддав Себе заради мене.</verse>
				<verse number="21">Я не відрікаюся від милості Божої, бо якщо праведність перед Богом досягається через Закон, то Христос помер даремно!</verse>
			</chapter>
			<chapter number="3">
				<verse number="1">О нерозумні галати! Хтось зачарував вас, хоча на ваших очах Христа проголосили розіп’ятим!</verse>
				<verse number="2">Лише одне я хочу дізнатися від вас: чи одержали ви Дух Святий, дотримуючись Закону, чи слухаючи Добру Звістку і повіривши в неї.</verse>
				<verse number="3">Чи ви вже такі нерозумні, що життя, яке почали з Духом Святим, зараз намагаєтеся закінчити людськими зусиллями?</verse>
				<verse number="4">Невже ви стільки вистраждали — і даремно? Сподіваюся, що ні!</verse>
				<verse number="5">Хіба Бог, Який дарує вам Духа Святого і творить чудеса серед вас, робить усе це через те, що ви дотримуєтеся Закону? Чи може через те, що ви слухали Добру Звістку і повірили в неї?</verse>
				<verse number="6">У Святому Писанні сказано про Авраама: «Він повірив у Бога, і був цим виправданий перед Ним».</verse>
				<verse number="7">Вам слід знати, що ті, хто має віру, є справжніми нащадками Авраамовими.</verse>
				<verse number="8">У Святому Писанні предрікалося, що Бог виправдає поган завдяки їхній вірі. Він перший виявив Авраамові Добру Звістку: «Всі народи благословенними будуть через тебе».</verse>
				<verse number="9">Тож усі, хто вірить, благословенні разом з Авраамом, який повірив.</verse>
				<verse number="10">А хто залежить від Закону, той під прокляттям. Бо як сказано у Святому Писанні: «Прокляті ті, хто не дотримується всього написаного в книзі Закону».</verse>
				<verse number="11">Тож зрозуміло, що нікого не буде виправдано перед Богом через Закон, бо як сказано у Святому Писанні: «Праведний житиме вічно вірою в Господа».</verse>
				<verse number="12">Закон не оснований на вірі. Навпаки. Як сказано у Святому Писанні: «Для тих, хто під Законом, існує лише один спосіб успадкувати життя: дотримуватися й виконувати усі його заповіді ».</verse>
				<verse number="13">Христос звільнив нас від прокляття Закону, взявши прокляття наше на Себе, бо як сказано у Святому Писанні: «Проклятий кожен, хто висить на дереві».</verse>
				<verse number="14">Христос звільнив нас, щоб благословення Авраамове було дароване поганам через Ісуса Христа, щоб через віру ми отримали обітницю Духа.</verse>
				<verse number="15">Браття і сестри, хочу навести вам приклад із повсякденного життя: ніхто не може ні скасувати угоду між людьми, ні додати щось до неї або ухилятися її після того, як вона була затверджена.</verse>
				<verse number="16">Авраамові та його нащадкові були дані обітниці. У Писанні не сказано «його нащадкам», як багатьом людям, а одній людині — «і Нащадкові твоєму», яким є Христос.</verse>
				<verse number="17">Ось що я маю на увазі: Закон, що з’явився чотириста тридцять років по тому, не міг скасувати Угоди, яка була підтверджена Богом. Отже, Закон не міг скасувати цю обітницю.</verse>
				<verse number="18">Тож якби благословення Боже залежало від Закону, то не було б воно засновано на обітниці. Бог же дарував його Авраамові через обітницю.</verse>
				<verse number="19">Навіщо ж тоді Закон? Його було дано щоб викрити гріхи, які коїли люди. Він діяв, поки не прийде від Господа саме Той Нащадок Авраама, Якому й була дана обітниця. Закон було проголошено через Ангелів з допомогою Мойсея як посередника.</verse>
				<verse number="20">Але ж коли Всевишній дав Свої обітниці, Він зробив це без посередників, бо не потрібні посередники там, де усього одна сторона. Та Бог — єдиний!</verse>
				<verse number="21">Чи означає це, що Закон діє проти Божих обітниць? Звісно, ні! Бо якби було даровано Закон, що міг би давати людям нове життя, то праведність Божа прийшла б від цього Закону.</verse>
				<verse number="22">Але Святе Писання проголосило, що весь світ перебуває під владою гріха. Отже, обітниця може бути дана вірою тільки тим, хто вірить в Ісуса Христа.</verse>
				<verse number="23">До приходу цієї віри ми були під охороною Закону — у в’язниці, аж доки не настав час, коли Господь відкрив нам шлях віри.</verse>
				<verse number="24">Тож Закон був нашим охоронцем й захисником, та мав привести нас до Христа, щоб ми змогли виправдатися перед Богом вірою своєю.</verse>
				<verse number="25">А зараз, коли ця віра прийшла, ми більш не потребуємо, щоб Закон був нашим охоронцем.</verse>
				<verse number="26">Усі ви — Божі діти через віру в Ісуса Христа.</verse>
				<verse number="27">Бо усі, хто хрестилися в Христі, в Христа одяглися.</verse>
				<verse number="28">Тож немає різниці між юдеєм і поганином, рабом і вільною людиною, чоловіком і жінкою, бо всі ви — єдині в Ісусі Христі.</verse>
				<verse number="29">І якщо ви належите Христу, то ви — Авраамові нащадки і спадкоємці, згідно з обітницею, даною Авраамові Богом.</verse>
			</chapter>
			<chapter number="4">
				<verse number="1">Ось що я хочу сказати: поки спадкоємець іще дитина, він нічим не відрізняється від раба, хоч і володіє всім.</verse>
				<verse number="2">Він перебуває під охороною опікунів і домашніх слуг, аж доки не настане час, призначений його батьком.</verse>
				<verse number="3">Так само й ми, поки були «дітьми», то були поневолені непотрібними правилами цього світу.</verse>
				<verse number="4">Та коли настав час, Бог послав Сина Свого, Який був народжений від жінки і жив за Законом.</verse>
				<verse number="5">Бог послав Його, щоб Він визволив тих, хто жив під Законом, щоб Бог усиновив нас.</verse>
				<verse number="6">А через те, що ви Його діти, Бог послав Дух Сина Свого у ваші серця. І той Дух гукає: «Авва!» — тобто «Отче».</verse>
				<verse number="7">Тож якщо ви більше не раби, а діти Господа, то Бог також зробив вас Своїми спадкоємцями.</verse>
				<verse number="8">У минулому, коли ви не знали Бога, ви були рабами богів, що не були справжніми богами.</verse>
				<verse number="9">Але тепер, коли ви пізнали істинного Бога, вірніше, це Господь пізнав вас, то чому ж ви повертаєтеся до тих немічних та непотрібних правил, яким знову намагаєтеся служити?</verse>
				<verse number="10">10-11 Мене непокоїть те, що ви дотримуєтеся вчення про певні дні, місяці, сезони та роки. Я боюся, що праця моя для вас була марною.</verse>
				<verse number="11"></verse>
				<verse number="12">Браття і сестри, я вас благаю, будьте такими, як я! Адже після всього я став таким, як ви, та раніше, ви ставилися до мене досить добре.</verse>
				<verse number="13">Ви знаєте, що вперше я прибув до вас тому що був хворим і, в немочі тіла свого, я проповідував Добру Звістку.</verse>
				<verse number="14">Тож мій тілесний стан був великим випробуванням для вас, та ви не погордували мною, ані зневажили мене. Ви прийняли мене, мов Ангела Божого, неначе Самого Ісуса Христа!</verse>
				<verse number="15">То де ж поділася ваша радість? Я без сумніву можу засвідчити, що ви зробили б усе можливе, щоб допомогти мені: якби ви змогли, то повиймали б свої очі й віддали їх мені.</verse>
				<verse number="16">Чи, може, я став вашим ворогом, тому що кажу вам правду?</verse>
				<verse number="17">Ті, хто бажають, щоб ви дотримувалися Закону, дуже завзяті, але нещирі у своїх діях. Вони намагаються розлучити нас із вами і привернути вас на свій бік.</verse>
				<verse number="18">Завжди приємно, коли хтось зацікавлений тобою, але тільки тоді, коли це з добрими намірами. Це добре завжди, а не лише на той час, поки я між вами.</verse>
				<verse number="19">Любі діти мої, заради вас я знову терплю біль і муки, подібні до тих, які відчуває жінка, народжуючи дитину. І терпітиму їх, аж доки ви не вподобитеся Христу.</verse>
				<verse number="20">Хотів би я бути серед вас зараз і говорити з вами якось інакше, бо не знаю, що й робити з вами.</verse>
				<verse number="21">Скажіть мені, ви, хто хоче бути під Законом, хіба ви не чуєте, що каже Закон?</verse>
				<verse number="22">А сказано, що в Авраама було двоє синів: один від рабині, а другий — від вільної жінки.</verse>
				<verse number="23">Той, що народжений був від рабині, народився звичайно. Той же, що народжений був від вільної жінки, народився завдяки обітниці Божій.</verse>
				<verse number="24">Ця історія має приховане значення: дві жінки уособлюють дві угоди. Одна з них іде від гори Синай і дає початок дітям, приреченим на рабство. Ця угода уособлює в собі Аґар.</verse>
				<verse number="25">Аґар символізує гору Синай, що в Аравії, і відповідає сучасному Єрусалимові, бо вона перебуває в рабстві разом зі своїми дітьми.</verse>
				<verse number="26">Небесний же Єрусалим — вільний. Він є матір’ю всім нам.</verse>
				<verse number="27">Бо сказано у Святому Писанні: «Радій неплідна, яка не народжувала. Втішайся й радісно співай, яка мук пологових не мала, адже дітей набагато більше в покинутої, ніж у заміжньої».</verse>
				<verse number="28">Ви ж, брати та сестри мої, діти, подібні Ісааку, народжені через Божу обітницю.</verse>
				<verse number="29">Народжений звичайним способом переслідував того, хто народився волею Духа. Так було тоді, так є й тепер.</verse>
				<verse number="30">А що сказано у Святому Писанні? «Прожени геть рабиню і сина її, бо син цієї жінки-рабині не буде спадкоємцем разом із сином вільної жінки».</verse>
				<verse number="31">Тож, брати і сестри мої, ми не діти рабині, але діти вільної жінки.</verse>
			</chapter>
			<chapter number="5">
				<verse number="1">Христос визволив нас, щоб ми могли жити вільно. Будьте непохитні, й не дозволяйте знову впрягти себе в рабське ярмо.</verse>
				<verse number="2">Послухайте! Я, Павло, кажу вам, якщо ви, слідуючи Закону, робите обрізання, то Христос нічим вам не зарадить.</verse>
				<verse number="3">Ще раз попереджаю всіх, хто піддається обрізанню: вони мусять дотримуватися всього Закону.</verse>
				<verse number="4">Ті з вас, хто намагається виправдатися перед Богом через Закон, не мають нічого спільного з Христом. Ви поставили себе поза милістю Божою.</verse>
				<verse number="5">Бо ми за допомогою Духа, вірою, з нетерпінням чекаємо, щоб здійснилася наша надія — наше виправдання перед Богом.</verse>
				<verse number="6">В Христі ні обрізання, ні необрізання однаково нічого не варті. Єдине, що має вартість — це віра, яка діє через любов.</verse>
				<verse number="7">Ви добре йшли шляхом християнським. Хто ж завадив вам коритися правді?</verse>
				<verse number="8">Звичайно не Той, Хто вас обрав.</verse>
				<verse number="9">Пам’ятайте: «Мала закваска заквашує все тісто».</verse>
				<verse number="10">Я впевнений в вас перед Господом. Ви будете мислити не інакше, як я навчив вас. Той же, хто зводить вас, терпітиме свою кару, хоч би хто б він був.</verse>
				<verse number="11">Браття і сестри мої, якщо я все ще сповідую обряд обрізання, як дехто стверджує, то чому ж мене досі переслідують? Якби це було так, тоді принадність хреста зникла б.</verse>
				<verse number="12">Хай ті, хто підбурюють вас, самі себе каструють на додаток до обрізання!</verse>
				<verse number="13">Та вас, брати і сестри, Бог покликав до вільного життя. Однак хай ваша воля не стане приводом для задоволення вашої гріховної натури. Краще служіть один одному з любов’ю.</verse>
				<verse number="14">Бо весь Закон зводиться до одного, а саме: «Любіть ближнього свого, як любите себе самого».</verse>
				<verse number="15">Але якщо ви приносите біль та страждання одне одному, то стережіться, аби не прийти до взаємознищення!</verse>
				<verse number="16">Але я кажу вам, хай Дух керує вашою поведінкою. Тоді ви не задовольнятимете бажання своєї гріховної натури.</verse>
				<verse number="17">Бо все, чого вона бажає, — проти Духа. Все ж, чого Дух бажає, — проти гріховної натури. Це дві протилежні речі; отже, ви не можете робити те, що вам насправді хочеться.</verse>
				<verse number="18">Але якщо ви керовані Духом, то непідвладні Закону.</verse>
				<verse number="19">Очевидні вчинки нашої гріховної натури: блуд, нечистота і розпуста,</verse>
				<verse number="20">поклоніння бовванам, чаклунство, ненависть, суперечки, ревнощі, гнів, себелюбство, розбрат, єресі,</verse>
				<verse number="21">заздрість, пияцтво, оргії і тому подібне. Зважаючи на все це, я застерігав вас і застерігаю: якщо хто чинить таке, той не успадкує Божого Царства.</verse>
				<verse number="22">22-23 Дух же породжує любов, радість, мир, терпіння, доброту, великодушність, вірність, лагідність і самовладання. Проти цього немає Закону.</verse>
				<verse number="23"></verse>
				<verse number="24">Ті, хто належить Ісусу Христу, розіп’яли свою стару, гріховну натуру з її егоїстичними пристрастями й лихими бажаннями.</verse>
				<verse number="25">Раз Дух є джерелом нашого нового життя, слідуймо Духові.</verse>
				<verse number="26">Не будемо чванливими, не будемо гнівити одне одного, не будемо заздрити одне одному.</verse>
			</chapter>
			<chapter number="6">
				<verse number="1">Браття і сестри, якщо хтось впаде в гріх, то ви, слідуючи Духові, маєте повернути його на шлях праведний. Але робіть це лагідно і пильнуйте себе, бо також можете бути спокушені.</verse>
				<verse number="2">Допомагайте одне одному долати життєві перешкоди, і так ви виконуватиме Закон Христовий.</verse>
				<verse number="3">Якщо дехто сповнений відчуттям своєї важливості, і через те не бажає так робити, той тільки обманює себе.</verse>
				<verse number="4">Кожен має сам бути суддею своїх вчинків, і тоді він зможе пишатися своїми досягненнями, не порівнюючи себе ні з ким.</verse>
				<verse number="5">Бо кожен має нести відповідальність за виконання своїх власних обов’язків.</verse>
				<verse number="6">Той, кого навчають Послання Божого, мусить ділитись усіляким добром з учителем своїм.</verse>
				<verse number="7">Не обманюйте себе. Бога перехитрувати не можна, бо що посієш, те й пожнеш.</verse>
				<verse number="8">Хто сіє на полі своєї гріховної натури, той пожне руїну. А хто сіє на полі Духа, той пожне від Духа вічне життя.</verse>
				<verse number="9">Творімо ж добро невтомно, і пожнемо тоді вчасно, якщо не знесилимося й не відступимо.</verse>
				<verse number="10">Тож, маючи таку нагоду, творімо добро всім людям, а особливо, нашим братам по вірі.</verse>
				<verse number="11">Погляньте, якими великими літерами я власноручно пишу вам це послання.</verse>
				<verse number="12">Всі ті, хто прагнуть справити добре враження на свій народ, намагаються примусити вас зробити обрізання. Та роблять вони це лише для того, щоб уникнути переслідувань за хрест Христовий.</verse>
				<verse number="13">Адже навіть ті, хто робить обрізання, самі не дотримуються Закону, а лише від вас цього вимагають. І все це для того, щоб похвалитися, що ви підкорилися їм.</verse>
				<verse number="14">Я ж не буду вихвалятися ніколи й нічим, окрім хреста Господа нашого Ісуса Христа! Через той Хрест весь світ був розіп’ятий для мене, а я був розіп’ятий для світу.</verse>
				<verse number="15">Бо ні обрізання, ні необрізання не мають ніякого значення. Що справді важливе — це нове створіння Боже.</verse>
				<verse number="16">Отже, нехай буде мир і милість, всім тим, хто дотримується цього правила, тобто Божому Ізраїлю.</verse>
				<verse number="17">І нарешті я прошу, щоб ніхто більше не обтяжував мене нічим, бо я вже ношу на тілі своєму рани, які є свідченням того, що я належу Христу.</verse>
				<verse number="18">Нехай благодать Господа нашого Ісуса Христа буде з духом вашим, брати і сестри мої! Амінь.</verse>
			</chapter>
		</book>
		<book number="49">
			<chapter number="1">
				<verse number="1">Вітання від Павла, апостола Ісуса Христа волею Божою, до людей Божих в Ефесі віруючих в Ісуса Христа.</verse>
				<verse number="2">Благодать і мир вам від Бога, Отця нашого, і від Господа нашого Ісуса Христа.</verse>
				<verse number="3">Благословенний Бог і Отець Господа нашого Ісуса Христа. У Христі Він благословив нас усіма духовними благословеннями в Царстві Небеснім.</verse>
				<verse number="4">Бог обрав нас у Христі ще до створення світу, щоб були ми святими й чистими перед Ним, бо Він любить нас.</verse>
				<verse number="5">Він вирішив наперед, що всиновить нас через Ісуса Христа! Така була Його милостива воля.</verse>
				<verse number="6">І то на похвалу милості Його, якою обдарував Він нас в особі Свого улюбленого Сина.</verse>
				<verse number="7">Його пролита кров дала нам звільнення від гріхів. Нам прощено гріхи наші завдяки багатству милості Його.</verse>
				<verse number="8">Цю милість дарував нам Всевишній у Своїй глибокій премудрості й завбачливості.</verse>
				<verse number="9">Він відкрив нам таємницю волі Своєї, яка мала бути здійснена через Ісуса Христа.</verse>
				<verse number="10">Мета Божа в тому, щоб, коли настане належна година, об’єднати в Христі все, що є на небі й на землі.</verse>
				<verse number="11">Завдяки Христові ми стали людьми Божими і спадкоємцями Його. Нам це було визначено наперед згідно з намірами Того, Хто все здійснює за Своєю волею.</verse>
				<verse number="12">Це сталося для того, щоб ми, євреї, ті хто були першими в надії на Христа, змогли проголошувати хвалу Славі Божій.</verse>
				<verse number="13">В Ньому і вас було позначено печаттю обіцяного Духа Святого, коли ви почули слово правди, Добру Звістку про спасіння й повірили в Христа. І зроблено це згідно з обітницею Божою.</verse>
				<verse number="14">Дух Святий є запорукою нашої спадщини, аж поки Бог не дасть звільнення нам, тобто тим, хто належить Йому. І ми вознесемо хвалу Його славі.</verse>
				<verse number="15">15-16 Відтоді, як я почув про вашу віру в Господа Ісуса і про вашу любов до всіх людей Божих, я не перестаю дякувати Богові за вас, згадуючи вас у своїх молитвах.</verse>
				<verse number="16"></verse>
				<verse number="17">Я молюся, щоб Бог Господа нашого Ісуса Христа, Славний Отець, дарував вам мудре серце й відкритість до Його одкровення, щоб ви могли пізнати Його.</verse>
				<verse number="18">18-19 Я молюся, щоб ваші серця відкрилися для сприйняття світла, і ви зрозуміли, що є надія, до якої Він закликає вас; яка багата й прекрасна спадщина, котру Бог її дарує святим людям Своїм; щоб ви збагнули, яка незрівнянно могутня влада Його для нас, хто вірить. Його сила й могутність</verse>
				<verse number="19"></verse>
				<verse number="20">були виявлені в Христі, коли Всевишній воскресив Його з мертвих і посадив праворуч від Себе на Небесах.</verse>
				<verse number="21">Він посадив Христа вище всіх правителів, влади, сили й царів, вище будь-якого звання, що може бути присвоєне, і не лише в наші часи, а й у майбутньому.</verse>
				<verse number="22">Бог усе віддав під владу Христову і зробив Його Головою церкви.</verse>
				<verse number="23">Церква — це Тіло Христове, яку Він наповнює Собою. І Він наповнює всесвіт.</verse>
			</chapter>
			<chapter number="2">
				<verse number="1">1-2 У минулому, ви були духовно мертвими через свої провини та гріхи проти Бога, в яких жили раніше, йдучи лихими шляхами цього світу. Ви корилися володарю, який править злими силами цього світу, духові, що діє в непокірних.</verse>
				<verse number="2"></verse>
				<verse number="3">Усі ми теж колись жили серед них, задовольняючи свою гріховну природу, йдучи за її бажаннями та прагненнями. І, як усі люди на світі, були приречені зазнати гніву Божого.</verse>
				<verse number="4">Та Бог багатий милосердям через Його велику любов до нас.</verse>
				<verse number="5">Навіть коли ми були мертвими через гріхи свої, Він дарував нам нове життя разом із Христом (і були ви врятовані завдяки Божій милості).</verse>
				<verse number="6">Бог воскресив нас до життя разом із Христом і посадив разом із Ним на престолі у Царстві Небеснім. Господь зробив це заради нас в Ісусі Христі.</verse>
				<verse number="7">Бог зробив це для того, щоб показати на всі прийдешні часи незрівнянне багатство милості Своєї. Він зробив це завдяки доброті до нас в Ісусі Христі.</verse>
				<verse number="8">Бо саме Божою милістю спаслися ви завдяки вірі. Спасіння не є ваша заслуга, то є дар Божий.</verse>
				<verse number="9">То не винагорода за чийсь труд, й не те, чим хтось міг би хвалитися.</verse>
				<verse number="10">Бо ми — створіння Божі. Він створив нас у Ісусі Христі для добрих справ. І справи ті Бог приготував заздалегідь, щоб ми могли свої життя присвятити їм.</verse>
				<verse number="11">Тож пам’ятайте, що колись вас, народжених поганами, євреї називали «необрізаними», а себе вони називають «обрізаними» (маючи на увазі дію, яка виконується руками людськими).</verse>
				<verse number="12">Пам’ятайте, тоді ви були без Христа і не належали до народу ізраїльського. Ви були чужими тим Угодам, що пов’язані з Божою обітницею людям, та жили в цьому світі без надії і без Бога.</verse>
				<verse number="13">Колись ви були такі далекі від Бога, але зараз ви — в Христі Ісусі, та стали близькими Йому через смерть Христову.</verse>
				<verse number="14">Христос є нашим джерелом миру. Він об’єднав нас в один народ і зламав перешкоду, стіну ворожнечі, пожертвувавши Своїм власним Тілом.</verse>
				<verse number="15">Він покінчив із Законом, з його правилами та заповідями, щоб забезпечити мир, створивши в Собі один новий народ із двох.</verse>
				<verse number="16">Він примирив ці два народи з Богом в одному тілі через Свою смерть на хресті і так Він припинив ворожнечу між ними.</verse>
				<verse number="17">Христос прийшов і приніс вам Звістку про мир — далеким від Бога і близьким.</verse>
				<verse number="18">Бо саме через Христа ми всі маємо доступ до Отця в єдиному Дусі.</verse>
				<verse number="19">Отже, ви, неюдеї, вже не чужинці й не сторонні. Ви співгромадяни з людьми Божими та Його родиною.</verse>
				<verse number="20">Ви, віруючі, подібні до споруди, зведеної Господом: ви збудовані на підвалинах, закладених апостолами і пророками, а наріжним каменем є Сам Христос Ісус.</verse>
				<verse number="21">І вся будівля тримається на Ньому. Завдяки Христу вона росте, щоб стати святим Храмом у Господі.</verse>
				<verse number="22">Через Нього і ви всі об’єднуєтеся і створюєте єдине житло, де Бог живе через Духа Святого.</verse>
			</chapter>
			<chapter number="3">
				<verse number="1">Через те я, Павло, і став в’язнем тому, що я служу Ісусу Христу заради вас, поган.</verse>
				<verse number="2">Напевне, ви чули про те, що Бог дав мені завдання проповідувати Його милість заради вас.</verse>
				<verse number="3">Ви чули, що Бог відкрив мені таємницю, про яку я вже коротко вам писав.</verse>
				<verse number="4">І коли ви прочитаєте це, то побачите, що я розумію таємну істину про Христа.</verse>
				<verse number="5">Попереднім поколінням ця таємниця не була оголошена, але вона зараз виявлена Його святим апостолам і пророкам через Духа.</verse>
				<verse number="6">Ця таємниця в тому, що слухаючи й приймаючи Добру Звістку, погани є спадкоємцями милості Господньої разом із юдеями. Вони є членами єдиного Тіла і співучасниками Божої обітниці в Христі Ісусі.</verse>
				<verse number="7">Я став служителем, щоб проповідувати цю Добру Звістку, завдяки дарові Божої милості, дарованої мені Його владою.</verse>
				<verse number="8">8-9 Хоч я й найменший з усіх найнезначніших людей Божих, мені була дана ця милість Божа: проповідувати поганам Добру Звістку про незбагненні багатства Христові й відкрити всім людям те, що Він призначив для таємної істини Своєї. Від початку світу вона залишалася схованою у Бога, Який створив усе.</verse>
				<verse number="9"></verse>
				<verse number="10">10-11 Його намір був в тому, щоб зараз, через церкву, Він міг виявити правителям і володарям у Царстві Небеснім цю багатогранну мудрість Божу. Це була вічна Божа мета, яку Він здійснив через Христа Ісуса, нашого Господа.</verse>
				<verse number="11"></verse>
				<verse number="12">В Христі ми можемо наблизитися до Бога впевнено і без страху, через нашу віру в Нього.</verse>
				<verse number="13">Тож я молюся, щоб ви не відступили через мої страждання, бо страждання ці — на ваше благо, для вашої шани і Слави!</verse>
				<verse number="14">Через те я схиляю коліна в молитві перед Отцем.</verse>
				<verse number="15">Від Нього кожен рід на небі й на землі одержав своє ім’я.</verse>
				<verse number="16">Я молюся, щоб Бог, згідно зі своїм славним багатством, зміг дати вам силу і владу внутрішню через Його Духа.</verse>
				<verse number="17">Хай Христос живе у ваших серцях завдяки вірі вашій. Хай життя ваше засновується на любові, та зміцнюється в ній.</verse>
				<verse number="18">Зрозумійте разом з усіма людьми Божими, яка широка, довга, висока й глибока любов Христова.</verse>
				<verse number="19">Я молюся, щоб ви пізнали цю любов, яка перевершує всі знання, щоб вам сповнитися всією повнотою Божою.</verse>
				<verse number="20">Слава Богу, Який може Своєю силою, яка діє в нас, зробити незрівнянно більше, ніж те, про що ми можемо молитися й мріяти.</verse>
				<verse number="21">Слава Йому в церкві і в Ісусі Христі на всі покоління і на віки вічні. Амінь.</verse>
			</chapter>
			<chapter number="4">
				<verse number="1">Тож я, як в’язень, який належить Господу, благаю вас жити так, як то личить людям Божим, та бути гідними поклику Божого.</verse>
				<verse number="2">Будьте завжди покірливими й лагідними, а також терплячими й приймайте один одного з любов’ю.</verse>
				<verse number="3">Намагайтеся зберегти єдність даровану Духом. Ревно бережіть її.</verse>
				<verse number="4">Є лиш одне Тіло і один Дух, і ви були покликані Богом, щоб розділити одну надію.</verse>
				<verse number="5">Є лише один Господь, одна віра, одне хрещення.</verse>
				<verse number="6">Є лише один Бог і Отець всіх. Він володар усього, виявлений в усьому, і Він усюди.</verse>
				<verse number="7">Але кожному з нас була дарована особлива милість, мірою щедрості Христової.</verse>
				<verse number="8">Ось чому сказано у Святому Писанні: «І коли вознісся Він, то взяв полонених із Собою і роздав дари людям».</verse>
				<verse number="9">Що ж означають слова: «Він вознісся» — як не те, що Він сперше спустився на землю?</verse>
				<verse number="10">Таким чином, це саме Христос зійшов, а потім вознісся на вище з Небес, щоб наповнити Собою цілком все.</verse>
				<verse number="11">Він Сам дарував одним бути апостолами, другим — пророками, третім — проповідниками Доброї Звістки, а четвертим — пастирями й учителями.</verse>
				<verse number="12">12-13 І зробив Він так, щоб підготувати людей Божих до служіння й підсилення Тіла Христова, і щоб ми всі прийшли до єднання у вірі та в пізнанні Сина Божого, до зрілості, і досягли висот досконалості Христової.</verse>
				<verse number="13"></verse>
				<verse number="14">Тоді ми вже більш не будемо як немовлята або ті, хто постійно змінює свої думки, неначе то хвилі кидають човен з боку в бік. Вітер усякого нового вчення не захопить нас тоді, і ми не будемо втягнені в гріх обманами хитрунів.</verse>
				<verse number="15">Тож промовлятимемо істину з любов’ю і зростатимемо в усьому, щоб бути схожими на Христа. Бо Ісус — голова,</verse>
				<verse number="16">та усе тіло залежить від Нього. Його владою усі частини тіла з’єднані докупи, і все воно тримається разом завдяки Христу. І коли кожна окрема частина виконує те, що мусить, все тіло росте й міцніє завдяки любові.</verse>
				<verse number="17">Тому кажу я це й застерігаю в ім’я Господнє, щоб ви більше не жили так, як погани живуть зі своїми нікчемними думками.</verse>
				<verse number="18">Розум їхній затьмарений, вони відірвані від життя, що йде від Бога. Вони нічого не розуміють, бо відмовляються слухати голосу істини.</verse>
				<verse number="19">Вони втратили почуття сорому й віддалися злу і розпусті.</verse>
				<verse number="20">Але це життя, зовсім не те, про яке ви дізналися пізнавши Христа.</verse>
				<verse number="21">Та я не маю сумніву, що ви чули про Нього і, як Його послідовники, навчені істини, яка в Ньому.</verse>
				<verse number="22">Щодо вашого минулого життя, то вас вчили позбавлятися вашої старої суті, яка занепадає від облудних бажань.</verse>
				<verse number="23">23-24 Ви повинні відновитися в ваших серцях і розумі, та «зодягнутися в нового чоловіка», який був створений у подобі Божій і відрізняється праведністю й святістю, що йдуть від істини.</verse>
				<verse number="24"></verse>
				<verse number="25">Отже, зречіться брехні! «Кожен має бути щирим із ближніми своїми», бо всі ми — частини одного тіла.</verse>
				<verse number="26">«Не грішіть, гніваючись» та позбудьтеся гніву перш, ніж сонце зайде.</verse>
				<verse number="27">Не потурайте дияволу.</verse>
				<verse number="28">Хто крав, нехай більше не краде. Краще працювати й зробити щось корисне, щоб поділитися тим з нужденними.</verse>
				<verse number="29">Нехай жодне огидне слово не сходить з уст ваших, а кажіть лише те, що допомагає людям духовно зростати згідно з їх потребою, щоб ви допомогли тим, хто чує вас.</verse>
				<verse number="30">Не засмучуйте Божого Духа Святого, бо Він — доказ того, що ви належите Богу і що Він захистить вас до тих пір, коли настане час вашого звільнення.</verse>
				<verse number="31">Нехай усі прикрощі, лють, гнів, лихослів’я і наклепи полишать вас — разом з усіляким злом.</verse>
				<verse number="32">Будьте добрими й співчутливими одне до одного. Прощайте одне одному, як Бог простив вам в Христі.</verse>
			</chapter>
			<chapter number="5">
				<verse number="1">Будьте послідовниками Бога, як Його улюблені діти.</verse>
				<verse number="2">Живіть у любові, як Христос любив і Він віддав Себе за нас, як запашне приношення і пожертву Богу.</verse>
				<verse number="3">Про розпусту, нечисть усіляку чи пожадливість нехай навіть не згадують поміж вас, бо це не личить Божим людям.</verse>
				<verse number="4">Не повинно бути ні ганебних промов, ні марнослів’я, ні непристойних жартів. Це також не личить вам. Нехай краще буде вдячність.</verse>
				<verse number="5">Будьте певні, що жоден розпусник, нечистий або лихий чоловік не успадкує Царства Христового й Божого, бо це те саме, що й ідолопоклонство.</verse>
				<verse number="6">Нехай ніхто не обманює вас марними словами, бо за це впаде гнів Божий на непокірливих.</verse>
				<verse number="7">Тож не будьте їхніми спільниками.</verse>
				<verse number="8">І кажу я так, бо колись ви були сповнені темряви, а зараз сповнені світла як послідовники Бога. Тож живіть як діти світла.</verse>
				<verse number="9">Бо вплив світла видно в кожному прояві доброти, в праведності й правді.</verse>
				<verse number="10">Завжди намагайтеся збагнути, що до вподоби Господу.</verse>
				<verse number="11">Не беріть участі у марних і безплідних справах темряви, а краще викривайте їх.</verse>
				<verse number="12">Соромно навіть казати про те, що деякі люди чинять потай.</verse>
				<verse number="13">Та світло викриває усі ті злі й негідні вчинки.</verse>
				<verse number="14">Так, все проясняється у світлі! Ось чому ми кажемо: «Встань, той, хто спить! Воскресни з мертвих, і Христос освітить тебе».</verse>
				<verse number="15">Тож пильнуйте, як ви живете: не чиніть, як нерозумні, але будьте розумними.</verse>
				<verse number="16">Використовуйте кожну нагоду творити добро, бо часи зараз недобрі.</verse>
				<verse number="17">Не будьте нерозсудливими, намагайтеся пізнати волю Господа.</verse>
				<verse number="18">Не впивайтеся вином, бо це приводить до розпусти. Краще сповнюйтеся Духом.</verse>
				<verse number="19">Спілкуйтеся між собою псалмами, гімнами й духовними піснями. Співайте й складайте в серцях своїх мелодію, прославляючи Господа.</verse>
				<verse number="20">Дякуйте завжди й за все Богу, Отцю нашому, в ім’я Господа нашого Ісуса Христа.</verse>
				<verse number="21">Підкоряйтеся одне одному, шануючи Христа.</verse>
				<verse number="22">Жінки, підкоряйтеся чоловікам своїм, як Господу.</verse>
				<verse number="23">Бо чоловік — голова над жінкою своєю, як Христос — голова над церквою. Ісус Христос — Спаситель церкви, тіла Свого.</verse>
				<verse number="24">Але як церква кориться Христу, так і жінка мусить коритися чоловікові у всьому.</verse>
				<verse number="25">Чоловіки, любіть жінок своїх, як Христос полюбив Свою церкву, та віддав Себе за неї в жертву.</verse>
				<verse number="26">Він зробив це, щоб освятити її для служіння Богу, очистивши її словом Доброї Звістки і обмивши в воді,</verse>
				<verse number="27">щоб поставити Собі церкву як наречену: сяйливу, бездоганну, без будь-яких недоліків, святу й невинну.</verse>
				<verse number="28">Чоловіки так повинні любити жінок своїх, як вони люблять тіла свої. Хто любить жінку свою, той любить себе самого.</verse>
				<verse number="29">Бо немає таких, хто ненавидить тіло своє. Кожен годує його й піклується про нього, як Христос — про церкву,</verse>
				<verse number="30">бо ми всі — частини Тіла Його.</verse>
				<verse number="31">Так сказано у Святому Писанні: «Тож чоловік залишить своїх батька й матір і з’єднається зі своєю жінкою, і вони стануть одним тілом».</verse>
				<verse number="32">Ця велика таємниця дуже важлива, і я кажу це про Христа й церкву.</verse>
				<verse number="33">Проте кожен має любити свою дружину, як він любить себе самого, а жінка повинна поважати свого чоловіка.</verse>
			</chapter>
			<chapter number="6">
				<verse number="1">Діти, слухайтеся батьків своїх, як це бажано Господу, бо так правильно поводити себе.</verse>
				<verse number="2">«Шануйте батька й матір своїх» — це перша заповідь, що має обітницю.</verse>
				<verse number="3">Та ось що обіцяв Господь: «Все буде добре для тебе, й житимеш довго на землі».</verse>
				<verse number="4">Батьки, не дратуйте дітей своїх, а краще виховуйте їх в навчанні і в настановах Господніх.</verse>
				<verse number="5">Раби, коріться господарям вашим земним зі страхом і повагою, зі щирістю в серці, як корилися б Христу.</verse>
				<verse number="6">Працюйте не лише тоді, коли ви під наглядом, неначе заради похвали людської. Працюйте як раби Христові, виконуючи волю Божу від усього серця.</verse>
				<verse number="7">Працюйте ревно, як служили б Господу, а не тільки людям.</verse>
				<verse number="8">Якщо хто з вас творить добро, то добро йому й повернеться від Господа, однаково рабу, чи вільному.</verse>
				<verse number="9">Ви ж, пани, ставтеся до рабів своїх так само й полиште свої погрози. Пам’ятайте, що й ваш Господар і їхній — на небі. Він — справедливий, і ні до кого з вас не схиляється більше, ніж до іншого.</verse>
				<verse number="10">І нарешті таке. Будьте міцні в Господі, в Його могутній силі.</verse>
				<verse number="11">Зодягніться в повний обладунок Божий, щоб протистояти диявольським підступам.</verse>
				<verse number="12">Бо ми боремося не проти людей, не проти плоті й крові, а проти правителів, володарів темряви цього світу, духовних сил зла на Небесах.</verse>
				<verse number="13">А тому зодягніться в повний обладунок Божий, щоб змогли ви протистояти, коли настане лихий день, і вистояти, перемігши все.</verse>
				<verse number="14">Тож будьте стійкими. Підпережіться паском правди, а праведність візьміть своїм панцирем.</verse>
				<verse number="15">І, щоб мати стійку опору, взуйтесь у Добру Звістку про мир.</verse>
				<verse number="16">А також візьміть віру як щит, за допомогою якого ви зможете зупинити всі вогняні стріли лукавого.</verse>
				<verse number="17">Візьміть спасіння своїм шоломом вашим, а мечем Духа — Послання Боже.</verse>
				<verse number="18">Палкими молитвами і благаннями в Дусі моліться завжди. Ви завжди мусите бути пильними в молитвах за всіх людей Божих.</verse>
				<verse number="19">Моліться також за мене, щоб хоч коли я говорив, вірні слова були дані мені, і я сміливо міг сповістити таємницю Доброї Звістки.</verse>
				<verse number="20">Моє призначення — завжди проповідувати Добру Звістку, навіть зараз, знаходячись у в’язниці. Моліться, щоб я міг сміливо проповідувати: так, як це мені належить робити.</verse>
				<verse number="21">А щоб ви також могли дізнатися все про мене і про те, що я роблю, то Тихик, наш улюблений брат і вірний слуга в Господі, докладно розповість вам.</verse>
				<verse number="22">Я посилаю його до вас саме для того, щоб він повідав вам усі новини про мене, і міг утішити серця ваші.</verse>
				<verse number="23">Мир вам, брати і сестри мої, та любов, яка йде з вірою від Бога Отця і Господа Ісуса Христа.</verse>
				<verse number="24">Благодать Божа усім тим, хто любить Господа Ісуса Христа любов’ю нескінченною.</verse>
			</chapter>
		</book>
		<book number="50">
			<chapter number="1">
				<verse number="1">Павло і Тимофій, слуги Ісуса Христа, шлють вітання всім вам, Божим людям в Ісусі Христі, які живуть у Филипах разом зі старійшинами і особливими слугами вашими.</verse>
				<verse number="2">Благодать і мир вам від Бога, Отця нашого Господа Ісуса Христа.</verse>
				<verse number="3">Щоразу дякую я своєму Богові, згадуючи про вас.</verse>
				<verse number="4">Кожна моя молитва за всіх вас сповнена радості.</verse>
				<verse number="5">Адже ви допомагали мені проповідувати Добру Звістку від найпершого дня й донині.</verse>
				<verse number="6">Я певний у тому, що Господь, Який розпочав благодійну справу серед вас, продовжуватиме її аж до того дня, коли Христос прийде знову й завершить її.</verse>
				<verse number="7">Мені так і належить думати про вас, бо ви дуже близькі серцю моєму. І не лише у в’язниці, а й коли я захищаю й непохитно утверджую Добру Звістку, ви завжди були спільниками моїми у милості Божій.</verse>
				<verse number="8">І Бог мені свідок, що я дуже сильно хочу бачити вас, бо люблю усіх вас любов’ю Ісуса Христа.</verse>
				<verse number="9">Ось молитва моя за вас:Щоб любов ваша все більше зростала разом із знанням і розумінням.</verse>
				<verse number="10">Молюся я, щоб ви повсякчас були спроможні розрізняти важливе від нікчемного, і завжди могли вибрати найкраще, й залишатися чистими і бездоганними до Дня приходу Христового;</verse>
				<verse number="11">щоб ви з допомогою Ісуса Христа сповнилися плодами праведності на Славу і хвалу Божу.</verse>
				<verse number="12">Браття і сестри, я хочу, щоб ви знали, що все, що сталося зі мною, сприяло поширенню Доброї Звістки.</verse>
				<verse number="13">Бо вся сторожа палацу та всі інші дізналися, що причиною мого ув’язнення є те, що я служу Христу.</verse>
				<verse number="14">До того ж, через моє ув’язнення більшість братів у Господі підбадьорилася. Вони проповідують Слово Боже більш відверто і без страху.</verse>
				<verse number="15">Це правда, що дехто з них проповідує Христа через заздрість і суперечки. Та інші — завдяки своїй добрій волі.</verse>
				<verse number="16">Такі люди роблять це через свою любов, бо знають, що Бог поставив мене захищати Добру Звістку.</verse>
				<verse number="17">Інші ж говорять про Христа через своє егоїстичне честолюбство і нещиро, бо думають, що зможуть зробити мені прикрість, поки я ув’язнений.</verse>
				<verse number="18">Та яке це має значення? Важливо те, що так або інакше, з корисливих міркувань чи щиро, проголошують Христа, а те мені на радість. Це тішитиме мене і надалі.</verse>
				<verse number="19">Адже знаю я, що матиму визволення завдяки вашим молитвам і допомозі від Духа Ісуса Христа.</verse>
				<verse number="20">Моє ревне чекання і надія, що я не буду посоромлений нічим, а з усією своєю сміливістю, як завжди, і особливо тепер, вихвалятиму Христа у тілі своєму — байдуже, чи житиму я, чи помру.</verse>
				<verse number="21">Бо життя для мене — це Христос, а смерть — надбання.</verse>
				<verse number="22">Якщо ж і надалі житиму я в цьому тілі, то продовжуватиму свою працю в iм’я Господнє. Отже, не знаю, що мені вибрати.</verse>
				<verse number="23">Мені важко зробити вибір. Інколи, я маю бажання піти з цього життя і бути з Христом, бо було б це значно краще для мене.</verse>
				<verse number="24">Але ж вам необхідно, щоб я залишався жити.</verse>
				<verse number="25">І оскільки я переконаний в цьому, то знаю, що залишатимуся тут і буду з вами всіма заради вашого духовного розвитку і втіхи, що йдуть від віри.</verse>
				<verse number="26">Коли я знову до вас прийду, ви пишатиметеся тим, що Ісус Христос зробив, допомагаючи мені.</verse>
				<verse number="27">Але у всякому разі живіть так, щоб життя ваше приносило шану Добрій Звістці про Христа. Тоді, будучи разом з вами, чи далеко від вас, зможу почути, що ви стійко, з єдиним серцем і душею боретеся за віру, яка проголошена в Добрій Звістці.</verse>
				<verse number="28">Не лякайтеся тих, хто проти вас. Ваша мужність є доказом від Бога, що всі вороги ваші будуть знищені, а ви — врятовані.</verse>
				<verse number="29">Бо привілей, дарований вам — не лише вірити в Христа, але також і страждати за Нього.</verse>
				<verse number="30">Ви вступили в ту ж саму боротьбу, в яку, як ви бачили, було втягнуто й мене. Тож вам необхідно пройти через усі ті труднощі, що випали й на мою долю.</verse>
			</chapter>
			<chapter number="2">
				<verse number="1">Отже, поміркуйте, що ми маємо у Хресті: втіху, яку Він дарував нам, радість, що йде від Його любові, спільність Духу, співчуття і милосердя, які Він відкрив нам.</verse>
				<verse number="2">Тож доповніть радість мою, думаючи однаково, маючи одну й ту саму любов, з’єднавшись у досягненні однієї мети, живучи у злагоді.</verse>
				<verse number="3">Не робіть нічого через заздрість або нікчемну пиху. Краще, в покірливості своїй, вважайте іншого кращим за себе.</verse>
				<verse number="4">Кожен має переслідувати не лише свої інтереси, а й зважати на інтереси інших.</verse>
				<verse number="5">У житті своєму ви повинні думати й чинити так, як Ісус Христос.</verse>
				<verse number="6">Хоч і був Він Богом у всіх відношеннях, та не вважав Свою рівність Богові скарбом, за який треба триматися.</verse>
				<verse number="7"> 7-8 Замість того, Він полишив Своє місце із Господом, ставши рабом, звичайною людиною. І ставши таким, принизив Себе, й був покірливим до останньої години, аж до смерті на хресті.</verse>
				<verse number="8"></verse>
				<verse number="9">Через те Бог возніс Його і звеличив до таких висот і дав Йому ім’я, яке є найважливішим від будь-якого іншого імені,</verse>
				<verse number="10">щоб усі, хто знаходиться на небі, на землі і під землею, схилили коліна на Славу імені Ісусового.</verse>
				<verse number="11">І щоб усі уста проголошували, що Ісус Христос — Господь на Славу Бога Отця.</verse>
				<verse number="12">Тож любі друзі мої, як ви корилися мені не лише коли я був серед вас, але ще навіть більше коли я далеко, так само продовжуйте працювати заради вашого спасіння з повним благоговінням перед Богом.</verse>
				<verse number="13">Бо це Господь працює в вас, викликаючи прагнення і вчинки, бажані Йому.</verse>
				<verse number="14">Робіть усе без нарікань та суперечок,</verse>
				<verse number="15">щоб могли ви бути невинними й чистими дітьми Божими, бездоганними поміж розбещених і зіпсованих людей, серед яких ви сяєте, як зірки у темному світі.</verse>
				<verse number="16">Несіть Послання, що дарує життя. Робіть так, щоб я пишався вами у День повернення Христа, побачивши, що змагався я і трудився не даремно.</verse>
				<verse number="17">І навіть якщо кров моя проллється як пожертва, що йде з приношеннями, та служінням віри вашої, все одно я щасливий і радію разом з усіма вами.</verse>
				<verse number="18">У свою чергу вам також слід звеселитися і ділити свою радість зі мною.</verse>
				<verse number="19">Я маю надію в Господа Ісуса послати скоро до вас Тимофія, щоб утішитися, коли почую про вас.</verse>
				<verse number="20">І хочу я послати саме його, бо не маю тут більше нікого, хто розділяє мої хвилювання і так щиро піклується про ваше благополуччя.</verse>
				<verse number="21">Адже всі інші переслідують лише свої інтереси, нехтуючи інтересами Ісуса Христа.</verse>
				<verse number="22">Вам відомо, що він за чоловік, і що, як син батькові своєму, служив він зі мною, поширюючи Добру Звістку.</verse>
				<verse number="23">Тож маю надію негайно відіслати його до вас, як тільки побачу, як ідуть мої справи.</verse>
				<verse number="24">Я впевнений, що Господь допоможе мені незабаром прийти до вас.</verse>
				<verse number="25">Я вважаю за необхідне послати до вас Епафродита, мого брата в Христі, товариша в праці та соратника, і якого ви відправили допомогти мені у скруті моїй.</verse>
				<verse number="26">Я вирішив це зробити, бо він сумує за вами всіма, й дуже занепокоївся, коли ви дізналися, що він хворів.</verse>
				<verse number="27">Він і справді дуже хворів, мало не вмер. Та Бог змилувався над ним, і не лише над ним, а й наді мною, щоб я не мав ще більшого горя.</verse>
				<verse number="28">І тому я ще більш прагну послати його, щоб ви, побачивши його, зраділи знову, і щоб мені позбутися свого смутку.</verse>
				<verse number="29">Тож вітайте його в Господі з великою радістю, шануйте таких людей.</verse>
				<verse number="30">Його слід шанувати, бо він мало не вмер, працюючи в ім’я Христове. Він був готовий віддати своє життя, щоб служити мені так, як ви не могли.</verse>
			</chapter>
			<chapter number="3">
				<verse number="1">Більш того, брати і сестри мої, радійте в Господі. Мені не важко писати вам знову про одне й те саме, а для вас це повчально.</verse>
				<verse number="2">Стережіться «собак», чиї вчинки приносять лише лихо! Стережіться тих, хто калічать тіла ваші!</verse>
				<verse number="3">Бо ми — це ті, хто справді обрізані, служить Господу Духом Святим, хто пишається Христом Ісусом і не покладає надії на власні сили.</verse>
				<verse number="4">Хоча сам я маю підстави довіряти своїм можливостям, я ніколи цього не зроблю. І якщо хтось вважає, що він має підстави покладатися на свої власні сили, то я їх маю більше.</verse>
				<verse number="5">Та ось чому: мені зробили обрізання, коли мені було вісім днів від народження, й належу я народові ізраїльському, з коліна Веніаминового. Я чистокровний єврей, як і мої батьки, а за своїм ставленням до Закону — фарисей.</verse>
				<verse number="6">Я ревно переслідував церкву. Щодо відданості моїй релігії, то я був бездоганним.</verse>
				<verse number="7">Завдяки Христові все те, що колись було надбанням для мене, зараз я вважаю втратою своєю.</verse>
				<verse number="8">8-9 Крім того, я все вважаю за ніщо порівняно з величчю пізнання Христа Ісуса, Господа мого. Заради Нього я зрікся всього і вважаю все за нікчемне сміття, нездатним допомогти здобути Христа і знайти себе самого в Ньому з праведністю, що йде не від Закону, а від віри в Христа, з праведністю, що йде від Бога й зумовлена вірою.</verse>
				<verse number="9"></verse>
				<verse number="10">Я хочу пізнати Христа і ту силу, що виявилася під час Його воскресіння із мертвих. Я також хочу розділити страждання Христа і уподібнитися Йому навіть в Його смерті.</verse>
				<verse number="11">Так я сподіваюся досягти воскресіння з мертвих.</verse>
				<verse number="12">Я не маю на увазі те, що вже досягнув мети або став досконалим. Я й далі докладаю зусилля, щоб досягти того, заради чого мене вибрав Ісус Христос.</verse>
				<verse number="13">Браття і сестри, я не вважаю, що вже досягнув мети. Та є одна річ, якої я завжди дотримуюся. Я не думаю про те, що лишилося у минулому, а роблю все можливе, щоб досягти того, що попереду мене, у майбутньому.</verse>
				<verse number="14">Я докладаю зусиль, щоб здобути ту Небесну винагороду, яку Бог покликав мене одержати через Христа Ісуса.</verse>
				<verse number="15">Тож нехай всі з нас, хто є Духовно зрілими, думають саме так. Якщо ж ви маєте іншу думку про те чи інше, то Бог і це вам пояснить.</verse>
				<verse number="16">Давайте триматися лише тієї істини, яку ми вже пізнали.</verse>
				<verse number="17">Браття і сестри мої, наслідуйте мене. Дивіться на тих, хто живе за прикладом, що ми його вам показали.</verse>
				<verse number="18">Бо як я вам уже багато разів казав і зараз, плачучи, кажу знову, багато хто живе як ворог хресту Христовому.</verse>
				<verse number="19">Доля їхня — загибель, їхній бог — власні бажання. Вони вихваляються тим, чого слід було б соромитися, та думають лише про справи земні.</verse>
				<verse number="20">Наше громадянство — на небі! Звідти ми також чекаємо на Спасителя Господа Ісуса Христа.</verse>
				<verse number="21">Силою, якою Він може підкорити Собі все, змінить Він наші принижені тіла, щоб вони стали подібними до Його Славного тіла.</verse>
			</chapter>
			<chapter number="4">
				<verse number="1">Отже, брати і сестри мої любі, Я дуже за вами сумую і хочу вас бачити. Ви — щастя моє і гордість моя. Будьте стійкими у вірі своїй, як я казав вам.</verse>
				<verse number="2">Я закликаю Еводію та Синтихію бути в згоді між собою в Господі.</verse>
				<verse number="3">Я також прошу тебе, мій вірний соратнику: допомагай цим жінкам, які важко працювали разом зі мною, Клементом, та іншими соратниками, поширюючи Добру Звістку, і чиї імена занесені до Книги Життя.</verse>
				<verse number="4">Радійте в Господі і робіть це завжди. І знову я кажу: радійте!</verse>
				<verse number="5">Нехай ваша доброта стане відома усім, бо Господь вже близько.</verse>
				<verse number="6">Ні про що не турбуйтеся. За будь-яких обставин, через молитву прохайте Господа про що потребуєте, та завжди дякуйте Йому за все, що маєте.</verse>
				<verse number="7">І мир, який йде від Бога, що вище людського розуміння, буде стерегти серця ваші та думки в Христі Ісусі.</verse>
				<verse number="8">На закінчення, брати і сестри мої, скажу вам таке: думайте лише про те, що правдиве, благородне, справедливе, чисте, приємне, почесне, відмінне, й гідне похвали!</verse>
				<verse number="9">Робіть те, чого навчилися, що одержали й почули від мене. Наслідуйте мого прикладу: робіть усе так, як, ви бачили, роблю я. І Бог, джерело миру, буде з вами.</verse>
				<verse number="10">Я вельми зрадів у Господі, бо ви знову почали піклуватися про мене. Звісно ж, ви й раніше піклувалися, але не мали можливості показати це.</verse>
				<verse number="11">Кажу так не тому, що маю потребу в цьому. Бо я навчився бути задоволений в будь-яких умовах.</verse>
				<verse number="12">Я знаю, що то значить жити в нестатках і в достатку. За будь-яких обставин я навчився бути задоволений: ситий я, чи голодний, в статках чи в бідності.</verse>
				<verse number="13">Я все можу витерпіти завдяки Христу, Який зміцнює мене.</verse>
				<verse number="14">Та ви добре зробили, що розділили турботи мої.</verse>
				<verse number="15">Ви, филип’яни, самі знаєте, що на початку проповідування Доброї Звістки, коли я покинув Македонію, жодна церква не стала моїм спільником і не підтримала мене у той час, коли мені була потрібна допомога, окрім вас.</verse>
				<verse number="16">Бо навіть коли я перебував у Салоніках, неодноразово ви надсилали допомогу мені у скруті.</verse>
				<verse number="17">І це не тому, що я прагну дарунків, а тому, що хочу, щоб ви мали добро, що приходить, коли віддаєш.</verse>
				<verse number="18">Я маю сповна і навіть більше. Я маю більше, ніж потребую, відтоді, як одержав від Епафродита дарунок, надісланий вами. Ваш дарунок запашний, пожертва бажана і приємна Богові.</verse>
				<verse number="19">І Бог мій задовольнить усі ваші потреби через славне багатство Своє в Ісусі Христі.</verse>
				<verse number="20">Слава Богові нашому й Отцю на віки вічні! Амінь.</verse>
				<verse number="21">Вітайте всіх людей Божих у Христі Ісусі. Браття, які зі мною, вітають вас.</verse>
				<verse number="22">Усі люди Божі вітають вас, а особливо ті, хто з цезаревого дому.</verse>
				<verse number="23">Нехай благодать Господа Ісуса Христа буде з вами.</verse>
			</chapter>
		</book>
		<book number="51">
			<chapter number="1">
				<verse number="1">1-2 Павло, волею Божою апостол Христа Ісуса і Тимофій, брат наш, вітають людей Божих в Колосах, братів і сестер наших вірних в Христі. Благодать вам і мир від Бога, Отця нашого.</verse>
				<verse number="2"></verse>
				<verse number="3">Коли ми молимося, то завжди дякуємо за вас Богові, Отцю Господа нашого Ісуса Христа.</verse>
				<verse number="4">Бо чули ми про вашу віру в Христа Ісуса і про вашу любов до всіх людей Божих.</verse>
				<verse number="5">Адже все, на що маєте надію, чекає вас на Небі. Ви вперше почули про це через Послання істинне, що є Доброю Звісткою,</verse>
				<verse number="6">коли вам про неї проповідували. Та зараз, вона по всьому світу поширюється й приносить плоди. Так було серед вас відтоді, як ви почули про милість Божу і визнали, що вона — істинна.</verse>
				<verse number="7">Ви дізналися про це від Епафраса, нашого улюбленого співробітника, вірного слуги Христа заради всіх нас.</verse>
				<verse number="8">Він також розповів нам про любов вашу, натхненну Духом Святим.</verse>
				<verse number="9">Тому й ми з того дня, як почули про це, не переставали молитися за вас і благати Господа, щоб ви сповнилися пізнання волі Божої, великою мудрістю і духовним розумінням.</verse>
				<verse number="10">Щоб ви жили гідно Господа й у всьому догоджали Йому, приносячи плоди в усякому доброму ділі, і зростаючи в пізнанні Бога.</verse>
				<verse number="11">Щоб ви зміцнювалися Його великою силою завдяки Його славній могутності, щоб ви могли знести всі турботи з терпінням і радістю.</verse>
				<verse number="12">Дякуйте Отцеві, Який дав вам можливість мати частину тієї спадщини, що належить Божим людям, які живуть у світлі.</verse>
				<verse number="13">13-14 Він визволив нас із влади темряви й привів до Царства улюбленого Сина Свого, в Якому ми маємо визволення і прощення гріхів наших.</verse>
				<verse number="14"></verse>
				<verse number="15"> Христос є образом невидимого Бога і стоїть вище усякого творіння.</verse>
				<verse number="16">Бо все, як на небі, так і на землі, видиме й невидиме, трони й держави, правителі й влада — все прийшло через Нього й було створене для Нього.</verse>
				<verse number="17">Син існував до всього і раніше за все, і все існує завдяки Йому.</verse>
				<verse number="18">Він — Голова тіла, церкви. Він — джерело, початок усього. Він був першим, Хто воскрес із мертвих,
					щоб стати першим скрізь і у всьому.</verse>
				<verse number="19">Адже Бог, у всій повноті Своїй, сподобав Христа, щоб жити в Ньому.</verse>
				<verse number="20">І через Ісуса Він знову поєднав у Собі все: і земне, і Небесне. Бог досяг миру через кров, пролиту Христом на хресті.</verse>
				<verse number="21">Колись ви були чужими Богові, ви були ворогами Його через думки свої та лихі вчинки.</verse>
				<verse number="22">Тепер Христос примирив вас з Богом в Своєму Тілі, через Свою смерть, щоб постали ви перед Богом святими, непорочними й невинними.</verse>
				<verse number="23">І Він зробить це, якщо ви залишитесь непохитними й твердими у вірі своїй, якщо не відвернетеся від надії, дарованої вам Доброю Звісткою, яку ви чули. Ця Добра Звістка проповідувалася всім, хто живе на землі, і слугою якої я, Павло, став.</verse>
				<verse number="24">Я з радістю приймаю заради вас страждання, та готовий пройти через все те, що Христос ще мусить вистраждати, за Його Тіло, що є церквою.</verse>
				<verse number="25">Я став одним з її служителів, бо був уповноважений Богом. Це було мені даровано заради вашого блага, щоб у всій повноті проповідувати Послання Боже.</verse>
				<verse number="26">Це Послання — таємниця, яка була схована віками для поколінь, а зараз відкрилася Богом для Його людей святих.</verse>
				<verse number="27">Господь відкрив Своєму народу, яким славним багатством є ця істина. Ця таємна істина, яка була призначена для всіх людей, полягає в тому, що Христос живе поміж вас, і є вашою надією на те, що розділите ви Славу Божу.</verse>
				<verse number="28">Тож ми продовжуємо проповідувати Христа, переконуючи і навчаючи кожного з усією нашою мудрістю, щоб представити Богові усіх людей досконалими у Христі.</verse>
				<verse number="29">Заради цієї мети я й працюю, борючись з усім запалом, який Христос дає мені силою Своєю.</verse>
			</chapter>
			<chapter number="2">
				<verse number="1">Я хочу, щоб ви знали, як напружено я працюю, щоб допомогти вам і всім тим, хто мешкає в Лаодикії, а також й тим, хто не бачив мене особисто.</verse>
				<verse number="2">Я роблю це, щоб їхні серця підбадьорилися, об’єдналися через любов і збагатилися впевненістю, яка йде від розуміння. Я хочу, щоб вони ясно зрозуміли таємницю Божу, якою є Христос.</verse>
				<verse number="3">У Ньому надійно сховані всі скарби мудрості й пізнання.</verse>
				<verse number="4">Кажу вам це, щоб ніхто не зміг обдурити вас улесливими доказами, які насправді — хибні.</verse>
				<verse number="5">Бо, хоч я й відсутній серед вас тілом, та я з вами духом і серцем. Радію я з порядку в житті вашому, і стійкості у вірі вашій в Христа.</verse>
				<verse number="6">Тож прийнявши Христа Ісуса як Господа, живіть у Ньому.</verse>
				<verse number="7">Вкорініться в Ньому, збудуйтеся на Ньому, зміцнюйтеся у вірі, якій вас навчили, завжди будьте вдячними Богові.</verse>
				<verse number="8">Стережіться, щоб ніхто не захопив вас пустими й оманливими ідеями, що йдуть від людських традицій та простих понять цього світу, а не від Христа.</verse>
				<verse number="9">Бо в Ньому перебуває уся повнота Божества, навіть під час життя на землі, в тілесній формі.</verse>
				<verse number="10">Ви набули повноти своєї в Христі, Який є головою всім правителям і всякій владі.</verse>
				<verse number="11">В Ньому також здійснено обряд обрізання над вами. Але то не дія, вчинена людськими руками, — ви звільнилися від влади гріховного буття обрізанням Христовим.</verse>
				<verse number="12">Це сталося, коли ви були поховані разом з Ним під час хрещення і воскресли також разом із Ним через віру вашу в діяння Всевишнього Бога, Який воскресив Христа з мертвих.</verse>
				<verse number="13">Колись ви були мерцями через гріхи свої й через те, що не мали свободи від свого гріховного єства, та Бог дарував вам життя разом із Христом і щедро простив гріхи наші.</verse>
				<verse number="14">Порушивши закони Господні, ми стали боржниками перед Богом. Та Він скасував весь борг наш, прибивши його цвяхами до хреста.</verse>
				<verse number="15">Він обеззброїв правителів і владу духовного світу, та, торжествуючи над ними смертю Своєю, переможно повів за Собою, виставивши їх на привселюдний сором.</verse>
				<verse number="16">Нікому не дозволяйте придумувати для вас закони та правила про те, що їсти вам чи пити або яких свят дотримуватись: святкування Новолуння, чи суботи.</verse>
				<verse number="17">У минулому, ці речі були лише тінню, ознакою прийдешнього, але нове вчення приходить з Христом.</verse>
				<verse number="18">Деякі люди полюбляють удавати себе за тих, хто віддалися покірливості й служінню Ангелам. Вони завжди говорять про те, що їм привиділося в видіннях, та не слухайте їх, коли вони засуджують вас через те, що ви не робите так само. Насправді, вони вихваляються без усякої причини тільки своїм плотським розумом.</verse>
				<verse number="19">Вони не слухаються Голови, під чиїм керуванням усе Тіло з’єднане. Завдяки Христу, усі частини тіла піклуються та допомагають одне одному, і все міцніє й росте згідно з задумом Божим.</verse>
				<verse number="20">Якщо ви померли з Христом і звільнилися від простих понять світу цього, то чому ж ви коритеся його правилам, наче живете в «миру»:</verse>
				<verse number="21">«не бери цього в руки», «не їж того» або «не чіпай цього?»</verse>
				<verse number="22">Це є тільки правила і вчення, що створили люди, та усі ці земні закони згинуть після їх використання.</verse>
				<verse number="23">Справді, вони можуть здатися мудрими з точки зору вигаданих релігій з їхнім хибним самоприниженням та знесиленням тіла. Але вони нікому не допомагають в протистоянні гріховному єству.</verse>
			</chapter>
			<chapter number="3">
				<verse number="1">Ви воскресли з мертвих разом з Христом, тож живіть для того, що на Небесах, де Христос сидить праворуч від Бога.</verse>
				<verse number="2">Думайте тільки про те, що на Небі, а не про те, що на землі.</verse>
				<verse number="3">Бо ваше старе єство вмерло, а нове життя ваше сховане з Христом у Бога.</verse>
				<verse number="4">Так, Христос — ваше життя, та коли Він знову прийде, ви розділите з Ним Славу Його.</verse>
				<verse number="5">Тож позбавтеся усього зла в вашому житті: розпусти, нечистоти усілякої, хіті, лихих бажань і зажерливості, що подібна поклонінню бовванам.</verse>
				<verse number="6">Бо за все це зло приходить гнів Божий.</verse>
				<verse number="7">Ви теж чинили подібне, коли жили життям таким.</verse>
				<verse number="8">Тепер же вам слід позбутися всього цього: гніву, люті, злоби, наклепів і соромницьких розмов.</verse>
				<verse number="9">Не брешіть одне одному; скиньте з себе своє старе єство з його вчинками.</verse>
				<verse number="10">Та зараз, ви вже вбралися в нове життя, яке постійно оновлюється. Ви постійно зростаєте в розумінні Того, Хто створив вас, й все більше стаєте схожими на Нього.</verse>
				<verse number="11">Тож, у цьому новому житті, немає різниці між юдеєм і поганином, між обрізаним і необрізаним, між варваром і скифом, рабом чи вільним. Має значення лише Христос, Який живе в усіх вас.</verse>
				<verse number="12">Так живіть новим життям, як вибрані люди Божі, святі й улюблені, сповнені милосердя, доброти, покору, лагідністі й терпіння.</verse>
				<verse number="13">Будьте терпимими одне до одного, прощайте одне одного, якщо хто скаржиться на вас, як Господь простив вас.</verse>
				<verse number="14">Але ж найголовніше над усім у вашому житті — це любов до інших. Саме любов об’єднує усе досконалим союзом.</verse>
				<verse number="15">Хай же мир Христа керує серцями вашими, бо саме до нього ви були покликані з’єднатися в одному тілі. Та завжди будьте вдячні.</verse>
				<verse number="16">Нехай Слово Христове живе в вас у всьому його багатстві. Навчайте і переконуйте одне одного мудрістю. Співайте псалми, гімни й духовні пісні з подякою Богові у серцях ваших.</verse>
				<verse number="17">І хоч би що ви робили, чи казали, — все має бути в ім’я Господа Ісуса, дякуючи Богу-Отцю через Христа.</verse>
				<verse number="18">Жінки, коріться чоловікам своїм, як і слід послідовникам Господнім.</verse>
				<verse number="19">Чоловіки, любіть жінок своїх і не будьте суворі з ними.</verse>
				<verse number="20">Діти, будьте у всьому слухняні батькам своїм, бо це до вподоби Господу.</verse>
				<verse number="21">Батьки, не дратуйте дітей своїх, щоб ті не впали у відчай, та не перестали вас слухати.</verse>
				<verse number="22">Раби, коріться панам своїм земним у всьому. Чиніть так не лише під наглядом, як підлабузники, але робіть це у щирості серця свого, боячись Бога.</verse>
				<verse number="23">І хоч би що ви робили, робіть це від усього серця. Працюйте так, якби ви працювали на благо Господа, а не людей.</verse>
				<verse number="24">Пам’ятайте, що від Господа ви дістанете вашу частку у спадок як винагороду. Ви служите Господу Христу! Він — ваш істинний Господин!</verse>
				<verse number="25">Хто чинить зле, той буде засуджений за те зло. Та перед Богом — усі рівні.</verse>
			</chapter>
			<chapter number="4">
				<verse number="1">Пани, віддайте слугам своїм належне й справедливе, пам’ятайте, що і ви маєте Господа на Небі.</verse>
				<verse number="2">Присвятіть себе молитвам. Моліться з вдячністю й терпінням.</verse>
				<verse number="3">Одначасно моліться і за нас, щоб Бог відчинив нам двері для Свого Слова, щоб ми змогли нести таємницю про Христа, за яку мене і ув’язнено.</verse>
				<verse number="4">Моліться, щоб я зміг знайти необхідні слова, та пояснити усім цю істину.</verse>
				<verse number="5">Мудро поводьтеся з невіруючими. Не гайте часу, слушно використовуючи будь-яку можливість.</verse>
				<verse number="6">Промова ваша хай буде завжди приємною, мудрою, щоб ви змогли відповісти кожному, як слід.</verse>
				<verse number="7">Тихик, улюблений брат, вірний помічник і слуга в Господі, розповість вам усі новини про мене.</verse>
				<verse number="8">Я посилаю його до вас саме з цієї нагоди, щоб ви дізналися все про нас, і хай він утішить серця ваші.</verse>
				<verse number="9">Посилаю я його разом з Онисимом, нашим вірним і улюбленим братом, який є одним із вас. Вони розкажуть вам, що тут відбувається.</verse>
				<verse number="10">Вітають вас Аристарх, мій соратник по ув’язненню, а також Марко, двоюрідний брат Варнави. (Ви вже одержали настанови щодо нього. Якщо він навістить вас, то щиро прийміть його).</verse>
				<verse number="11">Ісус, названий Юстом, також вітає вас. Серед віруючих юдеїв лише ці працюють разом зі мною заради Царства Божого. Вони — велика втіха мені.</verse>
				<verse number="12">Вітає вас також і Епафрас, слуга Христа Ісуса, який є одним із вас. Він завжди гаряче молиться за вас, щоб ви були стійкі і зрілі в волі Божій.</verse>
				<verse number="13">І я свідчу про те, що він невпинно і старанно трудиться заради вас і тих, хто живе в Лаодикії та Єраполі.</verse>
				<verse number="14">Лука, улюблений лікар, і Димас теж вітають вас.</verse>
				<verse number="15">Вітайте братів, які живуть в Лаодикії. Вітайте Німфу з церквою, що збирається в її домі.</verse>
				<verse number="16">Коли прочитаєте цього листа у себе, то надішліть його до церкві, що в Лаодикії. Самі ж також прочитайте листа, що я написав до тієї церкви.</verse>
				<verse number="17">Та скажіть Архипові: «Дивись, щоб виконав служіння, яке Господь призначив тобі!»</verse>
				<verse number="18">Я, ПАВЛО, пишу це вітання власноручно. Пам’ятайте, що я ув’язнений. Та нехай благодать Божа буде з усіма вами!</verse>
			</chapter>
		</book>
		<book number="52">
			<chapter number="1">
				<verse number="1">Вітання від Павла, Силуана й Тимофія церкві солунській, яка належить Богу Отцю і Господу Ісусу Христу. Благодать Божа вам і мир.</verse>
				<verse number="2">Ми завжди дякуємо Богові за вас усіх і згадуємо про вас у своїх молитвах.</verse>
				<verse number="3">Ми ніколи не забуваємо перед Богом, Отцем нашим, про труди ваші завдяки вірі, про працю вашу, що йде від любові вашої, і про терпіння ваше, що надихане надією на Господа нашого Ісуса Христа.</verse>
				<verse number="4">Ми знаємо, брати і сестри улюблені Богом, що Він обрав саме вас бути Його народом.</verse>
				<verse number="5">Бо наша Благовість дійшла до вас не лише словами, а з силою, з Духом Святим, з глибоким переконанням у її істинності. Ви знаєте, як ми жили, коли були з вами. І це було заради вас.</verse>
				<verse number="6">І ви стали подібними до нас і Господа. Ви прийняли Послання серед багатьох мук із радістю, що йде від Святого Духа.</verse>
				<verse number="7">Отож бо й стали ви взірцевим прикладом для всіх віруючих у Македонії та Ахаї.</verse>
				<verse number="8">Бо Слово Господнє йшло від вас, й було його чути поза межами Греції, і про віру вашу стало відомо повсюди. Тож нам не треба нічого казати.</verse>
				<verse number="9">Усюди люди самі говорять, про те, як прийняли ви нас, і про те, як відвернулися ви від бовванів, щоб служити живому та істинному Богові.</verse>
				<verse number="10">І щоб очікувати пришестя Його Сина з Небес — Того, Кого Бог воскресив із мертвих, а саме Ісуса, Який спасе нас від прийдешнього гніву Божого.</verse>
			</chapter>
			<chapter number="2">
				<verse number="1">Браття і сестри, ви самі знаєте, що наш прихід до вас не був марним.</verse>
				<verse number="2">Як вам відомо, перед нашим приходом до вас, ми зазнали страждань і зневаги у Филипах. Але з допомогою нашого Бога ми відважилися проповідувати вам Добру Звістку, що йде від Бога, незважаючи на сильний опір.</verse>
				<verse number="3">Насправді вчення наше не є наслідком ні обману, ні нечистих намірів, ні лукавства.</verse>
				<verse number="4">Навпаки, ми говоримо як люди, яких, після багатьох випробувань, Бог визнав гідними довіри нести Добру Звістку. Тож ми не людям намагаємося догоджати, а Богові, Який бачить, що в серцях наших.</verse>
				<verse number="5">Як ви знаєте, ми ніколи не приходили до вас з улесливими словами, проповіді наші ніколи не були засобом приховати нашу пожадливість. Бог тому свідок!</verse>
				<verse number="6">Ми не шукали похвали ні від людей, ні від вас, ані від кого іншого.</verse>
				<verse number="7">Як апостоли Христові, ми могли б використати нашу владу примусити вас допомогти нам, але ми були лагідні з вами, ніби мати, яка з любов’ю дбає про дітей своїх.</verse>
				<verse number="8">Відчуваючи таку любов до вас, ми готові були розділити з вами не лише Добру Звістку Божу, але й життя наше.</verse>
				<verse number="9">Браття і сестри, я знаю, що ви пам’ятаєте наш тяжку працю. Ми працювали день і ніч, щоб нікого з вас не обтяжувати, проповідуючи вам Добру Звістку Божу.</verse>
				<verse number="10">Ви тому свідки і Бог тому свідок, як свято, праведно й бездоганно поводилися ми з вами, віруючими.</verse>
				<verse number="11">Ви добре знаєте, що ставилися ми до кожного з вас, як батько до своїх власних дітей.</verse>
				<verse number="12">Ми підбадьорювали вас, втішали й спонукали жити так, як це бажано Богові. Він закликає вас увійти до Його Царства й розділити Його Славу.</verse>
				<verse number="13">Тому ми постійно дякуємо Богові, що, одержавши Послання Боже, від нас почуте, ви прийняли його не як людське слово, а таким, яким воно є насправді — Посланням Божим, що діє у вас, віруючих.</verse>
				<verse number="14">Бо ви, брати і сестри, подібні до церков Господніх в Юдеї, які належать Ісусу Христу: ви постраждали від своїх співвітчизників так само, як і вона від своїх — юдеїв.</verse>
				<verse number="15">Ті євреї вбили Господа Ісуса і пророків, та вигнали нас зі своєї землі. Вони не до вподоби Богові і виступають проти всіх людей.</verse>
				<verse number="16">Вони намагаються перешкодити нам проповідувати поганам, щоб ті змогли спастися. Але ж всім цим вони лише додають все більше гріха до тих, що вже скоїли. І зрештою, їх спіткає гнів Божий.</verse>
				<verse number="17">Щодо нас, брати і сестри, то ми розлучилися ненадовго. Ми розлучилися тілом, а не думками. Ми сповнені великого бажання побачити вас.</verse>
				<verse number="18">Так, ми дуже хотіли прийти до вас. Особливо я, Павло, знову і знову намагався прийти, але сатана перешкоджав нам.</verse>
				<verse number="19">Тож хіба не ви наша надія, радість і вінець наш, яким ми так пишатимемося, коли станемо перед Господом нашим Ісусом в день Його пришестя?</verse>
				<verse number="20">Так, ви — наша шана і радість!</verse>
			</chapter>
			<chapter number="3">
				<verse number="1">Тож не в змозі це більше витримати, ми вирішили самі залишитися в Афінах.</verse>
				<verse number="2">2-3 Ми послали Тимофія, нашого брата і товариша в праці Божій, у проголошенні Доброї Звістки про Христа. Ми послали його, щоб зміцнити вас і підбадьорити в вашій вірі, щоб ніхто не похитнувся через ці труднощі, які маємо ми зараз. Бо ви самі знаєте, що ми призначені на це.</verse>
				<verse number="3"></verse>
				<verse number="4">Навіть коли ми були з вами, то наперед застерігали вас, що страждатимемо. Тож, як вам добре відомо, воно так і сталося.</verse>
				<verse number="5">Отже, не маючи змоги більше чекати, я вирядив Тимофія довідатися про вашу віру. Я боявся, щоб лукавий часом не спокусив вас, і щоб наш тяжкий труд не був марний.</verse>
				<verse number="6">Але Тимофій щойно повернувся від вас і приніс нам Добру Звістку про віру вашу і любов. Він сказав нам, що ви завжди тепло згадуєте про нас, і що маєте сильне бажання побачити нас так само, як і ми бажаємо побачити вас.</verse>
				<verse number="7">Тож, брати і сестри, у всіх наших стражданнях і гоніннях ми підбадьорилися вірою вашою.</verse>
				<verse number="8">Так, ми тепер сповнені життя, бо знаємо, що ви міцно стоїте в Господі.</verse>
				<verse number="9">Яку подяку ми можемо віддати Богові за вас, за всю ту радість, що ми маємо перед нашим Богом?</verse>
				<verse number="10">Ми ревно молимось і вдень, і вночі, щоб змогли ми вас побачити знов і дати вам усе необхідне, аби зміцнити вашу віру.</verse>
				<verse number="11">Тож нехай сам Бог наш і Отець і Господь Ісус спрямують наш шлях до вас.</verse>
				<verse number="12">Нехай Господь примножить і збагатить вас любов’ю одне до одного й до всіх інших, так само, як і ми сповнені любові до вас.</verse>
				<verse number="13">Нехай Він зміцнить в вас бажання праведного життя і зробить вас невинними й святими перед Богом нашим і Отцем у час пришестя Господа нашого Ісуса з усіма Його святими людьми.</verse>
			</chapter>
			<chapter number="4">
				<verse number="1">Браття і сестри! Зараз я маю ще дещо вам сказати. Ви одержали від нас учення, де сказано, як вам належить жити, щоб це було до вподоби Богові. Ви так і живете. Та ми благаємо і закликаємо вас як послідовників Господа Ісуса й далі продовжувати так жити, але з іще більшим завзяттям.</verse>
				<verse number="2">Бо ви ж знаєте, які настанови ми дали вам волею Господа Ісуса.</verse>
				<verse number="3">А Бог ось чого бажає: щоб ви були святі, щоб уникали розпусти.</verse>
				<verse number="4">4-5 Він бажає, щоб кожен із вас навчився контролювати тіло своє і тримати його у святості й честі, а не віддаватися хіті й пристрасті, мов ті погани, хто не знають Бога.</verse>
				<verse number="5"></verse>
				<verse number="6">Він також бажає, щоб ніхто не кривдив брата свого і не обдурював його, бо Господь покарає людей за такі гріхи. Ми вам уже казали про це і застерігали вас.</verse>
				<verse number="7">Бо Бог покликав нас бути святими, а не жити в гріху.</verse>
				<verse number="8">Отже, хто відкидає вчення, той зневажає не людей, а Бога, Який дає вам також і Духа Святого.</verse>
				<verse number="9">Щодо любові вашої до братів і сестер в Христі, то ви не потребуєте, щоб ми писали вам про це. Адже Бог навчив вас самих любити одне одного.</verse>
				<verse number="10">І ви справді так і поводитеся з братами своїми по всій Македонії. Та ми закликаємо вас, брати і сестри, ще міцніше любити їх.</verse>
				<verse number="11">Прагніть жити в мирі, дбайте про своє діло, самі заробляйте собі на прожиток, як ми і наказували вам.</verse>
				<verse number="12">Та якщо ви так робитиме, то невіруючі поважатимуть ваш спосіб життя, і ви ніколи не залежатиме ні від кого в потребах своїх.</verse>
				<verse number="13">Ми хочемо, щоб ви знали, брати і сестри, щоб ви не сумували за тими, хто помер, як ті люди, хто не має надії.</verse>
				<verse number="14">Бо коли ми віримо, що Ісус помер, а потім воскрес із мертвих, то ми віримо і в те, що Бог так само поверне з Ісусом і тих, хто помер.</verse>
				<verse number="15">І те, що ми кажемо вам зараз є Посланням Божим: ми, хто все ще житиме під час пришестя Господнього, приєднаємося до Нього, але звісно, ми не будемо попереду померлих.</verse>
				<verse number="16">Та коли голосно пролунає наказ Архангела і просурмлять Божі сурми, то Господь сам зійде з Небес, і ті, хто помер в Христі, воскреснуть першими.</verse>
				<verse number="17">Після цього ми, хто лишиться живими, будемо піднесені на хмари разом із померлими, щоб зустрітися з Господом на Небесах. Отже, ми будемо з Господом вічно.</verse>
				<verse number="18">Тож втішайте одне одного цими словами.</verse>
			</chapter>
			<chapter number="5">
				<verse number="1">Немає потреби писати вам, брати і сестри, про часи і строки.</verse>
				<verse number="2">Ви самі добре знаєте, що День, коли повернеться Господь, прийде несподівано, мов злодій уночі.</verse>
				<verse number="3">Люди казатимуть: «Усе мирно і спокійно». І тоді зненацька настигне їх загибель, немов муки вагітної жінки. Й ніхто з них не уникне смерті!</verse>
				<verse number="4">Але ви, брати і сестри, не перебуваєте в темряві, та той День не застане вас зненацька, немов злодій.</verse>
				<verse number="5">Бо всі ви належите світлу і дню. Ми не належимо ні ночі, ані темряві.</verse>
				<verse number="6">Тож не будемо спати, як інші, а пильнуймо і маймо самовладання.</verse>
				<verse number="7">Бо ті, хто сплять — сплять уночі, і хто п’є — впивається вночі.</verse>
				<verse number="8">Та оскільки ми належимо дню, то матимемо самовладання. Вберемося ж у панцир віри й любові та в шолом надії на спасіння.</verse>
				<verse number="9">Бог вибрав нас не для того, щоб терпіли ми гнів Його, а щоб ми дістали спасіння через Господа нашого Ісуса Христа.</verse>
				<verse number="10">Він помер за нас, щоб ми, чи живемо, чи вмерли вже, коли Він прийде, змогли жити разом із Ним.</verse>
				<verse number="11">Тож підбадьорюйте і зміцнюйте духовно одне одного, як ви вже це й робите.</verse>
				<verse number="12">Але благаємо вас, брати і сестри, шануйте тих послідовників Господніх, хто тяжко трудиться серед вас, навчаючи і піклуючись про вас.</verse>
				<verse number="13">Любіть їх і ставтеся до них з якнайбільшою повагою за їхню працю. Живіть у мирі між собою.</verse>
				<verse number="14">Ми благаємо вас, браття: наставляйте на розум ледарів, втішайте малодушних, допомагайте слабким. Будьте терплячі з усіма.</verse>
				<verse number="15">Пильнуйте, щоб ніхто не платив злом за зло, та завжди намагайтеся робити добро одне одному і всім людям.</verse>
				<verse number="16">Будьте завжди радісні.</verse>
				<verse number="17">Постійно моліться.</verse>
				<verse number="18">Дякуйте Богові при всіх обставинах, бо саме так Господь хоче, щоб ви жили в Христі Ісусі.</verse>
				<verse number="19">Не давайте згаснути Духові Святому.</verse>
				<verse number="20">Не ставтеся з презирством до пророцтва,</verse>
				<verse number="21">але ж зробіть звичкою для себе все перевіряти, щоб бути певними у тому, що те чи інше йде від Бога. Тримайтеся добра,</verse>
				<verse number="22">та стережіться всілякого зла.</verse>
				<verse number="23">І нехай сам Бог, Джерело миру, зробить вас чистими і відданими Йому. Нехай усе єство ваше — дух, душа і тіло будуть збережені непорочними до приходу Господа нашого Ісуса Христа.</verse>
				<verse number="24">Бо Той, Хто покликав вас, здійснить це. Йому можна довіритися.</verse>
				<verse number="25">Браття і сестри, просимо, моліться й за нас.</verse>
				<verse number="26">Вітайте всіх братів святим поцілунком.</verse>
				<verse number="27">Заклинаю вас Господом прочитати цього листа всім братам.</verse>
				<verse number="28">Нехай благодать Господа нашого Ісуса Христа буде з вами.</verse>
			</chapter>
		</book>
		<book number="53">
			<chapter number="1">
				<verse number="1">Вітання від Павла, Силуана й Тимофія церкві солунській, що належить Богу, Отцю нашому і Господу Ісусу Христу.</verse>
				<verse number="2">Благодать вам і мир від Бога Отця нашого і Господа Ісуса Христа.</verse>
				<verse number="3">Ми завжди дякуємо Богові за вас, бо маємо на це добрі підстави: віра ваша так рясно зростає, а любов, яку маєте одне до одного, посилюється.</verse>
				<verse number="4">Ми самі вихваляємося вами перед іншими церквами Божими, довготерпінням вашим й вірою, незважаючи на всі переслідування й страждання, які ви зносите.</verse>
				<verse number="5">Це є доказом справедливості суду Божого. Його мета в тому, щоб ви були гідними Царства Божого. Саме за нього ви зараз і страждаєте.</verse>
				<verse number="6">Справді, Всевишній Бог діятиме справедливо: Він покарає тих, хто примушує вас страждати.</verse>
				<verse number="7">І коли Господь Ісус зійде до нас з Небес зі Своїми могутніми Ангелами, то дасть розраду усім, хто страждає разом з нами.</verse>
				<verse number="8">Він з’явиться з вогнем палючим і принесе покарання тим, хто не знає Бога і не приймає Доброї Звістки про нашого Господа Ісуса.</verse>
				<verse number="9">9-10 Їх буде покарано вічною загибеллю. І не бачити їм Господа та Його Славну могутність у День, коли прийде Він, щоб прославитися зі Своїми святими людьми і звеличитися з усіма віруючими. Та ви будете серед них, бо повірили в наше свідчення про Нього.</verse>
				<verse number="10"></verse>
				<verse number="11">Ось чому ми весь час молимося за вас. Ми благаємо нашого Бога вподобати вас як людей, гідних того життя, до якого Він закликав вас. Доброта, яку маєте ви, викликає бажання робите добре, а віра — здійснювати те. Тож ми молимося, щоб Господь, владою Своєю, допоміг вам ще старанніше виконувати усе, що є гідним.</verse>
				<verse number="12">Тоді ім’я Господа нашого Ісуса Христа буде прославлене через вас, і ви прославитеся через Нього. Але це можливе лише завдяки милості нашого Бога і Господа Ісуса Христа.</verse>
			</chapter>
			<chapter number="2">
				<verse number="1">1-2 Щодо пришестя Господа нашого Ісуса Христа і нашої зустрічі з Ним, то ми благаємо вас, брати і сестри, щоб ви не засмучувалися й не турбувалися, якщо почуєте, що День Господній вже настав. Бо дехто стверджує, що буцімто це ми росповсюджуємо таке вчення: чи то Дух розповів нам таке, чи то ми самі таке сказали, чи написали про те в листі.</verse>
				<verse number="2"></verse>
				<verse number="3">Не давайте нікому обдурювати себе. Я це кажу, бо День пришестя Господнього не настане доти, доки не станеться велике обурення і не виявиться чоловік гріха, син загибелі.</verse>
				<verse number="4">Він постане проти всього і піднесе себе вище всіх так званих «богів», яким поклоняються люди. Він навіть увійде в Божий Храм, сяде на престол і проголосить себе Господом.</verse>
				<verse number="5">Хіба ви забули, що я саме про це казав, перебуваючи з вами?</verse>
				<verse number="6">І знаєте ви, що саме зараз стримує його з’явитися — призначений час для нього ще не настав.</verse>
				<verse number="7">Кажу я це, бо потайні сили беззаконня вже діють в світі. Однак поки що їх стримано і буде стримано, аж поки того, хто їх стримує, не буде прибрано геть.</verse>
				<verse number="8">Тоді з’явиться чоловік гріха, і Господь Ісус уб’є його одним лише подихом Своїм, раз і на завжди знищивщи його під час Свого пришестя, й весь світ побачить це.</verse>
				<verse number="9">9-10 Прихід чоловіка гріха станеться під дією жахливих сил сатани. Він супроводжуватиметься облудними видіннями, знаками та дивами, всякого роду нечистивими хитрощами й брехнею. Усе це він пустить у хід проти тих, хто на шляху до загибелі, хто відмовився від любові до істини, яка веде до спасіння.</verse>
				<verse number="10"></verse>
				<verse number="11">Тому Бог надішле їм хибні сили, що діятимуть в них, щоб вони повірили в те, що не є істинним.</verse>
				<verse number="12">Тож будуть засуджені всі, хто не повірив істині і з задоволенням коїли зле.</verse>
				<verse number="13">Але ми повинні завжди дякувати Богові за вас, брати і сестри наші. Господь вас любить, бо Він вибрав вас іще з самого початку для спасіння через освячення Духом і через віру в істину.</verse>
				<verse number="14">До цього спасіння і закликав вас Бог через Добру Звістку, яку ми вам проповідували, щоб ви здобули Славу Господа нашого Ісуса Христа.</verse>
				<verse number="15">Отже, брати і сестри, будьте непохитні й тримайтеся вчення, що прийшло до вас чи то через Слово, яке ми проповідували, чи через лист наш.</verse>
				<verse number="16">16-17 А тепер нехай Сам Господь наш Ісус Христос і Бог, Отець наш, Який виявив Свою любов до нас і завдяки милості Своїй дарував нам вічну втіху й добру надію, втішить ваші серця і зміцнить вас у всьому доброму, що ви чините й промовляєте.</verse>
			</chapter>
			<chapter number="3">
				<verse number="1">Браття і сестри, моліться за нас і за те, щоб Послання Господнє швидко поширювалось і здобувало Славу, як то сталось у вас.</verse>
				<verse number="2">Моліться, щоб ми врятувалися від розбещених і злих людей, бо не всі мають віру в Господа.</verse>
				<verse number="3">Але Господь — вірний. Він зміцнить вас і захистить від лукавого.</verse>
				<verse number="4">Ми не маємо сумніву в вас перед Господом і впевнені, що ви виконуєте і виконуватимете все, чому ми вас наставляли.</verse>
				<verse number="5">Нехай же Господь направляє серця ваші на шлях любові Божої та довготерпіння Христового.</verse>
				<verse number="6">Зараз ми наказуємо вам, брати і сестри, в ім’я Господа нашого Ісуса Христа, щоб ви уникали тих братів, які живуть бездумно і в лінощах, й не слідують вченню, одержаному від нас.</verse>
				<verse number="7">Я кажу це, бо ви самі знаєте, що вам потрібно наслідувати нас, бо ми не в лінощах жили з вами.</verse>
				<verse number="8">Нічийого хліба ми не їли даремно. І вдень і вночі ми посилено працювали, щоб не обтяжувати нікого з вас.</verse>
				<verse number="9">І це не тому, що ми не могли просити вашої допомоги. Ми працювали, щоб забезпечити себе, для того, щоб стати прикладом, гідним наслідування.</verse>
				<verse number="10">Отож, коли були з вами, ми наставляли вас таким правилом: «Хто не працює, той не їсть».</verse>
				<verse number="11">Ми нагадуємо про це тому, що чуємо, ніби дехто з вас живе в лінощах, не працює, зовсім нічого не робить, а лише втручається в справи інших.</verse>
				<verse number="12">Ми наставляємо і закликаємо таких людей в ім’я Господа Ісуса Христа, щоб вони мирно працювали й їли свій хліб.</verse>
				<verse number="13">Браття і сестри наші, ніколи не втомлюйтеся творити добро.</verse>
				<verse number="14">Якщо хтось не виконує вказівок цього листа, запам’ятайте хто вони такі, і не знайтеся з ними, щоб присоромити їх.</verse>
				<verse number="15">Але не ставтеся до них як до ворогів. Краще переконуйте, як братів своїх.</verse>
				<verse number="16">Нехай же сам Господь, Джерело миру, дарує вам мир завжди, й усіляким способом. Нехай Він буде з усіма вами.</verse>
				<verse number="17">Я, ПАВЛО, пишу ці вітання й закінчую листа власноручно. І роблю я так у всіх своїх листах. Це є доказом того, що вони — від мене.</verse>
				<verse number="18">Я так пишу. Нехай благодать Господа нашого Ісуса Христа буде з усіма вами.</verse>
			</chapter>
		</book>
		<book number="54">
			<chapter number="1">
				<verse number="1">1-2 Вітання від Павла, апостола Ісуса Христа, за велінням Бога, нашого Спасителя, та Ісуса Христа, надії нашої, до Тимофія, істинного сина мого у вірі. Благодать, милість і мир тобі від Бога Отця і від Ісуса Христа, Господа нашого.</verse>
				<verse number="2"></verse>
				<verse number="3">Перед тим, як вирушити до Македонії, я попрохав тебе залишитися в Ефесі. Я хочу, щоб ти наказав деяким людям припинити навчати брехні</verse>
				<verse number="4">і не звертати уваги на вигадки і нескінченні родоводи, що приводять лише до суперечок, а не служать задуму Божому, який виконується через віру.</verse>
				<verse number="5">Мета цієї настанови — любов, що йде від доброго серця, чистого сумління і щирої віри.</verse>
				<verse number="6">Але деякі люди збочили і відхилилися від усього цього, віддавшись безглуздому марнословству, яке не несе ніякої користі.</verse>
				<verse number="7">Вони бажають бути вчителями Закону, та не розуміють ні того, що кажуть, ані того, в чому запевняють.</verse>
				<verse number="8">Ми знаємо, що Закон добрий, якщо користуватися ним належним чином.</verse>
				<verse number="9">Ми також знаємо, що Закон існує не для праведних, а для порушників і заколотників, непоштивих і грішних, нечестивих і безбожників, убивць батьків і матерів, душогубів,</verse>
				<verse number="10">розпусників, мужоложців, работорговців, брехунів, лжесвідків і тих, хто діє проти істинного вчення Божого,</verse>
				<verse number="11">яке підкоряється славній Добрій Звістці, що йде від благословенного Бога. Мені було довірено нести її людям.</verse>
				<verse number="12">Я дякую Ісусу Христу, Господу нашому, Який дав мені сили, бо визнав мене гідним і призначив на служіння Собі,</verse>
				<verse number="13">хоч до того я був богозневажником, гонителем Божої церкви і зухвальцем. Але Господь дарував мені прощення, оскільки чинив я те в невірі й незнанні.</verse>
				<verse number="14">Та безмірна милість Господа нашого перелилася в мене разом з вірою і любов’ю, які знайшов я в Ісусі Христі.</verse>
				<verse number="15">Ось істина, яка гідна повного і безсумнівного сприйняття: Христос Ісус прийшов у цей світ, аби спасти грішників, а я — найгірший з-поміж них.</verse>
				<verse number="16">Саме з цієї причини мені було дано милість, щоб, використавши мене, найгіршого з грішників, Христос Ісус зміг би показати Своє довготерпіння, як приклад для тих, хто пізніше повірив би у Нього й отримав вічне життя.</verse>
				<verse number="17">Цареві вічному, невмирущому й невидимому, єдиному Богу честь і Слава на віки вічні. Амінь.</verse>
				<verse number="18">Я довіряю цей наказ тобі, Тимофію, сину мій, згідно з пророцтвами про тебе, що були зроблені в минулому, щоб ти міг використати їх у праведному бою віри.</verse>
				<verse number="19">Адже ти маєш віру Господа і чисте сумління. Дехто зрікся цього і втратив свою віру.</verse>
				<verse number="20">Серед них Ґіменей і Олександр, яких я передав сатані, щоб вони навчилися не говорити супроти Бога.</verse>
			</chapter>
			<chapter number="2">
				<verse number="1">Насамперед я благаю, щоб прохання, молитви, клопотання й подяки ваші були за всіх людей,</verse>
				<verse number="2">а особливо за правителів і тих, хто має владу. Моліться за них, щоб ми мали тихе й мирне життя у повній відданості й шанобливості Господу.</verse>
				<verse number="3">Це є добре й приємне Богові, нашому Спасителю.</verse>
				<verse number="4">Він хоче, щоб усі люди спаслися й повною мірою пізнали істину.</verse>
				<verse number="5">Існує лише один Господь і лише один посередник між Богом і людьми — Ісус Христос, Який Сам був людиною.</verse>
				<verse number="6">Він віддав Самого Себе в жертву, щоб викупити всіх людей, й це свічення прийшло до нас у належний час.</verse>
				<verse number="7">Мене ж було призначено проповідником і апостолом, щоб поширювати це свідчення. (Правду кажу я, не брешу!) Мене також було призначено вчителем віри й істини для поган.</verse>
				<verse number="8">Тож я хочу, щоб усі чоловіки повсюдно молилися. Вони повинні бути відданими Богу і, молячись, нехай здіймають руки без гніву й суперечок.</verse>
				<verse number="9">Так само хочу я, щоб жінки одягалися скромно і розумно, в те, що їм личить. Не варто робити розкішних зачісок, прикрашати себе золотом, перлами чи дорогим вбранням.</verse>
				<verse number="10">Натомість, як і личить жінкам, що присвятили себе Богові, їм слід прикрашати себе добрими вчинками.</verse>
				<verse number="11">Жінка мусить вчитися мовчки і в повній покірливості.</verse>
				<verse number="12">Я не дозволяю жінці навчати або мати владу над чоловіком. Їй належить бути мовчазною.</verse>
				<verse number="13">Кажу я так, бо спочатку Адама було створено, а потім уже Єву.</verse>
				<verse number="14">І не Адама було обдурено, а жінку, яка впала потім у гріх.</verse>
				<verse number="15">Але жінки, які виконують свій материнський обов’язок, спасуться, коли житимуть у вірі, любові й святості, а також у стриманості.</verse>
			</chapter>
			<chapter number="3">
				<verse number="1">Істину кажу вам: якщо хтось бажає стати старійшиной в церкві, то він прагне виконувати добру справу.</verse>
				<verse number="2">Старійшина мусить жити таким життям, щоб люди не могли йому дорікнути. Він повинен мати лише одну жінку; мусить бути стриманим, розсудливим, мати самовладання, бути порядним і гостинним. Йому слід бути доладним учителем.</verse>
				<verse number="3">Опікуну також не можна зловживати вином або бути надто гарячковим; він повинен бути лагідним, миролюбним і не пожадливим до грошей.</verse>
				<verse number="4">Він має добре керувати своєю родиною, мусить дбати, щоб його діти були слухняними й поважали його.</verse>
				<verse number="5">Якщо хтось не знає, як керувати своєю родиною, то як же він зможе піклуватися про Божу церкву?</verse>
				<verse number="6">Він не може бути новонаверненим, щоб не запишатися. Інакше він зазнає такого ж осуду, як і диявол за свою пиху.</verse>
				<verse number="7">Він також повинен користуватися повагою чужинців, щоб не зганьбитися, не впасти в немилість і не потрапити до пастки дияволової.</verse>
				<verse number="8">Так само й особливі слуги повинні бути шанованими людьми, слову яких можна було б вірити. Вони не повинні бути охочі до вина або такі, хто прагне наживи нечесним шляхом.</verse>
				<verse number="9">Вони повинні дотримуватися глибоких істин нашої віри, які Бог виявив нам. Сумління їхнє має бути чисте.</verse>
				<verse number="10">Ці люди, передусім мають бути випробувані. І якщо нічого не буде проти них, лише тоді вони зможуть стати особливими слугами.</verse>
				<verse number="11">Так само і жінки мають бути гідними поваги. Вони не повинні говорити зле про інших, але мають бути стримані й вірні у всьому.</verse>
				<verse number="12">Чоловікам, які є особливими слугами, слід мати лише одну жінку. Вони мусять керувати добре своїми дітьми і своїм господарством.</verse>
				<verse number="13">Бо той, хто добре служить, здобуде почесне місце для себе й досягне великої впевненості у вірі в Ісуса Христа.</verse>
				<verse number="14">Пишу я вам про це, хоча маю надію незабаром прийти до вас,</verse>
				<verse number="15">щоб, якщо затримаюсь, ви знали, як слід поводитися в Божому домі, який є церквою Бога живого, стовпом і основою правди.</verse>
				<verse number="16"> Безперечно, великою є таємна істина нашої віри: Він з’явився нам в тілі людському, Духом довів Він Свою правоту; Його бачили Ангели. Благовість про Нього рознеслась поміж народами. В Нього повірили люди всього світу, і був Він взятий у Славі на Небеса.</verse>
			</chapter>
			<chapter number="4">
				<verse number="1">Дух ясно каже, що настануть часи, коли дехто зневіриться. Вони наслідуватимуть облудних духів і дотримуватимуться вчень, що приходять від демонів.</verse>
				<verse number="2">Ці вчення йтимуть від лицемірів — брехунів, які невзмозі розрізнити добре і зле, неначе їхнє сумління було зруйноване розжареним залізом.</verse>
				<verse number="3">Вони заборонятимуть людям одружуватися й навчатимуть їх відмовлятися від деякої їжі, створеної Богом на те, щоб і віруючі, й ті, хто пізнав істину, із вдячністю споживали її.</verse>
				<verse number="4">Бо все створене Богом — добре, і ніщо не повинно відкидатися, якщо воно прийняте з вдячністю.</verse>
				<verse number="5">Адже все освячується словом Божим і молитвою.</verse>
				<verse number="6">Якщо навчиш цього братів і сестер своїх, то це буде свідченням того, що ти є добрим слугою Ісуса Христа. Ти покажеш, що зростав в істинній вірі та доброму вченні, які ти наслідував.</verse>
				<verse number="7">Уникай мирських байок, які суперечать істині Господній. Краще постійно вчись віддано служити Богу.</verse>
				<verse number="8">Тілесні вправи цінні лише в одному, а служба Богу має загальну цінність, бо вона несе благословення, як у цьому житті, так і в майбутньому.</verse>
				<verse number="9">Ось істина, яку слід повністю дотримуватися:</verse>
				<verse number="10">ми покладаємо свої надії на живого Бога, Який є Спасителем усіх людей і, насамперед, віруючих. Ось заради чого ми тяжко трудимося й боремося.</verse>
				<verse number="11">Проповідуй і навчай цього.</verse>
				<verse number="12">Нехай ніхто не зневажає тебе за твою молодість. Але будь взірцем для віруючих у слові своєму, поведінці, любові, у своїй вірі, у чистоті життя свого.</verse>
				<verse number="13">Доки я не прийду, і далі читай людям Святе Писання й заохочуй і навчай їх.</verse>
				<verse number="14">Не нехтуй даром своїм, який був даний тобі через пророцтва, коли старійшини поклали свої руки на тебе.</verse>
				<verse number="15">Піклуйся про ці обов’язки весь час. Віддайся їм, і тоді твої успіхи стануть очевидними для всіх.</verse>
				<verse number="16">Дбай про своє життя і вчення. Будь наполегливим у цьому, бо так ти спасеш і себе, і тих, хто тебе слухає.</verse>
			</chapter>
			<chapter number="5">
				<verse number="1">Ніколи не докоряй старшому, а вмовляй його, наче батька свого. З молодими ж чоловіками поводься, наче з братами.</verse>
				<verse number="2">Стався до старших жінок, як до матерів, а до молодших — як до сестер, з цілковитою чистотою і повагою.</verse>
				<verse number="3">Піклуйся про вдів, які насправді потребують допомоги.</verse>
				<verse number="4">Якщо вдова має дітей чи внуків, то нехай вони насамперед навчаються побожно дбати про свою власну родину, і так вони віддадуть належне своїм батькам, бо то бажано Богові.</verse>
				<verse number="5">Вдова, яка насправді потребує допомоги — самотня, про яку немає кому подбати, тільки на Бога покладає вона свою надію. День і ніч вона молиться, благає Бога допомогти їй.</verse>
				<verse number="6">Вдова ж, яка живе в своє задоволення, насправді мертва, хоч і живе.</verse>
				<verse number="7">Тож дайте людям Божим ці настанови, щоб ніхто не мав права їм дорікнути.</verse>
				<verse number="8">Якщо ж хтось не піклується про ближніх, а особливо про власну родину, той зрікається віри. Той поводиться гірше за невіруючого.</verse>
				<verse number="9">9-10 Вдову можна вносити до списку, якщо їй щонайменше років шістдесят і якщо вона мала лише одного чоловіка, й відома тим, що робить добро людям, виростила своїх дітей, була гостинна, обмивала ноги Божим людям, допомагала тим, хто потрапив у біду, та якщо присвятила себе добрим вчинкам.</verse>
				<verse number="10"></verse>
				<verse number="11">Але відмовляй в цьому молодшим вдовам, бо коли їхні тілесні бажання беруть гору над відданістю Христу, то вони знову хочуть заміж.</verse>
				<verse number="12">І тоді вони гідні осуду, бо порушують первісну обітницю.</verse>
				<verse number="13">Разом із тим вони звикають ледарювати і, ходячи з дому в дім, базікають про що не слід. Вони не тільки стають ледачими, а й розпускають плітки і втручаються в чужі справи.</verse>
				<verse number="14">Тому мені хотілося б, щоб молодші вдови виходили заміж, виховували дітей, вели господарство й не давали приводу ворогам нашим для лихослів’я.</verse>
				<verse number="15">Кажу так, бо деякі вдови збочили й пішли за сатаною.</verse>
				<verse number="16">Якщо віруюча жінка має у своїй родині вдів, то нехай сама підтримує їх, щоб не обтяжувати церкву, яка повинна допомагати тим вдовам, які справді того потребують.</verse>
				<verse number="17">Старійшини, які добре керують церквою, гідні подвійної шани, особливо ті, хто проповідує і навчає.</verse>
				<verse number="18">Бо у Святому Писанні сказано: «Не зав’язуй рота волові, що молотить». І ще: «Кожен робітник гідний своєї платні».</verse>
				<verse number="19">Не приймай звинувачень проти старійшин, хіба що їх підтвердять два або три свідки.</verse>
				<verse number="20">Перед усією церквою осуджуй тих, хто вперто грішить, щоб то було попередженням усім.</verse>
				<verse number="21">Перед Богом, Ісусом Христом та вибраними Ангелами я урочисто наказую тобі дотримуватися всього цього без упередження. Нічого не роби з пристрасті або схильності до когось.</verse>
				<verse number="22">Не покладай нерозважливо на жодного руки, щоб посвятити його у старійшини. Не розділяй чужих гріхів, та залишайся завжди чистим і бездоганним.</verse>
				<verse number="23">Тимофію, у подальшому, не пий лише воду. Вживай потроху й вино. Це корисно для шлунку, і ти не будеш так часто хворіти.</verse>
				<verse number="24">Гріхи одних людей очевидні, та є ознакою неминучого засудження, але гріхи інших відкриваються лише згодом.</verse>
				<verse number="25">Так само й добрі вчинки: деякі з них помітні одразу, а деякі, навіть якщо їх важко розгледіти, не можуть бути сховані назавжди.</verse>
			</chapter>
			<chapter number="6">
				<verse number="1">Усім рабам, які працюють під тяжким ярмом невіруючих панів, слід вважати володарів своїх гідними усілякої пошани, щоб не ганьбити ім’я Боже і вчення наше.</verse>
				<verse number="2">Ті ж раби, які мають хазяїв віруючих, не повинні зневажати їх, бо вони — брати у вірі. Їм слід служити ще завзятіше, оскільки ті, на кого вони працюють — брати у вірі, яких вони повинні любити. Наставляй і навчай людей чинити так!</verse>
				<verse number="3">Якщо деякі люди навчають інакше і не згодні з благотворними вченнями Господа нашого Ісуса Христа і з ученням про істинне служіння Богові,</verse>
				<verse number="4">то вони — самовдоволені і нічого не розуміють. Вони мають хвору пристрасть до суперечок і словоблудства, від яких виникають заздрість, сварки, наклепи, лукаві підозри</verse>
				<verse number="5">і постійна колотнеча поміж людьми. Вони спантеличені й позбавлені істини, та вважають, що служіння Богові — це шлях до наживи.</verse>
				<verse number="6">Звісно, служіння Богові й насправді є великим багатством, але тільки коли воно приносить задоволення людині від того, що вона вже має.</verse>
				<verse number="7">Бо ми нічого не принесли в цей світ, і то зрозуміло, що нічого не заберемо з собою.</verse>
				<verse number="8">Маючи що поїсти і в що вбратися, будемо щасливими з цього.</verse>
				<verse number="9">Хто хоче збагатитися, потрапляє у пастку спокуси й безлічі безглуздих та шкідливих бажань, які штовхають людей на лихо й загибель.</verse>
				<verse number="10">Бо любов до грошей — корінь усілякого зла. Деякі люди у своєму потягу до них відійшли від справжньої віри й завдали собі багато горя і болю.</verse>
				<verse number="11">Ти ж, чоловіче Божий, уникай усього цього. Веди праведне життя і борись за служіння Богу, за віру, любов, довготерпіння й лагідність.</verse>
				<verse number="12">Борися що є сили, щоб не втратити віри своєї. Виграй змагання за вічне життя, до якого ти був покликаний прийнявши Ісуса Христа — чудову істину, про яку ти відкрито свідчив багатьом людям.</verse>
				<verse number="13">Я наказую тобі перед Богом, Який дає життя всьому, і перед Ісусом Христом, Який свідчив про ту ж саму чудову істину перед Понтієм Пилатом:</verse>
				<verse number="14">бездоганно і чисто виконуй те, що тобі наказано, аж поки не прийде Господь наш Ісус Христос.</verse>
				<verse number="15">Бог відкриє нам це у належний час. Він — благословенний і єдиний Господар, Цар царів і Володар володарів.</verse>
				<verse number="16">Він єдиний має безсмертя. Він живе у світлі недосяжному. Його ніхто не бачив і не може побачити. Честь Йому і влада вічна! Амінь.</verse>
				<verse number="17">Наказуй багатим у цьому світі, щоб не були пихатими, щоб покладали свої надії не на багатство (воно таке нестійке), а на Бога, Який щедро забезпечує нас усім для нашого задоволення.</verse>
				<verse number="18">Наказуй їм творити добро й збагачуватися цим, бути щедрими й охоче ділитися тим, що вони мають.</verse>
				<verse number="19">Цим вони складуть собі скарб Небесний — добру основу для майбутнього, щоб одержати істинне життя.</verse>
				<verse number="20">Тимофію! Бережи все те, що довірено тобі Господом. Уникай безбожних порожніх балачок, та так званих «істин», що брехливо називаються «знанням».</verse>
				<verse number="21">Бо дехто прийняв його і через те відійшов від віри нашої. Нехай благодать Божа буде з усіма вами.</verse>
			</chapter>
		</book>
		<book number="55">
			<chapter number="1">
				<verse number="1">1-2 Вітання від Павла, волею Божею апостола Ісуса Христа, посланого розповісти людям про обітницю життя в Ісусі Христі, до Тимофія, улюбленого сина. Нехай благодать, милість і мир від Бога Отця і від Господа нашого Ісуса Христа будуть з тобою.</verse>
				<verse number="2"></verse>
				<verse number="3">Я дякую Богові, Якому служу, як і прабатьки мої, з чистим сумлінням, що постійно згадую тебе у своїх молитвах вдень і вночі.</verse>
				<verse number="4">Пам’ятаючи сльози твої, я палко бажаю побачити тебе, щоб сповнитися радістю.</verse>
				<verse number="5">Я згадую про твою щиру віру, яку перше мали твоя бабуся Лоїда і твоя матір Евнікія. Я певний, що ти маєш таку ж саму віру.</verse>
				<verse number="6">Тому нагадую тобі, і надалі розпалюй полум’я дару Божого, що ти дістав, коли я поклав свої руки на тебе.</verse>
				<verse number="7">Бог дарував нам не Дух боягузства, а дух сили, любові й самовладання.</verse>
				<verse number="8">Тож не соромся свідчити про Господа нашого і не соромся мене, кинутого за грати заради Нього. Приєднайся до мене в стражданнях моїх за Добру Звістку з силою, дарованою тобі Богом.</verse>
				<verse number="9">Всевишній спас нас і покликав до святого життя не за те, що ми зробили, а через волю Його і благодать, які були вже дані нам в Христі Ісусі перед початком часів.</verse>
				<verse number="10">Але лише тепер вона виявилася нам, коли прийшов Ісус Христос, наш Спаситель. Він знищив смерть й, через Добру Звістку, відкрив нам шлях до життя і безсмертя.</verse>
				<verse number="11">Для того, щоб поширювати цю Добру Звістку, мене було призначено проповідником, апостолом і вчителем.</verse>
				<verse number="12">І саме з цієї причини зараз я страждаю, але не соромлюся, бо знаю Того, в Кого повірив. Я певний, що Він здатний захистити усе, що довірив мені, аж поки той День не настане.</verse>
				<verse number="13">Тримайся того зразка істинного вчення, що почув від мене, роби це з вірою і любов’ю, які ми маємо в Ісусі Христі.</verse>
				<verse number="14">Зберігай це дорогоцінне вчення, яке було довірено тобі Духом Святим, котрий живе в нас.</verse>
				<verse number="15">Як ти знаєш, усі, хто з Азії, покинули мене. Серед них Фіґел та Ґермоґен.</verse>
				<verse number="16">Нехай Бог явить милість дому Онисифора, бо він багато разів підбадьорював мене і не соромився, що я знаходився у в’язниці.</verse>
				<verse number="17">Навпаки, прибувши до Рима, він наполегливо розшукував мене, аж поки не знайшов.</verse>
				<verse number="18">Нехай же Господь пішле йому милість того Дня. Ти сам дуже добре знаєш, скільки він допомагав мені в Ефесі.</verse>
			</chapter>
			<chapter number="2">
				<verse number="1">Щодо тебе, Тимофію, сину мій, будь сильним благодаттю, яка в Ісусі Христі.</verse>
				<verse number="2">Все, що ти чув від мене у присутності багатьох свідків, довір надійним людям, які будуть спроможні навчати також й інших.</verse>
				<verse number="3">Як добрий воїн Ісуса Христа, приєднайся до моїх страждань.</verse>
				<verse number="4">Жоден воїн не зв’язує себе з цивільним життям, бо намагається догодити своєму командирові.</verse>
				<verse number="5">А якщо хтось бере участь у змаганнях, то не одержить вінця переможця, борючись не за правилами.</verse>
				<verse number="6">Землероб, який старанно працює, повинен першим одержати свою частку врожаю.</verse>
				<verse number="7">Я хочу, щоб ти подумав над тим, що я кажу, а Господь дасть тобі розуміння всього.</verse>
				<verse number="8">Завжди пам’ятай про Ісуса Христа, нащадка Давидова. Він воскрес із мертвих і у цьому суть Доброї Звістки, що я проповідую.</verse>
				<verse number="9">Заради неї я страждаю, мене навіть закували в кайдани, мов злодія якогось. Але Слово Боже не закуєш!</verse>
				<verse number="10">Тому я терплю все заради людей, вибраних Богом, щоб і вони одержали спасіння в Ісусі Христі разом з вічною Славою.</verse>
				<verse number="11">Ось істина, що заслуговують на довіру: Якщо ми померли разом із Христом, то також і житимемо з Ним.</verse>
				<verse number="12">Якщо ми тримаємося віри нашої навіть у стражданнях, то царюватимемо разом із Ним. Якщо ми скажемо, що не знаєм Його, то й Він зречеться нас.</verse>
				<verse number="13">Якщо ми станемо невірними, то Він лишатиметься вірним, бо Він не може зректися Самого Себе.</verse>
				<verse number="14">Постійно нагадуй людям про ці істини. Попереджай їх урочисто перед Богом не сперечатися про слова. Такі суперечки не приводять до добра, а лише шкодять тим, хто слухає.</verse>
				<verse number="15">З усіх сил намагайся бездоганним постати перед Богом, як той робітник, якому немає чого соромитися і який навчає Послання Божої правди з усією прямотою.</verse>
				<verse number="16">Уникай порожніх, нечестивих розмов, бо вони все далі відвертають людей від Бога.</verse>
				<verse number="17">Їхнє хибне вчення ширитиметься, мов ракова хвороба. Серед таких людей Ґіменей і Філет.</verse>
				<verse number="18">Вони відступили від істинного вчення, кажучи, що воскресіння уже відбулося. Тож вони руйнують віру в деяких людей.</verse>
				<verse number="19">Проте міцна і надійна основа, що Бог заклав, стоїть непохитно. Вона позначена такими словами: «Господь знає тих, хто належить Йому». І ще: «Кожен, хто визнає ім’я Господнє, повинен відвернутися від зла».</verse>
				<verse number="20">У великому домі є посуд не лише із золота та срібла, але й дерев’яний чи глиняний: один для урочистостей, а інший — для повсякденного використання.</verse>
				<verse number="21">Господь має для тебе особливе призначення! Тож очистися від усього зла, і тоді ти станеш немов та посудина для почесного використання, яка є святою і корисною Господарю, придатною до всякої доброї справи.</verse>
				<verse number="22">Сторонися хибних бажань юнацьких, але прагни праведного життя, віри, любові та миру разом з усіма тими, хто закликає Господа від щирого серця.</verse>
				<verse number="23">Завжди уникай нерозумних і безглуздих суперечок, адже сам знаєш, що вони призводять до сварок.</verse>
				<verse number="24">Бо слуга Господній повинен не сперечатися, а бути люб’язним до всіх людей, терпеливим і здібним у навчаннях своїх.</verse>
				<verse number="25">Ти маєш з лагідністю навчати своїх опонентів, маючи надію, що Бог подарує їм каяття і приведе їх до пізнання істини.</verse>
				<verse number="26">Тоді, можливо, вони отямляться й звільняться від диявольських тенет, які їх тримали у полоні.</verse>
			</chapter>
			<chapter number="3">
				<verse number="1">Запам’ятай, що в останні дні для нас настануть тяжкі часи.</verse>
				<verse number="2">Люди будуть себелюбними, пожадливими, хвальками, зухвалими, зневажливими, непокірними своїм батькам, недобрими й безбожними.</verse>
				<verse number="3">В них не буде любові до інших, вони не вибачатимуть, будуть наклепниками, втратять самовладання, стануть жорстокими ненависниками всього доброго.</verse>
				<verse number="4">Вони будуть зрадниками, необачними, пихатими, любитимуть розваги, а не Бога.</verse>
				<verse number="5">Вони будуть удавати себе за побожних людей, але відкинуть істинну силу віри. Завжди уникай таких!</verse>
				<verse number="6">Кажу тобі, бо дехто з них прокрадеться в оселі й заволодіє душами легковажних жінок, обтяжених гріхами й керованих усілякою хіттю.</verse>
				<verse number="7">Такі жінки завжди бажають вчитися чомусь новому, але ніколи не можуть досягти певного розуміння істини.</verse>
				<verse number="8">Як Яній та Ямврій супротивилися Мойсею, так і ці люди противляться істині. Ці спантеличені люди відступилися від справжньої віри, та проповідують хибне вчення.</verse>
				<verse number="9">Та недалеко вони підуть, бо їхня нерозсудливість виявиться для всіх так само, як і безглуздя Янія та Ямврія стала очевидна.</verse>
				<verse number="10">Та тобі відомо про мене все: вчення і життя моє, прагнення і віра моя, довготерпіння, любов і стійкість моя.</verse>
				<verse number="11">Ти знаєш про мої гоніння і страждання й про те, що зі мною трапилося в Антиохії, Іконії та Лістрі, про ті страшні гоніння, що я зазнав! Але Господь врятував мене від них усіх.</verse>
				<verse number="12">Зрештою всіх, хто хоче жити праведно у відданості Богу в Ісусі Христі, будуть переслідувати.</verse>
				<verse number="13">Злі люди й шахраї стануть ще гіршими, та, обманюючи інших, дуритимуть саміх себе.</verse>
				<verse number="14">Що ж до тебе, то й далі роби те, чого навчився і у чому переконався, бо ти знаєш тих людей, які вчили тебе й можеш довіряти їм.</verse>
				<verse number="15">Ти також знаєш з самого дитинства Святе Писання. Воно може наділити тебе мудрістю, що веде до спасіння через віру в Ісуса Христа.</verse>
				<verse number="16">Усе Святе Писанні, оскільки воно надихане Богом, корисне для навчання істини затятих грішників, для виправлення помилок і для виховання в праведності,</verse>
				<verse number="17">щоб кожна людина Божа була здатна й готова виконати будь-яку добру справу.</verse>
			</chapter>
			<chapter number="4">
				<verse number="1">Я закликаю тебе перед Богом та Ісусом Христом, Який судитиме живих і мертвих, й роблю це заради нового пришестя Христа і заради Його Царства.</verse>
				<verse number="2">Проповідуй усім Слово Боже! Будь готовий виконувати своє завдання повсякчасно і за будь-яких обставин. Переконуй, попереджай, підбадьорюй людей, уважно і терпляче навчаючи!</verse>
				<verse number="3">Кажу я все це, бо час прийде, коли люди не захочуть слухати істинне вчення, а за своїми власними бажаннями вибиратимуть собі вчителів, які своїм навчанням будуть лестити їхній слух.</verse>
				<verse number="4">І відвернуть вони свої вуха від істини, й привернуть свою увагу до брехливих балачок.</verse>
				<verse number="5">Але ти повинен володіти собою за будь-яких обставин, терпіти страждання, виконуючи труд проповідника Доброї Звістки і не полишаючи служіння, дорученого тобі Богом.</verse>
				<verse number="6">Прийшов вже час мені полишити цій світ, та життя моє незабаром буде принесене в пожертву Всевишньому.</verse>
				<verse number="7">Я брав участь у благородних змаганнях, я завершив біг і не полишив вірного служіння Богу.</verse>
				<verse number="8">Тепер вінець переможця чекає на мене — нагорода за життя праведне. Господь, справедливий Суддя, даруватиме його мені того Дня. І не лише мене Він нагородить, але й усіх тих, хто з любов’ю чекає на Його прихід.</verse>
				<verse number="9">9-10 Постарайся прийти до мене якомога швидше, бо Димас залишив мене і пішов до Салонік, оскільки він занадто сильно любив цей світ. Крескент пішов до Ґалатії, а Тит — до Далматії.</verse>
				<verse number="10"></verse>
				<verse number="11">Лука — єдиний, хто ще залишився зі мною. Знайди Марка і приведи його з собою, бо він може мені допомогти в моїй праці.</verse>
				<verse number="12">Я посилаю Тихика до Ефеса.</verse>
				<verse number="13">Коли йтимеш, то захопи плаща мого, що я залишив у хаті Карпа в Троаді, а також мої книги, особливо пергаментні сувої.</verse>
				<verse number="14">Олександр, коваль, завдав мені багато шкоди. Господь відплатить йому за все, що він скоїв.</verse>
				<verse number="15">Остерігайся його й ти, бо він противився нашому вченню.</verse>
				<verse number="16">Коли я вперше мав захищатися, то ніхто не прийшов підтримати мене — всі залишили мене. Нехай це не буде зараховане Богом проти них.</verse>
				<verse number="17">Але Сам Господь був зі мною і дав сили, щоб мені вдалося усюди проголосити Добру Звістку, й щоб усі погани могли почути її. Тож, я вирвався з пащі лева.</verse>
				<verse number="18">Господь рятуватиме мене від усілякого злого нападу і благополучно приведе до Свого Царства Небесного. Слава Йому на віки вічні. Амінь.</verse>
				<verse number="19">Вітай Прискиллу та Акилу, а також родину Онисифора.</verse>
				<verse number="20">Ераст зоставатися в Коринті. Я лишив Трохима в Мілеті через те, що він був хворий.</verse>
				<verse number="21">Постарайся прийти до початку зими. Евул вітає тебе, а також Пуд, Лін, Клавдія та всі брати і сестри.</verse>
				<verse number="22">Нехай Господь буде з тобою. Нехай благодать Божа буде з вами.</verse>
			</chapter>
		</book>
		<book number="56">
			<chapter number="1">
				<verse number="1">Вітання від Павла, слуги Божого й апостола Ісуса Христа. Мене було послано поширювати віру Богом обраних людей і сприяти повному пізнанню істини, що пов’язана з відданим служінням Богові,</verse>
				<verse number="2">і таким чином дати обраним Богом людям надію на вічне життя. Бог, Який не обманює, пообіцяв вічне життя ще до початку часів.</verse>
				<verse number="3">У належний час Він відкрив Слово Своє в проповіді, дорученій мені наказом Бога, нашого Спасителя.</verse>
				<verse number="4">Пишу я до Тита, мого істинного сина у нашій спільній вірі. Благодать і мир тобі від Бога Отця і від Ісуса Христа, Спасителя нашого.</verse>
				<verse number="5">Я залишив тебе на Криті ось для чого: щоб ти довів до пуття незакінчене і настановив старійшин у всіх містах, як я тобі наказував.</verse>
				<verse number="6">Треба поставити людей цілком бездоганних, які мають лиш одну жінку і діти яких також повинні вірити, і не повинні бути звинуваченими в розпусті й непокорі.</verse>
				<verse number="7">Старійшина, як той, кому довірена Божа робота, мусить бути бездоганним, незухвалим, врівноваженим, не повинен бути п’яницею, запальним або корисливим.</verse>
				<verse number="8">Він повинен бути гостинним, розсудливим, має любити все добре, жити праведно, бути побожним, мусить володіти собою.</verse>
				<verse number="9">Він має твердо дотримуватися правдивого Послання, якого його навчали, щоб заохочувати людей істинним Словом Божим і спростовувати хибні вчення.</verse>
				<verse number="10">Це дуже важливо, оскільки є багато заколотників, які верзуть нісенітниці і вводять в оману інших. Я кажу особливо про віруючих-юдеїв.</verse>
				<verse number="11">Їх необхідно змусити замовкнути. Вони руйнують цілі сім’ї, навчаючи того, чого не повинні навчати. І роблять це для того, щоб домогтися вигоди нечесним шляхом!</verse>
				<verse number="12">Один із їхніх пророків сказав: «Критяни — завжди брехуни, злі й ледачі ненажери».</verse>
				<verse number="13">Це правда. Отже, завжди суворо докоряйте їм, щоб вони стали здоровими в своїй вірі,</verse>
				<verse number="14">і більше не звертали уваги на юдейські міфи чи на заповіді тих, хто відвернувся від істини.</verse>
				<verse number="15">Для чистих усе чисте, а для заплямованих гріхом і невіруючих немає нічого чистого. Їхній розум і сумління опоганені.</verse>
				<verse number="16">Вони твердять, що знають Бога, та вчинками своїми зрікаються Його. Вони гидкі й непокірливі, й довели, що неспроможні ні на які добрі діла.</verse>
			</chapter>
			<chapter number="2">
				<verse number="1">А ти сам завжди говори лише те, що відповідає істинному вченню.</verse>
				<verse number="2">Навчай літніх чоловіків мати самовладання, бути поважними, мудрими й стійкими у вірі, любові й терпінні.</verse>
				<verse number="3">Також літніх жінок навчай, щоб вони поводилися, як належить святим людям. Вчи їх не бути пліткарками й не зловживати міцними напоями. Вони повинні навчати інших добру,</verse>
				<verse number="4">4-5 наставляти молодших жінок любити своїх чоловіків і дітей, бути розсудливими й чистими, дбати про своє господарство, бути добрими, коритися чоловікам своїм. І тоді ніхто не зможе ганити Боже Послання.</verse>
				<verse number="5"></verse>
				<verse number="6">Молодих людей так само спонукай бути розсудливими.</verse>
				<verse number="7">У всьому сам будь взірцем добрих вчинків. У вченні своєму виявляй чесність і серйозність.</verse>
				<verse number="8">Хай мова твоя буде благотворною, щоб ніхто не зміг її засудити. І тоді ті, хто проти тебе, будуть присоромлені, бо нічого лихого сказати проти нас не зможуть.</verse>
				<verse number="9">Навчай рабів бути покірливими у всьому своїм панам, догоджати їм і не суперечити.</verse>
				<verse number="10">Навчай їх не красти в панів, а виявляти повну вірність, щоб у всьому вони могли принести честь вченню, що йде від Бога, Спасителя нашого.</verse>
				<verse number="11">Бо милість Божа, яка приносить спасіння, виявилася всім людям.</verse>
				<verse number="12">Вона вчить нас, що нам слід відмовитися від безбожності та мирських бажань. Вона вчить, що в цьому світі ми маємо жити розсудливо, праведно і благочесно,</verse>
				<verse number="13">поки ми чекаємо того благословенного Дня, на який маємо надію, коли виявиться Слава нашого великого Бога і Спасителя Ісуса Христа.</verse>
				<verse number="14">Він віддав Себе за нас, щоб врятувати нас від усілякого зла і очистити нас, як людей, які належать лише Йому й ревних до добрих справ.</verse>
				<verse number="15">Розповідай людям про все це. Підбадьорюй і докоряй з повним повноваженням. Не дозволяй нікому зневажати тебе.</verse>
			</chapter>
			<chapter number="3">
				<verse number="1">Нагадуй людям, щоб корилися правителям та владі, слухалися їх, щоб були готові до добрих справ,</verse>
				<verse number="2">не зводили ні на кого наклеп, хай будуть мирними й лагідними, чемними з усіма людьми.</verse>
				<verse number="3">Кажу так, бо й ми були колись нерозумні, неслухняні й обдурені. Ми були рабами пристрастей та різноманітних утіх. Ми жили у злобі та заздрощах. Нас ненавиділи, і ми ненавиділи одне одного.</verse>
				<verse number="4">Та виявилися доброта й любов Бога, Спасителя нашого, до всього людства.</verse>
				<verse number="5">Він урятував нас, і це сталося не через те, що ми зробили в праведності, а завдяки Його милосердю. Він спас нас омовінням, в якому люди народжуються знову й оновлюються завдяки Святому Духові.</verse>
				<verse number="6">Він щедро пролив на нас Святий Дух через Ісуса Христа, Спасителя нашого.</verse>
				<verse number="7">Нас названо невинними завдяки милості Божій, ми могли стати спадкоємцями вічного життя, в чому і є наша надія.</verse>
				<verse number="8">Це істинні слова. Я хочу, щоб ти говорив про це впевнено, щоб ті, хто повірив у Бога, прагнули чинити добро і те, що гідне хвали й корисне людям.</verse>
				<verse number="9">Цурайся нерозумних суперечок, різних балачок про родоводи, чвар і сварок про Закон, бо вони безкорисні й марні.</verse>
				<verse number="10">Уникай тих, хто після першого, а потім і другого попередження все ж таки й продовжує чинити розбрат.</verse>
				<verse number="11">Бо ти знаєш, що така людина відвернулася від правильного шляху й грішить. Вона сама себе засудила.</verse>
				<verse number="12">Коли я пришлю до тебе Артема чи Тихика, то зроби все від тебе залежне, щоб прийти до Никополя і зустріти мене, бо я вирішив там перезимувати.</verse>
				<verse number="13">Роби все від тебе залежне, щоб допомогти законнику Зині й Аполлосу у всьому, що їм потрібно для подорожі, щоб нічого їм не бракувало.</verse>
				<verse number="14">Наші люди повинні навчитися дбати про те, як творити добро й допомагати усім, хто потребує допомоги, щоб життя їхнє не було безплідне.</verse>
				<verse number="15">Всі, хто зі мною, вітають тебе. Вітай і ти всіх, хто любить нас у вірі. Нехай благодать Божа буде з усіма вами.</verse>
			</chapter>
		</book>
		<book number="57">
			<chapter number="1">
				<verse number="1">Вітання від Павла, в’язня заради Ісуса Христа, і Тимофія, брата нашого, Филимонові, дорогому другові нашому і соратнику.</verse>
				<verse number="2">Також Апфії, сестрі нашій, та Архипові, сподвижнику нашому, і церкві, яка зустрічається в домі твоєму.</verse>
				<verse number="3">Благодать і мир вам від Бога, Отця нашого, і від Господа Ісуса Христа.</verse>
				<verse number="4">Я завжди дякую Богові, згадуючи тебе в своїх молитвах,</verse>
				<verse number="5">бо я чую про твою віру в Господа Ісуса і любов до всіх святих людей Божих.</verse>
				<verse number="6">Я молюся, щоб віра, яку ти поділяєш з нами, привела тебе до розуміння всього того доброго, що ми маємо в Христі.</verse>
				<verse number="7">Брате мій, твоя любов і допомога людям Божим були їм великим надхненням, а для мене — радістю і втіхою.</verse>
				<verse number="8">Отже, як брат твій у Христі я можу наважитися вказати тобі, що мусиш робити.</verse>
				<verse number="9">Але ж я не наказую, а закликаю тебе в ім’я любові. Благаю тебе я, Павло, старий чоловік, а зараз ще й в’язень в ім’я Ісуса Христа.</verse>
				<verse number="10">Я прошу тебе заради сина свого, Онисима, батьком якого я став у в’язниці.</verse>
				<verse number="11">Колись він був непотрібний тобі, та зараз він став корисний не лише тобі, а й мені.</verse>
				<verse number="12">Я посилаю його назад до тебе, але ж мені так важко це робити, ніби я віддаю тобі власне серце.</verse>
				<verse number="13">Мені б хотілося затримати його тут зі мною, щоб він послужив мені замість тебе, поки я у в’язниці за Добру Звістку.</verse>
				<verse number="14">Та я не хотів нічого робити без твоєї згоди, щоб будь-який добрий вчинок твій був не з примусу, а з твоєї доброї волі.</verse>
				<verse number="15">Можливо, він для того і був розлучений з тобою ненадовго, щоб ти назавжди прийняв його до себе,</verse>
				<verse number="16">вже не як раба, але вище за раба — як свого улюбленого брата. Я дуже люблю його, але ти полюбиш його ще дужче, і не просто як людину, а й як брата в Господі.</verse>
				<verse number="17">Якщо ти вважаєш мене другом своїм, то прийми Онисима, як ти прийняв би мене.</verse>
				<verse number="18">А якщо він чимось скривдив тебе або заборгував щось, то зарахуй це мені.</verse>
				<verse number="19">Я, Павло, пишу це власноручно: я поверну тобі цей борг, не кажучи вже про те, що ти зобов’язаний мені своїм життям.</verse>
				<verse number="20">Тож, будь ласка, як справжній учень Господній і брат мій у Христі, задовольни прохання моє. Зробивши це, ти підбадьориш і підтримаєш серце моє.</verse>
				<verse number="21">Я пишу тобі, маючи впевненість, що ти послухаєшся, і знаю, що ти зробиш навіть більше, ніж я кажу.</verse>
				<verse number="22">Також приготуй, будь ласка, помешкання для мене, бо маю надію, що молитвами вашими повернуся до вас безпечно.</verse>
				<verse number="23">Епафрас, мій товариш по ув’язненню в ім’я Христа Ісуса, вітає тебе.</verse>
				<verse number="24">Вітають також Марко, Аристарх, Лука і Димас, соратники мої.</verse>
				<verse number="25">Нехай благодать Господа Ісуса Христа буде з духом вашим.</verse>
			</chapter>
		</book>
		<book number="58">
			<chapter number="1">
				<verse number="1">У минулому Бог багато разів і різними способами спілкувався з нашими предками через пророків.</verse>
				<verse number="2">Та цими останніми днями Він знову говорив до нас через Сина Свого, Якому призначив у спадок усе суще. Та й весь світ Бог створив через Сина Свого.</verse>
				<verse number="3">Він — сяйво Божої Слави і точна подоба сутності Божої. Все на світі тримається через могутнє Слово Сина Божого. Він дав людям очищення від гріхів і за те посів Своє місце по праву руку від Всевишнього на Небесах.</verse>
				<verse number="4">Він був набагато величніший за Ангелів, так само, як і ім’я, що Він успадкував, є вищим від їхніх імен.</verse>
				<verse number="5">Бо до кого з Ангелів Бог звертався коли з такими словами: «Ти Син Мій, сьогодні Я став Твоїм Отцем». Або про кого з Ангелів говорив Він таке: «Я буду Батьком Йому, а Він стане Моїм Сином?» 2 Книга</verse>
				<verse number="6">Та й знову ж таки: коли Бог приніс Свого Первістка в світ, Він сказав: «Хай усі Ангели Божі вклоняються Йому».</verse>
				<verse number="7">А про Ангелів Бог сказав: «Він робить Ангелів Своїх вітрами, і слуги Його стають спалахами вогню».</verse>
				<verse number="8">Разом з тим про Сина сказано так: «Престол Твій, Боже, то є Твій престол на віки вічні. Закони праведності — то закони Твого царства.</verse>
				<verse number="9">Бо праведність Ти цінував завжди й завжди ненавидів Ти кривду. Тож Бог, Твій Бог Тебе обдарував такою великою благодаттю, як більш нікого з-поміж Твоїх побратимів».</verse>
				<verse number="10">І ще: «Спочатку, Господи, Ти заклав землі основу, і небо — також плід Твоїх зусиль.</verse>
				<verse number="11">Колись настане їм кінець, а Ти залишишся навічно; вони геть зносяться, немов старе вбрання.</verse>
				<verse number="12">Ти згорнеш їх, мов плащ, й тоді заміниш шатами новими. А Ти — ніколи не міняєшся, і нема кінця Твоїм рокам».</verse>
				<verse number="13">До кого з Ангелів Бог звертався з такими словами: «Сядь по праву руку від Мене, доки не покладу Я ворогів Твоїх до ніг Твоїх?»</verse>
				<verse number="14">Ангели є духами, які служать Богу. Він посилає їх на допомогу тим, кому призначено здобути спасіння.</verse>
			</chapter>
			<chapter number="2">
				<verse number="1">1-2 Через те ми мусимо уважніше прислуховуватися до того, чого нас навчають, щоб не збитися з путі праведного. Слово Боже, що було сказане Ангелами, підтвердилося, а непокора завжди приводила до належного покарання.</verse>
				<verse number="2"></verse>
				<verse number="3">То як же нам уникнути кари, якщо ми нехтуємо цим великим спасінням? Це спасіння першим проголосив Господь наш, а потім його підтвердили для нас ті, хто чув Господа.</verse>
				<verse number="4">За волею Своєю Бог також додав Свої докази про нього через Духа Святого — знамення, дива й різноманітні чудеса.</verse>
				<verse number="5">Адже не Ангелам підкорив Він світ прийдешній, про який ми говоримо.</verse>
				<verse number="6">Є у Святому Писанні такі слова: «Чому рід людський для Тебе такий важливий, чому піклуєшся про нього Ти? Ким є цей син людський, котрий в помислах Твоїх?</verse>
				<verse number="7">На деякий час зробив його Ти нижчим, ніж Ангели. Його Ти наділив і Славою, і честю.</verse>
				<verse number="8">Ти все поклав Йому до ніг ». Віддавши йому владу над світом, Бог не лишив нічого такого, що не підкорялося б чоловіку. Однак ми й нині ще не бачимо, щоб усе підкорялося йому.</verse>
				<verse number="9">Але ми бачимо Ісуса, Який лише ненадовго був поставлений нижче за Ангелів. Ми бачимо Його, увінчаного Славою і честю через Його мученицьку смерть. З Божої милості Ісус прийняв смерть за всіх людей.</verse>
				<verse number="10">Усе в світі існує від Бога й через Бога. І Славою Своєю Він прагне поділитися з дітьми Своїми. Йому було необхідно обрати Того, Котрий веде нас до спасіння, та через страждання Христові Господь зробив Його досконалим Рятівником.</verse>
				<verse number="11">Цей Обранець дав людям святість. І всі, хто здобув святість, одержали її від Божого Обранця, та стали однією родиною. Через те й не соромиться Ісус назвати їх своїми братами і сестрами.</verse>
				<verse number="12">Він каже: «Господи, Я розповім про Тебе Своїм братам і сестрам. Я вознесу хвалу Тобі перед Твоїм народом».</verse>
				<verse number="13">І ще Він каже: «Вірою Своєю звернусь Я до Бога». І ще таке: «Ось Я, і зі Мною діти, яких Бог доручив Мені».</verse>
				<verse number="14">Ці діти — то люди, які існують у плоті й крові. Через те Ісус і розділив їхню долю, і сам пізнав життя у плоті й крові. Він зробив це для того, щоб смертю Своєю подолати того, хто володіє владою смерті — диявола.</verse>
				<verse number="15">Так Ісус зміг принести звільнення тим, хто все життя терпів рабство через страх смерті.</verse>
				<verse number="16">Бо ж очевидно, що не Ангели то були, кому Він допомагав. Ні, то Авраамові діти.</verse>
				<verse number="17">Тому й Він мусив у всьому бути такими як ми, брати і сестри Його, щоб стати милосердним і сповненим віри Первосвящеником на службі Божій, щоб спокутувати гріхи людські.</verse>
				<verse number="18">Оскільки Сам Він здолав спокуси й зазнав страждань, то й іншим, хто зараз бореться зі спокусами, Він може допомогти.</verse>
			</chapter>
			<chapter number="3">
				<verse number="1">Отож, брати і сестри мої, покликані Богом люди святі, звернемо думки свої до Ісуса, Посланця Божого й Первосвященика нашої віри.</verse>
				<verse number="2">Він був вірний Господу, Який призначив Його, так само, як вірний був і Мойсей у домі Божому.</verse>
				<verse number="3">Бо Ісус гідний більшої шани, ніж Мойсей, адже будівничий здобуде більше шани, ніж зведений ним будинок.</verse>
				<verse number="4">Кожен будинок кимось збудований, а Бог же збудував усе.</verse>
				<verse number="5">Мойсей був вірним слугою в домі Божому. Він сказав людям те, що мусило потім бути мовлене Всевишнім.</verse>
				<verse number="6">А Христос — вірний Син, Він править домом Божим, а ми — той дім, якщо зможемо зберегти мужність і певність у надії своїй.</verse>
				<verse number="7">7-10 Адже як сказав Дух Святий: «Сьогодні, як почуєте ви голос Божий, не зачиняйте перед Ним свої серця, як то було, коли ви повстали проти Бога, як і тоді, коли Його пустелі ви перевіряли, коли батьки ваші випробовували Мене і Моє терпіння. І сорок років бачили вони Мої могутні справи. Цим покоління те розгнівало Мене, і Я сказав: „Народ цей — завжди лихий в своїх думках. Вони не зрозуміли шляхів Моїх”.</verse>
				<verse number="8"></verse>
				<verse number="9"></verse>
				<verse number="10"></verse>
				<verse number="11">Так Я у гніві присягнув: „Їм не ввійти ніколи до Мого спочинку”».</verse>
				<verse number="12">Пильнуйте, брати і сестри мої, щоб ніхто з вас не мав зла і зневіри в серці, щоб ніхто не відвернувся від живого Бога.</verse>
				<verse number="13">Ліпше підтримуйте повсякденно одне одного, аж доки не скінчиться «сьогодення». Пильнуйте, щоб серця ваші не затялися в гріху та олжі, й не стали непридатні до каяття.</verse>
				<verse number="14">Ми вважаємо за честь отримати з Христом усе, що Він успадкував, якщо тільки всі ми збережемо до кінця ту віру, що мали на самому початку.</verse>
				<verse number="15">Адже сказано у Святому Писанні: «Сьогодні, як почуєте ви голос Божий, не зачиняйте перед ним свої серця, як то було, коли ви повстали проти Бога».</verse>
				<verse number="16">Про кого йдеться тут? Хто чув голос Божий, але повстав проти Бога? Чи не ті це були, кого Мойсей виводив з Єгипту?</verse>
				<verse number="17">На кого Бог гнівався протягом сорока років? Чи не на тих грішників, чиї тіла впали мертві в пустелі?</verse>
				<verse number="18">Кому Бог поклявся, що вони ніколи не ввійдуть у світ Його спочинку? Чи не тим, хто став непокірним Йому?</verse>
				<verse number="19">Тож ми бачимо, що ці люди не могли ввійти в Царство Небесне через те, що вони не мали віри.</verse>
			</chapter>
			<chapter number="4">
				<verse number="1">Оскільки в силі лишається обітниця Божа про вхід до Його спочинку, пильнуймо, аби з жодним із вас не сталося таке, що він не зможе туди ввійти.</verse>
				<verse number="2">Бо ж ми так само, як і люди Ізраїлю, одержали Благовість. Та Послання, яке вони почули, не стало їм у пригоді. Почувши його, вони не сприйняли його з вірою.</verse>
				<verse number="3">Тільки ті з нас, хто вірує, ввійде в світ Його спочинку. Адже Бог сказав: «Так Я у гніві присягнув: Їм не ввійти ніколи у світ Мого спочинку». Але Його ж справа від створення світу була завершена.</verse>
				<verse number="4">Адже є у Святому Писанні такі слова про сьомий день: «А на сьомий день Бог відпочивав від усієї Своєї праці».</verse>
				<verse number="5">І також слова, вже згадані: «Їм не ввійти ніколи у світ Мого спочинку».</verse>
				<verse number="6">Отак воно і є, що існує ще можливість для віруючих ввійти у світ Господнього спочинку, але ж ті, хто першими почули Благовість, не ввійшли в нього через свій непослух.</verse>
				<verse number="7">Бог знову призначає день: «Сьогодні». Через багато років Він сказав про цей день Давидовими устами. Ці слова ми вже згадували: «Сьогодні, як почуєте ви голос Божий, не зачиняйте перед ним свої серця».</verse>
				<verse number="8">Бо якби Ісус привів їх тоді до спочинку, Бог не мав би потреби пізніше говорити про інший призначений день.</verse>
				<verse number="9">Отже, це є свідченням, що спочинок сьомого дня для людей Божих ще не прийшов.</verse>
				<verse number="10">Бо кожен, хто ввійде в світ спочинку Божого, відпочине від справ своїх так само, як і Бог відпочиває від Своєї праці.</verse>
				<verse number="11">Тож прикладаємо всі зусилля для того, щоб ввійти в той спочинок. І щоб ніхто з нас не загубився, наслідуючи той приклад непослуху.</verse>
				<verse number="12">Бо Слово Боже — живе й діяльне, і гостріше, ніж будь-який двосічний меч. Воно здатне відтинати душу від духу, та судити найпотаємніші помисли й наміри. Воно проникає аж до суглобів, аж до мозку кісток.</verse>
				<verse number="13">І немає нічого у цьому світі, щоб могло б сховатися від Господа: все на світі явне й відкрите перед Його очима. Йому ми й звітуватимемо про наше життя.</verse>
				<verse number="14">У нас є великий Первосвященик, Який пішов на Небо і тепер живе з Господом. Це Ісус, Син Божий. Тож давайте міцно триматися нашої віри в Нього.</verse>
				<verse number="15">Христос, наш Первосвященик, здатний співчувати нашим слабкостям, бо, пройшовши через усі випробування, через які й нам доводиться йти, жодного разу не згрішив.</verse>
				<verse number="16">Тож рушаймо впевнено до Божого престолу благодаті, щоб здобути милість і підтримку в тяжкі часи нашої скрути.</verse>
			</chapter>
			<chapter number="5">
				<verse number="1">Кожного первосвященика обирають з-поміж людей. І призначення його — допомогти людям в тому, що вони мають робити для Бога, а також нести Йому дари й пожертви за гріхи.</verse>
				<verse number="2">Так, первосвященик спроможний бути лагідний з тими людьми, хто грішить через своє незнання, бо й сам він має слабкості.</verse>
				<verse number="3">Його обов’язок — приносити пожертви як за гріхи інших людей, так і за власні.</verse>
				<verse number="4">І ніхто не може сам собі надати цю велику честь — бути первосвящеником. Він має бути покликаний Богом, як то було з Аароном.</verse>
				<verse number="5">Так само й Христос не обрав Самого Себе, щоб одержати цю Славу стати первосвящеником, то Бог зробив це, сказавши Йому: «Ти — Син Мій, сьогодні Я став Твоїм Отцем».</verse>
				<verse number="6">Те ж говориться і в іншому місці Святого Писання: «Священик Ти навіки, як той Мелхіседек».</verse>
				<verse number="7">Під час Свого земного життя Ісус звертав Свої молитви й благання з голосінням великим та сльозами до Того, Хто міг врятувати Його від смерті. Він був відомий своєю побожною шаною Всевишнього, і тому Бог відгукнувся на Його прохання.</verse>
				<verse number="8">І хоч Христос був Сином Божим, але опановував покору через страждання.</verse>
				<verse number="9">А вдосконалившись, Він став джерелом вічного спасіння для тих, хто слухняний Йому.</verse>
				<verse number="10">Тож Бог проголосив Його первосвящеником за чином Мелхіседековим.</verse>
				<verse number="11">Можна багато говорити про це, але непросто пояснити вам, бо ви навіть і не бажаєте те зрозуміти.</verse>
				<verse number="12">Вам би вже слід самим стати вчителями, а ви все потребуєте когось такого, хто навчив би вас найпростіших першооснов Божого вчення. Ви потребуєте молока, а не твердої їжі!</verse>
				<verse number="13">А той, хто живе на молоці, нічого не знає про справжнє вчення, бо він усе ще є немовлям.</verse>
				<verse number="14">А тверда їжа — для тих, хто зрілий. Їхнє розуміння навчене досвідом — розрізняти правду і кривду.</verse>
			</chapter>
			<chapter number="6">
				<verse number="1">1-2 Ось чому облишмо найпростіші першооснови вчення про Христа й перейдемо до науки, що допомагає нам досягти зрілості. Не будемо знову повертатися до основоположних питань про каяття в гріховних вчинках, про віру в Бога, вчення про хрещення й рукопокладання, про воскресіння з мертвих і Вищий Суд.</verse>
				<verse number="2"></verse>
				<verse number="3">Тож давайте зробимо саме це, якщо Бог дозволить нам.</verse>
				<verse number="4">4-6 Бо якщо один раз на людей зійшло світло правди, якщо вони отримали дарунок Божий, якщо пролився на них Дух Святий, якщо торкнулася їх істина Слова Доброї Звістки Господньої і побачили вони велику силу майбутнього світу Божого, і після всього цього від вернулися від Христа, їм неможливо буде повернутися до каяття, оскільки вони, собі ж на шкоду, знову розпинають Ісуса на хресті й виставляють Його перед людьми на глум.</verse>
				<verse number="5"></verse>
				<verse number="6"></verse>
				<verse number="7">Деяких людей можна порівняти з землею, яка напоєна частими дощами, що падають на неї. Вона родить добрий врожай для того, хто обробляє її. Така земля — благословенна Богом.</verse>
				<verse number="8">Інші ж люди подібні до землі, на котрій ростуть лише терни та чортополох — вона негідна, їй загрожує прокляття й кара вогнем.</verse>
				<verse number="9">Але хоч ми й говоримо так, дорогі друзі, ми передбачаємо для вас краще, впевнені в тому, що ви здобудете спасіння.</verse>
				<verse number="10">Адже Господь — справедливий, і Він ніколи не забуде про все, що ви зробили, й про вияви вашої любові до Нього. Він бачить цю любов у тій допомозі, що ви надавали й надаєте всім людям Божим.</verse>
				<verse number="11">А наше прагнення в тому, щоб кожен з вас був однаково сумлінним, виявляючи цю любов протягом усього вашого життя. І тоді, завдяки цьому сумлінню, здійсняться ваші сподівання.</verse>
				<verse number="12">Ми хочемо, щоб ви не були ледачими, а навпаки, щоб у всьому наслідували тих, хто вірою і терпінням успадковує Божу Обітницю.</verse>
				<verse number="13">Обітницю Бог дав Аврааму. І оскільки не було нікого більшого, ніж Він, щоб поклястися Його іменем, Бог поклявся Авраамові Сам Собою.</verse>
				<verse number="14">Він сказав: «Я велелюбно благословляю тебе, та дам тобі багато нащадків».</verse>
				<verse number="15">Тож після терплячого чекання Авраам одержав те, що Бог обіцяв йому.</verse>
				<verse number="16">Звісно, коли люди клянуться, вони клянуться кимось величнішим, ніж вони самі. Клятва стає підтвердженням істинності сказаного й кладе край суперечці.</verse>
				<verse number="17">Оскільки Господь хотів показати спадкоємцям Обітниці непохитність Свого наміру, Він і приніс цю клятву.</verse>
				<verse number="18">Існують дві непохитні речі: «Всевишній не може брехати, коли Він щось обіцяє», та «Бог не може порушити даної клятви». І в цьому є велика підтримка й сила для нас, тих, хто прийшов до Нього заради безпеки і надії, запропонованої нам.</verse>
				<verse number="19">Ця надія, мов якір для душі, міцний і безпечний. Вона проникає до самої Святая Святих, за завісу.</verse>
				<verse number="20">Туди Ісус увійшов від нашого імені і відкрив шлях усім Своїм послідовникам. Він назавжди став нашим первосвящеником за чином Мелхіседековим.</verse>
			</chapter>
			<chapter number="7">
				<verse number="1">Мелхіседек був царем Салема і священиком Всевишнього Бога. Він зустрів Авраама, коли той повертався після перемоги над царями. Того дня Мелхіседек благословив його.</verse>
				<verse number="2">Тоді Авраам віддав йому десяту частину всієї своєї здобичі. Ім’я Мелхіседек означає, по-перше, «цар праведності»; а також він був царем Салема, що означає «цар миру».</verse>
				<verse number="3">Немає ніяких свідчень про його батька, матір, родовід, про початок і кінець його життя. Подібно Синові Божому, він лишається первосвящеником назавжди.</verse>
				<verse number="4">Тож ви бачите, яким великий чоловіком був Мелхіседек. Навіть Авраам, наш патріарх, віддав йому десятину здобичі.</verse>
				<verse number="5">І всім нащадкам Левія, які ставали священиками, вказано Законом Мойсеєвим брати десятину зі свого народу, тобто з братів своїх, незважаючи на те, що вони також були нащадками Авраама.</verse>
				<verse number="6">Мелхіседек не походив від родини Левія, але він узяв десятину з Авраама і благословив того, хто мав обітниці Божі.</verse>
				<verse number="7">Та немає сумнівів у тому, що завжди нижчий одержує благословення від вищого.</verse>
				<verse number="8">З одного боку, десятину отримують нащадки Левія, тобто смертні люди, а з іншого — Мелхіседек, котрий отримав десятину з Авраама, та про кого проголошено у Святому Писанні, що він живе.</verse>
				<verse number="9">Можна навіть сказати, що родина Левія, яка отримує десятину, сплатила десятину Мелхіседеку.</verse>
				<verse number="10">Бо Левій тоді ще не був народженим, тобто він був в плоті Авраама, свого прабатька, коли Мелхіседек зустрів його.</verse>
				<verse number="11">Але якщо духовної досконалості можна було досягти завдяки священицтву левитів (на підставі чого Закон був даний людям), то навіщо ж тоді з’являтися ще одному верховному священику, та ще й не такому, як Аарон, а такому, як Мелхіседек?</verse>
				<verse number="12">Адже коли змінюється священицтво, то мусить змінюватися й Закон.</verse>
				<verse number="13">Той, про Кого все це сказано, належав до іншого роду. З цього роду ніхто ще не служив при вівтарю.</verse>
				<verse number="14">Адже добре відомо, що наш Господь Ісус Христос походив з роду Юдиного, а говорячи про це коліно, Мойсей не сказав нічого про священиків.</verse>
				<verse number="15">І це стає ще очевидніше, коли з’являється інший священик, подібний до Мелхіседека.</verse>
				<verse number="16">Бо Йому дається цей сан не за людськими законами або за належністю до певної родини. Його зроблено священиком на основі сили вічного життя.</verse>
				<verse number="17">Адже ось що сказано про Нього у Святому Писанні: «Священик Ти навіки, як той Мелхіседек».</verse>
				<verse number="18">Тож старий Закон вже скасований, тому що він виявився немічним і безкорисним.</verse>
				<verse number="19">Бо Закон Мойсея не міг зробити нічого досконалим, але ж нині, нам даровано нову надію, котра наближає нас до Бога.</verse>
				<verse number="20">Важливо також і те, що настановлення Ісуса Первосвящеником не сталося без Божої клятви (коли священиками стають інші чоловіки, це відбувається без клятви).</verse>
				<verse number="21">А настановлюючи Ісуса, Бог поклявся: «Господь поклявсь, І клятви не відмінить: „Священик Ти навіки”».</verse>
				<verse number="22">Тож це означає, що Ісус є запорукою кращого Заповіту усім людям Господнім.</verse>
				<verse number="23">Крім того, після смерті, священики не могли виконувати свої обов’язки, й саме через їх було так багато.</verse>
				<verse number="24">А оскільки Ісус живе вічно, то служитиме Він священиком повік.</verse>
				<verse number="25">Ось чому Він здатний вічно спасати тих, хто через Нього наблизиться до Всевишнього. Адже Він завжди живий, щоб заступатися за них перед Господом.</verse>
				<verse number="26">Отже, Ісус — то якраз такий первосвященик, якого ми потребуємо: святий, бездоганний, цнотливий, вільний від впливу грішників і вищий від Небес.</verse>
				<verse number="27">Йому не треба щодня приносити пожертви, як то роблять ті первосвященики: спершу на спокуту своїх власних гріхів, а потім — гріхів інших людей. Він зробив це раз і за всіх, коли пожертвував Собою.</verse>
				<verse number="28">Бо Закон призначає первосвящениками чоловіків, які мають ті ж самі слабкості, що і інші люди. А клятва Божа, котра прийшла після Закону, призначила Сина, створеного досконалим через страждання, первосвящеником навіки.</verse>
			</chapter>
			<chapter number="8">
				<verse number="1">Ми говоримо ось про що: ми маємо Первосвященика, Який сидить по праву руку від престолу Божого на Небесах.</verse>
				<verse number="2">Цей Первосвященик служить у Найсвятішому Місці. То є справжнє місце поклоніння, створене не людиною, а Господом.</verse>
				<verse number="3">Кожному первосвященику належить приносити дари й пожертви, отже, це було необхідно, щоб і наш первосвященик мав що принести Господу.</verse>
				<verse number="4">Якби Він зараз був на землі, то не був би священиком, оскільки існують інші, хто приносить дари згідно з Законом.</verse>
				<verse number="5">Служіння їхнє, лише подоба, тінь Небесного. Саме тому Бог застерігав Мойсея, коли той збирався зводити Святий Намет. Господь сказав йому: «Гляди, зроби все згідно з тим зразком, що був тобі показаний на горі».</verse>
				<verse number="6">Та оскільки це так, то священицькі обов’язки, покладені на Ісуса, значно вищі, ніж ті, що покладено на інших священиків. Так само й Нова Угода Божа, в якій Він служить посередником, значно вища, ніж попередня. Бо в основі її — кращі обіцянки.</verse>
				<verse number="7">Якби та перша Угода Бога з людьми була бездоганною, то не було б і потреби в новій.</verse>
				<verse number="8">Але Бог докоряв їм, кажучи: «Настануть дні, коли Я складу Нову Угоду з людьми Ізраїлю і з Юдиним народом.</verse>
				<verse number="9">Їй бути іншою, ніж та, що з їхніми уклав Я праотцями, коли за руку їх узяв, щоб вивести з Єгипту. Бо не лишилися вони вірними Моїй Угоді. І через те Я відвернувсь від них, — сказав Господь. —</verse>
				<verse number="10">Настануть дні, коли Я укладу Нову Угоду з ізраїльським народом. Законом просвітлю Я розум людей, і на їхніх серцях Я напишу його. Я буду їхнім Богом, а вони — Моїм народом. Так сказав Господь.</verse>
				<verse number="11">Й тоді не матимуть вони потреби навчать братів чи ближніх зі словами: „Це Господь” — оскільки кожен, від найменшого до найбільшого з них, знатиме Мене.</verse>
				<verse number="12">Бо Я прощу їм їхні помилки і їхні гріхи не буду пам’ятати».</verse>
				<verse number="13">Називаючи новою цю Угоду, Бог визнавав, що попередня — застаріла, а все, що стає застарілим і непридатним, скоро зникне.</verse>
			</chapter>
			<chapter number="9">
				<verse number="1">Перша Угода мала свої обряди й місця поклоніння, створені людьми.</verse>
				<verse number="2">Їх було розташовано в Наметі. Там стояв свічник і стіл з жертовними хлібами. Ця перша частина Намету називалася Святим Місцем.</verse>
				<verse number="3">За другою завісою був відділ Намету, який називався «Святая Святих».</verse>
				<verse number="4">В тому відділі були золочений вівтар для кадіння ладану і Ковчег Заповіту, весь окутий золотом. А в тім Ковчегу — золота посудина з манною і розквітлий Ааронів жезл, а також таблиці з Заповітом.</verse>
				<verse number="5">Понад ковчегом Херувими Слави Божої охороняли місце спокути. Та не будемо зараз про все це так докладно.</verse>
				<verse number="6">Коли все це було так влаштовано, священики завжди заходили до першого відділу Намету, виконуючи обряд поклоніння.</verse>
				<verse number="7">І лише сам первосвященик, лиш раз на рік входив до другого відділу, і то не без крові. Він приносив її за свої власні гріхи й за гріхи людей, заподіяні несвідомо.</verse>
				<verse number="8">Отже, Дух Святий показує, що шлях до Святая Святих ще не був відкритий, доки стоїть перший Намет.</verse>
				<verse number="9">Все це — символічне і вказує на теперішній час. Це означає, що дари і пожертви, принесені Богу, не можуть зробити того, хто їх приносить, внутрішньо досконалим.</verse>
				<verse number="10">Вони обмежуються лише їжею та питвом та обрядовими обмиваннями: все це зовнішні правила, чинні лише для старих часів, доки не одержали ми нового наказу.</verse>
				<verse number="11">Але тепер прийшов Христос, первосвященик нового добра, яке ми зараз маємо. Він служить у Наметі, величнішому й досконалішому — нерукотворному. Він не належить цьому земному світові.</verse>
				<verse number="12">Христос приніс кров не козлів і телят, а Свою власну. Він приніс її і з нею ввійшов до Святая Святих, здобувши вічну спокуту за всіх нас.</verse>
				<verse number="13">13-14 Бо якщо кров козлів і биків або попіл телиці покропили тих, хто був розбещений, і відновили їх до тілесної чистоти, то наскільки ж дієвішою буде кров Христова! Духом Святим приніс Він Себе, бездоганного, Богу в пожертву. Тож Його кров очистить нашу свідомість від злих вчинків, і ми зможемо поклонятися живому Богу.</verse>
				<verse number="14"></verse>
				<verse number="15">Через це Христос — посередник у новій Угоді між Богом і людьми. Він прийняв смерть, аби принести спокуту людям за гріхи, вчинені в час першої Угоди. Завдяки цьому Христовому посередництву люди, покликані Богом, одержать обіцяну вічну спадщину.</verse>
				<verse number="16">Для того, щоб заповіту набути сили, необхідно довести смерть того, хто заповідає.</verse>
				<verse number="17">Бо заповіт може діяти лише після смерті заповідника, а поки він живий, заповіт не матиме сили.</verse>
				<verse number="18">Ось чому навіть попередній Заповіт не діяв без крові.</verse>
				<verse number="19">Бо коли Мойсей оголошував усім людям кожну заповідь Закону, він брав кров телят і козлів, розведену водою, червлену вовну, іссоп і кропив саму Книгу Закону і всіх людей,</verse>
				<verse number="20">і казав: «Це кров Угоди, якій Бог наказував вам коритися».</verse>
				<verse number="21">Так само він кропив кров’ю і Намет, і все, що використовувалося в обрядах поклоніння.</verse>
				<verse number="22">Зрештою, за Законом, майже все мусить бути очищене кров’ю. А без кровопролиття не може бути прощення.</verse>
				<verse number="23">То було необхідно, щоб подоби речей Небесних були освячені земними пожертвами, але самі Небесні речі повинні бути освячені жертвами досконалішими, ніж ці.</verse>
				<verse number="24">Бо Христос ввійшов не до рукотворної святині, подоби справжньої, Він потрапив на самі Небеса, щоб тепер явитися за нас перед Богом.</verse>
				<verse number="25">І не для того, щоб знову й знову приносити Себе в жертву. То лиш звичайні первосвященики входять до Святая Святих щороку з несвоєю кров’ю.</verse>
				<verse number="26">Якби й Він так робив, то мусив би приносити Себе в жертву багаторазово від самого сотворіння світу. Ні, Христос прийшов один раз на прикінці часів, щоб знищити гріх, принісши Себе в жертву.</verse>
				<verse number="27">Доля людей — померти один раз, і після цього постати перед Судом.</verse>
				<verse number="28">Так і Христос приніс Себе в жертву один раз, щоб спокутувати гріхи багатьох людей. І вдруге Він з’явиться, але не для того, щоб знищити гріх, а щоб спасти тих, хто чекає на Нього.</verse>
			</chapter>
			<chapter number="10">
				<verse number="1">У Законі була лише тінь того добра, що має прийти. В ньому немає чіткого відображення справжнього добра. Тож він, з пожертвами, що приносяться з року в рік, ніколи не зробить досконалими тих, хто приходить поклонитися Богу.</verse>
				<verse number="2">А якби міг, то чи не перестали б люди приносити ці жертви? Адже ті, хто поклоняються Богу, могли б воднораз і назавжди очиститися й ніколи більше не відчувати вини за свої гріхи.</verse>
				<verse number="3">Власне, навпаки, через ті жертви люди згадують про гріхи.</verse>
				<verse number="4">Бо ж неможливо цаповою та бичою кров’ю змити гріхи.</verse>
				<verse number="5">Через те, коли Христос входив у світ, Він казав: «Ти не жадав ні пожертви, ні приношення, лише тіло Ти Мені наготував.</verse>
				<verse number="6">Не мав Ти втіхи в спалених пожертвах та в приношеннях за гріх.</verse>
				<verse number="7">Тоді Я сказав: „Ось Я прийшов! Як сказано про Мене у книзі Закону, явився Я здійснити Твою волю, о Боже”».</verse>
				<verse number="8">Насамперед Він сказав: «Ти не жадав і не мав втіхи з пожертв і підношень, від спалених пожертв та в пожертвах за гріх». (Хоч Закон і вимагав цього).</verse>
				<verse number="9">А потім Він сказав: «Явився Я здійснити Твою волю». Отже, Він перше скасовує, щоб установити друге.</verse>
				<verse number="10">А саме завдяки волі Божій ми одержали святість. Бо Ісус Христос пожертвував Тілом Своїм навічно.</verse>
				<verse number="11">Кожен священик стає і щодня виконує свої священицькі обов’язки. Щоразу він приносить такі самі жертви, але вони ніколи не знімають гріхів.</verse>
				<verse number="12">А коли Христос приніс одну жертву за гріхи на всі часи, Він зайняв Своє місце по праву руку від Бога.</verse>
				<verse number="13">І тепер Він чекає миті, коли вороги Його впадуть до Його ніг.</verse>
				<verse number="14">Бо однією жертвою Він приніс досконалість на всі часи для тих, кому дано святість.</verse>
				<verse number="15">Про це нам і Дух Святий свідчить. По-перше, Він твердить:</verse>
				<verse number="16"> «Настануть дні, коли Я укладу Нову Угоду з моїм народом, — так сказав Господь. — Законом просвітлю Я серця людей, і в їхнім розумі Я напишу його».</verse>
				<verse number="17">Потім він каже: «І Я ніколи вже не пам’ятатиму їхні гріхи і злі вчинки».</verse>
				<verse number="18">Там, де гріхи прощені, приносити за них жертви немає потреби.</verse>
				<verse number="19">Ось чому, брати і сестри, ми маємо впевненість, що потрапимо до Святая Святих завдяки крові Ісусовій.</verse>
				<verse number="20">Ми потрапимо туди новим і живим шляхом, який відкрив нам Ісус крізь завісу, тобто через Тіло Його.</verse>
				<verse number="21">Бо ми маємо великого Первосвященика, Який править Храмом Божим.</verse>
				<verse number="22">Тож наблизимося до Бога зі щирими, повними твердої віри серцями, очищеними від нечистого сумління, омивши тіла свої чистою водою.</verse>
				<verse number="23">Будьмо непохитні в тій надії, яку ми маємо, завжди навчаючи інших про неї. Адже ми сповнені віри у те, що Господь виконає усе, що обіцяв.</verse>
				<verse number="24">Ми повинні думати одне про одного, та спонукати одне одного до любові й добрих вчинків.</verse>
				<verse number="25">Не дамо припинитися нашим зустрічам, як то дехто намагається. Навпаки, підтримуймо одне одного дедалі дужче. Адже ми бачимо, як наближається День.</verse>
				<verse number="26">Бо якщо ми й далі свідомо грішитимемо після того, як пізнали істину, тоді вже ніякими пожертвами за гріхи нам не очиститися.</verse>
				<verse number="27">А буде лише жахливе очікування суду й лютого вогню, що зжере всіх, хто протистоїть Богу.</verse>
				<verse number="28">Кожен, хто відмовлявся від Закону Мойсея, був безжалісно відданий на смерть за свідченнями двох або трьох свідків.</verse>
				<verse number="29">Уявіть же, наскільки гіршу кару заслуговує той, хто ногами топтав Сина Божого, хто нечестивою вважає кров Заповіту, що освятила його, хто зневажав Дух милості!</verse>
				<verse number="30">Адже нам відомий Той, Хто сказав: «Мені належить помста, Я відомщу». І ще Він сказав: «Господь судитиме народ Свій».</verse>
				<verse number="31">То жахлива річ — отримати покарання від рук живого Бога.</verse>
				<verse number="32">Пригадайте ті перші дні, коли ви були щойно осяяні світлом Благовісті. Багато боротьби й страждань випало тоді на вашу долю, але ви все витерпіли.</verse>
				<verse number="33">Часом вас самих виставляли на привселюдну зневагу й страждання. Іншим разом ви поділяли долю таких же упосліджених.</verse>
				<verse number="34">Ви розділяли страждання тих, хто був в ув’язненні, і з радістю сприймали, коли у вас відбирали ваше майно. Бо ви знали, що володієте чимось кращим, таким, що буде з вами завжди.</verse>
				<verse number="35">Не полишайте ж мужності своєї, вона принесе вам велику винагороду.</verse>
				<verse number="36">Ви мусите бути наполегливі, щоб виконати Божу волю й тоді отримати обіцяне Ним.</verse>
				<verse number="37">Бо ось каже Господь: «Ось вже скоро прийде Той, Кому прийти належить, й Він не забариться.</verse>
				<verse number="38">Праведна людина житиме вірою в Мене. Якщо ж хто злякаючись, відвернеться від Господа, той не отримає милості від Мене».(у грецькому Старому Заповіті).</verse>
				<verse number="39">Але ми не належимо до тих, хто відвернеться й заблукає. Ні, ми ті люди, які мають віру й спасіння.</verse>
			</chapter>
			<chapter number="11">
				<verse number="1">Що ж це означає — віра? Це значить бути певним у тому, на що сподіваєшся. Вона є доказом того, що щось є дійсне, навіть якщо ми не можемо того побачити.</verse>
				<verse number="2">Саме через таку віру в минулі часи наші предки здобули прихильність Божу.</verse>
				<verse number="3">Завдяки вірі ми розуміємо, що всесвіт був створений за Божим наказом. Тобто видиме було створене з невидимого.</verse>
				<verse number="4">Завдяки вірі Авель приніс Богу кращу пожертву, ніж Каїн. Завдяки вірі Авель був визнаний праведним, оскільки Бог схвалив його дарунок. Завдяки вірі він і зараз все ще промовляє до нас, незважаючи на те, що помер.</verse>
				<verse number="5">Завдяки вірі Енох був перенесений Богом до іншого життя, не спізнавши смерті. І ніхто не міг знайти його, бо ж Бог забрав його, адже до перенесення він догодив Господу.</verse>
				<verse number="6">А без віри стати милим Всевишньому неможливо. Бо той, хто йде до Бога, мусить вірити в Його існування, а також у те, що Він нагородить тих, хто шукає Його.</verse>
				<verse number="7">Завдяки вірі Ной, попереджений про речі невидимі, послухався Господа і збудував ковчег, тим самим врятувавши свою родину. Своєю вірою він довів, що світ був неправий, і став одним з тих, хто здобув праведність через віру свою.</verse>
				<verse number="8">Завдяки вірі Авраам, покликаний Богом, підкорився й вирушив у ту землю, яку йому належало одержати як спадщину. Він пішов, хоча й не знав, куди йде.</verse>
				<verse number="9">Покладаючись на віру, він мешкав у землі, обіцяної Господом, як чужинець у далекій країні. Він жив у наметах, разом з Ісааком та Яковом, такими ж, як і він, спадкоємцями Божої обітниці.</verse>
				<verse number="10">Він зробив це, бо дивився вперед і бачив місто, зведене на справжній основі: місто, задумане й збудоване Богом.</verse>
				<verse number="11">Завдяки вірі і всупереч тому, що Сара вже була немічна зачати дитину, та й Авраам був вже дуже старий, Бог їм дав благословення мати дітей, бо повірив він в Господню обіцянку.</verse>
				<verse number="12">І от від одного чоловіка, вже майже омертвілого, пішли нащадки, такі ж численні, як зірки небесні, такі ж незліченні, як пісок морський.</verse>
				<verse number="13">Усі ті великі люди до смерті не втрачали віри. Вони не мали обіцяного за життя, але бачили його звіддалік і вітали прихід його. Вони відкрито прийняли усвідомлення того, що вони лише тимчасові гості, чужинці на цій землі.</verse>
				<verse number="14">Ті, хто говорять так, ясно показують, що вони очікують на свою власну землю.</verse>
				<verse number="15">Якби вони думали про землю, яку залишили, то мали б змогу повернутися туди.</verse>
				<verse number="16">Та навпаки, вони мріють про країну кращу — Небесну. Через те й Бог не соромиться називатися їхнім Богом, адже Він приготував їм місто.</verse>
				<verse number="17">Завдяки вірі Авраам, коли Бог випробовував його, запропонував у жертву Ісаака. Так, той, хто одержав обітницю, був готовий пожертвувати своїм єдиним сином.</verse>
				<verse number="18">І Бог сказав йому: «Це від Ісаака підуть твої нащадки».</verse>
				<verse number="19">Авраам вірив, що Бог може навіть воскресити людей з мертвих. Адже справді, зупинивши Авраама, Він повернув Ісаака з мертвих.</verse>
				<verse number="20">З вірою Ісаак благословив на майбутнє Якова та Ісава.</verse>
				<verse number="21">Завдяки вірі Яків, коли помирав, благословив кожного з Йосипових синів, схилившись на верх свого ціпка.</verse>
				<verse number="22">Завдяки вірі Йосип, наприкінці життя свого, сказав про вихід народу ізраїльського з Єгипту, а також дав настанови щодо того, як бути з його останками.</verse>
				<verse number="23">Завдяки вірі батьки Мойсеєві, коли він народився, три місяці переховували його, бо він був надзвичайно вродливим дитям. Вони не злякалися фараонового наказу.</verse>
				<verse number="24">Завдяки вірі Мойсей, уже в дорослому віці, відмовився, щоб його називали сином фараонової дочки.</verse>
				<verse number="25">Він обрав собі інший шлях: зносити труднощі разом із народом Божим, аніж насолоджуватися плинними радощами, що приносять гріх.</verse>
				<verse number="26">Страждання за Христа Мойсей вважав більшим багатством, ніж усі скарби Єгипту. Адже він дивився далеко вперед і бачив там свою винагороду.</verse>
				<verse number="27">Завдяки вірі залишив він Єгипет, не злякавшись гніву царського. І наполегливість його була такою, ніби він бачив Господа, Який насправді є невидимим.</verse>
				<verse number="28">Покладаючись на віру, відсвяткував він Пасху й окроплення кров’ю, щоб ангел смерті не торкнувся жодного з первістків народу ізраїльського.</verse>
				<verse number="29">Завдяки вірі люди ізраїльські перетнули Червоне море так, ніби пройшли суходолом. Та коли те саме намірилися зробити єгиптяни, їх поглинула вода.</verse>
				<verse number="30">Завдяки вірі стіни єрихонські впали після того, як люди обходили навколо міста сім днів.</verse>
				<verse number="31">Завдяки вірі розпусниця Рааб уникла смерті разом з іншими непокірними за те, що вона дала дружній притулок двом вивідникам.</verse>
				<verse number="32">Чи треба мені продовжувати наводити приклади? Не стане мені часу, щоб розповісти про Ґедеона, Варака, Самсона, Єффая, Давида, Самуїла і пророків.</verse>
				<verse number="33">Покладаючись на їхню непохитну віру, вони рятували царства, встановлювали справедливість між людьми, і через те дістали Божі обітниці. Вони замикали пащі левам,</verse>
				<verse number="34">вгамовували лють вогню, їх не брав меч. Ті, хто були немічними, набували силу, а в битві ставали могутніми й змушували тікати ворожі війська.</verse>
				<verse number="35">Загиблі вставали з мертвих і поверталися до своїх жінок. Інших було віддано на тортури, й вони відмовлялися від полегшення своєї долі. Тож після смерті ті люди могли здобути краще життя.</verse>
				<verse number="36">Дехто зазнав збиткування й батога, дехто — кайданів та в’язниць.</verse>
				<verse number="37">Їх побивали камінням, розпилювали навпіл, рубали мечами. Вони носили овечі й козячі шкури, жили в злиднях, та пройшли через переслідування і труднощі.</verse>
				<verse number="38">Світ був не гідним їх. Вони блукали в пустелях і горах, мешкали в печерах і провалах земних.</verse>
				<verse number="39">Вони догодили Богу, але не одержали обіцяного Їм.</verse>
				<verse number="40">Всевишній приготував для нас дещо краще, бо прагнув нашої досконалості, але тільки разом з нами вони отримають благословення.</verse>
			</chapter>
			<chapter number="12">
				<verse number="1">Завдяки тим великим людям, ми маємо так багато прикладів непохитної віри. Тож відкиньмо все, що перешкоджає нам подолати відстань і перемогти в змаганнях; усе що уповільнює наш біг, разом із гріхом, який постійно примушує нас падати.</verse>
				<verse number="2">Хай завжди перед очима нашими буде Ісус, наш Провідник у вірі, Який приведе її до досконалості. Заради радості, що чекала на Нього, Христос витерпів страту на хресті й, прийнявши цю ганьбу, тепер посів Своє місце по праву руку від Божого престолу.</verse>
				<verse number="3">Пам’ятайте про Нього, Хто виніс таку наругу з боку грішників, щоб ви тепер не занепадали духом й не полишили ваші старання.</verse>
				<verse number="4">Ваша боротьба з гріхом ще не стала для вас боротьбою до смерті.</verse>
				<verse number="5">Ви — діти Господні. Тож невже ви забули слова втіхи, звернені до вас: «Мій сину, не нехтуй покаранням Господнім і докори Його не вважай тягарем.</verse>
				<verse number="6">Бо суворість Господня — тим, кого Він любить, й покарання Його — тим, кого вважає за Своїх дітей». Книга Приказок</verse>
				<verse number="7">Терпіть недолю як Батьківське покарання: то Бог суворий з вами як зі Своїми дітьми. Бо ж яку дитину батько не карає?</verse>
				<verse number="8">Якщо ж ніхто вас не карає (кожну дитину карають), то, значить, ви не є законними дітьми, ви не є справжніми синами.</verse>
				<verse number="9">Крім того, всі ми маємо батьків — людей, які виховують нас і яких ми поважаємо. Тож наскільки більше мусимо ми підкорятися нашому духовному Батькові, щоб жити.</verse>
				<verse number="10">Суворість наших земних батьків — нетривала. Вони суворі з нами мірою свого розуміння, а Бог суворий з нами для того, щоб ми могли розділити з Ним Його святість.</verse>
				<verse number="11">Немає такої кари, яка б здавалася приємною, бо вона завдає болю, але згодом, тим, хто навчений нею, вона приносить мирний врожай праведного життя.</verse>
				<verse number="12">Тож підніміть свої охлялі руки й зміцніть немічні коліна.</verse>
				<verse number="13">Живіть праведним життям, щоб отримати порятунок, і щоб неміч не спричинила вашу загибель.</verse>
				<verse number="14">Прагніть жити в мирі з усіма людьми. Тримайтеся подалі від гріха, та прагніть святого життя, бо без цього ніхто не зможе побачити Господа.</verse>
				<verse number="15">Пильнуйте, щоб ніхто не втратив милості та віри Божої і став подібний до гіркої рослини, яка створить ускладнення для вас і отруїть багатьох інших.</verse>
				<verse number="16">Пильнуйте, щоб ніхто не став розпусником або безбожником, як той Ісав, що свої права старшого сина віддав за тарілку їжі.</verse>
				<verse number="17">А потім, як ви знаєте, коли він хотів успадкувати благословення, то був відштовхнутий своїм батьком. І хоч лив сльози, але змінити нічого не міг.</verse>
				<verse number="18">Ви не прийшли до місця, яке можна побачити або торкнутись, подібно до гори, котру бачив народ ізраїльський, що горить вогнем, та вкрита темрявой, мороком й бурею.</verse>
				<verse number="19">Ви не почули звуків сурми й голосу, що промовляв слова, після яких кожен благав, щоб більше не було до нього ніяких слів.</verse>
				<verse number="20">Бо не могли вони витримати того, що було наказано їм: «Якщо хоча б тварина торкнеться тієї гори, то враз повинна бути побита камінням».</verse>
				<verse number="21">Видовище було таким жахливим, що Мойсей промовив: «Я тремчу від страху».</verse>
				<verse number="22">Але ви прийшли до гори Сіон, до міста Бога живого — Небесного Єрусалиму, до тисяч і тисяч радісних Ангелів, які зібралися разом на свято.</verse>
				<verse number="23">Ви прийшли на зібрання першородних синів Божих, чиї імена написані на Небесах. Ви прийшли до Бога — Судді всіх людей. Ви прийшли до душ праведників, які вже стали досконалими.</verse>
				<verse number="24">Ви прийшли до Ісуса, Який приніс Новий Заповіт Своєму народу. Ви прийшли до крові, якою окропляють і яка свідчить нам про кращі речі, ніж кров Авелева.</verse>
				<verse number="25">Будьте обережні і не відмовляйтеся слухати Господа, коли Він говорить. Якщо ті, хто відмовилися слухати Його попередження на землі, не уникли своєї долі, то чи не важче буде їм, коли Всевишній попереджатиме їх з Небес?</verse>
				<verse number="26">Того разу голос Його потряс землю, а тепер Він пообіцяв: «Ще раз Я потрясу не лише землю, а й небеса».</verse>
				<verse number="27">Слова «ще раз» означають, що все створене — нестійке, що воно буде знищене, а те, чого потрясти неможливо, залишиться незміненим.</verse>
				<verse number="28">Отже, якщо ми дістаємо царство, яке не можна потрясти, то будьмо вдячні, і служитимемо Богу з пошаною і страхом.</verse>
				<verse number="29">Бо наш Бог, немов вогонь палючий, який може знищити нас.</verse>
			</chapter>
			<chapter number="13">
				<verse number="1">Тож любить одне одного як брати і сестри у Христі.</verse>
				<verse number="2">Ніколи не забувайте про гостинність, адже дехто був гостинний до Ангелів, навіть не впізнавши їх.</verse>
				<verse number="3">Пам’ятайте про ув’язнених так, ніби ви ув’язнені разом з ними. Пам’ятайте про тих, хто страждає, розуміючи, що й ви самі можете зазнати таких страждань.</verse>
				<verse number="4">Шануйте шлюб; сімейне ложе мусить бути непорочним. Бо розпусників і перелюбців Бог засудить.</verse>
				<verse number="5">Не зв’язуйте своє життя з любов’ю до грошей, задовольняйтеся тим, що маєте. Адже Бог сказав: «Я вас ніколи не залишу. Від вас ніколи не відмовлюсь». Повторення</verse>
				<verse number="6">Тож ми можемо впевнено сказати: «Господь — моя підтримка; Я не боятимусь нічого. Що люди можуть мені заподіяти?»</verse>
				<verse number="7">Пам’ятайте наставників своїх, які навчили вас Слову Божому. Зважайте на те, як жили і померли вони, та наслідуйте віру їхню.</verse>
				<verse number="8">Ісус Христос — незмінний вчора, сьогодні й завжди.</verse>
				<verse number="9">Не дозволяйте збити себе з путі різним непевним ученням. Шукаючи духовні сили, покладайтеся тільки на Божу милість, а не на правила про їжу. Ніхто ніколи не мав вигоди, підтримуючи ті закони.</verse>
				<verse number="10">Ми маємо жертовник, з якого не мають права їсти ті, хто служить у Святому Наметі.</verse>
				<verse number="11">Юдейські первосвященики беруть кров забитих тварин до Святая Святих. Вони приносять її в жертву за гріхи, а туші спалюють за табором.</verse>
				<verse number="12">Так і Ісус страждав за міською брамою, щоб дати Своїм людям святість через Свою кров.</verse>
				<verse number="13">Ось чому ходімо до Нього за межі табору, й розділимо Його зганьблену долю.</verse>
				<verse number="14">Бо у нас тут немає вічного міста, ми тільки шукаємо прийдешнє місто.</verse>
				<verse number="15">Тож через Ісуса повинні постійно приносити пожертву Господу, тобто хвалу з уст наших, що визнають Його Ім’я.</verse>
				<verse number="16">І не забуваймо творити добро й ділитися тим, що маємо, з іншими, бо такі жертви милі Богу.</verse>
				<verse number="17">Слухайте наставників своїх, тому що вони відповідальні за ваш духовний ріст. Коріться їм, щоб вони могли виконувати свою справу з радістю й без гірких зітхань, бо це корисне для вас.</verse>
				<verse number="18">Продовжуйте молитися за нас. Ми впевнені у своєї праці, бо з чистим сумлінням робимо усе, що є найкращім.</verse>
				<verse number="19">Особливо ж благаю вас молитися, щоб Бог швидше повернув мене до вас.</verse>
				<verse number="20">20-21 Хай Бог миру, Який, через кров Нового Заповіту, воскресив з мертвих великого Пастиря стада Божого, нашого Господа Ісуса, знарядить вас усім добрим, щоб ви могли здійснити Його волю: зробити усе, що приємне для Нього, через Ісуса Христа, Якому нехай буде Слава навічно. Амінь.</verse>
				<verse number="21"></verse>
				<verse number="22">Благаю вас, брати і сестри, прийняти з терпінням моє послання підтримки. Зрештою, це короткий лист.</verse>
				<verse number="23">Я хочу, щоб ви знали, що брат наш Тимофій звільнений з в’язниці. Якщо він встигне прибути, то ми з ним будемо разом, коли я побачу вас.</verse>
				<verse number="24">Передавайте наші вітання всім вашим наставникам і всім Божим людям. Шлють вам вітання ваші браття з Італії.</verse>
				<verse number="25">Хай милість Божа буде з вами всіма.</verse>
			</chapter>
		</book>
		<book number="59">
			<chapter number="1">
				<verse number="1">Вітання від Якова, слуги Всевишнього Бога і Господа Ісуса Христа, всім Божим людям, розпорошеним по світу!</verse>
				<verse number="2">Брати і сестри мої, вважайте для себе за радість велику, коли на долю вашу випадають різні випробування.</verse>
				<verse number="3">Бо ви ж знаєте, що віра, проходячи через випробування, народжує терпіння.</verse>
				<verse number="4">Нехай ваше терпіння якнайкраще себе виявляє у всьому, що ви робите. Тож ви зможете стати досконалими й довершеними, щоб нічого вам не бракувало.</verse>
				<verse number="5">Отже, якщо комусь із вас бракує мудрості, то нехай просить у Бога. Він щедро і з радістю дарує всім людям і не дорікає нікому.</verse>
				<verse number="6">Але треба просити з вірою і без сумнівів. Той, хто сумнівається, подібний до хвилі морської, яку ганяє і носить вітер.</verse>
				<verse number="7">Нехай така людина й не сподівається щось дістати від Господа,</verse>
				<verse number="8">бо вона думає про різні справи одночасно і ніколи не може вирішити, що їй далі робити.</verse>
				<verse number="9">Якщо віруючий бідний, нехай пишається з того, що Бог дав йому духовне багатство.</verse>
				<verse number="10">А багатий нехай пишається з приниження свого, бо дні його минуть, наче дика квітка.</verse>
				<verse number="11">Як сонце сходить і спека настає, квітка в’яне, цвіт її опадає, і краса зникає, так само й багатий загине разом зі справами своїми.</verse>
				<verse number="12">Щаслива та людина, яка стоїть перед спокусами і залишається непохитною, бо як подолає їх, то дістане вінець життя вічного, якого Бог обіцяв тим, хто любить Його.</verse>
				<verse number="13">Ніхто у спокусі не повинен казати: «Це мене Бог спокушає». Бог не має нічого спільного зі злом. Він ніколи нікого не спокушає.</verse>
				<verse number="14">Спокушають людину її ж власні бажання, які зваблюють і затягують її.</verse>
				<verse number="15">Тоді бажання породжують гріх, а гріх, як утвердиться, породжує смерть.</verse>
				<verse number="16">Брати і сестри мої любі, не дозволяйте обдурювати себе.</verse>
				<verse number="17">Кожен добрий і довершений дар приходить згори, від Отця, Який створив усі світила небесні. Бог є постійним і незмінним.</verse>
				<verse number="18">Він назвав нас дітьми Своїми в Посланні істинному, щоб стали ми найважливішими з усіх Його створінь.</verse>
				<verse number="19">Пам’ятайте це, брати і сестри мої: намагайтеся більше слухати, ніж говорити, і не піддавайтеся гніву.</verse>
				<verse number="20">Гнів людський стоїть на заваді життю праведному, якого вимагає Бог.</verse>
				<verse number="21">Отож відкиньте усіляку нечистоту й зло в своєму житті, яких так багато. Прийміть покірливо вчення Боже, що посіяне в серцях ваших і може спасти душі ваші.</verse>
				<verse number="22">Виконуйте Слово Боже, а не лише слухайте Його, бо інакше ви обдурюєте самі себе.</verse>
				<verse number="23">Хто тільки слухає Слово Боже, та не виконує його, той подібний до людини, яка дивиться на своє відображення в дзеркалі.</verse>
				<verse number="24">Вона пильно дивиться на себе, а як відійде, тієї ж миті забуде, як виглядає.</verse>
				<verse number="25">Досконалий Закон Божий несе свободу людям. І той, хто уважно вивчає його й живе згідно з ним, хто втілює його в своє життя, а не просто, вислухавши, забуває, той неодмінно отримає благословення Боже.</verse>
				<verse number="26">Якщо хтось вважає себе побожним, та не вгамовує язика свого, він лише обманює себе. Побожність цієї людини нічого не варта.</verse>
				<verse number="27">Побожність же, чиста й непорочна перед Богом і Отцем, виявляється в піклуванні про вдів та сиріт, які знаходяться в скруті, та у збереженні себе самого у чистоті від лихого світу.</verse>
			</chapter>
			<chapter number="2">
				<verse number="1">Любі брати і сестри мої, тримайтеся віри в нашого славного Господа Ісуса Христа. Не ставтеся до одних людей краще, ніж до інших.</verse>
				<verse number="2">Скажімо, прийдуть на ваше зібрання людина в гарному вбранні та з золотим перснем і бідна людина у зношеному одязі.</verse>
				<verse number="3">Якщо ви виявите особливу увагу тому, хто в пишному вбранні і скажете: «Сідай тут, на гарному місці», а до бідного: «Стій там» або «Сідай біля ніг моїх» —</verse>
				<verse number="4">чи не є свідченням того, що ви поділяєте людей на більш і менш важливих? Таким чином, ви стаєте непобожним суддею з лихими думками.</verse>
				<verse number="5">Слухайте ж, любі брати і сестри мої! Чи не вибрав Бог бідних цього світу бути багатими вірою й спадкоємцями Царства, яке Бог обіцяв тим, хто любить Його?</verse>
				<verse number="6">А ви зневажили убогих! Та хіба ж не багаті пригноблюють вас? Хіба не вони тягнуть вас до суду?</verse>
				<verse number="7">І хіба не вони паплюжать добре ім’я Христа, котре було дано вам?</verse>
				<verse number="8">Якщо ви справді виконуєте царський Закон, що записаний у Святому Писанні: «Люби ближнього свого, як себе самого» — то чините праведно.</verse>
				<verse number="9">Та коли ви щось робите, зважаючи на особу, ви чините гріх, і будете покарані як порушники Закону.</verse>
				<verse number="10">Бо хто дотримується Закону в цілому, але порушує його в чомусь одному, той вважатиметься порушником усього Закону.</verse>
				<verse number="11">Всевишній, Який заповідав: «Не чини перелюбу», також сказав: «Не вбивай». Отож, якщо не чиниш перелюбу, але вбиваєш, то ти є порушником усього Закону.</verse>
				<verse number="12">Говори і дій як людина, яку судитимуть за Законом, що дає свободу.</verse>
				<verse number="13">Бо суд Божий буде безжалісним до того, хто не виявляв милосердя. Проте милосердний не боятиметься суду.</verse>
				<verse number="14">Брати і сестри мої, яка з того користь, коли людина стверджує, що має віру, але нічого не робить на підтвердження тієї віри? Хіба може така віра спасти?</verse>
				<verse number="15">Скажімо, брат або сестра мають потребу в одязі або їжі повсякденній,</verse>
				<verse number="16">а хтось із вас їм каже: «Я сподіваюсь, що ти в теплі і маєш, що їсти. Іди собі з миром!» — але не дасть необхідного. Чи буде з цього користь?</verse>
				<verse number="17">Так само й віра: якщо вона не супроводжується вчинками, то сама по собі вона мертва.</verse>
				<verse number="18">Хтось може сказати: «У тебе віра, а в мене вчинки. Але кажу вам: без справ неможна довести, що ви маєте віру, а я виявляю свою віру у добрих вчинках своїх.</verse>
				<verse number="19">Ти віриш, що Бог єдиний? Добре! Але навіть демони вірять у це і тремтять від страху».</verse>
				<verse number="20">Нерозумний! Ти хочеш доказів того, що віра без діл мертва?</verse>
				<verse number="21">Хіба предок наш Авраам не був виправданий Богом за вчинки свої, коли приносив у жертву свого сина Ісаака?</verse>
				<verse number="22">Як бачите, віра сприяла вчинкам його і ставала довершеною завдяки ділам.</verse>
				<verse number="23">Отак здійснилося сказане у Святому Писанні: «Авраам вірив у Бога, й ця віра була зарахована йому у праведність, і тому Авраам був названий другом Бога».</verse>
				<verse number="24">Отож ви бачите, що людину перед Богом виправдовують її вчинки, а не сама лише віра.</verse>
				<verse number="25">І так само хіба не була розпусниця Рааб виправдана перед Богом за свої вчинки, коли надала притулок шпигунам і допомогла їм утекти іншою дорогою?</verse>
				<verse number="26">Ось чому, як тіло мертве без духу, так і віра мертва без діла!</verse>
			</chapter>
			<chapter number="3">
				<verse number="1">Брати і сестри мої, небагатьом із вас доведеться стати вчителями, бо ви ж знаєте, що вчителів чекає більш суворий суд.</verse>
				<verse number="2">Я попереджаю про це, оскільки всі ми часто впадаємо в гріх. І якщо людина не грішить у словах своїх, то вона досконала, та вміє тіло своє контролювати.</verse>
				<verse number="3">Ми вкладаємо вуздечки до рота коням, щоб вони слухалися нас і ми могли керувати всім їхнім тілом.</verse>
				<verse number="4">Це справедливо й щодо кораблів: хоч які вони великі, і хоч якими б їх сильними вітрилами носило, але ж воля керманича скеровує їх дуже невеличким кермом.</verse>
				<verse number="5">Отак і язик наш, хоч і невеличка частка тіла, а багатьма ділами великими вихваляється. Від маленького полум’я може згоріти цілий ліс.</verse>
				<verse number="6">Язик — це полум’я. Він є осередком зла поміж частин нашого тіла. Він оскверняє все тіло і спалює все наше буття. Сам же язик запалюється від пекельного вогню.</verse>
				<verse number="7">Різноманітних звірів, птахів, плазунів, різні морські створіння людина може приборкати і приборкала.</verse>
				<verse number="8">Але жодна людина не може приборкати язик. Він є злом нестримним, повним смертельної отрути.</verse>
				<verse number="9">Ним ми прославляємо Господа і Отця і ним же проклинаємо людей, які створені за подобою Божою.</verse>
				<verse number="10">Ті ж самі уста і благословляють, і проклинають. Брати і сестри мої, так не повинно бути.</verse>
				<verse number="11">Хіба можуть з одного джерела текти чиста й брудна вода?</verse>
				<verse number="12">Брати і сестри мої, чи може фіґове дерево родити оливки, а виноград — смокви? Отак і солона та прісна вода не течуть з одного джерела.</verse>
				<verse number="13">Хто серед нас насправді мудрий та розумний? Нехай той доведе це доброю поведінкою, своїми смиренними вчинками, породженими мудрістю.</verse>
				<verse number="14">Та якщо серце ваше сповнене гіркої заздрості й себелюбства, то у вас немає підстав вихвалятися, бо це просто приховування брехні за істиною.</verse>
				<verse number="15">Це не та мудрість, що сходить з Небес, а земна, недуховна й диявольська.</verse>
				<verse number="16">Бо там, де є заздрість й себелюбство, там безладдя і усіляке лихо.</verse>
				<verse number="17">А мудрість, що сходить з Небес, насамперед чиста, по-друге, мирна, добра, покірлива, багата на милосердя і добрі справи. Вона неупереджена і щира.</verse>
				<verse number="18">Плоди праведності отримають ті, хто мирно працює, щоб досягти миру.</verse>
			</chapter>
			<chapter number="4">
				<verse number="1">Звідки виникають ворожнеча і сварки між вами? Чи не від егоїстичних бажань, що вирують у ваших тілах?</verse>
				<verse number="2">Ви чогось бажаєте, та все ж не одержуєте. Ви вбиваєте, заздрите іншим, і все одно не можете одержати того, що бажаєте. Ви сваритеся і ворогуєте, бо не просите Бога.</verse>
				<verse number="3">Та коли ви просите, то не одержуєте, бо просите ви не на добро, а для того, щоб використати це для свого задоволення.</verse>
				<verse number="4">Невірні, хіба ви не знаєте, що любов до земного життя, те ж саме, що й ворожнеча з Богом? Той, хто хоче бути в дружбі зі світом, стає ворогом Бога.</verse>
				<verse number="5">Чи ви думаєте, що у Святому Писанні даремно сказано: «Дух, який Бог вселив у нас, любить ревно ».</verse>
				<verse number="6">Але Всевишній дав нам ще більшу милість, ось чому сказано у Писанні: «Бог — проти пихатих, покірливим Він дарує благодать».</verse>
				<verse number="7">Тож підкоріться Богу. Спротивляйтесь дияволові, і він утече від вас.</verse>
				<verse number="8">Наблизьтеся до Бога, і Він наблизиться до вас. Омийте руки свої грішні й очистіть ваше життя від гріха. Не слідуйте водночас за Богом і світом!</verse>
				<verse number="9">Сумуйте, страждайте і плачте! Нехай сміх ваш обернеться в сльози, а радість — в смуток.</verse>
				<verse number="10">Станьте покірними перед Богом, і Він вознесе вас.</verse>
				<verse number="11">Брати і сестри, не судіть одне одного, бо хто лихословить проти свого брата або сестри своєї у Христі, чи осуджує їх, насправді ганьбить і осуджує Закон. А коли людина судить Закон, то вона стає не виконавцем його, а суддєю.</verse>
				<verse number="12">Є лише один Законодавець і Суддя, Який може спасти чи погубити. А хто ти такий, щоб судити ближнього?</verse>
				<verse number="13">Деякі з вас казатимуть: «Сьогодні або завтра вирушимо ми в те чи інше місто, де пробудемо рік. Там ми будемо торгувати й заробляти гроші».</verse>
				<verse number="14">Але ви ж не знаєте, що станеться у вашому житті завтра. Бо ваше життя, неначе туман, який з’являється на деякий час, а потім зникає.</verse>
				<verse number="15">Натомість необхідно казати: «Як буде на те воля Божа, ми будемо жити і робити так і так».</verse>
				<verse number="16">Ви ж, пишаючись, вихваляєтеся, а таке вихваляння — зло!</verse>
				<verse number="17">Отже, коли ви знаєте, як творити добро, та не робите його, то чините гріх!</verse>
			</chapter>
			<chapter number="5">
				<verse number="1">Слухайте ви, багачі! Плачте й ридайте, бо велике лихо наближається до вас.</verse>
				<verse number="2">Багатство ваше згніє, а одяг ваш міль поточить.</verse>
				<verse number="3">Золото й срібло ваше зіржавіє, а та іржа буде свідчити проти вас і з’їсть ваше тіло, неначе вогонь. Ви зібрали скарби свої в останні дні.</verse>
				<verse number="4">Погляньте! Робітники, які обробляли ваші поля і в котрих ви утримали плату, голосять. І бідкання женців дійшли до слуху Господа Саваота.</verse>
				<verse number="5">Ви жили у розкошах та надмірній насолоді, і розгодувалися, як на заколення.</verse>
				<verse number="6">Ви засуджували і вбивали невинних, які не могли вам протистояти.</verse>
				<verse number="7">Отож будьте терплячі, брати і сестри, аж до дня приходу Господа. Пам’ятайте, хлібороб чекає дорогоцінного врожаю від землі своєї, він терпляче чекає на ранні й пізні дощі.</verse>
				<verse number="8">Ви також маєте чекати терпляче. Не втрачайте надії, бо Господнє пришестя близько.</verse>
				<verse number="9">Браття і сестри, перестаньте скаржитися одне на одного, щоб не бути осудженими. Дивіться, Суддя вже стоїть біля дверей!</verse>
				<verse number="10">Браття і сестри, згадайте пророків, котрі говорили від імені Бога, як зразок страждань і довготерпіння.</verse>
				<verse number="11">Пам’ятайте, що ми вважаємо блаженними тих, хто потерпає. Ви чули про довготерпіння Йова і знаєте, що після усіх страждань, Господь допоміг йому. Господь — милосердний і співчутливий.</verse>
				<verse number="12">І насамперед, брати і сестри мої, перестаньте присягатися небом і землею чи іншими якимись клятвами. Ваше «так» має бути «так», а «ні» має бути «ні», щоб не бути вам засудженими.</verse>
				<verse number="13">Якщо хтось із вас потрапив в біду, нехай молиться. А як у радості, хай співає псалми.</verse>
				<verse number="14">Якщо хтось із вас занедужав, то нехай покличе старійшин із церкви, щоб вони помолилися за нього, помазавши його оливою в ім’я Господнє.</verse>
				<verse number="15">І молитва з вірою спасе недужого, й Господь зцілить його. Якщо він вчинив гріх, то Господь пробачить йому.</verse>
				<verse number="16">Отож завжди сповідуйте один одному гріхи, які ви чините, і моліться одне за одного, щоб зцілитися. Бог зглянеться на вас, бо молитва праведників може дуже багато.</verse>
				<verse number="17">Ілля був такою ж людиною, як і ми з вами. Він палко молився, щоб дощ не падав на землю, і дощу не було на землі три з половиною роки.</verse>
				<verse number="18">Потім він знову помолився, і з неба пішов дощ, і земля знову почала давати врожай.</verse>
				<verse number="19">Брати і сестри мої, якщо хтось із-поміж вас відійшов від істини, а інший повернув його до неї,</verse>
				<verse number="20">то знайте, що людина, яка повернула грішника на дорогу правди, врятувала ту людську душу від смерті, та спричинила прощення багатьох гріхів.</verse>
			</chapter>
		</book>
		<book number="60">
			<chapter number="1">
				<verse number="1">Вітання від Петра, апостола Ісуса Христа, до вибраних людей, які живуть далеко від рідної країни, і розкидані по Понтії, Ґалатії, Каппадокії, Азії та Віфінії.</verse>
				<verse number="2">Ще з початку світу, згідно з задумом Бога, Отця нашого, через освячення Духом вас було обрано стати Його святим народом. Волею Бога вас було призначено бути слухняними Йому і очищеними завдяки жертовній крові Ісуса Христа. Благодать і мир нехай вам примножаться!</verse>
				<verse number="3">Благословенний Бог, Отець нашого Господа Ісуса Христа. Великою милістю своєю Він відродив нас до нового життя, яке приносить живу надію завдяки воскресінню Ісуса Христа з мертвих.</verse>
				<verse number="4">Це надія на нетлінну, непорочну, нев’янучу спадщину, що чекає нас на Небесах.</verse>
				<verse number="5">Ви, захищені силою Божою завдяки вірі своїй, знайдете спасіння, яке отримаєте в кінці світу.</verse>
				<verse number="6">Радійте з цього, навіть якщо зараз ви й страждаєте від різних випробувань.</verse>
				<verse number="7">Випробувана віра ваша — набагато чистіша і коштовніша від золота, яке все ж таки тлінне, хоч і вогнем випробовується. Та коли з’явиться Ісус Христос, бездоганна віра ваша заслужить похвалу, Славу і честь.</verse>
				<verse number="8">Хоча ви й не бачили Христа, але ви любите Його. Навіть якщо ви зараз не можете побачити Його на власні очі, ви віруєте у Нього і сповнюєтеся невимовною славною радістю.</verse>
				<verse number="9">І ви досягнете мети своєї віри — спасіння душ ваших.</verse>
				<verse number="10">Пророки ретельно вивчали й розшукували все, що стосується цього спасіння. Вони провіщали про обіцяну нам благодать.</verse>
				<verse number="11">Дух Христа сповіщав через тих пророків про страждання, і про майбутню Славу, яку отримає Ісус, прийнявши їх. Пророки намагалися збагнути те, про що Дух свідчив: коли це станеться, і яким буде світ у тий час.</verse>
				<verse number="12">І відкрилося їм, що не собі вони служать, а вам. Це було сповіщено Духом Святим, який зійшов з Небес через благовісників. Навіть Ангели бажають дізнатися про все, що знаєте ви.</verse>
				<verse number="13">Тож приготуйте ваш розум для служіння й пильнуйте. Всі надії свої покладіть на благодать, що буде дана вам, коли з’явиться Ісус Христос.</verse>
				<verse number="14">У минулому ви не мали того розуміння, яке у вас є тепер, тож ви поводилися відповідно з своїми неблагочестивими бажаннями. Проте зараз, ви стали дітьми Бога, отже будьте слухняні Йому.</verse>
				<verse number="15">За прикладом Бога, Який обрав вас, прагніть святості в усіх вчинках своїх.</verse>
				<verse number="16">Бо сказано у Святому Писанні: «Будьте святі, тому що Я святий».</verse>
				<verse number="17">І якщо називаєте Його Отцем, Який безсторонньо судить вчинки кожного, то живіть з пошаною до Нього, поки перебуваєте на цій землі.</verse>
				<verse number="18">18-19 Ви знаєте, що не тлінним сріблом та золотом вас було викуплено від марного життя, якому ви навчилися від ваших предків, а дорогоцінною кров’ю чистого і непорочного Ягняти — кров’ю Христа.</verse>
				<verse number="19"></verse>
				<verse number="20">Його було вибрано ще до створення світу, але ж з’явився Він останнім часом лише заради вас.</verse>
				<verse number="21">Завдяки Христу ми повірили в Бога. Він воскресив Ісуса з мертвих і дарував Йому Славу, тож ваша віра й надія — на Бога.</verse>
				<verse number="22">Тепер, коли ви, сприйнявши Слово правди, очистили душі свої для справжньої братньої любові, любіть одне одного палко й від щирого серця.</verse>
				<verse number="23">Ви відродилися не від насіння тлінного, а від життєдайного Слова Божого, яке існуватиме вічно. У Писанні говориться:</verse>
				<verse number="24">«Наше життя подібно до дикої квітки, а слава людська подібна до цвіту. Трава засохне, цвіт опаде.</verse>
				<verse number="25">Але Слово Боже буде жити вічно». І це Слово є Доброю Звісткою, яка була проповідувана вам.</verse>
			</chapter>
			<chapter number="2">
				<verse number="1">Позбавимося ж усілякої злоби, обману, лицемірства, заздрощів, різного роду наклепів та обмов.</verse>
				<verse number="2">Як новонароджені немовлята, котрі потребують молоко, прагніть чистої духовної їжі, щоб від неї зростати для спасіння.</verse>
				<verse number="3">Бо тепер «ви пізнали Господню доброту».</verse>
				<verse number="4">Прийдіть до Господа Ісуса, Живого Каменя, не прийнятого людьми, але обраного й дорогоцінного Богу.</verse>
				<verse number="5">І ви самі, неначе живе каміння, з якого Бог будує духовний Храм, щоб ви стали святим священицтвом і приносили духовні пожертви, приємні Богу через Ісуса Христа.</verse>
				<verse number="6">У Святому Писанні є такі слова: «Дивіться, камінь Я кладу наріжний на Сіоні, дорогоцінний, вибраний. І той, хто вірує у нього, не зганьбиться».</verse>
				<verse number="7">І цінний він для вас, хто вірує, а для невіруючих: «Камінь, який будівельники відкинули, став каменем наріжним».</verse>
				<verse number="8">Для невіруючих він: «Камінь, об який спіткаються люди і падають». Вони спіткаються, бо не підкорюються Слову Божому. Так Бог призначив, щоб їм було.</verse>
				<verse number="9">Ви ж люди вибрані, Царські священики, святий народ, який належить Богу. Ви призначені сповіщати людям про великі вчинки Того, Хто покликав вас із темряви гріха у прекрасне Світло Своє.</verse>
				<verse number="10"> Колись ви не були людьми Божими, а тепер ви — люди, які належать Богу. Колись ви не знали милості Божої, а зараз ви отримали її.</verse>
				<verse number="11">Любі друзі, я закликаю вас як чужинців і мандрівників у цьому світі, не піддаватися бажанням тілесним, що ворогують із душею вашою.</verse>
				<verse number="12">Живіть і поводьтеся серед поган, як належить. Хоч вони й звинувачуватимуть вас як грішників, але згодом, побачивши діла ваші добрі, вони прославлять Бога в День пришестя Його.</verse>
				<verse number="13">Коріться всім людським владам заради Господа.</verse>
				<verse number="14">Коріться цареві як верховній владі і намісникам, яких він призначив, щоб карати тих, хто чинить зло, і нагороджувати тих, хто чинить добро.</verse>
				<verse number="15">Бо воля Божа в тому, щоб, творячи добро, ви змушували мовчати невігласів і нерозумних.</verse>
				<verse number="16">Живіть як люди вільні, але ж не використовуйте волю свою, як прикриття, щоб чинити зло. Живіть як слуги Божі.</verse>
				<verse number="17">Шануйте всіх і кожного, любіть родину людей Божих. Шануйте Бога, та поважайте царя.</verse>
				<verse number="18">Раби, підкоряйтеся з повною пошаною господарям своїм, не тільки добрим і м’яким, але й суворим.</verse>
				<verse number="19">То приємно Богу, коли людина стійко переносить незаслужені страждання і біль, завжди думаючи про Нього.</verse>
				<verse number="20">Чому ж ви всі чекаєте хвали, коли страждаєте за свою ж провину? Але якщо вас покарано за добро і ви з терпимістю знесли покарання, то саме це Богу до вподоби.</verse>
				<verse number="21">До цього ви покликані Богом, бо Христос страждав за вас. Він залишив нам приклад, тож ми мусимо йти Його слідами:</verse>
				<verse number="22">«На Ньому не було гріха, і не було в устах Його обману».</verse>
				<verse number="23">Коли Ісуса зневажали, Він не відповідав зневагою. Коли Він страждав, то не погрожував, а ввірявся Судді праведному.</verse>
				<verse number="24">Він Сам ніс гріхи наші тілом Своїм на хрест, щоб ми могли вмерти для гріха і жити для праведності. Нас зцілено Його ранами.</verse>
				<verse number="25">Бо були ви, немов вівці заблудлі, а тепер ви повернулися до Пастиря і Захисника душ ваших.</verse>
			</chapter>
			<chapter number="3">
				<verse number="1">Щодо вас, жінки, то ви мусите бути покірні чоловікам своїм. Якщо хтось із них не підкоряється Слову Божому, то ви можете своєю власною поведінкою, а не балачками, навернути їх.</verse>
				<verse number="2">Тоді ваші чоловіки самі побачать, що ви живете чистим й бездоганним життям, повним пошани до Бога.</verse>
				<verse number="3">3-4 Нехай краса ваша буде не зовнішньою, завдяки розкішній зачісці, золотим прикрасам або пишному вбранню, а внутрішньою, що йде від самого серця. Богом цінується нев’януча краса — лагідний і спокійний дух.</verse>
				<verse number="4"></verse>
				<verse number="5">Саме так у давні часи ті святі жінки, які покладали надії на Бога, прикрашали себе — вони підкорялися чоловікам своїм.</verse>
				<verse number="6">Так Сара підкорялася Аврааму й називала його паном. І ви, жінки — дочки її, якщо ви робите добро і нічого не боїтеся.</verse>
				<verse number="7">Так само й чоловіки мають жити зі своїми жінками з розумінням. Виявляйте їм шану як слабкій статі. Разом із вами вони успадкують милість Божу — дар істинного життя. Якщо ви будете все це виконувати, то не буде перешкод молитвам вашим.</verse>
				<verse number="8">Отже, всі мусять жити в мирі, бути співчутливими, любити одне одного, неначе братів і сестер, бути милосердними й покірливими.</verse>
				<verse number="9">Не відповідайте злом на зло, образою на образу. Навпаки, просіть Бога благословити тих людей, бо саме для цього ви були покликані, щоб ви самі могли успадкувати Його благословення.</verse>
				<verse number="10">У Святому Писанні сказано: «Той, хто хоче насолоджуватися життям, й завжди бачити тільки кращі часи, нехай береже язик від зла, щоб з уст його слова брехливі не злітали.</verse>
				<verse number="11">Відмовтеся від зла, робіть добро. Шукайте мир й допомагайте людям наслідувати мирне життя.</verse>
				<verse number="12">Погляд Господа звернений на тих, хто добро чинить, а слух Його — до їхніх молитв. Та відвертається Господь від тих, хто чинить зло».</verse>
				<verse number="13">І хто зможе завдати вам болю, якщо ви ревно намагатиметеся творити добро?</verse>
				<verse number="14">Та якщо вам доведеться постраждати за праведні вчинки, то ви отримаєте Боже благословення. Отож «не майте страху перед тими, хто завдає вам болю і не тривожтеся».</verse>
				<verse number="15">Та в серцях своїх святіть Господа нашого Христа. Завжди будьте готові відповісти розсудливо тим, хто запитає вас, на чому грунтується ваша надія.</verse>
				<verse number="16">Але робіть це з повагою і лагідно. Нехай сумління ваше завжди буде чистим, щоб, якщо хтось пустив би про вас чутки, то нехай він сам осоромиться тим, що паплюжить вашу праведність у Христі.</verse>
				<verse number="17">Бо краще постраждати за праведні вчинки, якщо на те є воля Божа, ніж за лихі.</verse>
				<verse number="18"> Сам Христос один раз прийняв смерть за гріхи наші. Праведник віддав Своє життя за неправедників, аби привести вас до Бога. Тіло Його померло, але відродилося Духом.</verse>
				<verse number="19">19-20 Ісус прийшов, щоб проповідувати духам у ув’язненні, які не підкорилися Богу в далекому минулому, в часи Ноя. Але Бог терпляче чекав, доки буде збудовано ковчег. Тільки дехто, а саме восьмеро, потрапили до нього і врятувалися від потопу.</verse>
				<verse number="20"></verse>
				<verse number="21">Ця вода є символом хрещення, яке й тепер спасає вас. Хрещення — це не відмивання тіла від бруду, а благання про чисте сумління, звернене до Бога. І все це відбувається завдяки воскресінню Ісуса Христа.</verse>
				<verse number="22">Він піднявся на Небеса і зайняв місце по правиці Божій, і всі Ангели, сили й влади підкорилися Йому.</verse>
			</chapter>
			<chapter number="4">
				<verse number="1">Ісус витерпів тілесні страждання, тож озбройтеся й ви такими самими думками, які мав Христос. Бо той, хто виніс фізичні страждання, перестає грішити.</verse>
				<verse number="2">Решту свого земного життя присвятить не тілесним бажанням, а виконанню волі Божої.</verse>
				<verse number="3">Досить довго ви прожили як ті безбожники в розпусті, хіті, пияцтві, гулянках й огидному поклонінні бовванам.</verse>
				<verse number="4">Тепер ваші так звані «друзі» дивуються тому, що ви більше не живете розпусно разом з ними, і тому вони зводять на вас наклепи.</verse>
				<verse number="5">Але ж згодом, вони відповідатимуть за свої вчинки перед Богом, Котрий готовий судити і живих, і мертвих.</verse>
				<verse number="6">Ось воління Боже: Добра Звістка проповідуватиметься людям ще до їх смерті, щоб вони могли отримати нове життя через Духа.</verse>
				<verse number="7">Наближається час, коли всьому настане кінець. Тож будьте розсудливі й стримані, це допоможе вам у молитвах ваших.</verse>
				<verse number="8">Але найголовніше за все — любіть одне одного палкою любов’ю, бо щира любов допомагає людям прощати багато гріхів.</verse>
				<verse number="9">Будьте гостинні одне до одного без нарікань.</verse>
				<verse number="10">Кожен із вас, залежно від того дару, що він отримав від Бога, має використати його для служіння ближньому як добрий розпорядник милості Господньої, виявленої вам у найрізноманітніших її проявах.</verse>
				<verse number="11">Хто має дар проповідування, має говорити словами Бога; хто отримав дар служіння, нехай служить з силою, яку дав Всевишній, щоб усім цим вознести хвалу Богу через Ісуса Христа. Слава і влада Йому на віки вічні! Амінь.</verse>
				<verse number="12">Любі друзі, не дивуйтеся тим тяжким стражданням, які випали на вас, щоб випробувати вашу віру. Не ставтеся до них як до чогось несподіваного.</verse>
				<verse number="13">Навпаки, радійте, що ви прилучаєтеся до страждань Христових, бо будете ви радіти й веселитися, коли Він явить Славу Свою.</verse>
				<verse number="14">Якщо вас принижують і ображають за те, що ви послідовники Христа, то вважайте те благословенням, бо славний Дух Божий із вами.</verse>
				<verse number="15">Нехай ніхто з вас не страждає тому, що він вбивця злодій, чи злочинець або як людина, яка втручається в чужі справи.</verse>
				<verse number="16">Та якщо хтось страждає як послідовник Христа, то нехай не соромиться, а прославляє Бога, бо носить він ім’я Його.</verse>
				<verse number="17">Ось настає час суду Божого і розпочнеться він з Божої сім’ї. І якщо він починається з нас, що ж тоді станеться з тими, хто не підкоряється Євангелії Божій?</verse>
				<verse number="18">І якщо праведній людині важко спастися, то що ж буде з грішником?(В грецькому Старому Заповіті)</verse>
				<verse number="19">Отож ті, хто страждають з волі Божої, мусять і надалі творити добро і покластися на волю Творця, Якому можна вірити.</verse>
			</chapter>
			<chapter number="5">
				<verse number="1">Тепер я хочу звернутися до старійшин ваших, бо й я старійшина. Я свідок страждань Христових, і мені належить частка у прийдешній Славі, що відкриється нам. Благаю вас,</verse>
				<verse number="2">пасіть отару Божу, яка ввірена вам. Доглядайте її не з примусу, а за своїм власним бажанням, не заради неправедної наживи, а заради служіння Богу.</verse>
				<verse number="3">Не поводьтеся як господарі з тими, хто доручений вам. Краще будьте взірцем і прикладом для пастви.</verse>
				<verse number="4">І коли з’явиться, Христос, Верховний Пастир, то одержите ви нев’янучий вінець Слави.</verse>
				<verse number="5">Також і ви, молодь, будьте слухняні старійшинам. Всі ви повинні покірливо ставитися одне до одного, бо «Бог противиться пихатим, але ж Він дарує благодать покірним».</verse>
				<verse number="6">А тому підкоріться всемогутній руці Бога, щоб Він підніс вас до шани у призначений час.</verse>
				<verse number="7">Всі ваші клопоти покладіть на Нього, бо Він піклується про вас.</verse>
				<verse number="8">Будьте обержні й пильнуйте, бо диявол, ворог ваш, нишпорить навколо, мов лев, який рикає і шукає, кого б пожерти.</verse>
				<verse number="9">Опирайтеся йому, будьте дужими у вірі своїй. Знайте, що через такі ж страждання проходять брати і сестри ваші по всьому світі.</verse>
				<verse number="10">Бог, джерело всілякої благодаті, покликав вас розділити Свою вічну Славу в Ісусі Христі. Після вашого короткочасного страждання Він Сам вас відновить, зміцнить, підтримає, і не дасть вам упасти.</verse>
				<verse number="11">Його влада — вічна! Амінь.</verse>
				<verse number="12">З допомогою Силуана, котрого я вважаю вірним братом у Христі, я перешлю цього коротенького листа до вас. Цей лист, щоб підтримати вас і засвідчити, що то правдива благодать Божа. Стійте ж твердо на цьому.</verse>
				<verse number="13">Церква у Вавилоні, яка теж була вибрана Богом, а також і Марко, син мій у Христі, вітають вас.</verse>
				<verse number="14">Вітайте одне одного особливим вітанням любові. Мир усім вам, хто у Христі.</verse>
			</chapter>
		</book>
		<book number="61">
			<chapter number="1">
				<verse number="1">Вітання від Симона Петра, слуги і апостола Ісуса Христа, до тих, хто одержав ту ж дорогоцінну віру, що й ми від Бога нашого і Спасителя Ісуса Христа, праведного і справедливого.</verse>
				<verse number="2">Нехай мир і благодать збільшуються в вас через пізнання Бога та Ісуса, нашого Господа.</verse>
				<verse number="3">Все, що потрібно нам для духовного життя і служіння Богу, було дано Ісусом, Який має силу Божу. Ми отримали ті дари, бо знаємо Того, Хто покликав нас Славою і добротою.</verse>
				<verse number="4">І завдяки тій Славі й доброті Своїй, Він дав нам обіцяні дорогоцінні й великі дари, щоб змогли ми стати подібними Самому Богу, та уникнути духовного тління, яке панує у світі через лихі людські бажання.</verse>
				<verse number="5">Тому докладіть усіх зусиль, щоб додати до віри вашої доброчинність, а до доброчинності — знання.</verse>
				<verse number="6">Щоб до знань ви змогли додати стриманість, а до стриманості — терпіння, а до терпіння — побожність.</verse>
				<verse number="7">Щоб до побожності ви змогли додати братолюбство, а до братолюбства — любов.</verse>
				<verse number="8">І якщо все це у вас є і примножується, то дієво й плідно ви досягнете повного розуміння нашого Господа Ісуса Христа.</verse>
				<verse number="9">А хто не має цього, той сліпий, бо не бачить того благословення, яке отримав від Бога. Він забув, що був очищений від гріхів своїх минулих.</verse>
				<verse number="10">Тому, брати і сестри, намагайтеся знову й знову доводити, що ви справді покликані й обрані Богом. Бо якщо ви йдете цим шляхом, то ніколи не спіткнутися вам і не впасти.</verse>
				<verse number="11">І будете ви жаданим гостем у вічному Царстві Господа нашого і Спасителя Ісуса Христа.</verse>
				<verse number="12">Ось чому я завжди буду нагадувати вам про все це, навіть якщо ви знаєте і утвердилися в правді, що відкрилася вам.</verse>
				<verse number="13">Я вважаю справедливим повсякчас нагадувати вам про це, поки живу я на цій землі.</verse>
				<verse number="14">Адже знаю я, що скоро залишу тіло своє, як відкрив мені Господь наш Ісус Христос.</verse>
				<verse number="15">Отже, я буду робити все від мене залежне, щоб навіть після того, як покину я цей світ, ви про все це завжди пам’ятали.</verse>
				<verse number="16">Ми спиралися не на хитромудрі людські історії, коли сповіщали вам про силу і пришестя Господа нашого Ісуса Христа. Ми самі були свідками Його величі.</verse>
				<verse number="17">Христос одержав честь і Славу від Бога-Отця. До Нього злинув голос великого й славного Бога, котрий мовив: «Це Син Мій улюблений, Якого Я вподобав».</verse>
				<verse number="18">Ми теж чули цей голос, який лунав з Небес у той час, коли ми були з Ним на святій горі.</verse>
				<verse number="19">Ми вважаємо послання пророків найнадійнішими. Ви правильно робите, коли звертаєтеся до них, бо вони подібні до світла, що розганяє темряву, аж доки не прийде світання і ранкова зірка не засяє у серцях ваших.</verse>
				<verse number="20">Найголовніше, що маєте ви зрозуміти, — це те, що жодне з пророцтв у Святому Писанні не було вигадане самими пророками.</verse>
				<verse number="21">Бо ніяке пророцтво не прийшло з волі людини. Ні, люди, натхнені Святим Духом, висловлювали послання Божі.</verse>
			</chapter>
			<chapter number="2">
				<verse number="1">У минулому з’являлися лжепророки серед людей Божих, так само, як і серед вас будуть лженаставники. Вони будуть нести згубні вчення і заперечувати Господу, Який заплатив за їхню свободу. Тим самим вони самі ведуть себе до загибелі.</verse>
				<verse number="2">Багато хто йтиме за ними у своїй розпусті. І через них дорога правди буде зневажена.</verse>
				<verse number="3">Жадібні, вони зароблятимуть на вас, обдурених їхніми облесливими словами. Та вирок їм давно винесено, і Всевишній принесе їм неминучу загибель.</verse>
				<verse number="4">Адже Бог не помилував ангелів, які грішили, а відправив їх до темного підземелля у пекло, щоб перебували вони там аж до самого суду.</verse>
				<verse number="5">Всевишній не помилував й давнього світу, але захистив Ноя, людину, яка проповідувала праведне життя, і ще сімох, коли Він наслав потоп на світ безбожників.</verse>
				<verse number="6">Він прирік міста Содом і Ґоморру і спопелив їх. То був приклад суду над нечестивцями, щоб знали, що з ними трапиться.</verse>
				<verse number="7">Але Він врятував праведну людину Лота, який був пригнічений розпусною поведінкою нечестивих.</verse>
				<verse number="8">Цей добрий чоловік мучився в душі своїй праведній через беззаконні вчинки, котрі він бачив і про які він чув, живучи день у день серед них.</verse>
				<verse number="9">Отож Господь знає, як благочесних врятувати від випробувань. І так само Він знає, як неправедних дотримати до Дня Суду, коли їх буде покарано.</verse>
				<verse number="10">Це покарання головним чином для тих, хто потурає брудній хтивості своїй, своїй людській природі й зневажає Його владу. Ці лжевчителі зухвалі й самовпевнені, і без страху зневажають славних.</verse>
				<verse number="11">Хоч Ангели й дужчі й могутніші, вони ж ніколи не обмовляють їх перед Господом!</verse>
				<verse number="12">Люди ці ганять те, чого не розуміють. Вони, мов та звірина нерозумна, яка чинить згідно з природою своєю, оскільки народжена для того, щоб її спіймали і вбили. І як та худоба дика, вони будуть забиті.</verse>
				<verse number="13">За їхнє зло їм заплатиться злом. Ті люди насолоджуються злими вчинками, які роблять привселюдно серед білого дня. Вони — погань і мерзенність, та лише соромлять вас, бенкетуючи з вами.</verse>
				<verse number="14">У них хтиві очі, які дивляться на жінку тільки як на предмет перелюбу. Вони не можуть спинитися в гріховності своїй, та зваблюють нестійких, вводячи їх у пастку гріха. Серця їхні повні жадоби. Вони прокляті.</verse>
				<verse number="15">Вони заблукали, збилися з праведної дороги, пішовши шляхом Валаама, сина Восора, який любив одержувати плату за неправедне.</verse>
				<verse number="16">Але ж йому було показано ослицею, що він неправий, коли ослиця заговорила людським голосом і зупинила божевільного провидця.</verse>
				<verse number="17">Ці лжевчителі — неначе сухі, безводні джерела, чи гнані бурею хмари. На них чекає морок темряви вічної.</verse>
				<verse number="18">Вони вихваляються безглуздими словами, та вводять людей у пастку гріха. Використовуючи як спокусу тілесні бажання, вони знаходять тих, хто тільки-но втекли від неправедного життя й повертають їх до гріха.</verse>
				<verse number="19">Вони обіцяють тим людям волю, хоча самі є раби гріховного розтління. Адже людина є рабом того, що підкорило її.</verse>
				<verse number="20">Бо коли люди, прийнявши й пізнавши Господа нашого і Спасителя Ісуса Христа, відійшли від опоганення світу, а потім знову загрузли в ньому, переможені, цього разу їхня доля буде ще гіршою, ніж коли вони вперше стали на шлях розпусти.</verse>
				<verse number="21">Краще для них було б і не пізнавати праведної дороги, ніж пізнати святу заповідь, передану їм, і знову зректися її.</verse>
				<verse number="22">Що трапляється з такими, справедливо говорить прислів’я: «Пес повертається до свого ж блювотиння» або «Як свиню не мий, вона все одно грязюку знайде».</verse>
			</chapter>
			<chapter number="3">
				<verse number="1">1-2 Любі друзі! Це вже друге послання пишу я вам. В обох листах намагався я нагадуванням розбудити ваш чесний розум, щоб пам’ятали ви слова, які у минулому донесли до нас святі пророки. І щоб також пам’ятною була заповідь Господа нашого й Спасителя, передана нам через апостолів.</verse>
				<verse number="2"></verse>
				<verse number="3">По-перше, ви мусите зрозуміти, що у останні дні з’являться зухвалі насмішники, які живуть згідно зі своїми лихими бажаннями.</verse>
				<verse number="4">Вони насміхатимуться з вас, запитуючи: «Ісус обіцяв прийти удруге. Та де ж Він? Наші предки померли, і все ж таки усе йде без змін аж від часів сотворіння світу».</verse>
				<verse number="5">Але стверджуючи таке, вони навмисне забувають, що небо й земля існували споконвіку. Землю ж було створено з води, за волею Божою, і завдяки воді існує вона.</verse>
				<verse number="6">Ті ж сили діяли і в минулі часи, коли світ загинув, водою затоплений.</verse>
				<verse number="7">Завдяки цьому самому Слову Божому теперішні небеса й земля залишаються незмінні до того дня, коли небеса відкриються і все на землі буде віддано вогню. Це станеться тоді, коли безбожні люди будуть засуджені і знищені.</verse>
				<verse number="8">Та не забувайте, любі мої друзі, що для Бога один день, як тисяча років, а тисяча років, як один день.</verse>
				<verse number="9">Дехто вважає, що Господь бариться з виконанням обітниці Своєї. Ні, Він виявляє до нас терпіння, оскільки не хоче смерті жодної людини. Навпаки, Він хоче, щоб усі полишили гріховне життя й прийшли до покаяння.</verse>
				<verse number="10">Але День Господній підкрадеться зненацька, немов злодій. І небеса тоді зникнуть зі страшенним громом, а тіла небесні вогонь зжере. Земля й усе, що на ній — все буде віддано вогню.</verse>
				<verse number="11">Оскільки все буде зруйновано саме таким чином, то подумайте, якими мусите бути ви. Адже вам належить життя присвятити Богу, і вчинки ваші повинні бути благочесними.</verse>
				<verse number="12">Ви маєте з нетерпінням чекати й бажати скорійшого приходу Дня Господнього. Під час приходу його небеса будуть зруйновані вогнем, а небесні тіла від жару розплавляться.</verse>
				<verse number="13">Але згідно з Божою обітницею ми сподіваємося нових Небес і нової Землі, де оселиться праведність.</verse>
				<verse number="14">Ось чому, любі друзі мої, поки ви сподіваєтеся, щоб це сталося, робіть усе від вас залежне, щоб постати незаплямованими, бездоганними і в мирі з Богом.</verse>
				<verse number="15">Пам’ятайте, що ми врятовані завдяки терпінню Господа! Саме так писав вам наш улюблений брат Павло з мудрістю, що була йому дарована Богом.</verse>
				<verse number="16">Саме про це він говорить в усіх інших своїх посланнях, але дещо в них буває важко зрозуміти. Тоді неуки та нестійкі у вірі перекручують їх, як вони роблять з іншими Писаннями, і цим накликають на себе загибель.</verse>
				<verse number="17">Отож, любі мої друзі, знаючи все наперед, пильнуйте, щоб не збили вас зі шляху помилки людей, які живуть без Закону, і щоб не відступилися ви від віри вашої.</verse>
				<verse number="18">Але зростайте в милості й пізнанні Господа нашого і Спасителя Ісуса Христа. Слава Богу віднині і навіки! Амінь.</verse>
			</chapter>
		</book>
		<book number="62">
			<chapter number="1">
				<verse number="1">Про те, що було споконвіку, про що ми самі чули, свідками чого ми були, що бачили на власні очі й чого торкалися власними руками, про Слово Життя ми свідчимо.</verse>
				<verse number="2">Той, Хто є Життям з’явився нам і ми бачили Його й зараз свідчимо про Нього. Тепер ми сповіщаємо про Вічне Життя, яке було з Отцем, і було явлене нам.</verse>
				<verse number="3">Ми бачили й чули Його і тепер сповіщаємо про Нього і вам, щоб ви також мали спільність із нами. А наша спільність — з Отцем і Його Сином Ісусом Христом.</verse>
				<verse number="4">Отож і пишемо ми про це, щоб радість наша була повною!</verse>
				<verse number="5">Ось Послання, яке ми почули від Ісуса Христа і сповіщаємо вам: «Бог є Світло, і темряви в Ньому немає зовсім».</verse>
				<verse number="6">Якщо ж ми говоримо, що прилучилися до Бога, але й продовжуємо жити в темряві гріха, то обманюємо самі себе й не наслідуємо істини.</verse>
				<verse number="7">Але якщо ми живемо в Світлі та праведності, як і Він живе у Світлі, то маємо спільність одне з одним, а кров Ісуса, Сина Божого, очищає нас від усіх гріхів.</verse>
				<verse number="8">Якщо ж ми стверджуємо, що не маємо гріха, то обдурюємо самі себе. Це означає, що немає в нас правди.</verse>
				<verse number="9">Якщо ж ми визнаємо свої гріхи, то Всевишній, справедливий і праведний, прощає їх і очищає нас від усієї неправедності.</verse>
				<verse number="10">Якщо ж ми кажемо, що ми не чинили гріха, то робимо з Нього брехуна, і Послання Його — не в наших серцях.</verse>
			</chapter>
			<chapter number="2">
				<verse number="1">Любі діти мої! Я пишу до вас про це, щоб ви не грішили. Але якщо хтось і згрішить, то має заступника перед Отцем — праведного Ісуса Христа.</verse>
				<verse number="2">Він і є тією жертвою, яка спокутує гріхи наші, і не тільки наші, а й усього світу.</verse>
				<verse number="3">Саме так ми можемо бути певні в тому, що пізнали Бога, якщо дотримуватимемося заповідей Його.</verse>
				<verse number="4">Хто говорить: «Я знаю Його!» і не виконує заповіді Його, той брехун, і правда не в його серці.</verse>
				<verse number="5">А хто слухняний вченню Його, в тому любов до Бога й справді прибуває. Саме так ми можемо переконатися в тому, що ми в Бозі.</verse>
				<verse number="6">Хто каже, що живе в Бозі, той мусить жити, як Ісус жив.</verse>
				<verse number="7">Любі друзі мої! Я пишу не про нову, а про стару заповідь, яку ви мали споконвіку. Ця стара заповідь — Послання, яке ви чули.</verse>
				<verse number="8">А з іншого боку, те, що пишу вам, є водночас і новою заповіддю. І правду цю засвідчено життям Ісуса Христа і вашим життям, бо темрява відступає, а істинне Світло вже сяє.</verse>
				<verse number="9">Хто каже, що живе у світлі, але ненавидить брата чи сестру свою, той все ще знаходиться в темряві.</verse>
				<verse number="10">Хто любить братів і сестер своїх, той живе у світлі, і немає нічого в його житті, що б змушувало його грішити.</verse>
				<verse number="11">А хто ненавидить брата чи сестру свою, той живе у темряві; він безпорадно блукає, не знаючи, куди йде, бо темрява засліпила його.</verse>
				<verse number="12">Я пишу до вас, любі діти, бо гріхи ваші були прощені завдяки Ісусу Христу.</verse>
				<verse number="13">Пишу до вас, батьки, бо ви пізнали Того, Хто існував від самого початку. Пишу і вам, молоді, бо ви перемогли лукавого.</verse>
				<verse number="14">Я написав вам, діти, бо ви знаєте Отця. І написав до вас, батьки, бо ви пізнали Того, Хто існував споконвіку. Я написав вам, юнаки, бо ви дужі, і Слово Боже живе в вас, й ви перемогли лукавого.</verse>
				<verse number="15">Не любіть лихий світ, та всього того, що йому належить. Бо той, хто любить цей світ, не має в своєму серці любові до Отця.</verse>
				<verse number="16">Адже все, що в цьому світі: що приваблює нашу гріховну природу, що притягає зір наш, усе, чим пишаються люди в цьому світі, — це все не від Отця, а від цього світу.</verse>
				<verse number="17">Цей світ проминає разом з усіма своїми спокусами, а хто виконує волю Божу, той живе вічно.</verse>
				<verse number="18">Діти мої! Це остання година! Як ви чули, незабаром має прийти ворог Христовий. І зараз вже з’явилося багато ворогів Христа, й з того ми знаємо, що остання година наближається.</verse>
				<verse number="19">Ці вороги вийшли з нашого кола, але насправді до нас не належать, бо якби вони до нас належали, то серед нас би й зосталися. Але вони пішли, і це свідчить про те, що насправді ніхто з них до нас не належить.</verse>
				<verse number="20">Ви отримали дар від Святого, і всі ви знаєте правду.</verse>
				<verse number="21">Я ж пишу вам не тому, що ви не знаєте істини, а тому, що ви її знаєте, і тому, що брехня не йде з правди.</verse>
				<verse number="22">Хто ж тоді брехун, як не той, хто каже, що Ісус не є Христом? Така людина — ворог Христа. Вона відкидає і Отця, і Сина.</verse>
				<verse number="23">Той, хто відрікається від Сина, не має й Отця, а той, хто визнає Сина, має й Отця.</verse>
				<verse number="24">Отож усе те, що чули ви від самого початку, має лишитися з вами. І якщо з вами лишається те, що ви чули від початку, то й ви лишитеся в Сині і Отці.</verse>
				<verse number="25">Ось, що Господь обіцяв нам, — вічне життя.</verse>
				<verse number="26">Це написав я вам про тих, хто намагається обдурити вас.</verse>
				<verse number="27">Але той особливий дар, що ви одержали від Христа, з вами лишається. Вам не потрібно, щоб хтось повчав вас, а натомість Дух, яким ви були помазані від Нього, навчає вас усього. І пам’ятайте, що Дух — істинний, а не хибний. Лишайтеся в Христі, як Він і вчив вас.</verse>
				<verse number="28">Тепер, любі діти, залишайтеся в Христі, щоб коли Він з’явиться, ми могли бути певні і не засоромлені Ним, коли Він прийде.</verse>
				<verse number="29">Якщо ви знаєте, що Христос праведний, то знайте й таке: хто живе праведно, є дитиною Божою.</verse>
			</chapter>
			<chapter number="3">
				<verse number="1">Подумайте, яку велику любов виявив до нас Отець, щоб могли ми називатися дітьми Божими! І ми справді діти Божі! Тому світ і не знає нас, бо не признав і Його.</verse>
				<verse number="2">Любі друзі, тепер ми діти Божі, та ще невідомо, ким ми станемо у майбутньому. Але ж ми знаємо, що коли Христос з’явиться знову, ми будемо подібні до Нього, бо ми побачимо Його таким, який Він є!</verse>
				<verse number="3">Кожен, хто надіється на Христа, очищає себе так само, як і Він чистий.</verse>
				<verse number="4">Кожен, хто грішить, порушує Закон Божий, бо гріх — це порушення Закону.</verse>
				<verse number="5">Ви знаєте, що Христос прийшов, аби забрати людські гріхи, сам же Він — безгрішний.</verse>
				<verse number="6">Кожен, хто живе у Христі, не може продовжувати грішити, а як хто й продовжує грішити, то значить, що він ніколи не бачив і не знав Його.</verse>
				<verse number="7">Любі діти! Не давайте себе обманювати. Той, хто живе праведно, — праведний, як Христос.</verse>
				<verse number="8">Той же, хто продовжує грішити, належить дияволу, бо диявол грішив від самого початку. На те й з’явився Син Божий, щоб зруйнувати зроблене дияволом.</verse>
				<verse number="9">Той, хто став дитям Божим, більше не живе у гріху, бо нове життя, дане Богом, залишається в цій людині. І вже не може він продовжувати грішити, бо став дитям Божим.</verse>
				<verse number="10">Ось як розпізнати, хто є дітьми Божими, а хто дияволовими: кожен, хто не живе праведно і не любить братів і сестер своїх, до Бога не належить.</verse>
				<verse number="11">Таким є зміст послання, яке ви чули від самого початку, — любіть одне одного.</verse>
				<verse number="12">Не вподібнюйтесь Каїну, який належав лукавому і вбив свого брата. За що ж він убив його? Бо вчинки його були лихі, а братові — праведні.</verse>
				<verse number="13">Браття і сестри, не дивуйтеся, якщо світ ненавидить вас.</verse>
				<verse number="14">Ми знаємо, що перейшли від смерті до життя, бо любимо братів і сестер своїх. Той, хто не любить, залишається мертвим.</verse>
				<verse number="15">Хто ненавидить віруючого брата свого — вбивця, а ви знаєте, що жоден убивця не матиме вічного життя в собі.</verse>
				<verse number="16">Отак пізнали ми, що справжня любов — завдяки Христу, Який віддав Своє життя за нас. Нам також належить віддати життя своє за братів і сестер наших.</verse>
				<verse number="17">Якщо хтось має статки і бачить, що віруючий брат його у нужді, але не має до нього співчуття, то як можна сказати, що любов Божа живе в ньому?</verse>
				<verse number="18">Любі діти! Любов наша повинна бути не тільки словами й розмовами, а й вчинками, що виявляють справжню любов.</verse>
				<verse number="19">І так ми впевнюємося, що належимо до правди. Саме так ми заспокоюємо наші серця перед Богом,</verse>
				<verse number="20">коли серця наші засуджують нас. Це тому, що Бог величніший за наші серця і знає все.</verse>
				<verse number="21">Любі друзі, якщо серця наші нас не засуджують, то ми без страху наблизимося до Бога.</verse>
				<verse number="22">І ми одержуємо від Всевишнього все, про що просимо, бо виконуємо заповіді Його і діємо догідно Богу.</verse>
				<verse number="23">Ось, що Він нам заповідав: щоб вірували ми в ім’я Сина Його Ісуса Христа і любили одне одного, як Він наказував нам.</verse>
				<verse number="24">Той хто живе згідно з заповідями Божими, живе в Ньому, і Бог живе у такій людині. Ми знаємо, що Бог живе в нас завдяки Духу, який Він дарував нам.</verse>
			</chapter>
			<chapter number="4">
				<verse number="1">Друзі мої любі! Не вірте кожному пророчому духу, але перевіряйте їх, щоб побачити, чи справді вони від Бога. Я кажу вам це, бо чимало лжепророків з’явилось у світі.</verse>
				<verse number="2">Ось як ви можете розпізнавати Дух Божий: кожен дух, який визнає, що Ісус Христос прийшов на землю в людській подобі, — такий Дух від Бога.</verse>
				<verse number="3">А дух, який не визнає Ісуса, — не від Бога. Це дух ворога Христа, про якого ви чули, котрий наближається і вже в світі.</verse>
				<verse number="4">Діти мої любі, ви належите Богу і перемогли тих лжепророків, адже Бог, Який в вас, — більший, ніж диявол, який у світі.</verse>
				<verse number="5">Лжепророки належать світу. Отож те, про що вони говорять, йде від світу, і світ слухає їх.</verse>
				<verse number="6">А ми належимо Богу. Той, хто Бога знає, слухає нас, а хто не належить Богу, нас не слухає. Отак ми й можемо відрізнити Дух, який несе правду, від духа, котрий зводить людей.</verse>
				<verse number="7">Любі друзі! Любіть одне одного, бо любов — то від Бога. Кожен, хто любить, став Божою дитиною і пізнає Бога.</verse>
				<verse number="8">Той, хто не любить, Бога не пізнав, бо Бог — то любов.</verse>
				<verse number="9">Отак Бог виявив до нас любов Свою: Він послав Свого єдиного Сина в світ, щоб через Нього ми дістали життя.</verse>
				<verse number="10">Справжня любов не в тому, що ми полюбили Бога, а в тому, що Він нас полюбив і послав Свого Сина в жертву, щоб спокутувати гріхи наші.</verse>
				<verse number="11">Любі друзі! Як Бог виявив таку любов до нас, то й ми маємо любити одне одного.</verse>
				<verse number="12">Ніхто ніколи не бачив Бога, але якщо ми любимо одне одного, то Бог живе в нас, і любов Його в нас удосконалюється.</verse>
				<verse number="13">Отак ми розпізнаємо, що живемо в Бозі, а Він у нас, бо дав Він нам Дух Свій.</verse>
				<verse number="14">Ми самі бачили й зараз свідчимо, що Отець послав Свого Сина, щоб Він став Спасителем світу.</verse>
				<verse number="15">Якщо хтось визнає, що Ісус — Син Божий, Бог живе в ньому, і він живе в Бозі.</verse>
				<verse number="16">Отож ми знаємо і віримо в любов Бога до нас. Бог — це любов. І той, хто живе в любові, живе з Богом, і Бог живе у ньому.</verse>
				<verse number="17">Оскільки любов Божа удосконалюється в нас, то ми будемо певні в День Суду, бо в цьому світі ми, як Христос.</verse>
				<verse number="18">Там, де є любов, немає страху, бо досконала любов Божа проганяє страх, пов’язаний з покаранням. І той, хто боїться, не сповнений досконалої любові.</verse>
				<verse number="19">Ми любимо, бо спочатку Бог полюбив нас.</verse>
				<verse number="20">Якщо хтось говорить: «Я люблю Бога» — але ненавидить брата чи сестру свою, той брехун. Бо хто не любить брата чи сестру свою, яких він бачив, то як він може любити Бога, Якого не бачив?</verse>
				<verse number="21">Ми отримали цю заповідь від Христа: хто любить Бога, мусить також любити братів і сестер своїх.</verse>
			</chapter>
			<chapter number="5">
				<verse number="1">Хто вірить, що Ісус — Христос, той народився від Бога. А кожен, хто любить Отця, любить і дітей Його.</verse>
				<verse number="2">Так дізнаємося ми, що любимо дітей Божих: полюбивши Бога і дотримуючись заповідей Його.</verse>
				<verse number="3">Ми виявляємо свою любов до Нього, виконуючи Його заповіді, котрі не такі й важкі для нас.</verse>
				<verse number="4">Бо кожен, хто народився від Бога, перемагає світ.</verse>
				<verse number="5">Так, наша віра перемогла світ. То хто ж переможе світ, як не той, хто вірить, що Ісус — Син Божий?</verse>
				<verse number="6">Ісус Христос — це Той, Хто прийшов до нас із водою і кров’ю. Він прийшов не тільки з водою, а й з кров’ю, і Дух свідчить про те, а Дух — то істина.</verse>
				<verse number="7">Тому є три свідки:</verse>
				<verse number="8">Дух, вода і кров. І всі троє стверджують одне й те саме.</verse>
				<verse number="9">Якщо ми довіряємо свідченням людей, то маємо визнати, що Господнє свідчення — набагато значніше. Бо цінність Божого свідчення в тому, що Він свідчить про Свого власного Сина.</verse>
				<verse number="10">Той, хто вірить в Сина Божого, несе це свідчення у собі самому. А хто не вірить Богу, робить із Нього брехуна, бо не вірить Його свідченню про Сина Свого.</verse>
				<verse number="11">Ось у чому це свідчення полягає: Бог дарував нам вічне життя, і життя це у Сині Його.</verse>
				<verse number="12">Той, хто має Сина, має життя, а хто не має Сина, не має й життя.</verse>
				<verse number="13">Я пишу про це вам, хто вірує в ім’я Сина Божого, щоб знали ви, що маєте життя вічне.</verse>
				<verse number="14">Ми маємо впевненість в Бога, і якщо ми попросимо про щось згідно з волею Його, Він почує нас.</verse>
				<verse number="15">І якщо ми знаємо, що Всевишній чує нас, то хоч би про що ми просили, неодмінно одержимо від Нього.</verse>
				<verse number="16">Якщо хтось бачить, що брат його чинить гріх, але не смертний, мусить молитися за брата, і Бог даруватиме грішному життя. Але це так, якщо той гріх не веде до смерті. Бо є гріхи, які ведуть до смерті, і я не про них кажу, щоб ви молилися.</verse>
				<verse number="17">Всякий неправедний вчинок є гріховним, але існує гріх, який не веде до смерті.</verse>
				<verse number="18">Ми знаємо, що хто став дитям Божим, більше не грішить. Навпаки, Син Божий охороняє його, і лукавий не може завдати йому ніякої шкоди.</verse>
				<verse number="19">Ми знаємо, що належимо Богу, хоча світ — під владою лукавого.</verse>
				<verse number="20">Але знаємо ми, що Син Божий прийшов і дав нам розуміння, щоб ми пізнали Того, Хто є істинний. І ми справді у Тому, Хто істинний, оскільки ми в Його Сині, Ісусі Христі. Він — істинний Бог і вічне життя.</verse>
				<verse number="21">Діти мої! Бережіть себе від лжебогів.</verse>
			</chapter>
		</book>
		<book number="63">
			<chapter number="1">
				<verse number="1">Від старця до вибраної пані Богом й до дітей її, яких я насправді люблю. І не тільки я люблю вас, а й усі ті, хто пізнав істину.</verse>
				<verse number="2">Ми любимо вас завдяки істині, яка живе в нас і буде з нами повік.</verse>
				<verse number="3">Благодать, милість і мир нам від Бога-Отця й від Ісуса Христа, Його Сина, в істині й любові.</verse>
				<verse number="4">Для мене було великим щастям знайти поміж дітей твоїх тих, які живуть слідуючи дорогою правди, як Отець заповідав нам.</verse>
				<verse number="5">А зараз я звертаюся до тебе, люба пані (і це не нову заповідь я пишу тобі, а споконвічну), щоб ми любили одне одного!</verse>
				<verse number="6">Ось що означає ця любов: нам слід жити згідно з заповіддю Божою, про яку ви чули споконвіку, а саме: «ви маєте жити в любові».</verse>
				<verse number="7">У світ пішло багато лжевчителів, які не визнають, що Ісус Христос прийшов в людській подобі. Такі люди — брехуни і вороги Христа.</verse>
				<verse number="8">Пильнуйте й стережіться, щоб не загубити того, для чого ми працювали, щоб уповні одержати свою винагороду.</verse>
				<verse number="9">Хто не залишається в істинному вченні про Христа і переступає його, той не має Бога. А хто вірний істинному вченню, має і Отця, і Сина.</verse>
				<verse number="10">Якщо хтось завітає до тебе без цього вчення, не приймай його в своєму домі, не бажай йому добра.</verse>
				<verse number="11">Бо той, хто бажає такій людині добра, поділяє її лихі вчинки.</verse>
				<verse number="12">Хоч у мене багато про що є писати тобі, я не хочу довіряти це чорнилу й перу. Натомість, я сподіваюся завітати до тебе і поговорити віч-на-віч, щоб наша радість була повною.</verse>
				<verse number="13">Діти сестри твоєї, вибраної Богом, вітають вас.</verse>
			</chapter>
		</book>
		<book number="64">
			<chapter number="1">
				<verse number="1">Від старця до мого улюбленого друга Ґая, якого я насправді люблю.</verse>
				<verse number="2">Любий друже! Я молюся, щоб ти процвітав в усьому, і щоб був здоровий, бо вже я знаю, що ти духовно процвітаєш.</verse>
				<verse number="3">Зрадів я безмежно, коли брати наші прийшли й засвідчили відданість твою правді. Вони розповіли, як неухильно йдеш ти дорогою правди.</verse>
				<verse number="4">І немає для мене більшої радості, ніж чути, що діти мої йдуть дорогою правди.</verse>
				<verse number="5">Мій любий друже! Ти чиниш правильно, коли робиш усе можливе для віруючих братів наших, хоча для тебе вони незнайомі.</verse>
				<verse number="6">Про любов твою вони засвідчили перед церквою. Ти добре зробиш, якщо допоможеш їм продовжити їхню мандрівку, і роби це так, як би то було Богу до вподоби.</verse>
				<verse number="7">Бо пішли вони служити Христу, не приймаючи ніякої допомоги від невіруючих.</verse>
				<verse number="8">Тож ми маємо підтримувати таких людей, щоб стати причетними до служіння істині.</verse>
				<verse number="9">Я написав листа до церкви, але Діотреф, який прагне бути главою її, не приділив йому ніякої уваги.</verse>
				<verse number="10">Тож коли я прийду, то матиму розмову з ним про те, що він робить. Він брехливо обмовляв нас, але й цього йому замало. Крім того, він не виявляє гостинності до віруючих братів наших, а тим, хто хоче їх прийняти, він заважає, і виганяє їх з церкви!</verse>
				<verse number="11">Любий друже! Не наслідуй того, що зле, а наслідуй добре. Той, хто робить добро, належить Богу, а хто чинить зло, Бога не знає.</verse>
				<verse number="12">Про Димитрія всі згадують добре, і то правда. Ми також свідчимо про нього, і ти знаєш, що свідчення наше — правдиве.</verse>
				<verse number="13">У мене є багато про що написати тобі, але не хочу довіряти чорнилу та перу.</verse>
				<verse number="14">Натомість, я сподіваюся побачити тебе незабаром і поговорити віч-на-віч.</verse>
				<verse number="15">Мир тобі! Друзі тут вітають тебе. Будь ласка, привітай пойменно кожного з друзів.</verse>
			</chapter>
		</book>
		<book number="65">
			<chapter number="1">
				<verse number="1">Вітання від Юди, слуги Ісуса Христа, брата Якова, до тих, хто був Богом покликаний. Бог-Отець любить і береже вас в Ісусі Христі.</verse>
				<verse number="2">Нехай милосердя, мир і любов примножаться вам.</verse>
				<verse number="3">Любі друзі! Хоча мені хотілося написати вам про наше спільне спасіння, я вважав за необхідне писати й закликати вас до боротьби за віру, раз і назавжди даровану Богом Його людям святим.</verse>
				<verse number="4">Бо вкралися поміж вас деякі люди, чиє засудження було провіщене давно у Святому Писанні. Вони — нечестиві, і милість нашого Бога використовують для виправдання своєї розпусти. Вони не визнають Ісуса Христа, нашого Господа і єдиного Володаря.</verse>
				<verse number="5">Хочу нагадати вам, хоча ви це все вже знаєте, що Господь, Який колись урятував народ Свій і вивів із Єгипетської землі, пізніше віддав на загибель тих, хто не увірував.</verse>
				<verse number="6">Я також хочу нагадати вам про ангелів, які не зберегли своєї влади, але залишили своє власне житло. Бог тримає їх у вічних кайданах у темряві до суду Великого Дня.</verse>
				<verse number="7">Також я хочу нагадати вам про Содом і Ґоморру та навколишні міста. Як і ті ангели, жили вони у розпусті й вдавалися до неприродних статевих стосунків. Вони були покарані вічним вогнем, та це є застереження й для нас.</verse>
				<verse number="8">Так само буде й з тими сновидами, які гріхом оскверняють тіла свої, відштовхують владу Господню і ганьблять славних.</verse>
				<verse number="9">Сам Архангел Михаїл, коли сперечався з дияволом про тіло Мойсеєве, не наважився докірливо засудити його за брехливі звинувачення, лише сказавши: «Нехай Господь тебе покарає!»</verse>
				<verse number="10">Але ці люди ганьблять те, чого не розуміють. Лише те, що вони відчувають підсвідомо, як нерозумні тварини, і є те саме, що губить їх.</verse>
				<verse number="11">Горе їм! Вони пішли тією ж дорогою, що й Каїн. Заради наживи вони піддалися тій же омані, що й Валаам. І загинуть вони, як і ті, котрі брали участь у бунті Корея.</verse>
				<verse number="12">Ці люди — брудні плями серед вас. Вони безсоромно вечеряють на ваших святкових бенкетах, та дбають лише за себе. Вони — хмари без вологи, гнані вітрами; осінні дерева без плодів, що їх викорчовують. Вони вмерли двічі.</verse>
				<verse number="13">Ці люди — люті хвилі морські, вкриті брудною піною своїх злодіянь. Вони — блукаючі зірки, й морок темряви призначено для них навічно.</verse>
				<verse number="14">Єнох, сьомий з Адамового роду, так пророкував про них: «Дивіться, Господь іде з тисячами й тисячами Своїх святих Ангелів.</verse>
				<verse number="15">Він учинить суд над усіма людьми, і засудить усіх безбожників за їхні злі вчинки й за всі лихі слова, які ті грішникі промовили проти Нього».</verse>
				<verse number="16">Люди ці постійно ремствують і нарікають на інших, й завжди ідуть за власною хіттю. Уста їхні промовляють зверхні слова. Ці люди підлещуються до інших тільки заради користі своєї.</verse>
				<verse number="17">Але ви, любі друзі, пам’ятайте слова, раніше сказані апостолами нашого Господа Ісуса Христа.</verse>
				<verse number="18">Вони наставляли вас: «Напередодні кінця світу з’являться люди, які насміхатимуться з Бога, та потуратимуть своїм безбожним бажанням».</verse>
				<verse number="19">Це ті, хто сіють розбрат. Вони керуються земними бажаннями, бо нема в них Духа Святого.</verse>
				<verse number="20">Ви ж, любі друзі, мусите зміцнювати дух одне одного у своїй найсвятішій вірі. Моліться зі Святим Духом.</verse>
				<verse number="21">Бережіть себе у Божій любові, очікуючи милосердя Господа нашого Ісуса Христа, що веде до вічного життя.</verse>
				<verse number="22">Допомагайте тим, хто вагається.</verse>
				<verse number="23">Рятуйте тих, хто прямує до вогню пекельного, але будьте обережні в милосерді до інших. Навіть одяг їхній, споганений гріховними вчинками, заслуговує на ненависть.</verse>
				<verse number="24">Бог міцний і може допомогти вам, застерігаючи від падіння. Він може поставити вас перед Славою Своєю безгрішними, і може дати вам радість велику.</verse>
				<verse number="25">Він — Єдиний Бог, Спаситель наш. Слава і велич, сила і влада Йому через Господа нашого Ісуса Христа у всі часи, віднині й на всі віки! Амінь.</verse>
			</chapter>
		</book>
		<book number="66">
			<chapter number="1">
				<verse number="1">Одкровення Ісуса Христа було дано Йому Богом, щоб показати слугам Своїм, що має статися незабаром. Христос сповістив про це Свого слугу Іоана, пославши до нього Свого Ангела.</verse>
				<verse number="2">Іоан свідчить про все, що бачив. Це істинне Послання Бога і свідчення Ісуса Христа.</verse>
				<verse number="3">Блаженний той, хто читає і слухає слова цього пророцтва і дотримується написаного, бо час близький. Благодать і мир вам від Того, Хто є, завжди був і має прийти, та від семи духів, які знаходяться перед престолом Його,</verse>
				<verse number="4"></verse>
				<verse number="5">і від Ісуса Христа, вірного Свідка, першого, Хто був відроджений із мертвих, від Володаря над земними царями. Ісус любить нас, і Своєю кров’ю звільнив нас від наших гріхів.</verse>
				<verse number="6">Він об’єднав нас у Своєму Царстві й зробив нас священиками, які служать Богу, Його Отцю. Слава і сила Йому навіки! Амінь.</verse>
				<verse number="7">Слухайте, Христос прийде із хмарами і кожен побачить Його, навіть ті, хто прокололи Його. Всі народи землі голоситимуть за Ним. Дійсно, усе станеться саме так! Амінь.</verse>
				<verse number="8">«Я — Альфа і Омеґа, — говорить Господь Бог, — Той, Хто є, був і має прийти. Я — Всемогутній».</verse>
				<verse number="9">Я, Іоан, брат ваш в Ісусі, та спільник ваш у стражданнях, царстві й довготерпінні. Мене було зіслано на острів Патмос за те, що я проповідував Слово Боже і свідчив про Ісуса Христа.</verse>
				<verse number="10">В Господній День заволодів мною Дух, і почув я за собою гучний голос, ніби сурми заграли.</verse>
				<verse number="11">І голос цей мовив: «Запиши в книгу те, що ти бачиш, і пошли до семи церков: Ефеса, Смирни, Перґи, Тіятира, Сарда, Філадельфії та Лаодикії».</verse>
				<verse number="12">Я озирнувся, щоб побачити, що то за голос говорить до мене. І, обернувшись, побачив сім золотих світильників.</verse>
				<verse number="13">Поміж світильників був хтось такий, подібний до Сина Людського. Вбраний Він був у довгий одяг, а на грудях мав золотий перев’яз.</verse>
				<verse number="14">Голова й волосся Його були геть білі, як біла вовна, чи як сніг, а очі, як полум’я вогню.</verse>
				<verse number="15">Ноги Його були немовби з бронзи, розжареної у плавильній печі. Голос Його був гучний, немов водоспад.</verse>
				<verse number="16">Сім зірок Він тримав у правиці, а з уст Його виходив двосічний меч. Обличчя Його сяяло, немов сонце, коли воно найясніше.</verse>
				<verse number="17">Тільки-но побачив я Його, то впав до ніг Його, як мертвий. Тоді поклав Він на мене свою правицю й сказав: «Не бійся! Я — Перший і Останній.</verse>
				<verse number="18">Я Той, Хто живе. Я був мертвим, але ось Я живий на віки вічні. Я маю ключі від смерті й від царства мертвих.</verse>
				<verse number="19">Отож напиши про все, що ти бачив, про те, що є, і про те, що буде.</verse>
				<verse number="20">Ось тобі пояснення таємниці семи зірок, які ти бачиш у правиці Моїй, і семи золотих світильників. Сім зірок — це Ангели семи церков, а сім світильників — це сім церков».</verse>
			</chapter>
			<chapter number="2">
				<verse number="1">Напиши Ангелу Ефеської церкви: Ось що говорить тобі Той, Хто тримає сім зірок у Своїй правиці й ходить між семи золотими світильниками:</verse>
				<verse number="2">«Я знаю вчинки твої, твою тяжку працю і довготерпіння, та що терпіти не можеш лихих людей. Знаю Я, що ти випробувала тих, хто називав себе апостолами, але насправді ними не були, і довідалась, що вони брехуни.</verse>
				<verse number="3">Я знаю твоє терпіння, і що ти пережила заради Мене, але то не виснажило тебе.</verse>
				<verse number="4">Та ось що Я маю на докір тобі: ти відмовилася від любові, яка була в тобі від початку.</verse>
				<verse number="5">Отож пам’ятай, з якої висоти ти впала. Покайся і роби те, що робила від початку. А як не зробиш цього, то Я прийду й заберу твій світильник з його місця.</verse>
				<verse number="6">Але є й те, де ти маєш рацію: ти ненавидиш вчинки николаїтів. Я теж їх ненавиджу.</verse>
				<verse number="7">Хто має вуха, нехай почує, що Дух говорить церквам. Усім, хто переможе, Я дам право їсти плоди з дерева життя. А дерево це — в Божому раю».</verse>
				<verse number="8">Напиши Ангелу церкви у Смирні: Ось що говорить до тебе Перший і Останній, Хто прийняв смерть і повернувся до життя:</verse>
				<verse number="9">«Я знаю про твої турботи і знаю, що ти бідна, але насправді ти багата! Я знаю, що дехто лихословить проти тебе. Ті люди кажуть, що вони юдеї, але вони не є істинними юдеями. Вони — люди, які належать сатані.</verse>
				<verse number="10">Не бійся нічого, що тобі доведеться перестраджати. Диявол кине декого з вас до в’язниці, щоб випробувати вас. Ти будеш страждати десять днів. Але будь стійкою у вірі, навіть якщо доведеться померти, і Я дам тобі вінець життя.</verse>
				<verse number="11">Хто має вуха, нехай чує, що Дух промовляє церквам: той, хто переможе, не зазнає шкоди від другої смерті».</verse>
				<verse number="12">Напиши Ангелу Перґамської церкви: Ось, що говорить Той, Хто має двосічний меч:</verse>
				<verse number="13">«Я знаю, що живеш ти там, де престол сатани. Я також знаю, що дотримуєшся ти ймення Мого і не відмовилася від Моєї віри навіть у ті дні, коли Антипа, Мій вірний свідок, був убитий у твоєму місті, де живе сатана.</verse>
				<verse number="14">Однак Я дещо маю і на докір тобі: є там серед вас люди, які наслідують „вчення Валаама”. Того Валаама, який навчив Валака звабити людей Ізраїлю на гріх: вони їли м’ясо, пожертвуване бовванам, і чинили розпусту.</verse>
				<verse number="15">Такі люди є й серед вас. Вони наслідують вчення николаїтів.</verse>
				<verse number="16">Покайтеся ж! Бо Я скоро прийду до вас і битимуся з тими людьми мечем Моїх уст.</verse>
				<verse number="17">Хто має вуха, нехай слухає, що Дух промовляє церквам: тому, хто переможе, буде від Мене „прихована манна”. І дам я тому білий камінь, а на камені тому буде написане нове ім’я, якого ніхто не знатиме, крім того, хто одержить його».</verse>
				<verse number="18">Напиши до Ангела Фіатирської церкви: Це говорить Син Божий, Той, в Кого очі блищать, як полум’я, а ноги, немов із блискучої бронзи:</verse>
				<verse number="19">«Я знаю про діла твої, любов, віру, служіння, й про твоє довготерпіння. Я знаю те, що ти робила останнім часом, — більше, ніж те, що робила спочатку.</verse>
				<verse number="20">Але ось що маю на докір тобі: ти надто багато дозволяєш цій жінці Єзавелі, яка називає себе пророчицею. Своїм ученням вона зводить слуг Моїх з путі істинного. Вони чинять розпусту й їдять їжу, яка була принесена в пожертву бовванам.</verse>
				<verse number="21">Я дав їй час, аби покаялась, але вона не хоче каятися в своїй розпусті.</verse>
				<verse number="22">Отож готовий Я вже кинути її на ложе муки, а тих, хто грішив із нею, віддати на великі страждання, якщо не покаяться вони в злодіяннях, які з нею чинили.</verse>
				<verse number="23">Я повбиваю її послідовників, і тоді всі церкви дізнаються, що Я є Той, Хто знає людські думки й почуття. Я відплачу кожному з вас за діла ваші.</verse>
				<verse number="24">А тепер є у Мене дещо для решти із вас у Фіатирі, хто не наслідує цього вчення і хто не засвоїв так званих сатанинських „глибинних таємниць”. На вас Я більше не накладатиму ніякого іншого тягаря.</verse>
				<verse number="25">Але тримайтеся тієї істини, що маєте, доки Я не прийду.</verse>
				<verse number="26">Тим, хто переможе й буде послідовно до кінця виконувати Мою волю, Я дам владу над народами.</verse>
				<verse number="27">І керуватимуть вони народами залізним жезлом, і розіб’ють їх на дрібні черепки, мов глиняні горщики.</verse>
				<verse number="28">Вони отримають таку ж саму владу, яку Я одержав від Отця Свого, і дам Я їм досвітню зорю.</verse>
				<verse number="29">Той хто має вуха, нехай почує, що Дух промовляє церквам!»</verse>
			</chapter>
			<chapter number="3">
				<verse number="1">Напиши Ангелу Сардійської церкви: Це говорить Той, Хто має сім Божих Духів і сім зірок: «Я знаю діла твої і що вважаєшся ти живою, хоч насправді вже мертва.</verse>
				<verse number="2">Прокинься і зміцнюй себе, поки та сила, яку ти маєш зовсім не зникла. Не бачу Я, що робиш ти достатньо добра для Мого Бога.</verse>
				<verse number="3">Тож пам’ятай вчення, яке тобі дане і яке ти чула. Корися Йому і покайся! І якщо не отямишся, Я явлюся раптово, як злодій, і не знатимеш ти години, коли Я до тебе прийду.</verse>
				<verse number="4">Однак є в Сардії кілька чоловік, які не заплямували себе. Вони будуть одягнені в біле вбрання, бо гідні того.</verse>
				<verse number="5">Кожен, хто переможе, буде вбраний у білий одяг, і його ім’я не витру Я з Книги Життя, і визнаю його перед Отцем Моїм та Його Ангелами.</verse>
				<verse number="6">Хто має вуха, нехай слухає, що Дух говорить церквам».</verse>
				<verse number="7">Напиши до Ангела церкви у Філадельфії: Так говорить Той, Хто святий та істинний, Хто тримає ключ Давидів. І коли Він тим ключем «відчиняє, і вже ніхто того не зачинить, а коли зачиняє, то ніхто вже того не відчинить»:</verse>
				<verse number="8">«Я знаю про вчинки твої. Дивись! Я перед тобою відчинив двері, які ніхто не може зачинити. Хоча й сили твої малі, та все ж зберегла ти Моє вчення і не зреклася імені Мого.</verse>
				<verse number="9">Слухай! Отих людей, які належать до сатани й стверджують, ніби вони юдеї (хоч вони не юдеї, а брехуни), Я примушу прийти і впасти до ніг твоїх, нехай знають, що Я полюбив тебе.</verse>
				<verse number="10">Бо виконала ти Мій Наказ про довготерпіння. А Я, в свою чергу, збережу тебе від часів лихоліття, які незабаром настануть в усьому світі для випробування жителів землі.</verse>
				<verse number="11">Я прийду незабаром. Тримайся за ту віру, що маєш, щоб ніхто не міг забрати твій вінець переможний.</verse>
				<verse number="12">Той, хто переможе, стане стовпом у Храмі Мого Бога і ніколи не вийде з нього. Я напишу на ньому ім’я Мого Бога, ім’я міста Бога Мого, Нового Єрусалиму, Який зійде з Небес від Мого Бога, і Моє Нове Ім’я.</verse>
				<verse number="13">Хто має вуха, нехай слухає, що Дух говорить церквам».</verse>
				<verse number="14">Напиши Ангелу Лаодикійської церкви: Так каже Амінь, вірний та істинний Свідок, Володар усього створеного Богом:</verse>
				<verse number="15">«Я знаю вчинки твої, і знаю, що ти ні гаряча, ні холодна. Як би хотів Я, щоб ти була чи холодна, чи гаряча!</verse>
				<verse number="16">Та оскільки ти ні те, ні се, то виплюну Я тебе з уст Моїх.</verse>
				<verse number="17">Бо ти кажеш: „Я заможна, я розбагатіла, мені вже нічого не потрібно”. Але не усвідомлюєш ти того, що ти злиденна, жалюгідна, бідна, сліпа та гола.</verse>
				<verse number="18">Раджу тобі купити в Мене золото, очищене вогнем, щоб ти справді змогла розбагатіти. А також білий одяг, щоб прикрити твою безсоромну голизну, й цілющої мазі, щоб намастити очі свої, аби прозріти.</verse>
				<verse number="19">Я виправляю й караю тих, кого люблю. Покайся! Будь ревною і доведи, що найголовніше для тебе — праведне життя!</verse>
				<verse number="20">Слухай! Ось Я стою біля дверей і стукаю. Якщо хтось з вас почує Мій голос і відчинить двері, Я ввійду в його дім і сяду з ним їсти, а він зі Мною.</verse>
				<verse number="21">Кожному, хто переможе, я дозволю сидіти зі Мною на Моєму престолі! Так само, як і Я переміг, і сів зі Своїм Отцем на Його троні.</verse>
				<verse number="22">Хто має вуха, нехай почує, що Дух говорить церквам».</verse>
			</chapter>
			<chapter number="4">
				<verse number="1">Після того я дивлюсь, а переді мною відчинені двері в Небеса. І голос, який я вже чув перед тим і який звучав як сурма, сказав: «Підійди сюди, Я покажу тобі, що має статися після цього».</verse>
				<verse number="2">Тоді вмить я опинився під владою Духа. Переді мною на Небесах стояв престол, і на ньому Хтось сидів.</verse>
				<verse number="3">Той, Хто там сидів, подібний був до коштовного каміння ясписа і сардиса, а навколо престолу сяяла веселка, подібна до смарагду.</verse>
				<verse number="4">Навколо престолу було ще двадцять чотири трони, та двадцять чотири старійшини сиділи на них. Вони були вбрані у білий одяг, а на головах мали золоті вінці.</verse>
				<verse number="5">Блискавки, гуркіт, і звуки грому чулися з престолу. Перед ним горіло сім світильників — сім Духів Божих.</verse>
				<verse number="6">Перед престолом було щось подібне до скляного моря, прозорого, немов кришталь. З чотирьох боків престолу були живі істоти з безліччю очей спереду і ззаду.</verse>
				<verse number="7">Перша істота була схожа на лева, друга — на бика, у третьої обличчя було, як у людини, а четверта була схожа на орла, що летить.</verse>
				<verse number="8">І кожна з цих шести істот мала шість крил і була вкрита очима: спереду і ззаду. День і ніч безупинно вони повторювали: «Святий, святий, святий Господь Бог Всемогутній, Який був, є і має прийти».</verse>
				<verse number="9">9-10 І щоразу, коли ці живі істоти складали Славу, честь і подяку Тому, Хто сидить на престолі й живе вічно, двадцять чотири старійшини падали долілиць перед Тим, Хто сидить на престолі, і вклонялися Тому, Хто живе віки вічні. Вони складали вінці свої перед престолом, повторюючи:</verse>
				<verse number="10"></verse>
				<verse number="11">«Господь і Бог наш! Ти гідний Слави, честі й могутності, бо Ти створив усе, і все з волі Твоєї існує і було створене».</verse>
			</chapter>
			<chapter number="5">
				<verse number="1">Після того я побачив сувій у правиці Того, Хто сидів на престолі. Надписи на ньому були з обох боків, і був він запечатаний сімома печатками.</verse>
				<verse number="2">І побачив я могутнього Ангела, який закликав гучним голосом: «Хто гідний зламати печатки та відкрити сувій?»</verse>
				<verse number="3">Але нікого не було ні на небі, ні на землі й під землею, хто б міг відкрити сувій і зазирнути в нього.</verse>
				<verse number="4">Я гірко плакав, бо нікого не знайшлося гідного, хто б спромігся відкрити сувій й зазирнути в нього.</verse>
				<verse number="5">Тоді один із старійшин сказав мені: «Не треба плакати! Слухай! Лев із роду Юдиного, з коліна Давидового, переміг. Він може розгорнути сувій і зламати сім печаток».</verse>
				<verse number="6">Далі я побачив Ягня, Яке стояло перед престолом поміж чотирьох живих істот і старійшин. Воно було немовби заколоте. Ягня мало сім рогів і сім очей, котрі були сімома Божими Духами, посланими в усі землі.</verse>
				<verse number="7">І тут Воно підійшло і взяло сувій з правиці Того, Хто сидів на престолі.</verse>
				<verse number="8">Коли ж Воно взяло сувій, чотири живі істоти й двадцять чотири старійшини впали долілиць перед Ягням. У кожного були кіфари й золоті чаші, наповнені пахощами, а пахощі ті — молитви святих людей Божих.</verse>
				<verse number="9">І заспівали вони нову пісню до Ягняти: «Ти вартий того, щоб узяти сувій і зламати печатки, тому що Ти був заколотий і кров’ю Своєю викупив людей для Бога із кожного роду, з кожного племені, мови й народу.</verse>
				<verse number="10">Ти об’єднав їх у царство і зробив священиками для нашого Бога, і вони царюватимуть на землі».</verse>
				<verse number="11">Тоді я подивився й почув голоси багатьох Ангелів, які оточили престол, живих істот і старійшин. Їх були тисячі й тисячі — десятки тисяч разів по десять тисяч.</verse>
				<verse number="12">Вони голосно гукали: «Ягня, Яке було заколоте, варте могутності, мудрості, багатства. Воно гідне сили, честі, Слави і благословення!»</verse>
				<verse number="13">Потому я почув, як кожне створіння на небі, на землі, під землею і в морі — усе, що було там, говорило: «Нехай буде благословення, честь, Слава і могутність Тому, Хто сидить на престолі, і Ягняті на віки вічні!»</verse>
				<verse number="14">І чотири живі істоти додали: «Амінь!» Тоді старійшини впали долілиць і вклонилися.</verse>
			</chapter>
			<chapter number="6">
				<verse number="1">Коли Ягня зламало першу печатку, я почув, як одна з чотирьох живих істот громоподібним голосом сказала: «Прийди!»</verse>
				<verse number="2">Потім я побачив переді мною білого коня і вершника на ньому, який в руці тримав лук. Йому був даний вінець переможця, і вирушив він розбити ворога, та отримати перемогу над ним.</verse>
				<verse number="3">Ягня зламало другу печатку, і я почув, як друга жива істота сказала: «Прийди!»</verse>
				<verse number="4">Тоді вийшов інший кінь, рудий, мов полум’я. Його вершнику дана була влада позбавляти землю миру й примушувати людей вбивати одне одного. І було йому дано великого меча.</verse>
				<verse number="5">Коли Ягня розламало третю печатку, я почув, як третя жива істота сказала: «Прийди!» Тоді я глянув, а переді мною стоїть кінь вороний, й вершник на ньому тримає в руці терези.</verse>
				<verse number="6">Тоді я почув щось на зразок голосу, що долинав від тих чотирьох істот, який говорив: «Одна міра пшениці за динар, і три міри ячменю за динар. Але не зіпсуй олію та вино!»</verse>
				<verse number="7">Ягня зламало четверту печатку, і я почув, як голос четвертої живої істоти промовив: «Прийди!»</verse>
				<verse number="8">Тоді глянув я, а переді мною — блідий кінь. Вершник, який сидів на ньому, був смертю, а за ним слідом йшло пекло. І влада була їм дана над четвертою частиною світу вбивати мечем, голодом, хворобами, та за допомогою диких звірів.</verse>
				<verse number="9">Коли Ягня розламало п’яту печатку, я побачив під вівтарем душі тих, хто був убитий за вірність Слову Божому і за істину, що вони одержали.</verse>
				<verse number="10">Вони голосно гукали: «Святий та істинний Володарю, скільки ж іще часу до Твого Суду й покарання людей землі за смерть нашу?»</verse>
				<verse number="11">Кожному з них було дано білий одяг і сказано їм ще трохи зачекати, доки доповниться число їхніх братів і сестер, слуг Христових, які мали бути вбиті, як і вони.</verse>
				<verse number="12">Коли Ягня зламало шосту печатку, я побачив, як стався великий землетрус. Сонце стало чорним, немов волосяниця, а повен місяць зробився кривавим.</verse>
				<verse number="13">Зірки з неба попадали на землю, як недозрілі фіґи падають із фіґового дерева від сильного вітру.</verse>
				<verse number="14">Небеса розкололися і скрутилися, немов сувій, а всі гори й острови зсунулися зі своїх місць.</verse>
				<verse number="15">Тоді всі люди: царі земні, правителі, воєначальники, багаті та могутні, раби й вільні, сховалися в печери, та серед скель у горах.</verse>
				<verse number="16">І сказали вони горам і скелям: «Обваліться на нас, і сховайте нас від Того, Хто сидить на престолі, й від гніву Ягняти!</verse>
				<verse number="17">Великий День Їхнього гніву настав, і хто зможе пережити його?»</verse>
			</chapter>
			<chapter number="7">
				<verse number="1">Після цього, я побачив чотирьох Ангелів, які стояли на чотирьох кутах світу, й стримували вітер, щоб той не міг повіяти на землю, море чи дерева.</verse>
				<verse number="2">Потім побачив я іншого Ангела, який йшов зі сходу, та ніс печатку Живого Бога. І крикнув він гучним голосом до чотирьох Ангелів, котрим дана була сила руйнувати землю та моря.</verse>
				<verse number="3">Він сказав: «Не пошкодьте ні землі, ні моря, ні дерев, доки ми не позначимо слуг нашого Бога печаткою на чолі».</verse>
				<verse number="4">Потім я почув те число людей, яких було відзначено печаткою; сто сорок чотири тисячі з кожного роду ізраїльського:</verse>
				<verse number="5">дванадцять тисяч із роду Юдиного, дванадцять тисяч із роду Рувимового, дванадцять тисяч із роду Ґадового,</verse>
				<verse number="6">дванадцять тисяч із роду Ашерового, дванадцять тисяч із роду Нафталі, дванадцять тисяч із роду Манасіїного,</verse>
				<verse number="7">дванадцять тисяч із роду Симеонового, дванадцять тисяч із роду Левієвого, дванадцять тисяч із роду Іссаха́рового,</verse>
				<verse number="8">дванадцять тисяч із роду Завулонового, дванадцять тисяч із роду Йосипового, дванадцять тисяч із роду Веніаминового.</verse>
				<verse number="9">Потім я подивився, а переді мною величезний натовп людей, яких не злічити. Люди з кожної нації, зі всіх племен, народів стояли перед престолом і перед Ягням, вбрані в біле, а в руках у них — пальмове віття.</verse>
				<verse number="10">І гукали вони: «Перемога належить Богу нашому, Який сидить на престолі, і Ягняті!»</verse>
				<verse number="11">Всі Ангели стояли навколо престолу, старійшин й чотирьох живих істот. Ангели впали долілиць перед престолом і почали прославляти Бога,</verse>
				<verse number="12">кажучи: «Амінь! Нехай буде благословення, Слава, мудрість, дяка, честь, міць і сила нашому Богу на вічні віки. Амінь!»</verse>
				<verse number="13">Потім один із старійшин запитав мене: «Хто ці люди у білому вбранні? Звідки вони прийшли?»</verse>
				<verse number="14">Я відповів йому так: «Пане, ти знаєш, хто вони». Тоді він мені сказав: «Це люди, які пройшли через великі страждання; вони омили одяг свій і вибілили його кров’ю Ягняти.</verse>
				<verse number="15">Ось чому вони перед Божим престолом і прославляють Його день і ніч у Його Храмі. Той, Хто сидить на престолі, захистить їх Своєю присутністю.</verse>
				<verse number="16">Ніколи вже не страждатимуть вони від голоду чи спраги, ні сонце не палитиме їх, та ніяка спека не страшна їм.</verse>
				<verse number="17">Бо Ягня, Яке знаходиться біля самого престолу, буде їхнім пастирем і водитиме їх до джерел вод життєдайних. І Бог витре кожну сльозу з їхніх очей».</verse>
			</chapter>
			<chapter number="8">
				<verse number="1">Коли Ягня розламало сьому печатку, то на Небесах на півгодини запанувала тиша.</verse>
				<verse number="2">Потім я побачив сімох Ангелів, які стояли перед Богом, і сім сурм було їм дано.</verse>
				<verse number="3">Далі підійшов інший Ангел і став біля вівтаря. Він мав золоте кадило, й було йому дано багато ладану, щоб із молитвами всіх святих людей покадити на золотому вівтарі перед престолом.</verse>
				<verse number="4">І знявся разом із молитвами святих дим кадильний з рук Ангела до Бога.</verse>
				<verse number="5">Потім Ангел узяв кадило, наповнив його вогнем із вівтаря й кинув на землю. Тоді пролунав грім, здійнявся шум, спалахнули блискавиці й стався землетрус.</verse>
				<verse number="6">І сім Ангелів, які мали сурми приготувалися сурмити.</verse>
				<verse number="7">Перший Ангел засурмив, і стався град та вогонь, перемішані з кров’ю, і все те вилилося на землю. Третина землі, дерев й уся зелена трава згоріли у вогні.</verse>
				<verse number="8">Засурмив другий Ангел, і ніби величезна гора, охоплена вогнем, упала в море, перетворивши третину моря на кров.</verse>
				<verse number="9">Третина всього живого в морі повмирала й третина кораблів була знищена.</verse>
				<verse number="10">Засурмив третій Ангел у сурму свою, і велика зірка, що сяяла, немов світильник, упала з неба на третину всіх річок та джерел.</verse>
				<verse number="11">І ймення зірки тієї — «Полин». Тож третина води стала гіркою, та багато людей вмерло від тієї води.</verse>
				<verse number="12">Засурмив у сурму четвертий Ангел, і третина сонця й місяця, й третина зірок були вдарені. Третина їх згасла, і третина дня, а також третина ночі втратили своє світло.</verse>
				<verse number="13">Потім поглянув я і побачив орла, який летів у височині. Він промовляв гучним голосом: «Горе, горе, горе тим, хто живе на землі, бо три сурми напоготові і засурмлять незабаром три Ангели!»</verse>
			</chapter>
			<chapter number="9">
				<verse number="1">П’ятий Ангел засурмив у сурму, і побачив я зірку, що впала з неба на землю. І був даний їй ключ від колодязю, що вів униз до безодні.</verse>
				<verse number="2">Коли вона відімкнула криницю, що вела до безодні, звідти пішов дим, ніби диміла велетенська піч; тоді сонце й небо почорніли від того диму.</verse>
				<verse number="3">З того диму на землю попадала сарана, і сила була дана їй жалити людей, подібно скорпіонам.</verse>
				<verse number="4">Але ж наказано їй було не завдавати ніякої шкоди ні траві на землі, ні жодній рослині, ані дереву, а тільки людям, у яких немає Божої печаті на чолі.</verse>
				<verse number="5">І наказ був даний тій сарані: не вбивати людей, але болем мучити їх п’ять місяців. А біль той, як від жала скорпіона.</verse>
				<verse number="6">І всі п’ять місяців шукатимуть ті люди смерті, але не знайдуть її. Вони благатимуть про смерть, та вона обходитиме їх.</verse>
				<verse number="7">Сарана ж та схожа була на коней, готових до бою. На головах у неї було щось на зразок золотих вінчиків, а обличчя подібні до людських.</verse>
				<verse number="8">Волосся сарани нагадувало жіноче, а зуби були, як у левів.</verse>
				<verse number="9">На грудях у сарани були немовби залізні панцирі, а шум її крил нагадував гуркіт колесниць, що мчать на битву, запряжені багатьма кіньми.</verse>
				<verse number="10">Сарана мала хвости з жалом, як у скорпіонів. І в хвостах тих сили було стільки, щоб мучити людей протягом п’яти місяців.</verse>
				<verse number="11">Царем сарани був ангел безодні на ім’я «Аваддон», гебрейською мовою, а грецькою мовою — «Аполліон» (або «Руйнівник»).</verse>
				<verse number="12">Перше велике лихо минуло. Два інших великих лиха все ще наближаються.</verse>
				<verse number="13">Шостий Ангел засурмив у сурму свою, і почув я голос, що линув із чотирьох рогів золотого вівтаря, який стояв перед Богом.</verse>
				<verse number="14">І звернувся він до шостого Ангела з сурмою: «Звільни чотирьох Ангелів, прикутих біля річки Євфрат».</verse>
				<verse number="15">Тоді чотирьох Ангелів, які були напоготові саме для цієї години, дня, місяця й року, було звільнено, щоб убити одну третину людства.</verse>
				<verse number="16">Загальна кількість вершників і коней у їхньому війську налічувала двісті мільйонів, і я чув це число.</verse>
				<verse number="17">У видінні моїм я бачив коней й вершників, які виглядали саме так: вони мали вогняно-червоні, синьо-гіацинтові й жовто-сірчані панцирі. Голови коней були схожі на левові, а з пащ у них вилітали вогонь, дим і сірка.</verse>
				<verse number="18">Цими трьома карами — вогнем, димом і сіркою, що вилітали з їхніх пащ, було вбито третину людства.</verse>
				<verse number="19">Сила коней була в їхніх пащах та хвостах, бо хвости їхні були схожі на змій, які жалили й ранили людей.</verse>
				<verse number="20">Решта людей, яких не знищили ці кари, не покаялася у своїх вчинках. Вони не перестали поклонятися демонам та бовванам золотим, срібним, мідним, кам’яним та дерев’яним, які не можуть ні бачити, ні чути, ні ходити.</verse>
				<verse number="21">Не покаялися вони ні у вбивствах, ні в чаклунстві, ні в розпусті, ні в крадіжках.</verse>
			</chapter>
			<chapter number="10">
				<verse number="1">Потім я побачив іншого могутнього Ангела, який спускався з Небес. Його огортала хмара, а навколо голови сяяла веселка. Обличчя було, як сонце, а ноги, немов вогняні стовпи.</verse>
				<verse number="2">У руці він тримав маленький розгорнутий сувій. Поставивши праву ногу у море, а ліву на землю,</verse>
				<verse number="3">він закричав гучним голосом, що нагадував лев’яче рикання. Коли гукнув він, то сім громів заговорили голосами своїми.</verse>
				<verse number="4">Коли заговорили сім громів, то приготувався я було писати, але тут почув голос Небесний: «Збережи в таємниці те, що сказали сім громів, не записуй того».</verse>
				<verse number="5">5-6 Потім Ангел, якого я бачив, котрий стоїть у морі й на землі, підняв правицю до Неба й поклявся Тим, Хто живе вічно, Хто створив небеса з усім існуючим, і землю з усім, що є на ній, і море з усім сущим у ньому: «Затримки більше не буде!</verse>
				<verse number="6"></verse>
				<verse number="7">Коли настане час почути сьомого Ангела, коли він буде готовий засурмити в сурму, тоді й здійсниться таємний Божий Задум — Добра Звістка, яку Він оголосив слугам Своїм — пророкам».</verse>
				<verse number="8">Потім голос, який я вже чув і який линув з Небес, знову заговорив до мене: «Піди й візьми сувій з руки Ангела, який стоїть у морі й на землі».</verse>
				<verse number="9">Отож пішов я до Ангела й попросив віддати мені маленький сувій. Він відповів: «Візьми і з’їж його. В шлунку твоєму буде гірко, а в роті солодко, як від меду».</verse>
				<verse number="10">Я взяв маленький сувій з руки Ангела і з’їв його. І був він такий солодкий в роті, як мед, а коли я ковтнув його, у моєму шлунку стало гірко.</verse>
				<verse number="11">Тоді сказали мені: «Ти повинен знову пророкувати про багато народів, племен, мов і царів».</verse>
			</chapter>
			<chapter number="11">
				<verse number="1">І дано мені ціпок, подібний до жезла, і сказано було: «Встань й обміряй Храм Божий і вівтар, а також порахуй тих, хто там поклоняється.</verse>
				<verse number="2">Але не враховуй зовнішнє подвір’я, бо віддано його невіруючим. Вони будуть топтати святе місто сорок два місяці.</verse>
				<verse number="3">Я дам право двом своїм свідкам, і будуть вони пророкувати тисячу двісті шістдесят днів, і вбрані вони будуть в волосяниці».</verse>
				<verse number="4">А свідки ці — дві оливи і два світильники, які стоять перед Господом землі.</verse>
				<verse number="5">І якщо хтось намагатиметься завдати їм шкоди, то вогонь вирветься з їхніх уст і спопелить їхніх ворогів. Кожний, хто спробує завдати їм шкоди, загине саме так.</verse>
				<verse number="6">У них є сила замкнути небеса, щоб не було дощу, поки вони будуть пророкувати. В них сила над водами: вони можуть перетворити їх на кров. І мають вони силу вдарити землю всілякою карою стільки разів, скільки забажають.</verse>
				<verse number="7">Як закінчать вони свідчення свої, то дикий звір, який виходить з безодні, нападе на них. Він їх переможе і повбиває.</verse>
				<verse number="8">Трупи їхні будуть лежати на вулицях цього великого міста, яке символично зветься Содом і Єгипет, де Господь був розіп’ятий.</verse>
				<verse number="9">Люди всіх народів, племен, мов і націй будуть дивитися на їхні мертві тіла три з половиною дні і не дозволятимуть поховати їх.</verse>
				<verse number="10">Мешканці землі будуть радіти з цього і веселитися, і надсилати одне одному подарунки, бо ці два пророки мучили жителів землі.</verse>
				<verse number="11">Але через три з половиною дні оживляючий Дух Божий увійде в пророків і вони зведуться на ноги. Величезний жах охопить тих, хто побачить це.</verse>
				<verse number="12">А пророки почули голос гучний, що лунав з Небес: «Підійдіть сюди!» І піднялися вони в Небеса на хмарі, а вороги їхні спостерігали за ними.</verse>
				<verse number="13">В цю саму мить стався величезний землетрус, одна десята міста була зруйнована. Сім тисяч людей загинуло під час землетрусу, а решта страшенно перелякалась. І прославили вони Бога Небесного.</verse>
				<verse number="14">Друга кара минулася, але пам’ятайте, що третя надходить.</verse>
				<verse number="15">Сьомий Ангел засурмив у сурму й гучні голоси почулися з Небес. Вони промовили: «Панування над світом віднині належить Господу нашому і Його Христові. Він буде царювати вічно».</verse>
				<verse number="16">Тоді двадцять чотири старійшини, які сиділи перед Богом на своїх престолах, упали долілиць і почали прославляти Бога,</verse>
				<verse number="17">кажучи: «Дякуємо Тобі, Господи Боже Всемогутній, Котрий є і завжди був, за те, що прийняв Ти велику владу і почав царювати.</verse>
				<verse number="18">Народи лютували, але тепер настав час Твого гніву. Настав час суду над мертвими і час нагородження слуг Твоїх: пророків і святих людей, які шанують Тебе — малих і великих. Настав час знищити тих, хто землю руйнує!»</verse>
				<verse number="19">Тоді Божий Храм на Небесах розкрився, і видно стало Ковчег Його Заповіту в Храмі Його. Тоді спалахнули блискавиці, здійнявся шум, пролунав грім, почався землетрус і посипався великий град.</verse>
			</chapter>
			<chapter number="12">
				<verse number="1">І з’явилося на небі велике знамення — жінка, вдягнена в сонце. Під ногами в неї був місяць, а на голові корона з дванадцятьма зірками.</verse>
				<verse number="2">Жінка була вагітна, і оскільки пологи вже почалися, вона кричала від болю.</verse>
				<verse number="3">Потім інше знамення з’явилося на небі. Переді мною виник великий червоний змій з сімома головами й десятьма рогами, і сім корон він мав на головах.</verse>
				<verse number="4">Хвостом своїм він змів одну третину зірок із неба й скинув їх на землю. Змій стояв перед жінкою, яка от-от мала народити дитину, щоб, тільки-но дитина народиться, зжерти її.</verse>
				<verse number="5">Вона народила Сина, Якому призначено було залізним жезлом правити народами. І був Він взятий до Бога, до Божого престолу.</verse>
				<verse number="6">А сама жінка втекла в пустелю, де Бог приготував їй місце, щоб там про неї дбали тисячу двісті шісдесят днів.</verse>
				<verse number="7">Тоді почалася битва в Небесах: Михаїл й Ангели його билися зі змієм, а змій бився проти них разом зі своїми ангелами.</verse>
				<verse number="8">Та не мав він достатньо сили, і втратили вони своє місце на небі.</verse>
				<verse number="9">Величезного змія було скинуто на землю, того старого змія, який зветься дияволом чи сатаною і який обдурює цілий світ, й ангели його були скинуті разом із ним.</verse>
				<verse number="10">Тоді почув я гучний голос, що линув з неба. Він сказав: «Ось мить перемоги нашого Бога! Прийшли сила і Царство Бога! Його Христос виявив владу Свою! Скинуто того, хто день і ніч звинувачує братів і сестер наших перед Богом.</verse>
				<verse number="11">Вони перемогли його кров’ю Ягняти і свідченням Слова Божого. Вони не трималися за життя своє навіть під загрозою смерті.</verse>
				<verse number="12">Тож радійте, Небеса і всі, хто живе там! Але яке ж це лихо для землі та моря, бо диявол зійшов на них! Він повен люті, бо знає, що часу в нього лишається обмаль».</verse>
				<verse number="13">І як побачив змій, що його скинуто на землю, то кинувся він переслідувати жінку, яка народила хлопчика.</verse>
				<verse number="14">Але жінці було дано два великі орлині крила, щоб могла вона полетіти в пустелю. Там для неї було приготоване місце, де про неї піклуватимуться три з половиною роки, далеко від змія.</verse>
				<verse number="15">Тоді змій вивергнув з пащі своєї води, подібно річці, щоб затягнути жінку.</verse>
				<verse number="16">Але земля допомогла жінці, бо відкрила уста свої і поглинула воду, вивергнуту з пащі змія.</verse>
				<verse number="17">Тоді дракон страшенно розлютився на жінку й пішов війною на решту її нащадків, тих, хто виконують заповіді Божі й дотримуються істини Ісуса.</verse>
				<verse number="18">І стояв змій на березі моря.</verse>
			</chapter>
			<chapter number="13">
				<verse number="1">Тоді побачив я дикого звіра, який виходив з моря. Він мав десять рогів і сім голів, а на рогах його було десять корон, а на головах його були написані богозневажні імена.</verse>
				<verse number="2">Той звір, якого я побачив, був схожий на леопарда, ноги він мав, як у ведмедя, а пащу — як у лева. Змій дав йому свою силу, свій престол і велику владу.</verse>
				<verse number="3">Одна з голів звіра виглядала так, ніби там була смертельна рана, але вона зажила. Весь світ був вражений тим і пішов за звірем.</verse>
				<verse number="4">Усі люди поклонилися змієві, бо віддав він владу свою тому звіру, й всі також поклонилися і звіру. Вони казали: «Хто ж зможе з отим звіром зрівнятися, хто зможе проти нього воювати?»</verse>
				<verse number="5">Вуста були дані звіру, щоб говорити зухвале й богозневажне. Була йому дана влада на сорок два місяці.</verse>
				<verse number="6">І почав він ганьбити і паплюжити ім’я Боже, й оселю Його, і всіх тих, хто жив на Небесах.</verse>
				<verse number="7">Йому була дана влада над усіма племенами та народами, мовами й націями, а також дозволено було воювати зі святими людьми Божими й перемагати їх.</verse>
				<verse number="8">Всі жителі землі поклонятимуться звіру — люди, від початку світу, чиї імена не були записані у Книзі Життя, що належала Ягняті, Якого було вбито.</verse>
				<verse number="9">Той, хто має вуха, мусить почути:</verse>
				<verse number="10">«Кому призначено полоненим бути, піде в полон. Кому призначено від меча вмерти, від меча й помре». А це означає, що святим людям Божим потрібне довготерпіння й віра.</verse>
				<verse number="11">Тоді я побачив іншого звіра, який виходив з землі. Він мав два роги, як у Ягняти, але говорив, як змій.</verse>
				<verse number="12">Він використовував таку ж владу, як і перший звір, знаходячись в його присутності. І тією владою змушував він усіх жителів землі вклонятися першому звіру, чия смертельна рана зажила.</verse>
				<verse number="13">Другий звір робив великі дива, навіть вогонь опускав з Небес на очах у людей.</verse>
				<verse number="14">Другий звір дурив усіх жителів землі тими дивами, які чинив у присутності першого звіра. Він наказав жителям землі зробити боввана на пошану першому звіру, який поранений був мечем, але не вмер.</verse>
				<verse number="15">І була дана йому сила вдихнути життя в зображення першого звіра, щоб цей бовван міг не тільки говорити, але й наказувати вбивати всіх тих, хто не поклоняється йому.</verse>
				<verse number="16">Він зробив так, щоб усім людям: малим і великим, багатим і бідним, вільним і рабам — було поставлене тавро на їхніх правицях або чолах.</verse>
				<verse number="17">І якщо тавра людина не мала, то не могла вона ні купувати, ні продавати. А тавром було ім’я звіра або відповідне імені число.</verse>
				<verse number="18">Ось де потрібна мудрість. Хто розум має, може порахувати те число звіра, бо відповідає воно людському числу. Число це — шістсот шістдесят шість.</verse>
			</chapter>
			<chapter number="14">
				<verse number="1">Тоді дивлюсь я, а переді мною на горі Сіон стоїть Ягня, а ним сто сорок чотири тисячи людей, у котрих на чолі було Його ім’я та ім’я Отця Його.</verse>
				<verse number="2">Потім почув я Голос, що линув з Небес. Він був подібний до могутнього водоспаду чи гучного гуркоту грому, але звучав як звук музиків, які грають на кіфарах.</verse>
				<verse number="3">Люди співали нову пісню перед престолом, чотирма живими істотами і старійшинами. І ніхто не міг вивчити пісні тієї, крім ста сорока чотирьох тисяч, яких було викуплено у світу.</verse>
				<verse number="4">Це ті, хто не осквернили себе статевими стосунками з жінками, бо вони — чисті, та йдуть слідом за Ягням, куди Воно йде. Ці чоловіки були викуплені з-поміж решти людства; вони — перші, хто буде принесений у пожертву Богу і Ягняті.</verse>
				<verse number="5">Їхні уста ніколи не брехали. Вони — непорочні.</verse>
				<verse number="6">Тоді я побачив іншого Ангела, який летів високо в небі. У нього було вічне Послання — Євангелія, яку він мав провістити людям землі: кожній нації, племені, мові та народу.</verse>
				<verse number="7">Він промовив гучним голосом: «Бійтеся Бога й славте Його! Час Його суду настав. Вклоніться Тому, Хто створив небо й землю, море і всі водні джерела!»</verse>
				<verse number="8">Слідом за ним другий Ангел каже: «Упав! Великий Вавилон упав! Він змусив усі народи пити вино лютого гніву Божого за свою розпусту».</verse>
				<verse number="9">9-10 А слідом і третій Ангел каже гучним голосом: «Хто вклоняється звіру й образу його, та має на руці чи на чолі тавро, той питиме нерозведене вино Божого гніву, й буде мучений у вогні і сірці, у присутності святих Ангелів та Ягняти.</verse>
				<verse number="10"></verse>
				<verse number="11">Дим їхніх мук здійматиметься повік. Тим, хто вклоняється звіру й образу його й кого позначено звіровим іменем, не буде спочину ні вдень, ні вночі».</verse>
				<verse number="12">Це означає, що святі люди Божі, які дотримуються Божих заповідей і своєї віри в Ісуса, мусять бути терплячими.</verse>
				<verse number="13">Потім я почув, як голос, що линув з Небес, промовив: «Запиши це: віднині блаженні ті, хто вмирає в Господі». «Так, — каже Дух. — Можуть вони тепер відпочити від своєї праці, бо їхні справи йтимуть слідом за ними».</verse>
				<verse number="14">Тоді поглянув я, а переді мною біла хмара, а на хмарі сидить Чоловік, подібний до Сина Людського. На голові у Нього золотий вінець, а в руці — гострий серп.</verse>
				<verse number="15">Потім з Храму вийшов інший Ангел і прокричав гучним голосом до того, хто сидів на хмарі: «Бери серп Свій і збирай врожай, бо час жнив настав, врожай на землі вже доспів».</verse>
				<verse number="16">І Той, Хто сидів на хмарі, змахнув серпом Своїм над землею, і на землі врожай було зібрано.</verse>
				<verse number="17">Потім інший Ангел вийшов із Храму Небесного. Він також мав гострий серп.</verse>
				<verse number="18">І з вівтаря вийшов іще один Ангел, який мав владу над вогнем. Він крикнув гучним голосом до Ангела, який мав гострий серп: «Візьми свій гострий серп і збирай ґрона винограду з земних виноградників, бо виноград вже доспів».</verse>
				<verse number="19">І змахнув Ангел серпом своїм над землею і зібрав врожай земного винограду, й кинув його у чавило великого гніву Божого.</verse>
				<verse number="20">Виноград було почавлено у тому чавилі за містом. Кров потекла з чавила й піднялася на висоту кінської вуздечки, і розлилась на триста кілометрів навколо.</verse>
			</chapter>
			<chapter number="15">
				<verse number="1">Тоді побачив я інше велике й дивне знамення на Небесах: сімох Ангелів, які мали сім останніх покарань, бо на них закінчувався гнів Божий.</verse>
				<verse number="2">І побачив я щось схоже на скляне море, змішане з вогнем, й тих, хто одержав перемогу над звіром, над образом його і над числом, що відповідає імені його. Вони стояли біля скляного моря й тримали кіфари, які Бог дав їм.</verse>
				<verse number="3">Вони співали пісню Мойсея, слуги Божого і пісню Ягняти: «Великі й прекрасні діла Твої, Господи Боже Всемогутній. Праведні та справедливі дороги Твої, Царю народів.</verse>
				<verse number="4">Всі люди боятимуться Тебе, Господи, і прославлятимуть ім’я Твоє. Бо Ти — єдиний святий. Усі народи прийдуть і вклоняться Тобі, бо справедливі вироки Твої нам відкрилися».</verse>
				<verse number="5">Після цього поглянув я і побачив як відкрився Храм Небесний — Намет Свідчення.</verse>
				<verse number="6">І сім Ангелів, вбрані в чистий блискучий лляний одяг, поверх якого були золоті перев’язі, вийшли з Храму. Вони мали сім покарань.</verse>
				<verse number="7">Тоді одна з чотирьох живих істот подала семи Ангелам сім золотих чаш, наповнених гнівом Бога, Який живе вічно.</verse>
				<verse number="8">І наповнився Храм димом Божої Слави й могутності, та ніхто не міг зайти туди, доки не виповнилися сім кар, що були принесені сімома Ангелами.</verse>
			</chapter>
			<chapter number="16">
				<verse number="1">Тоді почув я гучний голос, що промовив із Храму до семи Ангелів: «Підіть і вилийте на землю сім чаш Божого гніву».</verse>
				<verse number="2">І пішов перший Ангел і вилив свою чашу на землю, й страшні болючі хвороби обкидали тих людей, які позначені були печаткою звіра і вклонялись образу його.</verse>
				<verse number="3">Потім другий Ангел вилив чашу свою в море. І перетворилося воно на кров, як у мерця, й тоді все, що живе було в морі, загинуло.</verse>
				<verse number="4">Тоді третій Ангел вилив чашу свою в річки й водні джерела, й перетворилися вони на кров.</verse>
				<verse number="5">І почув я голос Ангела води, звернений до Бога: «Ти справедливий у вироках Своїх. Ти Той, Хто є і завжди був, — єдиний святий.</verse>
				<verse number="6">Бо пролили люди кров святих і пророків, отож дав Ти і їм крові напитися. Саме на це вони й заслуговують».</verse>
				<verse number="7">І почув я, як вівтар промовив: «Так, Господи Боже Всемогутній, Твій суд — праведний і справедливий».</verse>
				<verse number="8">Тоді четвертий Ангел вилив чашу свою на сонце, й дано йому було спалювати людей у вогні.</verse>
				<verse number="9">І спека страшенна палила людей. Вони паплюжили ім’я Боже, у владі Якого були всі ті кари, але не покаялися й не прославили Його.</verse>
				<verse number="10">Коли п’ятий Ангел вилив чашу свою на престол звіра, то затьмарилося царство його. Люди від болю кусали собі язики.</verse>
				<verse number="11">Вони проклинали Бога Небесного за біль й хвороби, але не покаялися у вчинках своїх.</verse>
				<verse number="12">Тоді шостий Ангел вилив чашу свою у велику річку Євфрат, і вода в ній висохла. Тож відкрилася дорога царям зі сходу.</verse>
				<verse number="13">І побачив я, як вийшли із уст змія, звіра і лжепророка три нечисті духи, немов жаби.</verse>
				<verse number="14">Ці духи були демонами і вміли чинити дива. Вони пішли до царів усього світу, щоб зібрати їх разом на битву у Великий День Всемогутнього Бога.</verse>
				<verse number="15">«Стережіться! Я з’явлюся несподівано, немов злодій. Щасливий той, хто в цей час не спить і має поруч одяг, щоб не голим вийти і щоб люди не бачили сорому його!»</verse>
				<verse number="16">Отож зібрали нечисті духи царів у місці, яке гебрейською мовою називається Армаґеддон.</verse>
				<verse number="17">Коли сьомий Ангел вилив чашу свою у повітря, то гучний голос долинув з престолу, що у Храмі. Він сказав: «Збулося!»</verse>
				<verse number="18">І засвітилися блискавки, почувся гуркіт, розлігся грім, і стався великий землетрус. Це був найстрашніший землетрус за всі часи, відколи людина з’явилася на землі.</verse>
				<verse number="19">Велике місто розкололося на три частини, і впали міста поганські. Бог не забув і про великий Вавилон, й дав йому випити чашу вина Свого страшного гніву.</verse>
				<verse number="20">Зникли всі острови й гори.</verse>
				<verse number="21">І величезний град, мов каменюки вагою приблизно в тридцять кілограмів, падав на людей з неба, і вони проклинали Бога за цю кару, бо лихо то було страшне.</verse>
			</chapter>
			<chapter number="17">
				<verse number="1">Тоді один із семи Ангелів, які мали сім чаш, підійшов до мене й сказав: «Ходім, я покажу тобі покарання, на яке засуджена велика розпусниця, котра сидить над багатьма річками.</verse>
				<verse number="2">Царі світу чинили розпусту з нею, а жителі землі впивалися вином її розпусти».</verse>
				<verse number="3">Після того, силою Духу Ангел переніс мене в пустелю. Там я побачив жінку, яка сиділа на червоному звірі, вкритому богозневажливими іменами. І було в нього сім голів і десять рогів.</verse>
				<verse number="4">Жінка була вдягнена в порфіру й багрянець, приоздоблена золотими прикрасами, коштовним камінням й перлами. В руці вона тримала золотий келих, повний мерзоти й бруду її розпусти.</verse>
				<verse number="5">На чолі в неї був символічний напис: «ВЕЛИКИЙ ВАВИЛОН — МАТІР РОЗПУСНИЦЬ І ВСЯКОЇ ЗЕМНОЇ ГИДОТИ».</verse>
				<verse number="6">І побачив я, що жінка ця п’яна від крові святих людей Божих і тих, хто вмер за свідчення їхньої віри в Ісуса. Побачивши її, я дуже здивувався.</verse>
				<verse number="7">Тоді Ангел сказав мені: «Чому ти дивуєшся? Я поясню тобі таємницю жінки й звіра з сімома головами й десятьма рогами, який несе її.</verse>
				<verse number="8">Звір, якого ти бачив, колись був живим, але зараз він мертвий. Та він незабаром вийде з безодні й піде на загибель. Тоді ті, хто живе на землі і чиї імена не вписані у Книгу Життя від самого початку світу, будуть здивовані, коли побачать звіра, який колись був живий, а зараз є мертвий, але ще з’явиться.</verse>
				<verse number="9">Ось де розум з мудрістю потрібні. Сім голів — це сім пагорбів, на яких сидить жінка. Це також і сім царів.</verse>
				<verse number="10">П’ятеро з них уже померли, один іще править, а один ще не прийшов. Як прийде він, то призначено йому недовго панувати.</verse>
				<verse number="11">Звір, котрий був живим, а зараз є мертвий, це і є восьмий цар, який водночас і один із семи. Йде він до загибелі своєї.</verse>
				<verse number="12">Десять рогів, які ти бачив, то десять царів, які ще не почали своє царювання. Але буде дана їм зі звіром влада царська на одну годину.</verse>
				<verse number="13">Всі вони мають одну мету, і всі віддадуть силу свою і владу звіру.</verse>
				<verse number="14">Вони воюватимуть із Ягням, але Воно, разом із покликаними, вибраними й вірними переможе їх, бо Воно — Господь над панами і Цар над царями».</verse>
				<verse number="15">Потім Ангел сказав мені: «Річки, які ти бачив там, де сидить розпусниця — це народи, нації і мови.</verse>
				<verse number="16">Звір і десять рогів, які ти бачив, ненавидітимуть розпусницю. Вони зруйнують і роздягнуть її, їстимуть тіло її й палитимуть його вогнем.</verse>
				<verse number="17">Адже Бог вклав в їхні серця виконати волю Його: вони погодились віддати звіру владу свою до тих пір, поки не здійсняться Слова Божі.</verse>
				<verse number="18">Жінка, яку ти бачив — це велике місто, що панує над земними царями».</verse>
			</chapter>
			<chapter number="18">
				<verse number="1">Потім побачив я іншого Ангела, який спускався з Небес. І була у нього велика сила, а земля освітилася Славою його.</verse>
				<verse number="2">Він вигукнув могутнім голосом: «Упав! Упав великий Вавилон, розпусниця велика! Стала вона притулком демонів, оселею всіляких злих духів, нечистих птахів і огидних тварин.</verse>
				<verse number="3">Бо напоїла всі народи вином Божої люті за її розпусту. Царі земні чинили з нею перелюб, а купці всього світу багатіли з великої розкоші її».</verse>
				<verse number="4">Тоді я почув інший голос, що линув з Небес. І мовив він: «Народе мій, виходь із міста цього, аби не бути співучасником її гріхів, та не постраждати від того жахливого покарання, яке буде наслане на неї.</verse>
				<verse number="5">Бо неба досягли гріхи її, та Бог не забув усі її гріховні вчинки.</verse>
				<verse number="6">Відплатіть їй, розпусниці, за те, як вона зазвичай поводилася з вами, відплатіть їй вдвічі за те, що вона наробила. І келих вина приготуйте їй, міцнішого удвоє, аніж був той, що готувала вона вам.</verse>
				<verse number="7">Дайте їй стільки страждань і горя, скільки мала вона слави й розкоші. Вона ж сама собі говорить: „Сиджу собі царицею. Я не вдова і горя я не знатиму ніколи”.</verse>
				<verse number="8">За все те в день один впадуть на неї біди: смерть, горе й голод. Вона горітиме у вогні, тому що Господь Бог, засудивший її — могутній».</verse>
				<verse number="9">Земні царі, які з нею чинили розпусту й розкошували, будуть плакати й ридати за нею, як побачать дим від її пожежі.</verse>
				<verse number="10">Жах перед муками її триматиме їх подалі від неї. І скажуть вони: «Горе, горе тобі, о велике місто! Могутнє місто Вавилон! Зненацька впала на тебе кара».</verse>
				<verse number="11">Купці всього світу теж заплачуть і затужать за цією блудницею, бо ніхто не купуватиме більше їхніх товарів:</verse>
				<verse number="12">ні золота, ні срібла, ні коштовного каміння, ані перлів, ні лляного, пурпурового, шовкового й багряного вбрання, ні всіх видів пахучого дерева, ні всіляких виробів із слонової кістки, ні дорогої деревини, ні бронзи, ні заліза, ані мармуру,</verse>
				<verse number="13">ні кориці, ні бальзаму, ні пахощів, ні мирру, ні вина, ні олії, ні доброго борошна і пшениці, ні худоби, ні овець, ні коней і возів, ані рабів чи людських душ! Вони голосно плакатимуть, кажучи:</verse>
				<verse number="14">«Вавилоне! Усе, чого ти прагнула, пропало. Вся розкіш і пишнота втрачені й ніколи не повернуться знов».</verse>
				<verse number="15">Купці, які розбагатіли торгівлею в тому місті, триматимуться осторонь, нажахані стражданнями Вавилона. І будуть вони голосити, сумувати й казатимуть:</verse>
				<verse number="16">«Горе, горе великому місту-розпусниці! Була вона вбрана в тонке полотно, багряницю й порфіру. І прикраси на ній були із золота, коштовного каміння та перлів.</verse>
				<verse number="17">І все багатство це загинуло водночас!» Всі керманичі і всі, хто плаває морем, і всі моряки, і всі ті, хто з моря живе, — усі трималися осторонь.</verse>
				<verse number="18">Вони бачили дим її полум’я і вигукували: «Яке місто може з цим великим містом зрівнятися?«</verse>
				<verse number="19">Тоді посипали вони голови свої попелом, плакали, тужили й вигукували: «Горе, горе великому місту, великій розпусниці! Всі, хто мав кораблі на морі, збагатилися завдяки її багатству, але загинула вона водночас!</verse>
				<verse number="20">Радійте, о Небеса! Втішайтеся апостоли, пророки і всі святі люди Божі! Бо вчинив Бог суд над нею за все, що вона вам зробила!»</verse>
				<verse number="21">Тоді могутній Ангел підняв камінь завбільшки з жорно й кинув його в море зі словами: «Так саме і велике місто Вавилон буде безжалісно скинуте, і вже ніхто його не побачить. Ніколи більше не повстане воно.</verse>
				<verse number="22">Ніколи там більше не гратимуть кіфари, не лунатимуть голоси співаків, сопілок і сурм! Ніколи не побачите там ніякого ремісника, і не почуєте звуків жорна.</verse>
				<verse number="23">Ніколи не засвітиться свічник. Й ніхто ніколи не почує сміху молодят. Купці твої були сильними світу цього. І всі народи були обдурені твоїм чаклунством.</verse>
				<verse number="24">Ти, Вавилоне, повинна у смерті пророків, а також святих людей Божих і всіх, хто був убитий на землі».</verse>
			</chapter>
			<chapter number="19">
				<verse number="1">Після цього почув я звук гучний, що лунав з Небес, немов численний натовп. І люди ті співали: «Алілуя! Перемога, Слава і сила належать нашому Богу,</verse>
				<verse number="2">бо суд Його — праведний і справедливий. Він засудив розпусницю велику, котра розпустою своєю поганила світ. Бог помстився за смерть слуг Своїх, яких вбила вона».</verse>
				<verse number="3">І далі співали вони: «Алілуя! Дим вогню, що спалює її, куритиметься вічно».</verse>
				<verse number="4">Тоді двадцять чотири старійшини і чотири живі істоти вклонилися й почали прославляти Бога, Який сидів на престолі. Вони казали: «Амінь! Алілуя!»</verse>
				<verse number="5">Потім з престолу долинув голос, який казав: «Славте Бога нашого, всі, хто служить Йому! Славте Бога нашого, великі й малі й усі, хто шанує Його!»</verse>
				<verse number="6">Тоді почув я голос немовби численної громади. Він нагадував шум могутнього водоспаду або сильний гуркоту грому. Ті люди співали: «Алілуя! Господь, наш Всемогутній Бог царює.</verse>
				<verse number="7"> Радіймо і пишаймося, і прославляймо Бога, бо час настав — весільний час Ягняти. І Його наречена вже для Нього приготувалася.</verse>
				<verse number="8">Їй дозволили вбратися у шати з чистого й сяйливого полотна». (Полотно — то праведні вчинки святих людей Божих).</verse>
				<verse number="9">І сказав мені Ангел: «Запиши: Щасливі ті, кого запрошено на це весільне свято Ягняти». А потім додав: «Це істинні слова Бога».</verse>
				<verse number="10">Тоді я впав до ніг його, щоб поклонитися йому, але він сказав: «Не роби цього! Я такий же слуга, як ти, й брати і сестри твої, хто має істинне свідчення Ісуса. Вклоняйтеся Богу! Бо свідчення Ісуса — то дух пророцтва».</verse>
				<verse number="11">Тоді побачив я, як розкрилися Небеса і з’явився переді мною білий кінь, а на ньому Вершник, ім’я Якому Вірний та Істинний, бо справедливий Він, коли судить і коли воює.</verse>
				<verse number="12">Очі Його були немов палаюче багаття, а на голові багато вінців. Й імені, що написане на Ньому, не знає ніхто, крім Нього Самого.</verse>
				<verse number="13">Вбраний Він був в одяг, просякнутий кров’ю. Ім’ям Його називали таким: «Слово Боже».</verse>
				<verse number="14">Війська Небесні, вбрані в чистий, білий й лляний одяг, їхали слідом за Ним на білих конях.</verse>
				<verse number="15">Гострий меч був в устах Його, щоб бити поган. Він буде правити ними залізним жезлом, і почавить виноград в чавилі страшного гніву Всемогутнього Бога.</verse>
				<verse number="16">На вбранні Його і на стегні було написане ім’я: «ЦАР ЦАРІВ І ВОЛОДАР ВОЛОДАРІВ»</verse>
				<verse number="17">Тоді побачив я Ангела, який стояв на сонці. Гучним голосом закликав він усіх птахів, що шугали в піднебессі: «Злітайтесь на велике Боже свято,</verse>
				<verse number="18">щоб ви могли їсти тіла царів, генералів і славних мужів, й тіла коней і вершників, й тіла всіляких людей: вільних і рабів, великих і малих».</verse>
				<verse number="19">І побачив я звіра і царів світу цього разом з їхніми військами, зібраними на битву проти Вершника на білому коні та Його війська.</verse>
				<verse number="20">Але звіра було схоплено разом із лжепророком, який в його присутності творив чудеса. Чудесами він обдурював тих, на кому було те тавро звіра і хто вклонявся його образу. Обох живцем було вкинуто у вогняне сірчане озеро.</verse>
				<verse number="21">Решту було вбито мечем, що стримів з уст Вершника на білому коні, а птахи всі вдосталь наїлися їхнього тіла.</verse>
			</chapter>
			<chapter number="20">
				<verse number="1">Тоді побачив я Ангела, який спускався з Небес. В руці він тримав ключ від безодні й великий ланцюг.</verse>
				<verse number="2">Він схопив дракона, того змія старого, що є дияволом чи сатаною, і зв’язав його ланцюгом на тисячу років.</verse>
				<verse number="3">Ангел кинув його в безодню й замкнув її, поклавши печатку на вході над змієм, щоб не міг він більше зводити народи, доки не мине тисяча років. Після цього його мусить бути звільнено, але ненадовго.</verse>
				<verse number="4">Тоді побачив я престоли, на яких сиділи люди, котрим було дано владу судити. І побачив я душі тих людей, кому стяли голови, бо вони свідчили про Ісуса, і проповідували Слово Боже. Вони не поклонилися ні звіру, ні образу його, і не мали печатки ні на чолі, ані на руках. Вони ожили й царювали разом з Христом тисячу років.</verse>
				<verse number="5">(А інші мертві не ожили, доки тисяча років не минула). Це було перше воскресіння.</verse>
				<verse number="6">Блаженні ті, хто має частку у першому воскресінні. Вони — святі люди Божі і друга смерть не має над ними влади. Вони будуть священиками, які належать Богові й Христу, і царюватимуть разом з Ним тисячу років.</verse>
				<verse number="7">А через тисячу років звільнено буде сатану з в’язниці.</verse>
				<verse number="8">Тоді піде він по всьому світу обманювати народи, які звуться Ґоґ і Маґоґ, й обдурить їх і зведе для війни. І збереться там стільки людей, що і не перелічити їх, як піску на березі моря.</verse>
				<verse number="9">Вони наступатимуть по всій землі, й оточать стан людей Божих і Його улюблене місто, але вогонь зійде з Небес і пожере їх.</verse>
				<verse number="10">Тоді диявол, який зводив народи, буде укинутий в озеро палаючої сірки, туди ж, де звір і лжепророк. І будуть вони зазнавати мук страшних день і ніч на вічні віки.</verse>
				<verse number="11">Тоді я побачив великий білий престол і Того, Хто сидить на ньому. Земля і небо втекли і зникли від Його присутності.</verse>
				<verse number="12">І побачив я мертвих — великих і малих, які стояли перед престолом. Там були розгорнуті книги. Й інша книга була розгорнута — Книга Життя; мертвих судили за вчинками їхніми, які були записані в тих книгах.</verse>
				<verse number="13">Море віддало тих мертвих, які в ньому були, смерть і пекло віддали тих мертвих, які в них перебували. І кожного судили згідно з ділами його.</verse>
				<verse number="14">Потім смерть та пекло були викинуті у вогняне озеро. Це і є друга смерть — вогняне озеро.</verse>
				<verse number="15">І якщо чиєсь ім’я не було записане в Книзі Життя, того було вкинуто в вогняне озеро.</verse>
			</chapter>
			<chapter number="21">
				<verse number="1">Тоді побачив я «нове небо і нову Землю», бо ті небо й Земля зникли, і моря більше не існувало.</verse>
				<verse number="2">Також побачив я святе місто, Новий Єрусалим, що сходив з Небес від Бога, як наречена, вбрана для свого нареченого.</verse>
				<verse number="3">І почув я гучний голос, що лунав з престолу. Він промовляв: «Ось оселя Бога з людьми. Він оселиться з ними, і будуть вони Його народом, й Сам Бог буде з ними їхнім Богом.</verse>
				<verse number="4">Він витре кожну сльозу з їхніх очей, і не буде більше смерті. Не буде більше ні суму, ні плачу, ні болю, бо все старе минеться».</verse>
				<verse number="5">Потім Той, Хто сидить на престолі, сказав: «Дивіться! Ось Я творю все нове!» І додав: «Запиши все це, бо слова ці правдиві та істинні».</verse>
				<verse number="6">І сказав Він мені: «Збулося! Я — Альфа і Омеґа, Початок і Кінець. Я напуватиму спраглих водою із джерела життя.</verse>
				<verse number="7">Хто переможе, успадкує все, і Я буду Богом його, а він буде Моїм сином.</verse>
				<verse number="8">Але боягузи, невіруючі, мерзотники, вбивці, розпусники, чаклуни, ідолопоклонці і брехуни дістануть долю свою у вогняному сірчаному озері. Це і є друга смерть».</verse>
				<verse number="9">Тоді до мене підійшов один із семи Ангелів, які мали сім чаш, наповнених сімома останніми карами, і сказав: «Ходім. Я покажу тобі наречену, дружину Ягняти».</verse>
				<verse number="10">І Духом Святим він переніс мене на величезну високу гору й показав мені святе місто Єрусалим, що спускалося з Небес від Бога.</verse>
				<verse number="11">Місто те мало Славу Божу, і сяяло, мов найкоштовніше каміння, як прозорий кришталевий яспис.</verse>
				<verse number="12">Місто оточував великий і високий мур із дванадцятьма брамами. Дванадцять Ангелів стояли біля брам, а на воротях було написано імена дванадцяти ізраїльських племен.</verse>
				<verse number="13">Троє воріт були на схід, троє воріт — на північ, троє воріт — на південь і троє воріт — на захід.</verse>
				<verse number="14">Міський мур було збудовано на дванадцяти кам’яних основах, на яких були написані імена дванадцяти апостолів Ягняти.</verse>
				<verse number="15">Ангел, який говорив до мене, мав золоте мірило, яким міг він виміряти місто, брами й мур.</verse>
				<verse number="16">Те місто було квадратне — ширина його дорівнювала довжині. Ангел зробив заміри міста, і наміряв приблизно дві тисячі двісті кілометрів.</verse>
				<verse number="17">Потім він поміряв мур. Той становив приблизно сімдесят два метри.</verse>
				<verse number="18">Мур було збудовано з яспису, а місто — з чистого золота, і було воно сяйливе, мов чисте скло.</verse>
				<verse number="19">19-20 Підвалини міського муру були оздоблені різноманітним коштовним камінням. Перша основа — ясписом, друга — сапфіром, третя — халкидоном, четверта — смарагдом, п’ята — сардоніксом, шоста — сардієм, сьома — хризолітом, восьма — берилом, дев’ята — топазом, десята — хрисопрасом, одинадцята — гіацинтом, дванадцята — аметистом.</verse>
				<verse number="20"></verse>
				<verse number="21">Дванадцять брам — то були дванадцять перлин, а кожна брама була однією перлиною. Вулиця міста була вибрукована чистим золотом — ясна, як скло.</verse>
				<verse number="22">Я не бачив Храму у ньому, бо Храм його — Господь Бог Всемогутній і Ягня.</verse>
				<verse number="23">І не потрібно для освітлення ні сонця, ні місяця, бо освітлювала його Божа Слава, і Ягня — його світильник.</verse>
				<verse number="24">Народи ходитимуть у світлі цьому, а земні царі принесуть місту славу.</verse>
				<verse number="25">Ворота його ніколи не будуть зачинятися вдень, а ночі там не буде взагалі.</verse>
				<verse number="26">Слава й честь народів будуть принесені туди.</verse>
				<verse number="27">Ніщо нечисте не ввійде до того міста. І не ввійде туди ніхто з тих, хто робить щось ганебне або бреше, лише ті, чиї імена записані у Книзі Життя Ягняти.</verse>
			</chapter>
			<chapter number="22">
				<verse number="1">1-2 Потім Ангел показав мені річку води життєдайної, що текла від Божого престолу та Ягняти й збігала посеред вулиці міста. По берегах річки росло Дерево Життя, яке давало врожай дванадцять разів на рік і родило щомісяця. А листя того дерева служило для зцілення народів.</verse>
				<verse number="2"></verse>
				<verse number="3">Не буде там нічого, що було прокляте Богом. Престол Бога і Ягняти знаходиметься у тому місті, а слуги Божі поклонятимуться Йому.</verse>
				<verse number="4">І бачитимуть вони Його обличчя, а ім’я Його буде на їхньому чолі.</verse>
				<verse number="5">Не буде там ночі, й не потрібно буде ні світильника, ні сонячного світла, бо Господь Бог дасть світло слугам Своїм, і царюватимуть вони вічно!</verse>
				<verse number="6">І сказав мені Ангел: «Слова ці правдиві та істинні. Господь, Бог духів пророчих, послав Свого Ангела показати слугам Своїм, що має статися незабаром».</verse>
				<verse number="7">«Слухайте! Ось невдовзі Я прийду! Щасливий той, хто підкоряється словам пророцьким, записаним у цій книзі».</verse>
				<verse number="8">Я, Іоан, чув і бачив все це. А коли почув і побачив, то низько вклонився до ніг Ангела, який показував мені те все.</verse>
				<verse number="9">Але він сказав мені: «Не роби так. Я такий же слуга, як ти й твої браття-пророки, і як ті, хто підкоряються написаному в книзі цій. Вклоняйся Богу!»</verse>
				<verse number="10">І ще він сказав мені: «Не тримай у таємниці пророцькі слова книги цієї, бо час наближається, коли усе це здійсниться.</verse>
				<verse number="11">Нехай неправедні продовжують діяти неправедно, а нечисті — ще й далі поганяться. Нехай праведні чинять праведно, а святі лишаються святими.</verse>
				<verse number="12">Слухай! Я незабаром прийду й відплачу кожному відповідно до вчинків його.</verse>
				<verse number="13">Я — Альфа і Омеґа, Перший і Останній, Початок і Кінець.</verse>
				<verse number="14">Щасливі ті, хто омили одяг свій, бо матимуть вони право їсти плоди з Дерева Життя й право ввійти крізь браму в місто.</verse>
				<verse number="15">А пси, чаклуни, розпусники, вбивці, ідолопоклонці та всі, хто любить і чинить кривду, залишаться за муром.</verse>
				<verse number="16">Я, Ісус, послав Ангела Свого, щоб засвідчити вам в церквах оце все. Я — нащадок Давидового роду, сяйлива Вранішня Зірка».</verse>
				<verse number="17">Дух і наречена кажуть: «Прийди!» І нехай той, хто чує, повторює: «Прийди!» Нехай спраглий приходить. Хто хоче, може вільно брати життєдайну воду.</verse>
				<verse number="18">І Я попереджаю кожного, хто слухає пророцькі слова цієї книги: «Якщо хто додасть хоч що до цих слів, Бог пошле йому всі ті покарання, про котрі в книзі цій написано.</verse>
				<verse number="19">Якщо хто вилучить щось із цієї пророцької книги, Бог забере частку його з Дерева Життя та зі Святого міста, що описані в книзі.</verse>
				<verse number="20">Ісус, Котрий свідчить з пошаною про все це, говорить: «Так, Я прийду незабаром». Амінь! Прийди, Господи Ісусе!</verse>
				<verse number="21">Нехай благодать Господа Ісуса буде з усіма вами.</verse>
			</chapter>
		</book>
	</testament>
</bible>
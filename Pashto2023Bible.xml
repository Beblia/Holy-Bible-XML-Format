<?xml version="1.0" encoding="UTF-8"?>
<bible translation="Pashto 2023 (Afghan Pashto Bible)" link="https://www.bible.com/bible/3852/MAT.1_1.APB" status="Scripture taken from the Holy Bible in Afghan Pashto, Copyright © 2023 UBS">
	<testament name="New">
		<book number="40">
			<chapter number="1">
				<verse number="1">د عیسی مسیح شجره چې هغه د داود پاچا د کورنۍ او د ابراهیم د اولادې څخه ؤ.</verse>
				<verse number="2">ابراهیم د اسحاق پلار ؤ او اسحاق د یعقوب پلار ؤ او یعقوب د یهودا او د هغه د ورونو پلار ؤ</verse>
				<verse number="3">او یهودا د فارز او زارح پلار ؤ چې مور یې تامار وه او فارز د حزرون پلار ؤ او حزرون د آرام پلار ؤ</verse>
				<verse number="4">او آرام د عمیناداب پلار ؤ او عمیناداب د نحشون پلار ؤ او نحشون د شلمون پلار ؤ</verse>
				<verse number="5">او شلمون د بوعز پلار ؤ چې مور یې راحاب وه او بوعز د عوبید پلار ؤ چې مور یې روت وه او عوبید د یسي پلار ؤ</verse>
				<verse number="6">او یسي د داود پاچا پلار ؤ. داود د سلیمان پلار ؤ او د سلیمان مور د اوریا پخوانۍ ښځه وه.</verse>
				<verse number="7">او سلیمان د رحبعام پلار ؤ او رحبعام د ابیا پلار ؤ او ابیا د آسا پلار ؤ.</verse>
				<verse number="8">آسا د یهوشافاط پلار ؤ او یهوشافاط د یورام پلار ؤ او یورام د عزیا پلار ؤ.</verse>
				<verse number="9">عزیا د یوتام پلار ؤ او یوتام د آحاز پلار ؤ او آحاز د حزقیا پلار ؤ</verse>
				<verse number="10">او حزقیا د منسي پلار ؤ او منسي د آمون پلار ؤ او آمون د یوشیا پلار ؤ.</verse>
				<verse number="11">یوشیا د یکنیا او د هغه د ورونو پلار ؤ. په دې وخت کې یهودیان بابل ته جلاوطن شوي وو.</verse>
				<verse number="12">بابل ته د یهودیانو د جلاوطنۍ نه وروسته یکنیا د شالتي ییل پلار ؤ او شالتي ییل د زروبابل پلار ؤ</verse>
				<verse number="13">او زروبابل د آبیهود پلار ؤ او آبیهود د ایلیاقیم او الیاقیم د عازور پلار ؤ</verse>
				<verse number="14">او عازور د صادوق پلار او صادوق د یاکین او یاکین د ایلیهود پلار ؤ</verse>
				<verse number="15">او ایلیهود د العازار پلار او العازار د متان پلار ؤ او متان د یعقوب پلار</verse>
				<verse number="16">او یعقوب د یوسف پلار ؤ چې یوسف د مریمې مېړه ؤ او مریم عیسی وزېږاوه چې مسیح به یې ورته ویل.</verse>
				<verse number="17">نو په دې ډول د ابراهیم څخه تر داود پورې څوارلس نسلونه او د داود څخه بابل ته د یهودیانو د جلاوطنۍ تر وخته پورې څوارلس نسلونه او د جلاوطنۍ د وخت څخه تر مسیح پورې څوارلس نسلونه کیږي.</verse>
				<verse number="18">د عیسی مسیح زېږېدنه داسې وه: کله چې د هغه د مور مریم کوژدنه د یوسف سره وشوه نو مخکې له دې چې د هغوی واده وشي، معلومه شوه چې هغه د روح القدس په وسیله امیدواره وه.</verse>
				<verse number="19">یوسف چې یو نېک سړی ؤ او نه یې غوښتل چې مریم د خلکو په مخکې رسوا شي، نو پرېکړه یې وکړه چې په پټه هغې ته طلاق ورکړي.</verse>
				<verse number="20">یوسف لا په دې هکله فکر کاوه چې د څښتن یوه فرښته ورته په خوب کې ښکاره شوه او ویې ویل: «ای د داود زویه یوسفه! د مریم سره د واده کولو نه مه وېرېږه، ځکه چې هغه د روح القدس په وسیله امیدواره شوې ده.</verse>
				<verse number="21">د هغې به زوی وشي او ته ورباندې عیسی نوم کېږده، ځکه چې هغه به خپل قوم د ګناهونو څخه وژغوري.»</verse>
				<verse number="22">دا هرڅه ځکه وشول، ترڅو څه چې څښتن د خپل پیغمبر په وسیله ویلي وو هغه رښتیا شي:</verse>
				<verse number="23">ګورئ، یوه پېغله به امیدواره شي او هغه به یو زوی وزېږوي او هغوی به په هغه باندې عمانوییل نوم کېږدي. (د عمانوییل معنی ده خدای زمونږ سره مل دی.)</verse>
				<verse number="24">کله چې یوسف له خوبه راویښ شو، نو څنګه چې د څښتن فرښتې ورته حکم کړی ؤ هماغسې یې وکړل او د مریم سره یې واده وکړ.</verse>
				<verse number="25">خو تر هغې پورې چې د هغې زوی پیدا شوی نه ؤ یوسف ورسره یوځای نه شو او په هغه باندې یې عیسی نوم کېښود.</verse>
			</chapter>
			<chapter number="2">
				<verse number="1">کله چې عیسی د هیرودیس د پاچاهۍ په وخت کې د یهودیې د ولایت د بیت لحم په ښار کې وزېږېده، څه موده وروسته د ختیځ څخه ځینې ستوري پېژندونکي اورشلیم ته راغلل</verse>
				<verse number="2">او پوښتنه یې کوله: «هغه نوی پیدا شوی ماشوم چې د یهودیانو پاچا کیږي چېرته دی؟ مونږ د هغه ستوری چې د لمرخاته له خوا راختلو، لیدلی دی او راغلي یو چې سجده ورته وکړو.»</verse>
				<verse number="3">کله چې هیرودیس پاچا دا خبره واورېدله، نو ډېر پرېشانه شو او د اورشلیم ټول خلک هم پرېشانه شول.</verse>
				<verse number="4">هغه ټول مشران کاهنان او د شریعت عالمان راوغوښتل او پوښتنه یې ترې وکړه چې مسیح به په کوم ځای کې وزېږي؟</verse>
				<verse number="5">هغوی وویل: «د یهودیې په بیت لحم کې، ځکه چې یو پیغمبر داسې لیکلي دي:</verse>
				<verse number="6">ای بیت لحمه چې د یهودیې په وطن کې یې! ته د یهودیې د لویو ښارونو څخه هېڅ کم نه یې، ځکه چې په تا کې به یو لارښوونکی پیدا کیږي چې د شپون په شان به زما د قوم اسراییلو لارښوونه کوي.»</verse>
				<verse number="7">نو هیرودیس هغه ستوري پېژندونکي په پټه راوغوښتل او د هغوی څخه یې د ستوري د راختلو د ټاکلي وخت په هکله معلومات تر لاسه کړ.</verse>
				<verse number="8">بیا یې هغوی بیت لحم ته ولېږل او ورته ویې ویل: «لاړ شئ او په ډېر غور سره هغه ماشوم ولټوئ او کله چې مو پیدا کړ، نو ما خبر کړئ چې زه هم راشم او سجده ورته وکړم.»</verse>
				<verse number="9">کله چې هغوی د پاچا خبرې واورېدلې، نو په خپله لاره روان شول او هماغه ستوری چې د لمرخاته خواته یې لیدلی ؤ، ولیده چې د هغوی څخه مخکې روان ؤ او په هغه ځای باندې ودرېده چېرته چې ماشوم ؤ.</verse>
				<verse number="10">کله چې هغوی هغه ستوری ولیده، نو ډېر زیات خوشحاله شول.</verse>
				<verse number="11">کله چې هغوی هغه کور ته ورننوتل او هغه ماشوم یې د خپلې مور مریم سره ولیده، نو ورته په سجده پرېوتل او د هغه عبادت یې وکړ. بیا یې د خپلو کڅوړو څخه سره زر، قیمتي خوشبویۍ او د مر کنډ راوویستل او د سوغات په توګه یې هغه ته ورکړل.</verse>
				<verse number="12">څرنګه چې خدای هغوی ته په خوب کې خبرداری ورکړی ؤ چې بېرته هیرودیس ته لاړ نه شي، نو په بله لار خپل وطن ته ستانه شول.</verse>
				<verse number="13">کله چې هغوی لاړل، نو یوسف ته په خوب کې د څښتن یوه فرښته ښکاره شوه او ورته ویې ویل: «پاڅېږه، ماشوم او مور یې د ځان سره واخله او مصر ته وتښته او تر هغې پورې هلته پاتې شه، ترڅو زه درته ووایم چې راستون شه، ځکه چې هیرودیس به هغه ماشوم لټوي چې ویې وژني.»</verse>
				<verse number="14">نو یوسف پاڅېد او په هماغه شپه یې ماشوم او د هغه مور د ځان سره واخیستل او مصر ته لاړل</verse>
				<verse number="15">او د هیرودیس تر مرګه پورې هلته پاتې شول. نو په دې ډول د څښتن هغه وینا چې د پیغمبر په وسیله یې کړې وه رښتیا شوه: خپل زوی مې د مصر څخه راوغوښت.</verse>
				<verse number="16">کله چې هیرودیس پوه شو چې ستورو پېژندونکو هغه تېرایستلی دی، نو سخت په قهر شو او حکم یې وکړ چې د بیت لحم او د هغه شاوخوا سیمو ټول هلکان چې د دوه کالو او یا د هغې څخه کم عمر ولري، ووژني. او دا کار یې د هغو ستورو پېژندونکو د معلوماتو له مخې چې هغه ستوری به کله ښکاره کیږي، وکړ.</verse>
				<verse number="17">نو په دې ډول کومې خبرې چې خدای د خپل پیغمبر ارمیا په وسیله کړې وې هغه رښتیا شوې:</verse>
				<verse number="18">په رامه کې یو اواز واورېدل شو، د ژړا او لوی ماتم اواز. راحیل په خپلو ماشومانو باندې ژاړي او تسلي نه مني، ځکه چې هغوی مړه شوي دي.</verse>
				<verse number="19">نو د هیرودیس له مرګ څخه وروسته د څښتن فرښته په مصر کې یوسف ته په خوب کې ښکاره شوه او ورته ویې ویل:</verse>
				<verse number="20">«پاڅېږه، ماشوم او د هغه مور درسره واخله او د اسراییلو وطن ته لاړ شه، ځکه کومو خلکو چې غوښتل هغه ماشوم ووژني، هغه مړه شوي دي.»</verse>
				<verse number="21">نو هغه پاڅېد او ماشوم او د هغه مور یې د ځان سره واخیستل او د اسراییلو وطن ته لاړل.</verse>
				<verse number="22">خو کله چې یوسف واورېدل چې آرکلائوس د خپل پلار هیرودیس په ځای د یهودیې پاچا شوی دی، نو هلته د تللو څخه ووېرېد، خو څرنګه چې په خوب کې هغه ته خبرداری ورکړل شوی ؤ نو د جلیل سیمې ته لاړ</verse>
				<verse number="23">او د ناصرې په نوم په یو ښار کې اوسېده. نو په دې ډول د پیغمبرانو هغه وینا رښتیا شوه چې ویلي یې وو: «هغه ته به ناصري ویل کیږي.»</verse>
			</chapter>
			<chapter number="3">
				<verse number="1">په هغو ورځو کې تعمید ورکوونکی یحیی راغی او د یهودیې په دښته کې یې وعظ کاوه او ویل یې:</verse>
				<verse number="2">«توبه وباسئ، ځکه چې اسماني پاچاهي نژدې ده.»</verse>
				<verse number="3">دا هغه څوک دی چې اشعیا نبي د هغه په هکله خبرې کړې وې او ویلي یې وو: یو څوک چیغې وهي دښته کې کړئ تیاره د څښتن دپاره لاره لاره کړئ سمه د هغه دپاره</verse>
				<verse number="4">یحیی داسې کالي اغوستل چې د اوښ د وړیو څخه جوړ شوي وو او د څرمنې کمربند به یې له ملا تړلو او ملخان او ځنګلي شات به یې خوراک ؤ.</verse>
				<verse number="5">خلک به د اورشلیم او ټولې یهودیې او د اردن سیند ته د نژدې سیمو څخه هغه ته راتلل.</verse>
				<verse number="6">هغوی به په خپلو ګناهونو اقرار کاوه او د اردن په سیند کې یې د یحیی په لاس د تعمید غسل اخیستلو.</verse>
				<verse number="7">خو کله چې یحیی ولیدل چې ډېر فریسیان او صدوقیان د تعمید غسل د اخیستلو دپاره راځي، نو هغوی ته یې وویل: «ای د مارانو بچیانو! تاسو ته چا خبرداری درکړی دی چې د راتلونکي غضب څخه وتښتئ؟</verse>
				<verse number="8">نو بیا داسې کارونه وکړئ چې دا وښایي چې تاسو د ګناهونو نه توبه ویستلې ده.</verse>
				<verse number="9">د خپلو ځانونو سره داسې مه وایئ چې په مونږ به هېڅ هم نه کیږي، ځکه چې ابراهیم زمونږ نیکه دی. زه تاسو ته وایم چې خدای کولای شي د دې تیږو څخه هم ابراهیم ته اولادونه پیدا کړي.</verse>
				<verse number="10">همدا اوس د ونو بېخونو ته تبر نیول شوی دی او هره ونه چې ښه مېوه نه نیسي هغه به ووهل شي او په اور کې به واچول شي.</verse>
				<verse number="11">زه تاسو ته د توبې ویستلو په خاطر په اوبو باندې د تعمید غسل درکوم، خو زما څخه وروسته چې څوک راروان دی، هغه زما څخه ډېر زورور دی. زه د هغه د څپلیو د راپورته کولو لایق هم نه یم. هغه به تاسو ته په روح القدس او اور د تعمید غسل درکړي.</verse>
				<verse number="12">هغه خپله ښاخۍ په لاس کې نیولې ده او په هغې باندې به خپل درمند پاکوي. غنم به په ګودام کې ټولوي، خو بوس به په هغه اور کې سوځوي چې هېڅکله نه مړ کیږي.»</verse>
				<verse number="13">بیا عیسی د جلیل څخه د اردن سیند ته راغی، ترڅو د یحیی په لاس د تعمید غسل واخلي.</verse>
				<verse number="14">یحیی کوښښ وکړ چې هغه د دې کار نه منع کړي او ورته ویې ویل: «زه باید ستا په لاس د تعمید غسل واخلم، خو ته ماته راځې؟»</verse>
				<verse number="15">خو عیسی په ځواب کې وویل: «پرېږده چې اوس همداسې وشي، ځکه چې دا زمونږ دپاره ښه ده چې د خدای رضا پوره کړو.» بیا یحیی ومنله.</verse>
				<verse number="16">کله چې عیسی د تعمید غسل واخیست، نو سمدلاسه د اوبو څخه راووت. بیا د اسمان دروازه پرانیستل شوه او هغه د خدای روح ولیده چې د کوترې په شکل رانازل شو او په هغه باندې کښېناست.</verse>
				<verse number="17">بیا د اسمان څخه یو اواز راغی او ویې ویل: «دا زما ګران زوی دی چې زه ترې خوشحاله یم.»</verse>
			</chapter>
			<chapter number="4">
				<verse number="1">بیا روح القدس عیسی دښتې ته بوته چې د شیطان له خوا وازمایل شي.</verse>
				<verse number="2">عیسی څلوېښت ورځې او څلوېښت شپې روژه ونیوله او په پای کې وږی شو.</verse>
				<verse number="3">بیا شیطان ورنژدې شو او ورته ویې ویل: «که ته د خدای زوی یې، نو دې تیږو ته ووایه چې په ډوډۍ باندې بدلې شي.»</verse>
				<verse number="4">خو عیسی په ځواب کې وویل: «د خدای په کلام کې لیکل شوي دي: انسان یوازې په ډوډۍ نه، بلکې په هرې یوې خبرې باندې ژوندی دی چې د خدای د خولې څخه راوځي.»</verse>
				<verse number="5">بیا شیطان هغه سپېڅلي ښار اورشلیم ته بوته او د خدای د کور په مناره باندې یې ودراوه</verse>
				<verse number="6">او ورته ویې ویل: «که ته د خدای زوی یې، نو خپل ځان ښکته وغورځوه، ځکه چې د خدای په کلام کې لیکل شوي دي: هغه به ستا دپاره فرښتو ته حکم وکړي او هغوی به تا په خپلو لاسونو کې پورته کړي، ترڅو پښه دې په تیږه ونه لګیږي.»</verse>
				<verse number="7">عیسی ځواب ورکړ: «د خدای په کلام کې دا هم لیکل شوي دي: خپل څښتن خدای مه ازمایئ.»</verse>
				<verse number="8">بیا شیطان هغه یو ډېر لوړ غره ته وخېژاوه او د نړۍ ټولې پاچاهۍ او د هغوی شان او شوکت یې ورته وښود</verse>
				<verse number="9">او ورته ویې ویل: «که ته ماته سجده وکړې او زما عبادت وکړې نو دا ټول به تاته درکړم.»</verse>
				<verse number="10">بیا عیسی هغه ته وویل: «ورک شه شیطانه! ځکه چې د خدای په کلام کې لیکل شوي دي: خپل څښتن خدای ته عبادت کوه او یوازې د هغه خدمت کوه.»</verse>
				<verse number="11">نو شیطان هغه پرېښود او فرښتې د هغه په خدمت کې حاضرې شوې.</verse>
				<verse number="12">کله چې عیسی واورېدل چې یحیی په زندان کې اچول شوی دی، نو هغه جلیل ته لاړ.</verse>
				<verse number="13">هغه په ناصرې کې پاتې نه شو او کپرناحوم ته چې د جلیل د بحیرې په غاړه د زبولون او نفتالي په سیمه کې پروت دی، لاړ او هلته پاتې شو،</verse>
				<verse number="14">ترڅو هغه خبرې چې خدای د اشعیا نبي په وسیله کړې وې رښتیا شي:</verse>
				<verse number="15">د زبولون او نفتالي سیمې د بحیرې په غاړه او د اردن د سیند بلې غاړې ته پرتې دي. یعنې د جلیل په سیمه کې چې غیریهودیان په کې اوسیږي.</verse>
				<verse number="16">کوم خلک چې په تیارو کې اوسیږي هغوی به یوه لویه رڼا وویني او په هغو خلکو باندې به چې د مرګ په سیوری کې اوسیږي د سهار رڼایي وځلیږي.</verse>
				<verse number="17">د هماغه وخت نه عیسی دا وعظ پیل کړ: «توبه ګار شئ، ځکه چې اسماني پاچاهي رانژدې شوې ده.»</verse>
				<verse number="18">کله چې عیسی د جلیل د بحیرې په غاړه ګرځېده، نو دوه ورونه یې ولیدل چې یو یې شمعون ؤ چې د پطروس په نوم هم یادېده او بل د هغه ورور اندریاس ؤ. هغوی په بحیرې کې جال اچاوه، ځکه چې هغوی ماهیګیران وو.</verse>
				<verse number="19">عیسی هغوی ته وویل: «ما پسې راځئ او زه به تاسو ته وښایم چې څنګه د ماهیانو په ځای انسانان ونیسئ.»</verse>
				<verse number="20">هغوی سمدلاسه خپل جالونه پرېښودل او هغه پسې روان شول.</verse>
				<verse number="21">عیسی له هغه ځای څخه روان شو او دوه نور کسان یې ولیدل چې سره ورونه وو چې یعقوب او یوحنا نومېدل او د زبدي زامن وو. هغوی د خپل پلار سره په کشتۍ کې جالونه تیارول. عیسی هغوی راوغوښتل.</verse>
				<verse number="22">هغوی سمدلاسه خپل پلار او کشتۍ پرېښودل او په هغه پسې روان شول.</verse>
				<verse number="23">عیسی په ټول جلیل کې ګرځېده، د هغوی په کنیسو کې یې تعلیم ورکاوه او د خدای د پاچاهۍ زېری یې خپراوه او خلکو ته یې د هر ډول ناروغیو او رنځونو څخه شفا ورکوله.</verse>
				<verse number="24">نو هغه په ټوله سوریه کې مشهور شو او خلکو به ټول هغه کسان چې په ډول ډول ناروغیو او دردونو باندې اخته وو او هغه خلک چې پېریانو نیولي وو، میرګي یې درلودل او یا ګوډان او شلان وو، هغه ته راوستل او هغه به روغول.</verse>
				<verse number="25">ګڼ شمېر خلک د جلیل، دکاپولس، اورشلیم، یهودیې او د اردن د سیند د بلې غاړې د سیمې خلک ورپسې روان شول.</verse>
			</chapter>
			<chapter number="5">
				<verse number="1">کله چې عیسی د خلکو ګڼه ګوڼه ولیدله، نو غره ته وخوت او هلته کښېناست. شاګردان یې ورته راغلل</verse>
				<verse number="2">او هغوی ته یې تعلیم ورکول پیل کړ او ویې ویل:</verse>
				<verse number="3">«بختور دي هغه خلک چې په روحاني توګه غریبان دي، ځکه چې اسماني پاچاهي د هغوی ده.</verse>
				<verse number="4">بختور دي هغه خلک چې اوس غمجن دي، ځکه چې هغوی به تسلي ومومي.</verse>
				<verse number="5">بختور دي هغه خلک چې عاجزان دي، ځکه چې هغوی به د ځمکې وارثان شي.</verse>
				<verse number="6">بختور دي هغه خلک چې د عدالت وږي تږي دي، ځکه چې هغوی به ماړه شي.</verse>
				<verse number="7">بختور دي هغه خلک چې په نورو باندې رحم کوي، ځکه چې په هغوی به رحم وشي.</verse>
				<verse number="8">بختور دي هغه خلک چې زړونه یې پاک دي، ځکه چې هغوی به خدای وویني.</verse>
				<verse number="9">بختور دي هغه خلک چې سوله راوستونکي دي، ځکه چې هغوی به د خدای اولادونه وبلل شي.</verse>
				<verse number="10">بختور دي هغه خلک چې د عدالت په خاطر ځورول کیږي، ځکه چې اسماني پاچاهي د هغوی ده.</verse>
				<verse number="11">بختور یئ تاسو چې زما په خاطر خلک درته ښکنځل کوي، ځوروي مو او ستاسو په هکله داسې بدې خبرې کوي چې هغه دروغ وي.</verse>
				<verse number="12">خوښ او خوشحاله اوسئ، ځکه چې په اسمان کې ستاسو دپاره لوی اجر دی. ستاسو څخه مخکې هم هغوی په همدې ډول پیغمبران ځورولي وو.</verse>
				<verse number="13">تاسو د نړۍ دپاره مالګه یئ، خو که مالګه خپل خوند له لاسه ورکړي، نو هغه به څنګه بېرته خپل خوند پیدا کړي؟ د هغې څخه نور هېڅ کار نه اخیستل کیږي، بې له دې چې لېرې وغورځول شي او خلک یې تر پښو لاندې کړي.</verse>
				<verse number="14">تاسو د نړۍ دپاره رڼا یئ. کوم ښار چې په غره باندې جوړ شوی وي هغه پټېدلی نه شي.</verse>
				<verse number="15">هېڅوک څراغ د دې دپاره نه بلوي چې هغه د کوم لوښي لاندې کېږدي چې پټ شي، بلکې هغه په څراغدان باندې ږدي چې د کور ټولو خلکو ته رڼا ورکړي.</verse>
				<verse number="16">پرېږده چې ستاسو رڼا په خلکو باندې همداسې وځلیږي، ترڅو ستاسو نېک کارونه وویني او ستاسو پلار ته چې په اسمان کې دی جلال ورکړي.</verse>
				<verse number="17">داسې فکر مه کوئ چې زه د دې دپاره راغلی یم چې شریعت او د پیغمبرانو لیکنې منسوخ کړم. د هغو د منسوخ کولو دپاره نه یم راغلی بلکې د هغو د پوره کولو دپاره راغلی یم.</verse>
				<verse number="18">په یقین سره زه تاسو ته دا وایم ترڅو پورې چې ځمکه او اسمان موجود وي، نو د شریعت یو ډېر وړوکی ټکی به هم له منځه لاړ نه شي، ترڅو دا هرڅه سرته ونه رسیږي.</verse>
				<verse number="19">که چېرې څوک د دې حکمونو څخه یو ډېر وړوکی حکم هم مات کړي او نورو ته هم تعلیم ورکړي چې همداسې وکړي، نو په اسماني پاچاهۍ کې به ډېر کوچنی مقام ولري، خو څوک چې په هغو حکمونو باندې عمل وکړي او نورو ته هم تعلیم ورکړي چې همداسې وکړي، نو هغه به په اسماني پاچاهۍ کې لوړ مقام ولري.</verse>
				<verse number="20">زه تاسو ته دا وایم تر هغې پورې چې ستاسو عدالت د فریسیانو او د شریعت د عالمانو د عدالت څخه بهتر نه وي، نو هېڅکله به په اسماني پاچاهۍ کې وردننه نه شئ.</verse>
				<verse number="21">تاسو اورېدلي دي چې زمونږ نیکونو ته ویل شوي وو: ‹قتل مه کوئ.› که څوک قتل وکړي، نو هغه به تر محاکمې لاندې نیول کیږي.</verse>
				<verse number="22">خو زه تاسو ته وایم چې که چېرې څوک خپل ورور باندې په قهر شي، نو هغه به محاکمه کیږي. که څوک خپل ورور ته سپکاوی وکړي، نو هغه به شورا ته د محاکمې دپاره بیول کیږي. که هغه ورته ووایي چې ته کم عقل یې، نو هغه به د دوزخ د اور لایق وي.</verse>
				<verse number="23">که چېرې ته د قربانۍ ځای ته کوم نذر راوړې او هلته در په یاد شي چې ورور دې درڅخه خفه دی،</verse>
				<verse number="24">نو خپل نذر دې د قربانۍ په ځای کې پرېږده او لاړ شه لومړی خپل ورور پخلا کړه او بیا راشه او خپل نذر دې وړاندې کړه.</verse>
				<verse number="25">کله چې د خپل مدعي سره محکمې ته روان یې، نو په لاره کې ورسره روغه جوړه وکړه، هسې نه چې هغه دې قاضي ته په لاس ورکړي او قاضي به دې پولیس ته وسپاري او ته به په زندان کې واچول شې.</verse>
				<verse number="26">په یقین سره زه تاسو ته دا وایم چې تر هغې به خلاص نه شې ترڅو پورې چې دې د خپل جېب وروستنۍ روپۍ نه وي ورکړې.</verse>
				<verse number="27">تاسو اورېدلي دي چې داسې ویل شوي دي: ‹زنا مه کوئ.›</verse>
				<verse number="28">خو تاسو ته وایم چې که یو سړی کومې ښځې ته په بد نیت وګوري، نو په زړه کې یې د هغې سره زنا کړې ده.</verse>
				<verse number="29">که چېرې ستا ښي سترګه ستا د ګناه سبب شي، نو هغه وباسه او لېرې یې وغورځوه. ځکه چې ستا دپاره به دا ښه وي چې د خپل بدن یو غړی له لاسه ورکړې، نه دا چې ټول بدن دې دوزخ ته وغورځول شي.</verse>
				<verse number="30">که چېرې ستا ښي لاس ستا د ګناه سبب شي، نو هغه پرې کړه او لېرې یې وغورځوه، ځکه چې ستا دپاره به دا ښه وي چې د خپل بدن یو اندام له لاسه ورکړې، نه دا چې ټول بدن دې دوزخ ته لاړ شي.</verse>
				<verse number="31">همدارنګه ویل شوي دي: ‹کله چې څوک خپلې ښځې ته طلاق ورکوي، نو باید هغې ته طلاق نامه ورکړي.›</verse>
				<verse number="32">خو زه تاسو ته وایم چې که څوک خپله ښځه د زنا کولو نه پرته په کوم بل دلیل طلاقه کړي، نو د هغې څخه زنا کاره جوړوي او هرڅوک چې د داسې ښځې سره واده وکړي، نو هغه زنا کوي.</verse>
				<verse number="33">همدارنګه تاسو اورېدلي دي چې په پخوا زمانه کې خلکو ته ویل شوي وو: ‹خپل قسم مه ماتوئ، خو د څښتن په نوم مو چې کوم قسم خوړلی دی هغه سرته ورسوئ.›</verse>
				<verse number="34">خو زه تاسو ته وایم چې هېڅکله قسم مه خورئ، نه په اسمان ځکه چې هغه د خدای تخت دی،</verse>
				<verse number="35">نه په ځمکه ځکه چې دا د هغه د پښو ایښودلو چوکۍ ده، نه په اورشلیم ځکه چې دا د لوی پاچا ښار دی.</verse>
				<verse number="36">همدارنګه په خپل سر قسم مه خورئ، ځکه چې تاسو نه شئ کولای د هغه یو ویښته هم تور یا سپین کړئ.</verse>
				<verse number="37">ستاسو ‹هو› دې ‹هو› وي او ‹نه› مو ‹نه› وي. د دې نه زیات د شیطان کار دی.</verse>
				<verse number="38">تاسو اورېدلي دي چې ویل شوي دي: ‹د سترګې په بدل کې سترګه او د غاښ په بدل کې غاښ.›</verse>
				<verse number="39">خو زه تاسو ته وایم څوک چې درسره بدي کوي، نو ته ترې بدل مه اخله. که څوک درته په ښي مخ څپېړه درکړي، نو چپ مخ دې هم ورته ورواړوه.</verse>
				<verse number="40">که چېرې څوک ستا په کمیس باندې دعوه وکړي نو خپله چپنه هم ورته ورکړه.</verse>
				<verse number="41">که چېرې څوک تا دې ته مجبور کړي چې یونیم کیلومتر ورسره لاړ شې، نو درې کیلومتره ورسره لاړ شه.</verse>
				<verse number="42">که څوک درڅخه کوم څه وغواړي نو هغه ورته ورکړه او څوک چې درڅخه پور غواړي، نو انکار ورته مه کوه.</verse>
				<verse number="43">تاسو اورېدلي چې ویل شوي دي: ‹د خپلو ګاونډیانو سره مینه کوه او د خپل دښمن څخه کرکه کوه.›</verse>
				<verse number="44">خو زه تاسو ته وایم چې د خپلو دښمنانو سره مینه کوئ او څوک چې تاسو ځوروي، د هغوی دپاره دعا کوئ.</verse>
				<verse number="45">نو په دې به تاسو د خپل اسماني پلار اولادونه شئ، ځکه چې هغه په بدو او ښو خلکو باندې یوشان لمر راخېژوي او په نېکو او بدو خلکو باندې یوشان باران وروي.</verse>
				<verse number="46">که تاسو یوازې د هغو خلکو سره مینه کوئ چې ستاسو سره مینه کوي، نو په دې کې به تاسو ته څه اجر وي؟ ایا مالیه ټولوونکي همداسې نه کوي؟</verse>
				<verse number="47">که چېرې تاسو یوازې په خپلو ورونو سلام اچوئ، نو د نورو سره ستاسو فرق څه دی؟ ایا کافران همداسې نه کوي؟</verse>
				<verse number="48">نو تاسو باید کامل اوسئ لکه څنګه چې ستاسو اسماني پلار کامل دی.</verse>
			</chapter>
			<chapter number="6">
				<verse number="1">پام کوئ چې د خپلې دیندارۍ کارونه د دې دپاره د خلکو په مخکې ونه کړئ چې نور یې وویني. که داسې وکړئ، نو د اسماني پلار له خوا به ستاسو دپاره هېڅ اجر نه وي.</verse>
				<verse number="2">کله چې چاته خیرات ورکوئ، نو سرنی مه وهئ چې خلک پرې خبر شي لکه څنګه چې منافقان یې په کنیسو او کوڅو کې کوي، ترڅو خلک یې صفتونه وکړي. په یقین سره زه تاسو ته دا وایم چې هغوی خپل اجر تر لاسه کړی دی.</verse>
				<verse number="3">خو کله چې خیرات ورکوئ، نو هغه داسې ورکړئ چې چپ لاس مو خبر نه شي چې ښي لاس مو څه کوي.</verse>
				<verse number="4">نو خپل خیرات پټ ورکړئ بیا به ستاسو اسماني پلار چې په ټولو پټو رازونو باندې پوهیږي تاسو ته اجر درکړي.</verse>
				<verse number="5">کله چې دعا کوئ، نو د منافقانو په شان مه اوسئ. هغوی دا خوښوي چې په کنیسو او د کوڅو په غاړه ودریږي او دعا وکړي، ترڅو خلک هغوی وویني. په یقین سره زه تاسو ته دا وایم چې هغوی خپل اجر تر لاسه کړی دی.</verse>
				<verse number="6">خو کله چې تاسو دعا کوئ، نو خپلې کوټې ته ننوځئ، دروازه بنده کړئ او د خپل نه لیدونکي اسماني پلار په حضور کې دعا وکړئ او ستاسو اسماني پلار چې په ټولو پټو رازونو باندې پوهیږي تاسو ته به اجر درکړي.</verse>
				<verse number="7">تاسو په خپلو دعاګانو کې د کافرانو په شان بې معنی کلیمې مه تکراروئ. هغوی فکر کوي چې د دوی دا اوږدې اوږدې دعاګانې به قبولې شي.</verse>
				<verse number="8">د هغوی په شان مه کېږئ، ځکه چې ستاسو پلار د مخکې نه ستاسو د اړتیاوو څخه چې تاسو ورته سوال کوئ، خبر دی.</verse>
				<verse number="9">نو بیا داسې دعا وکړئ: ای زمونږ اسماني پلاره، ستا نوم دې پاک وي،</verse>
				<verse number="10">ستا پاچاهي دې راشي. ستا اراده دې په ځمکه هم پوره شي لکه څنګه چې په اسمان کې پوره کیږي.</verse>
				<verse number="11">مونږ ته خپل ورځنی رزق همدا نن راکړه.</verse>
				<verse number="12">زمونږ ګناهونه وبخښه، لکه څنګه چې مونږ هم هغه خلک بخښو چې زمونږ په وړاندې ګناه کوي.</verse>
				<verse number="13">مونږ په ازمېښت کې مه اچوه، خو مونږ د شیطان د بدۍ نه وساته، [ځکه چې پاچاهي، قدرت او لویي به تل ترتله ستا وي. امین.]</verse>
				<verse number="14">که چېرې تاسو هغه خلک وبخښئ چې ستاسو په وړاندې یې ګناه کړې ده، نو ستاسو اسماني پلار به هم تاسو وبخښي.</verse>
				<verse number="15">خو که چېرې تاسو د نورو ګناهونه ونه بخښئ، نو ستاسو اسماني پلار به هم ستاسو ګناهونه ونه بخښي.</verse>
				<verse number="16">کله چې روژه نیسئ، نو د منافقانو په شان خپل ځانونه غمجن مه ښایئ، ځکه چې هغوی خپلې څېرې داسې بدلوي چې نور خلک یې وویني چې دوی روژه نیولې ده. په یقین سره زه تاسو ته دا وایم چې هغوی خپل اجر تر لاسه کړی دی.</verse>
				<verse number="17">خو کله چې ته روژه نیسې، نو خپل سر غوړوه او خپل مخ دې وینځه،</verse>
				<verse number="18">ترڅو نور خلک پوه نه شي چې تا روژه نیولې ده، یوازې ستا اسماني پلار به چې څوک یې لیدلی نه شي، درباندې پوه شي او ستا اسماني پلار چې د پټو کارونو څخه خبر دی تاته اجر درکړي.</verse>
				<verse number="19">د خپلو ځانونو دپاره د ځمکې په مخ خزانې مه ذخیره کوئ، یعنې په کوم ځای کې چې چینجي او زنګ یې له منځه وړي او غله ورپسې دېوالونه سوري کوي او هغه غلا کوي.</verse>
				<verse number="20">د هغې په ځای د خپلو ځانونو دپاره په اسمان کې خزانې ذخیره کړئ چې چینجي او زنګ یې له منځه نه شي وړلی او نه غله ورپسې دېوالونه سوري کولای شي چې هغه غلا کړي.</verse>
				<verse number="21">ځکه په هرځای کې چې ستا خزانه وي نو هلته به ستا زړه هم وي.</verse>
				<verse number="22">سترګې د بدن څراغ دی. که سترګې دې روغې وي، نو ټول بدن به دې روښانه وي،</verse>
				<verse number="23">خو که سترګې دې روغې نه وي، نو ټول بدن به دې په تیاره کې وي. که چېرې هغه رڼا چې په تا کې ده هغه تیاره شي، نو دا به څومره لویه تیاره وي!</verse>
				<verse number="24">هېڅوک نه شي کولای چې د دوو بادارانو خدمت وکړي، ځکه چې یا خو به د یو څخه کرکه کوي او د بل سره مینه او یا به یو ته وفادار وي او بل ته به په بده سترګه ګوري. تاسو نه شئ کولای چې هم د خدای بندګي وکړئ او هم د پیسو.</verse>
				<verse number="25">نو له دې امله تاسو ته وایم چې د خپل ژوند دپاره اندېښنه مه کوئ چې څه به خورئ او څه به څښئ او نه د خپل بدن په هکله چې څه شی به اغوندئ. ایا ژوند د خوراک څخه او بدن د کالیو څخه مهم نه دی؟</verse>
				<verse number="26">د هوا مرغانو ته وګورئ. هغوی نه څه کري او نه څه رېبي او نه څه په ګودامونو کې ذخیره کوي، خو بیاهم ستاسو اسماني پلار هغوی ته روزي رسوي. ایا تاسو د هغو څخه ډېر ارزښت نه لرئ؟</verse>
				<verse number="27">ایا په تاسو کې څوک کولای شي چې په اندېښنو سره د خپل عمر یو ساعت هم زیات کړي؟</verse>
				<verse number="28">نو بیا ولې د خپلو کالیو دپاره اندېښنه کوئ؟ ځنګلي ګلانو ته وګورئ چې څنګه لوییږي. هغوی نه کار کوي او نه د ځان دپاره کالي جوړوي.</verse>
				<verse number="29">بیاهم زه تاسو ته وایم چې حتی سلیمان پاچا هم د خپل ټول شان او شوکت سره د دې ګلانو په شان ښکلي کالي نه وو اغوستي.</verse>
				<verse number="30">خو که چېرې خدای د صحرا واښو ته چې نن دلته دي او سبا په تنور کې اچول کیږي داسې کالي ورکولای شي، ایا هغه به تاسو ته د هغو څخه ښه کالي در نه کړي؟ ستاسو ایمان ولې دومره کمزوری دی؟</verse>
				<verse number="31">نو اندېښنه مه کوئ او مه وایئ: ‹مونږ به څه خورو؟ څه به څښو؟ او څه به اغوندو؟›</verse>
				<verse number="32">ځکه چې بې ایمانه خلک د دې ټولو شیانو په هکله اندېښنه کوي، خو ستاسو اسماني پلار پوهیږي چې تاسو دې ټولو شیانو ته اړتیا لرئ.</verse>
				<verse number="33">خو د هرڅه نه لومړی د خدای پاچاهي او د هغه عدالت وغواړئ، نو بیا به دا ټول شیان هم تاسو ته درکړل شي.</verse>
				<verse number="34">نو د سبا دپاره اندېښنه مه کوئ، ځکه چې د سبا اندېښنې د سبا دپاره دي. د نن ورځې ستونزې د نن دپاره بس دي.</verse>
			</chapter>
			<chapter number="7">
				<verse number="1">د نورو په هکله قضاوت مه کوئ، ترڅو تاسو تر قضاوت لاندې ونه نیول شئ.</verse>
				<verse number="2">ځکه لکه څنګه چې تاسو نور خلک ملامتوئ، نو تاسو به هم ملامته کړای شئ. په هره پیمانه چې تاسو یې ورکوئ، نو په هماغه پیمانه به تاسو ته هم درکړل شي.</verse>
				<verse number="3">ته ولې د خپل ورور په سترګه کې خسڼی ګورې، خو په خپله سترګه کې غټ لرګی لیدلی نه شې؟</verse>
				<verse number="4">یا ته څنګه خپل ورور ته ویلی شې چې اجازه راکړه ستا د سترګې نه خسڼی راوباسم، حال دا چې ستا په خپله سترګه کې لرګی دی؟</verse>
				<verse number="5">ای منافقه، لومړی د خپلې سترګې نه لرګی وباسه، نو بیا به ستا سترګې هم وغړیږي چې د خپل ورور د سترګې نه خسڼی وباسې.</verse>
				<verse number="6">سپيانو ته سپېڅلي شیان مه ورکوئ او خپلې مرغلرې خوګانو ته مه وراچوئ، هسې نه چې هغه تر پښو لاندې کړي او بېرته راوګرځي او په تاسو باندې حمله وکړي.</verse>
				<verse number="7">وغواړئ، نو تاسو ته به درکړل شي. ولټوئ نو پیدا به یې کړئ. وټکوئ نو دروازه به درته خلاصه شي.</verse>
				<verse number="8">ځکه هرڅوک چې څه وغواړي، نو لاسته به یې راوړي او څوک یې چې ولټوي، نو پیدا به یې کړي او څوک چې دروازه وټکوي، نو ورته خلاصه به شي.</verse>
				<verse number="9">ایا په تاسو کې داسې څوک شته چې زوی یې ورڅخه ډوډۍ وغواړي او هغه ورته تیږه ورکړي؟</verse>
				<verse number="10">او یا ورڅخه ماهي وغواړي او هغه ورته مار ورکړي؟</verse>
				<verse number="11">نو تاسو چې بد خلک یئ، په دې پوهېږئ چې خپلو اولادونو ته څنګه ښه شیان ورکړئ، نو ستاسو اسماني پلار به څومره ښه شیان هغو خلکو ته ورکړي چې ورڅخه ویې غواړي.</verse>
				<verse number="12">د نورو سره داسې چلند کوئ لکه څنګه چې تاسو یې د ځان دپاره د هغوی څخه غواړئ. دا هغه څه دي چې تورات او د پیغمبرانو لیکنې یې وایي.</verse>
				<verse number="13">په تنګه دروازه ننوځئ، ځکه کومه دروازه چې لویه ده او هغه لاره چې اسانه ده هغه د تباهۍ خواته ځي او کوم خلک چې په دې لاره ځي هغه زیات دي.</verse>
				<verse number="14">خو کومه دروازه چې د تلپاتې ژوندون خواته ځي هغه تنګه او لاره یې سخته ده او د هغې موندونکي هم لږ دي.</verse>
				<verse number="15">د جعلي پیغمبرانو سره احتیاط کوئ، هغوی د پسونو په شکل کې تاسو ته راځي، خو په حقیقت کې داړونکي لېوان دي.</verse>
				<verse number="16">تاسو به هغوی د خپلو عملونو څخه وپېژنئ. ایا د اغزو څخه څوک انګور یا انځر راټولولی شي؟</verse>
				<verse number="17">نو هره ښه ونه ښه مېوه نیسي او خرابه ونه خرابه مېوه نیسي.</verse>
				<verse number="18">ښه ونه خرابه مېوه نه شي نیولی او نه خرابه ونه ښه مېوه نیولی شي.</verse>
				<verse number="19">کومه ونه چې ښه مېوه نه نیسي، نو هغه ونه به ووهل شي او په اور کې به واچول شي.</verse>
				<verse number="20">په دې ډول به تاسو هغوی د خپلو عملونو څخه وپېژنئ.</verse>
				<verse number="21">هر هغه څوک چې ماته باداره، باداره ووایي د خدای په پاچاهۍ کې به وردننه نه شي، خو یوازې هغه خلک به دننه شي چې زما د اسماني پلار اراده پوره کوي.</verse>
				<verse number="22">د اخرت په ورځ به ډېر ماته وایي: ‹ای باداره، ای باداره، ایا ستا په نوم مونږ د خدای پیغام ونه رساوه؟ ایا ستا په نوم مو پېریان نه وو ویستلي؟ ایا ستا په نوم مو ډېرې معجزې ونه ښودلې؟›</verse>
				<verse number="23">بیا به زه هغوی ته په ښکاره ووایم: ‹ای بدکارانو، زه تاسو هېڅ نه پېژنم، زما د مخې نه لېرې شئ.›</verse>
				<verse number="24">نو هرڅوک چې زما دا خبرې اوري او عمل ورباندې کوي هغه د هغه پوه سړي په شان دی چې خپل کور یې په تیږو باندې جوړ کړی ؤ،</verse>
				<verse number="25">چې باران وشو او سېلاب راغی او سخت توفان په هغه کور باندې راغی، خو هغه راونه غورځېده، ځکه چې بنیاد یې په تیږو باندې ایښودل شوی ؤ.</verse>
				<verse number="26">خو هرڅوک چې زما خبرې واوري او عمل ورباندې ونه کړي، نو هغه د هغه ناپوه سړي په شان دی چې خپل کور یې په شګو باندې جوړ کړی ؤ،</verse>
				<verse number="27">او کله چې باران وشو او سېلاب راغی او سخت توفان په هغه کور باندې راغی، نو هغه راوغورځېد او بیخي وران شو.»</verse>
				<verse number="28">کله چې عیسی دا خبرې پای ته ورسولې، نو خلک د هغه تعلیم ته حیران پاتې شول،</verse>
				<verse number="29">ځکه چې هغه د شریعت د عالمانو په شان نه بلکې په واک او اختیار سره هغوی ته تعلیم ورکاوه.</verse>
			</chapter>
			<chapter number="8">
				<verse number="1">کله چې عیسی د غره نه راښکته شو، نو ګڼ شمېر خلک ورپسې روان شول.</verse>
				<verse number="2">په دې وخت کې یو جذامي سړی هغه ته راغی او د هغه په پښو کې پرېوت او ویې ویل: «ښاغلیه، که ته وغواړې نو کولای شې چې ما پاک او روغ کړې.»</verse>
				<verse number="3">عیسی خپل لاس وراوږد کړ او په هغه باندې یې کېښود او ویې ویل: «زه غواړم، پاک او روغ شه» او هغه سمدلاسه د جذام څخه پاک او روغ شو.</verse>
				<verse number="4">بیا عیسی هغه ته وویل: «ګوره چې په دې هکله هېچا ته څه ونه وایې، خو لاړ شه او خپل ځان کاهن ته وروښایه او کومه قرباني چې موسی یې حکم کړی دی وړاندې کړه، د دې دپاره چې خلکو ته ثابته شي چې ته روغ شوی یې.»</verse>
				<verse number="5">کله چې عیسی د کپرناحوم ښار ته ورغی، نو یو رومي منصبدار ورته راغی او هغه ته یې زاري وکړه،</verse>
				<verse number="6">او ورته ویې ویل: «ای ښاغلیه، زما یو نوکر په کور کې شل پروت دی او ډېر په عذاب دی.»</verse>
				<verse number="7">عیسی وویل: «زه به درشم او هغه به روغ کړم.»</verse>
				<verse number="8">خو هغه منصبدار ورته په ځواب کې وویل: «ای ښاغلیه، زه د دې لایق نه یم چې زما کور ته راشې. ته یوازې امر وکړه، نو زما نوکر به روغ شي.</verse>
				<verse number="9">ځکه چې زه هم د بل چا د امر لاندې یم او عسکر زما د امر لاندې دي. کله چې یو ته ووایم چې لاړ شه، نو هغه ځي او بل ته ووایم چې راشه نو هغه راځي او کله چې خپل نوکر ته ووایم چې دا کار وکړه نو هغه یې کوي.»</verse>
				<verse number="10">کله چې عیسی د هغه خبرې واورېدلې نو حیران شو او کوم خلک چې په هغه پسې روان وو، هغوی ته یې وویل: «په یقین سره زه تاسو ته دا وایم چې ما داسې ایمان په اسراییلو کې هم نه دی لیدلی.</verse>
				<verse number="11">زه تاسو ته وایم چې د ختیځ او لوېدیځ څخه به ډېر خلک راشي او د ابراهیم، اسحاق او یعقوب سره به د اسماني پاچاهۍ په مېلمستیا کې کښېني،</verse>
				<verse number="12">خو کوم خلک چې د دې پاچاهۍ دپاره ټاکل شوي وو هغوی به دباندې تیارو ته یعنې هغه ځای ته وغورځول شي چې هلته به خلک ژاړي او خپل غاښونه به چیچي.»</verse>
				<verse number="13">بیا عیسی هغه منصبدار ته وویل: «بېرته خپل کور ته لاړ شه، لکه څنګه چې باور لرې همداسې به وشي.» نو په هماغه ساعت هغه نوکر روغ شو.</verse>
				<verse number="14">کله چې عیسی د پطروس کور ته ورغی، نو ویې لیدل چې د پطروس خواښې د تبې له لاسه پرته وه.</verse>
				<verse number="15">عیسی د هغې لاس ونیوه او تبې هغه پرېښودله. هغه راپاڅېدله او د عیسی خدمت یې پیل کړ.</verse>
				<verse number="16">کله چې ماښام شو، نو خلکو هغه ته ډېر داسې کسان راوستل چې پېریانو نیولي وو او په یو حکم یې د هغوی څخه پېریان وویستل او ټول ناروغان یې روغ کړل.</verse>
				<verse number="17">په دې ډول د اشعیا نبي هغه وینا رښتیا شوه چې ویلي یې وو: هغه زمونږ ټولې ناروغۍ لېرې کړلې، او زمونږ کمزورۍ یې لېرې کړلې.</verse>
				<verse number="18">کله چې عیسی ولیدل چې د خلکو ګڼه ګوڼه ورڅخه راچاپېره ده نو خپلو شاګردانو ته یې حکم وکړ چې د جلیل د بحیرې بلې غاړې ته لاړ شي.</verse>
				<verse number="19">د شریعت یو عالم هغه ته ورغی او ویې ویل: «استاذه! هر چېرته چې ځې زه به درپسې ځم.»</verse>
				<verse number="20">عیسی ورته وویل: «ګیدړان خپل غارونه لري او مرغان خپلې ځالې، خو د انسان زوی دومره ځای هم نه لري چې خپل سر ورباندې کېږدي.»</verse>
				<verse number="21">یو بل شاګرد ورته وویل: «استاذه، اجازه راکړه چې لومړی لاړ شم او خپل پلار خاورو ته وسپارم.»</verse>
				<verse number="22">عیسی ځواب ورکړ: «ته ما پسې راځه او پرېږده چې مړي خپل مړي ښخ کړي.»</verse>
				<verse number="23">عیسی په کشتۍ کې سپور شو او شاګردان یې هم ورسره روان شول.</verse>
				<verse number="24">ناڅاپه په بحیره کې یو سخت توفان راغی او نژدې ؤ چې کشتۍ د څپو له لاسه ډوبه شي، خو عیسی ویده ؤ.</verse>
				<verse number="25">نو شاګردان ورغلل او راویښ یې کړ او ورته ویې ویل: «ای استاذه، مونږ وژغوره. مونږ ډوبیږو.»</verse>
				<verse number="26">عیسی ورته وویل: «تاسو ولې دومره وېرېږئ؟ ستاسو ایمان څومره کمزوری دی!» بیا هغه راپاڅېد او باد او د اوبو څپو ته یې حکم وکړ او هغوی بیخي ارام شول.</verse>
				<verse number="27">شاګردان حیران شول او ویې ویل: «دا څنګه سړی دی چې باد او څپې یې هم حکم مني؟»</verse>
				<verse number="28">کله چې عیسی د جدریان سیمې ته چې د بحیرې په بلې غاړې پرته وه ورسېده، نو د دوو تنو سره چې پېریانو نیولي وو او د هدیرې ‎څخه راووتل، مخامخ شو. هغوی دومره خطرناکه وو چې هېچا نه شو کولای په هغه لاره تېر شي.</verse>
				<verse number="29">ناڅاپه هغوی چیغې ووهلې: «ای د خدای زویه، مونږ سره څه کار لرې؟ ته د دې دپاره دلته راغلی یې چې مونږ د ټاکل شوي وخت څخه مخکې په عذاب کړې؟»</verse>
				<verse number="30">د هغه ځای څخه لږ لېرې د خوګانو یوه لویه رمه څرېدله.</verse>
				<verse number="31">پېریانو عیسی ته زاري وکړه: «که چېرې ته مونږ شړې، نو د خوګانو هغې رمې ته مو ولېږه.»</verse>
				<verse number="32">عیسی هغوی ته وویل: «لاړ شئ!» نو هغوی راووتل او په خوګانو کې ورننوتل. سمدلاسه د خوګانو ټولې رمې منډه کړه او د کمر د غاړې نه بحیرې ته ورولوېدله او په اوبو کې ډوبه شوه.</verse>
				<verse number="33">د خوګانو ساتونکي وتښتېدل او ښار ته لاړل. خلکو ته یې ټوله کیسه وکړه او هغه څه چې په پېریانو نیولي سړیو باندې تېر شوي وو، ټولو ته یې وویل.</verse>
				<verse number="34">بیا د ښار ټول خلک راووتل چې عیسی وویني او کله یې چې هغه ولیده نو زاري یې ورته وکړه چې د دوی د سیمې څخه لاړ شي.</verse>
			</chapter>
			<chapter number="9">
				<verse number="1">عیسی په کشتۍ کې سپور شو او د بحیرې څخه تېر شو او بېرته خپل ښار کپرناحوم ته راغی.</verse>
				<verse number="2">په دې وخت کې څو کسانو یو شل سړی چې په کټ کې پروت ؤ هغه ته راوست. عیسی چې د هغوی ایمان ولیده، نو هغه شل سړي ته یې وویل: «زویه! ډاډه اوسه، ستا ګناهونه وبخښل شول.»</verse>
				<verse number="3">په دې خبرې د شریعت ځینې عالمانو د خپلو ځانونو سره وویل: «دا سړی کفر وایي.»</verse>
				<verse number="4">خو عیسی پوهېده چې د هغوی په زړه کې څه دي او ورته ویې ویل: «ستاسو په زړونو کې ولې داسې بد فکرونه ګرځي؟</verse>
				<verse number="5">ایا دا خبره اسانه ده چې وویل شي ستا ګناهونه وبخښل شول او یا وویل شي چې پاڅېږه او وګرځه؟</verse>
				<verse number="6">خو زه به تاسو ته ثابته کړم چې د انسان زوی د ځمکې په مخ دا واک او اختیار لري چې ګناهونه وبخښي.» نو هغه شل سړي ته یې وویل: «پاڅېږه، کټ دې واخله او خپل کور ته لاړ شه.»</verse>
				<verse number="7">هغه پاڅېد او کور ته لاړ.</verse>
				<verse number="8">کله چې خلکو دا پېښه ولیدله نو ووېرېدل او د خدای ثنا یې وویله چې انسان ته یې داسې واک او اختیار ورکړی دی.</verse>
				<verse number="9">کله چې عیسی له هغه ځای څخه تېرېده، نو په لاره کې یې د متي په نوم یو سړی ولیده چې د مالیې راټولولو په ځای کې ناست ؤ. عیسی هغه ته وویل: «ما پسې راځه.» متي راپاڅېد او په هغه پسې روان شو.</verse>
				<verse number="10">بیا عیسی د متي په کور کې ډوډۍ ته ناست ؤ چې ډېر مالیه ټولوونکي او نور ګناهکاران راغلل او د عیسی او د هغه د شاګردانو سره دسترخوان ته کښېناستل.</verse>
				<verse number="11">کله چې فریسیانو دا ولیدل، نو د عیسی د شاګردانو نه یې پوښتنه وکړه: «ستاسو استاذ ولې د مالیه ټولوونکو او نورو ګناهکارانو سره یوځای ډوډۍ خوري؟»</verse>
				<verse number="12">عیسی د هغوی خبرې واورېدلې او ویې ویل: «روغ خلک ډاکتر ته اړتیا نه لري بلکې ناروغان یې لري.</verse>
				<verse number="13">لاړ شئ او د خدای د کلام د دې لیکنو په معنی باندې ځانونه پوه کړئ: ‹زه ستاسو څخه غواړم چې په نورو رحم وکړئ، نه د قربانۍ وړاندې کول.› ځکه چې زه د دې دپاره نه یم راغلی چې پرهېزګاران راوبولم بلکې ګناهکاران راوبولم.»</verse>
				<verse number="14">بیا د یحیی شاګردان عیسی ته راغلل او ورته ویې ویل: «ولې مونږ او فریسیان روژه نیسو او ستا شاګردان یې نه نیسي؟»</verse>
				<verse number="15">عیسی هغوی ته وویل: «ایا دا کېدای شي چې د زوم ملګري دې په داسې حال کې چې زوم ورسره وي خفه ناست وي؟ بې له شکه چې نه. خو داسې وخت به راشي چې زوم به د هغوی نه بوتلل شي، نو بیا به روژه نیسي.</verse>
				<verse number="16">هېڅوک په زړو کالیو باندې نوی پیوند نه لګوي. که داسې وکړي نو هغه پیوند به د زړو کالیو څخه راوشلیږي او د مخکې نه به هم یو لوی سوری په کې جوړ شي.</verse>
				<verse number="17">او نه هم څوک تازه شراب په زړو مشکونو کې اچوي، ځکه که واچول شي، نو مشکونه شکیږي او شراب ترې توییږي او مشکونه به له منځه لاړ شي. خو تازه شراب په نویو مشکونو کې اچول کیږي او په دې ډول هم شراب او هم مشک دواړه روغ پاتې کیږي.»</verse>
				<verse number="18">عیسی لا دا خبرې کولې چې په دې وخت کې د کنیسې یو مشر ورته راغی او د هغه په پښو کې پرېوت او ویې ویل: «همدا اوس زما لور مړه شوه، خو که چېرې ته راشې او خپل لاس ورباندې کېږدې، نو هغه به ژوندۍ شي.»</verse>
				<verse number="19">عیسی پاڅېد او ورسره روان شو او شاګردان یې هم ورپسې روان شول.</verse>
				<verse number="20">په دې وخت کې یوه ښځه چې د دولسو کالو راهیسې ورڅخه وینه بهېدله، د شا له خوا راغله او د عیسی لمنې ته یې لاس وروړ.</verse>
				<verse number="21">ځکه چې هغې باور درلود چې که زه یوازې د هغه چپنې ته هم لاس وروړم نو روغه به شم.</verse>
				<verse number="22">عیسی مخ ورواړاوه او هغه یې ولیدله او ورته ویې ویل: «لورې! ډاډه اوسه، ته خپل ایمان روغه کړې.» او په هماغه ساعت ښځه روغه شوه.</verse>
				<verse number="23">کله چې عیسی د هغه مشر کور ته ورغی او د جنازې دپاره د غم ساز غږوونکي او د خلکو شور یې ولیده،</verse>
				<verse number="24">نو هغه وویل: «ووځئ، ځکه چې انجلۍ مړه نه ده، بلکې ویده ده.» نو هغوی ورپورې وخندل.</verse>
				<verse number="25">خو کله چې ټول خلک دباندې وویستل شول، نو هغه د انجلۍ کوټې ته ورننوت، هغه یې له لاسه ونیوله او هغه راپاڅېدله.</verse>
				<verse number="26">دا خبر په هغې ټولې سیمې کې خپور شو.</verse>
				<verse number="27">کله چې عیسی د هغه ځای نه روان شو، نو دوه ړانده ورپسې روان شول او چیغې یې وهلې: «ای د داود زویه، په مونږ رحم وکړه.»</verse>
				<verse number="28">کله چې عیسی کور ته دننه شو، نو هغه ړانده ورته راغلل. عیسی د هغوی څخه پوښتنه وکړه: «ایا تاسو په دې ایمان لرئ چې زه کولای شم تاسو بینا کړم؟» هغوی وویل: «هو، ښاغلیه!»</verse>
				<verse number="29">بیا عیسی د هغوی سترګو ته لاس وروړ او ویې ویل: «څنګه چې ستاسو ایمان دی، نو همداسې دې وشي.»</verse>
				<verse number="30">او د هغوی سترګې بینا شوې. عیسی هغوی ته په کلکه خبرداری ورکړ چې په دې هکله هېچا ته څه ونه وایي.</verse>
				<verse number="31">خو کله چې هغوی لاړل، نو په هغه ټوله سیمه کې یې د هغه په هکله خبر خپور کړ.</verse>
				<verse number="32">کله چې عیسی او شاګردان یې په وتلو کې وو چې یو سړی یې عیسی ته راوست چې خبرې یې نه شوې کولای ځکه چې پېریانو نیولی ؤ.</verse>
				<verse number="33">کله چې عیسی د هغه څخه پېری وویست، نو هغه سړي په خبرو پیل وکړ. خلک ډېر حیران شول او ویې ویل: «په اسراییلو کې هېڅکله هم داسې کار نه دی لیدل شوی.»</verse>
				<verse number="34">خو فریسیانو وویل: «هغه د پېریانو د مشر یعنې شیطان په مرسته پېریان وباسي.»</verse>
				<verse number="35">عیسی ښار په ښار او کلي په کلي ګرځېده او د هغوی په کنیسو کې یې تعلیم ورکاوه او د اسماني پاچاهۍ زېری یې خپراوه او د خلکو هر ډول ناروغۍ او کمزورتیاوې یې روغولې.</verse>
				<verse number="36">کله چې هغه د خلکو ګڼه ګوڼه ولیدله، نو زړه یې ورباندې وسوځېد، ځکه چې هغوی د بې شپونه پسونو په شان پرېشانه او بې وسه وو.</verse>
				<verse number="37">بیا هغه خپلو شاګردانو ته وویل: «فصل ډېر دی، خو مزدوران لږ دي.</verse>
				<verse number="38">نو تاسو د فصل خاوند ته زاري وکړئ چې د خپلو حاصلاتو د راټولولو دپاره نور مزدوران راولېږي.»</verse>
			</chapter>
			<chapter number="10">
				<verse number="1">عیسی خپل دولس شاګردان راوغوښتل او هغوی ته یې د پېریانو د ویستلو او د هر ډول ناروغیو او کمزورتیاوو د روغولو اختیار ورکړ.</verse>
				<verse number="2">د هغو دولسو رسولانو نومونه دا دي: لومړنی شمعون چې په پطروس مشهور ؤ او ورور یې اندریاس، یعقوب د زبدي زوی او د هغه ورور یوحنا،</verse>
				<verse number="3">فیلیپوس او بارتولما، توما او مالیه ټولوونکی متي، یعقوب د حلفي زوی او تدي،</verse>
				<verse number="4">شمعون سرتېری او یهودا اسخریوتي چې د عیسی سره یې خیانت وکړ.</verse>
				<verse number="5">عیسی دا دولس شاګردان د دې لارښوونو سره ولېږل: «د غیریهودیانو هېڅ یوې سیمې ته لاړ نه شئ او د سامریانو هېڅ ښار ته مه ننوځئ.</verse>
				<verse number="6">خو د هغې په ځای د اسراییلو قوم ته چې د ورک شویو پسونو په شان دي ورشئ</verse>
				<verse number="7">او په لاره کې دا پیغام ورکوئ چې اسماني پاچاهي رانژدې شوې ده.</verse>
				<verse number="8">ناروغان روغ کړئ، مړي راژوندي کړئ، په جذام اخته خلک پاک او روغ کړئ او پېریان وباسئ. تاسو ته وړیا درکړل شوي او وړیا یې ورکړئ.</verse>
				<verse number="9">د ځان سره د سرو زرو، سپینو زرو او مسو سکې مه وړئ،</verse>
				<verse number="10">د سفر دپاره کوم خورجین، اضافه کالي، څپلۍ او امسا مه اخلئ، ځکه چې مزدور د خپلې مزدورۍ حقدار دی.</verse>
				<verse number="11">کله چې کوم ښار یا کوم کلي ته ننوځئ، نو د یو داسې سړي کور ته ورشئ چې د ورتلو لایق وي او ترڅو پورې چې کوم بل ځای ته ځئ، نو تر هغه وخته پورې د هغه په کور کې پاتې شئ.</verse>
				<verse number="12">کوم کور ته چې ننوځئ، نو په هغه سلام واچوئ.</verse>
				<verse number="13">که چېرې د هغه کور خلک ستاسو د سلام لایق وي، نو کومه سوله او سلامتي چې تاسو یې د هغوی دپاره غواړئ هغه به ورباندې پاتې شي، خو که لایق یې نه وي، نو هغه سلام به بېرته تاسو ته راوګرځي.</verse>
				<verse number="14">خو که چېرې څوک تاسو ته هرکلی ونه وایي او یا ستاسو خبرو ته غوږ ونه نیسي، نو کله چې د هغه کور یا ښار څخه ځئ، نو د خپلو پښو خاورې وڅنډئ.</verse>
				<verse number="15">په یقین سره زه تاسو ته دا وایم چې د قیامت په ورځ به د سدوم او عموره د ښارونو د خلکو سزا د دی ښار د خلکو د سزا څخه کمه وي.</verse>
				<verse number="16">ګورئ، زه تاسو لکه د پسونو په شان د لېوانو منځ ته لېږم، نو د مارانو په شان هوښیار او د کوترو په شان بې آزاره اوسئ.</verse>
				<verse number="17">پام کوئ چې خلک به تاسو محکمو ته وسپاري او په خپلو کنیسو کې به مو په دورو باندې ووهي</verse>
				<verse number="18">او زما په خاطر به تاسو والیانو او پاچاهانو ته راوستل شئ چې د هغوی او غیریهودیانو په مخکې شاهدي ورکړئ.</verse>
				<verse number="19">خو کله چې هغوی تاسو محکمې ته راولي، نو په دې هکله اندېښنه مه کوئ چې تاسو به څه وایئ او څنګه به یې وایئ، ځکه چې په هماغه ساعت به تاسو ته وویل شي چې څه ووایئ.</verse>
				<verse number="20">ځکه تاسو چې کومې خبرې کوئ هغه به ستاسو خبرې نه وي، بلکې ستاسو د اسماني پلار روح به ستاسو په وسیله خبرې کوي.</verse>
				<verse number="21">ورور به د ورور سره خیانت وکړي چې ووژل شي او پلار به د خپلو اولادونو سره. اولادونه به د خپلو میندو او پلرونو په خلاف راپورته شي او د هغوی د مړینې سبب به شي.</verse>
				<verse number="22">ټول خلک به زما د نوم په خاطر ستاسو څخه کرکه کوي. خو څوک چې تر اخره ټینګ پاتې شي، هغه به خلاصون ومومي.</verse>
				<verse number="23">کله چې څوک تاسو په یو ښار کې ځوروي، نو بل ښار ته وتښتئ. په یقین سره زه تاسو ته دا وایم چې مخکې له دې چې د اسراییلو په ټولو ښارونو کې وګرځئ، د انسان زوی به راشي.</verse>
				<verse number="24">شاګرد د خپل استاذ څخه لوی نه دی او نه نوکر د خپل بادار څخه.</verse>
				<verse number="25">د یو شاګرد دپاره دا بس دی چې د خپل استاذ په شان شي او نوکر د خپل بادار په شان. که چېرې د کور مشر ته بعلزبول یعنې شیطان وویل شي، نو د هغه د کورنۍ نور غړي به د دې نه هم په خراب نوم یاد کړای شي.</verse>
				<verse number="26">نو د هغوی نه مه وېرېږئ، ځکه داسې پټ شی نشته چې ښکاره به نه شي او نه داسې پټ راز شته چې ښکاره به نه شي.</verse>
				<verse number="27">څه چې زه تاسو ته په تیاره کې وایم، نو تاسو یې په رڼا ورځ اعلان کړئ، کوم څه چې تاسو ته په غوږ کې وویل شي تاسو یې د بام په سر اعلان کړئ.</verse>
				<verse number="28">د هغو خلکو څخه مه وېرېږئ چې بدن وژني، خو روح نه شي وژلی. خو د هغه چا څخه ووېرېږئ چې بدن او روح دواړه په دوزخ کې تباه کولای شي.</verse>
				<verse number="29">ایا دوه مرغۍ په یوه روپۍ نه خرڅیږي؟ خو بیاهم ستاسو د اسماني پلار د رضا څخه پرته یوه هم په ځمکه نه رالویږي.</verse>
				<verse number="30">خو ستاسو په هکله باید وویل شي چې ستاسو د سر ویښتان هم شمېرل شوي دي.</verse>
				<verse number="31">نو بیا مه وېرېږئ، تاسو د بې شمېره مرغیو څخه زیات ارزښت لرئ.</verse>
				<verse number="32">نو هرڅوک چې د خلکو په مخکې په دې اقرار وکړي چې هغه زما د پیروانو څخه دی، نو زه به هم د خپل اسماني پلار په مخکې اقرار وکړم چې هغه زما د پیروانو څخه دی.</verse>
				<verse number="33">خو هرڅوک چې د خلکو په مخکې زما څخه انکار وکړي، نو زه به هم د خپل اسماني پلار په مخکې د هغه څخه انکار وکړم.</verse>
				<verse number="34">داسې ګومان مه کوئ چې زه د دې دپاره راغلی یم چې نړۍ ته سوله راولم، زه د سولې د راوستلو دپاره نه یم راغلی، بلکې دښمني راولم.</verse>
				<verse number="35">زه راغلی یم چې زوی د پلار، لور د مور او انږور د خواښې په خلاف کړم.</verse>
				<verse number="36">ستاسو د خپلې کورنۍ غړي به ستاسو دښمنان شي.</verse>
				<verse number="37">په چا چې خپل مور او پلار زما څخه زیات ګران وي، نو هغه زما لایق نه دی او په چا چې خپله لور او زوی زما څخه دېر ګران وي، هغه زما لایق نه دی.</verse>
				<verse number="38">څوک چې خپل صلیب راوانخلي او ما پسې رانه شي، نو هغه زما لایق نه دی.</verse>
				<verse number="39">څوک چې کوښښ کوي خپل ځان وساتي، نو هغه به له لاسه ورکړي او څوک چې زما په خاطر خپل ژوند له لاسه ورکړي هغه به رښتینی ژوند تر لاسه کړي.</verse>
				<verse number="40">څوک چې تاسو قبول کړي، نو زه یې قبول کړی یم او څوک چې ما قبول کړي، نو هغه څوک یې قبول کړی دی چې زه یې رالېږلی یم.</verse>
				<verse number="41">هرڅوک چې یو پیغمبر په دې خاطر قبول کړي چې هغه پیغمبر دی، نو هغه به د یو پیغمبر اجر ومومي او څوک چې یو نېک سړی په دې خاطر قبول کړي چې هغه نېک سړی دی، نو هغه به د نېک سړي اجر ومومي.</verse>
				<verse number="42">هرڅوک چې د دې عادي خلکو څخه یوه ته په دې خاطر چې هغه زما د پیروانو څخه دی، یوه پیاله یخې اوبه هم ورکړي، نو په یقین سره زه تاسو ته دا وایم چې هغه سړی به بې اجره پاتې نه شي.»</verse>
			</chapter>
			<chapter number="11">
				<verse number="1">کله چې عیسی خپلو دولسو شاګردانو ته دا لارښوونې وکړې، نو له هغه ځای نه روان شو چې د هغې سیمې په نورو ښارونو کې تعلیم ورکړي او وعظ وکړي.</verse>
				<verse number="2">کله چې یحیی په زندان کې د مسیح د کارونو څخه خبر شو، نو خپل څو شاګردان یې هغه ته ورولېږل</verse>
				<verse number="3">چې د هغه څخه پوښتنه وکړي: «ایا ته هغه څوک یې چې باید راغلی وای یا د کوم بل چا په تمه واوسو؟»</verse>
				<verse number="4">عیسی هغوی ته په ځواب کې وویل: «لاړ شئ او څه چې تاسو اورئ او وینئ یحیی ته ووایئ</verse>
				<verse number="5">چې څنګه ړانده بینا کیږي، ګوډان کولای شي وګرځي، کوم خلک چې په جذام باندې اخته وو هغه پاک او روغ شوي دي، کاڼه اورېدلی شي، مړي راژوندي کیږي او غریبانو ته زېری ورکول کیږي.</verse>
				<verse number="6">بختور دی هغه څوک چې په ما شک ونه کړي.»</verse>
				<verse number="7">څنګه چې د یحیی شاګردان روان شول، نو عیسی خلکو ته د یحیی په هکله داسې خبرې پیل کړې: «تاسو د څه شي د لیدلو دپاره دښتې ته تللي وئ؟ د یوې لوخې د لیدلو دپاره چې باد خوځوله؟</verse>
				<verse number="8">نو بیا د څه شي د لیدلو دپاره تللي وئ؟ ایا د هغه چا د لیدلو دپاره چې قیمتي او ښکلي کالي یې اغوستي وو؟ ګورئ، کوم خلک چې داسې کالي اغوندي هغوی په شاهانه ماڼیو کې ژوند کوي.</verse>
				<verse number="9">نو بیا د څه شي د لیدلو دپاره وتلي وئ؟ ایا د یو پیغمبر د لیدلو دپاره؟ هو، زه تاسو ته وایم چې هغه د یو پیغمبر څخه هم ډېر لوی دی.</verse>
				<verse number="10">دا هغه څوک دی چې د هغه په هکله د خدای په کلام کې لیکل شوي دي: ګوره، زه به خپل استازی ستا څخه مخکې ولېږم چې ستا دپاره لاره تیاره کړي.</verse>
				<verse number="11">په یقین سره زه تاسو ته دا وایم چې په دې نړۍ کې له تعمید ورکوونکی یحیی څخه بل څوک لوی نه دی پیدا شوی، خو بیاهم په اسماني پاچاهۍ کې تر ټولو کوچنی د هغه نه ډېر لوی دی.</verse>
				<verse number="12">د تعمید غسل ورکوونکي یحیی د زمانې څخه تر نن ورځ پورې اسماني پاچاهي تر سختو حملو لاندې راغلې او زورور خلک کوښښ کوي چې هغه په زوره ونیسي.</verse>
				<verse number="13">ځکه چې ټولو پیغمبرانو او د موسی شریعت د یحیی تر راتللو پورې د اسماني پاچاهۍ په هکله پېشګویي کړې ده</verse>
				<verse number="14">او که تاسو تیار یئ چې دا ومنۍ، نو یحیی هماغه الیاس نبي دی چې باید راغلی وای.</verse>
				<verse number="15">که څوک غوږونه لري، نو هغه دې واوري.</verse>
				<verse number="16">خو زه د دې زمانې خلک د څه شي سره پرتله کړم؟ هغوی د هغو ماشومانو په شان دي چې په بازار کې ناست وي او یو بل ته نارې وهي:</verse>
				<verse number="17">‹مونږ درته شپیلۍ ووهله، خو تاسو ګډا ونه کړه، مونږ درته د غم سندرې وویلې، خو تاسو ونه ژړل.›</verse>
				<verse number="18">ځکه کله چې یحیی راغی، نو نه یې څه خوړل او نه یې څه څښل، خو ټولو به ویل چې هغه پېریانو نیولی دی.</verse>
				<verse number="19">کله چې د انسان زوی راغی او هغه خوړل او څښل، خو هغوی ویل چې هغه ته ګورئ، هغه یو خېټور، شرابي او د مالیه ټولوونکو او نورو ګناهکارانو ملګری دی. خو بیاهم خلکو ته به د خدای حکمت په خپلو عملونو کې رښتینی ثابت شي.»</verse>
				<verse number="20">بیا عیسی د هغو ښارونو خلک ملامته کړل چې زیاتې معجزې یې په کې ښودلې وې، ځکه چې هغوی توبه ونه ویستله.</verse>
				<verse number="21">هغه وویل: «افسوس دې وي په تا ای د خورزین ښاره! او افسوس دې وي په تا باندې ای د بیت صیدا ښاره! ځکه که چېرې دا معجزې چې په تاسو کې وښودل شوې که هغه په صور او صیدون کې ښودل شوې وای نو هغوی به ډېر پخوا د ویر کالي اغوستي وای، په خپلو سرونو باندې به یې ایرې بادولې او توبې به یې ویستلې وای.</verse>
				<verse number="22">خو تاسو ته وایم چې د قیامت په ورځ به د صور او صیدون سزا ستاسو د سزا څخه کمه وي.</verse>
				<verse number="23">خو ای د کپرناحوم ښاره! تا غوښتل چې اسمان ته ورسېږې؟ نه، ته به دوزخ ته وغورځول شې. ځکه کومې معجزې چې په تا کې وښودل شوې، که هغه په سدوم کې ښودل شوې وای، نو هغه به تر نن ورځې پورې پاتې وای.</verse>
				<verse number="24">خو زه تاسو ته وایم چې د قیامت په ورځ به د سدوم د خلکو سزا ستاسو د سزا څخه کمه وي.»</verse>
				<verse number="25">په هغه وخت کې عیسی دا دعا وکړه: «ای پلاره، ای د ځمکې او اسمان څښتنه، ستا شکر کوم چې دا خبرې دې د پوهو او هوښیارو خلکو څخه پټې کړې دي او ناپوهو ته دې ښکاره کړي دي.</verse>
				<verse number="26">هو پلاره! دا ستا رضا وه.</verse>
				<verse number="27">زما پلار ټول شیان ماته راسپارلي دي. هېڅوک زوی نه پېژني بې له پلاره او هېڅوک پلار نه پېژني بې له زویه او بې له هغو کسانو چې زوی یې وغواړي، پلار ورته وروښایي.</verse>
				<verse number="28">ای تاسو ټول چې د خپلو درنو بارونو څخه ستړي شوي یئ، ماته راشئ او زه به ارام درکړم.</verse>
				<verse number="29">زما جغ په خپله غاړه کېږدئ او زما څخه یې زده کړئ، ځکه چې زه په زړه نرم او عاجز یم او ستاسو زړونه به ارام ومومي.</verse>
				<verse number="30">ځکه چې زما د جغ وړل اسانه او بار مې سپک دی.»</verse>
			</chapter>
			<chapter number="12">
				<verse number="1">په هغه وخت کې عیسی د سبت په یوه ورځ د غنمو په پټیو تېرېده، د هغه شاګردان وږي شوي وو نو هغوی د غنمو د وږو په شکولو او خوړلو پیل وکړ.</verse>
				<verse number="2">خو کله چې فریسیانو دا ولیدل، نو عیسی ته یې وویل: «ګوره! ستا شاګردان داسې کار کوي چې د سبت په ورځ ناروا دی.»</verse>
				<verse number="3">عیسی ځواب ورکړ: «ایا تاسو دا نه دي لوستلي کله چې داود او د هغه ملګري وږي وو، نو هغه څه وکړل؟</verse>
				<verse number="4">هغه څنګه د خدای کور ته ننوت او د خپلو ملګرو سره یې سپېڅلې ډوډۍ وخوړله، که څه هم د هغوی دپاره د هغې خوړل روا نه وو او یوازې د کاهنانو دپاره روا وو؟</verse>
				<verse number="5">او تاسو د موسی په شریعت کې نه دي لوستلي چې کاهنان د خدای په کور کې د کار په کولو سره د سبت قانون ماتوي، خو بیاهم ګناهکار نه ګڼل کیږي؟</verse>
				<verse number="6">زه تاسو ته وایم چې دلته یو څوک شته چې د خدای د کور څخه هم لوی دی.</verse>
				<verse number="7">که چېرې تاسو د خدای د کلام په معنی پوهېدلی چې وایي: ‹زه ستاسو څخه غواړم چې په نورو رحم وکړئ، نه قرباني.› نو تاسو به بې ګناه خلک نه ملامتول.</verse>
				<verse number="8">ځکه چې د انسان زوی د سبت د ورځې خاوند هم دی.»</verse>
				<verse number="9">له هغې وروسته عیسی د هغه ځای څخه لاړ او یوې کنیسې ته ورغی.</verse>
				<verse number="10">هلته یو سړی ؤ چې لاس یې وچ شوی ؤ. ځینو خلکو چې غوښتل یې په عیسی باندې تور ولګوي، نو پوښتنه یې ترې وکړه: «ایا د سبت په ورځ د چا روغول روا دي؟»</verse>
				<verse number="11">عیسی ځواب ورکړ: «فرض کړئ چې په تاسو کې کوم څوک یو پسه ولري او هغه د سبت په ورځ کندې ته ولویږي نو هغه به راونه نیسي او د هغې کندې څخه به یې راونه باسي؟</verse>
				<verse number="12">خو انسان د پسه نه ډېر زیات ارزښت لري! نو له دې امله د سبت په ورځ نېک کار کول روا دی.»</verse>
				<verse number="13">بیا عیسی هغه سړي ته وویل: «خپل لاس دې وغزوه.» هغه خپل لاس وغزاوه او هغه یې د بل لاس په شان روغ شو.</verse>
				<verse number="14">خو فریسیان د کنیسې نه ووتل او د عیسی د وژلو دپاره یې دسیسه جوړه کړه.</verse>
				<verse number="15">کله چې عیسی د هغوی د دسیسې نه خبر شو، نو د هغه ځای څخه لاړ. ډېر خلک ورپسې روان شول او هغه ټول ناروغان روغ کړل</verse>
				<verse number="16">او هغوی ته یې امر وکړ چې هېچا ته ونه وایي چې هغه څوک دی.</verse>
				<verse number="17">ترڅو په دې ډول د اشعیا نبي هغه وینا رښتیا شي چې وایي:</verse>
				<verse number="18">دا دی زما خدمتګار چې ما غوره کړی دی. هغه په ما باندې ګران دی او زه ترې خوشحاله یم. زه به په هغه باندې خپل روح نازل کړم او هغه به د نړۍ قومونه د خدای د قضاوت څخه خبروي</verse>
				<verse number="19">هغه به نه جنګ جګړې کوي او نه به چیغې وهي او نه به یې په کوڅو کې څوک اواز اوري.</verse>
				<verse number="20">هغه به کږه لوخه هم نه ماتوي او نه به ضعیفه ډېوه مړه کوي، ترڅو هغه انصاف بریالی کړي.</verse>
				<verse number="21">د ټولو قومونو د هیلې سترګې به د هغه خواته وي.</verse>
				<verse number="22">په دې وخت کې خلکو یو ړوند او ګونګ سړی چې پېریانو نیولی ؤ عیسی ته راوست. عیسی هغه روغ کړ او هغه وکولای شول چې هم خبرې وکړي او هم وویني.</verse>
				<verse number="23">ټول خلک حیران شول او ویې ویل: «ایا دا د داود زوی نه دی؟»</verse>
				<verse number="24">خو کله چې فریسیانو دا واورېدل نو ویې ویل: «دا سړی د پېریانو د مشر بعلزبول په مرسته پېریان وباسي.»</verse>
				<verse number="25">عیسی پوهېده چې د هغوی په ذهن کې څه ګرځي، نو هغوی ته یې وویل: «هره پاچاهي چې په خپل منځ کې په ډلو ووېشل شي او یو د بل سره وجنګیږي، هغه له منځه ځي او هر ښار او هره کورنۍ چې په خپلو کې یو د بل په خلاف شي نو هغه به پاتې نه شي.</verse>
				<verse number="26">که چېرې شیطان، شیطان وباسي نو بیا خو شیطان په خپله د خپل ځان په خلاف شو، نو د هغه پاچاهي به څنګه پاتې شي؟</verse>
				<verse number="27">که چېرې زه د بعلزبول په مرسته پېریان وباسم، نو ستاسو خپل پیروان یې د چا په مرسته وباسي؟ نو هغوی به ستاسو په هکله قضاوت وکړي.</verse>
				<verse number="28">خو که چېرې زه د خدای د روح په مرسته پېریان وباسم، نو بیا پوه شئ چې د خدای پاچاهي تاسو ته راغلې ده.</verse>
				<verse number="29">یا څنګه څوک کولای شي چې د یو زورور سړي کور ته ورننوځي او د هغه د کور سامان لوټ کړي، ترڅو چې لومړی هغه سړی وتړي او بیا یې کور لوټ کړي.</verse>
				<verse number="30">څوک چې زما سره نه دی، هغه زما په خلاف دی او څوک چې زما سره د خلکو په راټولولو کې مرسته نه کوي، هغوی خواره واره کوي.</verse>
				<verse number="31">نو له دې امله زه تاسو ته وایم چې د انسان هره ګناه او کفر ویل به وبخښل شي، خو که چېرې د روح القدس په خلاف کفر وویل شي هغه به ونه بخښل شي.</verse>
				<verse number="32">هرڅوک چې د انسان د زوی په خلاف څه ووایي هغه به وبخښل شي، خو که چېرې څوک د روح القدس په خلاف څه ووایي هغه به ونه بخښل شي، نه په دې نړۍ کې او نه په راتلونکې نړۍ کې.»</verse>
				<verse number="33">عیسی زیاته کړه: «یوه ونه د هغې د مېوې څخه پېژندل کیږي. که ونه ښه وي، نو مېوه به یې هم ښه وي. که ونه خرابه وي، نو مېوه به یې هم خرابه وي.</verse>
				<verse number="34">ای د مارانو بچیانو! تاسو چې داسې بدکاره خلک یئ نو بیا څنګه کولای شئ ښې خبرې وکړئ؟ ځکه کومې خبرې چې په زړه کې وي هغه په خوله راوځي.</verse>
				<verse number="35">ښه سړی د خپلې ښې خزانې څخه چې په هغه کې ده، ښه شیان راوباسي او بد سړی د خپلې بدې خزانې څخه بد شیان راوباسي.</verse>
				<verse number="36">زه تاسو ته وایم چې د قیامت په ورځ به هرڅوک د خپلو بېځایه خبرو چې کړي یې دي ځواب وایي.</verse>
				<verse number="37">ځکه چې تاسو به په خپلو خبرو بې ګناه او یا ګناهکار وګڼل شئ.»</verse>
				<verse number="38">بیا د شریعت ځینو عالمانو او فریسیانو عیسی ته وویل: «ای استاذه، مونږ غواړو چې یوه معجزه راته وښایې.»</verse>
				<verse number="39">خو عیسی په ځواب کې وویل: «د دې زمانې بدکاره او بې ایمانه خلک یوه معجزه غواړي، خو یوازېنۍ معجزه چې هغوی ته به وښودل شي هغه د یونس نبي معجزه ده.</verse>
				<verse number="40">لکه څنګه چې یونس درې ورځې او درې شپې د یو لوی ماهي په خېټه کې تېرې کړې، نو همداسې به د انسان زوی درې ورځې او درې شپې د ځمکې په تل کې تېرې کړي.</verse>
				<verse number="41">د قیامت په ورځ به د نینوا خلک راپورته شي او د دې زمانې خلک به ملامته کړي، ځکه چې هغوی د یونس د وعظ په اورېدلو سره توبه وویستله. خو ګورئ اوس چې څوک دلته دی هغه د یونس نه لوی دی.</verse>
				<verse number="42">د شیبا د هېواد ملکه به د قیامت په ورځ راپورته شي او د دې زمانې خلک به ملامته کړي، ځکه چې هغه د نړۍ د بل سر نه راغلې وه چې د سلیمان د حکمت څخه ډکې خبرې واوري. خو ګورئ، اوس دلته یو څوک شته چې د سلیمان نه لوی دی.</verse>
				<verse number="43">کله چې د یو سړي څخه پېری راوځي، نو په دښتو کې سرګردانه ګرځي او د ارام کولو دپاره ځای لټوي، خو کله چې داسې ځای پیدا نه کړي</verse>
				<verse number="44">نو د خپل ځان سره وایي: ‹زه به بېرته هغه کور ته لاړ شم چې ورڅخه راوتلی وم. کله چې بېرته راشي نو هغه کور خالي، جارو شوی او منظم وویني.</verse>
				<verse number="45">بیا هغه لاړ شي او د ځان څخه ډېر بد نور اووه پېریان راولي، هغوی ټول راشي او په هغه کس کې ورننوځي او هلته اوسیږي. او د هغه حال له مخکې څخه هم خراب شي. نو د دې زمانې د بدکاره خلکو به هم همدا حال وي.›»</verse>
				<verse number="46">عیسی لا د خلکو سره خبرې کولې چې مور او ورونه یې راغلل او دباندې ولاړ وو او غوښتل یې چې د هغه سره خبرې وکړي.</verse>
				<verse number="47">بیا یو چا عیسی ته وویل: «ستا مور او ورونه دباندې ولاړ دي او غواړي ستا سره خبرې وکړي.»</verse>
				<verse number="48">عیسی په ځواب کې وویل: «زما مور څوک ده؟ او زما ورونه څوک دي؟»</verse>
				<verse number="49">بیا هغه خپلو شاګردانو ته اشاره وکړه او ویې ویل: «دا زما مور او زما ورونه دي.</verse>
				<verse number="50">ځکه هرڅوک چې زما د اسماني پلار اراده پوره کوي، هغه زما ورور، زما خور او زما مور ده.»</verse>
			</chapter>
			<chapter number="13">
				<verse number="1">په هماغه ورځ عیسی د کور څخه ووت او د بحیرې غاړې ته لاړ او هلته کښېناست.</verse>
				<verse number="2">دومره ډېر خلک ورته راټول شول چې هغه ترې کشتۍ ته وخوت او کښېناست او ټول خلک ورته د بحیرې په غاړه ولاړ وو.</verse>
				<verse number="3">هغوی ته یې په مثالونو کې ډېر شیان وویل. هغه وویل: «یو بزګر د تخم شیندلو دپاره پټي ته لاړ.</verse>
				<verse number="4">کله چې هغه په خپل پټي کې تخم شینده، نو یو څه تخم ترې په لاره کې ولوېد او مرغان راغلل او هغه یې وخوړ.</verse>
				<verse number="5">څه تخم په داسې ځمکه ولوېده چې تیږې یې لرلې، نو هغه تخم زر راشین شو، ځکه چې خاوره یې کمه وه.</verse>
				<verse number="6">خو کله چې لمر راوخوت نو هغه بوټي وسوځېدل او وچ شول، ځکه چې ریښې یې ژورې نه وې.</verse>
				<verse number="7">څه تخم په اغزو کې ولوېد او اغزي لوی شول او بوټي یې لاندې کړل.</verse>
				<verse number="8">خو نور تخم په حاصلخیزه خاوره کې ولوېد او حاصل یې ورکړ، ځینو بوټو سل چنده، ځینو شپېته چنده او ځینو دېرش چنده حاصل ورکړ.</verse>
				<verse number="9">که څوک غوږونه لري، نو هغه دې واوري.»</verse>
				<verse number="10">بیا شاګردان عیسی ته راغلل او پوښتنه یې ترې وکړه: «د هغوی سره ولې په مثالونو کې خبرې کوې؟»</verse>
				<verse number="11">عیسی په ځواب کې وویل: «تاسو ته د اسماني پاچاهۍ په پټو رازونو د پوهېدلو دپاره پوهه درکړل شوې ده، خو هغوی ته نه ده ورکړل شوې.</verse>
				<verse number="12">ځکه د چا سره چې څه وي نو هغه ته به نور هم ورکړل شي، ترڅو د هغه سره نور هم پرېمانه شي. خو د چا سره چې څه نه وي، نو څه چې ورسره وي هغه به هم ترې واخیستل شي.</verse>
				<verse number="13">نو په دې خاطر د هغوی سره په مثالونو کې خبرې کوم، ځکه چې هغوی ګوري خو نه یې ویني، هغوی غوږ نیسي خو نه یې اوري او نه پوهیږي.</verse>
				<verse number="14">نو د اشعیا پیغمبر پېشګویي د هغوی په هکله پوره کیږي چې وایي: تاسو به یې بیا بیا اورئ خو پوه به نه شئ، تاسو به ګورئ خو څه به نه وینئ،</verse>
				<verse number="15">ځکه چې د دې خلکو زړونه سخت شوي دي او په غوږو درانه دي. سترګې یې پټې شوې دي، که نه، نو سترګو به یې لیدل، غوږونو به یې اورېدل، په زړونو کې به پوهېدل او ماته به بېرته راګرځېدلي وای او ما به شفا ورکړې وای.</verse>
				<verse number="16">خو ستاسو سترګې بختورې دي، ځکه چې ویني او غوږونه مو بختور دي ځکه چې اوري.</verse>
				<verse number="17">په یقین سره زه تاسو ته دا وایم چې ډېرو پیغمبرانو او نېکو خلکو دا ارمان درلود چې هغه څه وویني چې تاسو یې وینئ، خو ویې نه لیدل او هغه څه واوري چې تاسو یې اورئ، خو هغوی وانه ورېدل.</verse>
				<verse number="18">نو بیا د بزګر د مثال معنی واورئ:</verse>
				<verse number="19">کله چې څوک د خدای د پاچاهۍ په هکله پیغام واوري، خو ورباندې پوه نه شي نو هغه د داسې تخم په شان دی چې په لاره کې ولویږي. شیطان راشي او څه چې د هغوی په زړونو کې کرل شوي وي هغه وتښتوي.</verse>
				<verse number="20">په تیږه لرونکې ځمکه کې کرل شوی تخم د هغه چا په مثال دی چې پیغام واوري او سمدلاسه یې په خوشحالۍ سره قبول کړي.</verse>
				<verse number="21">خو څرنګه چې په هغوی کې یې ریښې نه وي نیولې، نو هغه د زیات وخت دپاره نه پاتې کیږي. نو بیا کله چې د پیغام له امله ورباندې سختي راشي یا وځوریږي، نو زر خپل ایمان له لاسه ورکړي.</verse>
				<verse number="22">په اغزو کې لوېدلي تخم د هغه چا په مثال دی چې پیغام اوري، خو د ژوند اندېښنې او د شتمنۍ سره مینه د پیغام مخه نیسي او حاصل نه ورکوي.</verse>
				<verse number="23">خو کوم تخم چې په ښه خاوره کې کرل شوی وي هغه د هغه چا په مثال دی چې پیغام اوري او ورباندې پوهیږي او هغه سل چنده او شپېته چنده او دېرش چنده حاصل هم ورکوي.»</verse>
				<verse number="24">عیسی هغوی ته یو بل مثال راوړ: «اسماني پاچاهي د هغه سړي سره پرتله شوې ده چې په خپل پټي کې یې ښه تخم وکرلو،</verse>
				<verse number="25">خو یوه شپه کله چې ټول ویده وو، نو دښمن یې راغی او د غنمو په منځ کې ورته جودر وشیندل او لاړ.</verse>
				<verse number="26">کله چې غنم شنه شول او وږي یې ونیول، نو جودر هم په کې راښکاره شول.</verse>
				<verse number="27">نو د هغه زمیندار نوکران خپل بادار ته راغلل او ورته ویې ویل: ‹ای باداره، ایا تا په خپل پټي کې ښه تخم نه ؤ کرلی؟ نو بیا دا جودر په کې له کومه شول؟›</verse>
				<verse number="28">هغه ورته په ځواب کې وویل چې دا د دښمن کار دی. نوکرانو ورته وویل: ‹ایا مونږ لاړ شو او هغه جودر وباسو؟›</verse>
				<verse number="29">خو هغه ورته ځواب ورکړ چې نه، هسې نه چې د جودرو د ویستلو سره غنم هم ورسره وباسئ.</verse>
				<verse number="30">پرېږده چې دواړه یوځای لوی شي، نو د لو په وخت کې به لوګرو ته ووایم چې لومړی جودر راټول کړي او د سوځولو دپاره یې ګېډۍ کړي او بیا غنم راټول کړي او زما ګودام ته یې راوړي.»</verse>
				<verse number="31">عیسی هغوی ته یو بل مثال هم راوړ او ویې ویل: «اسماني پاچاهي د شړشمو د تخم په شان ده چې یو سړی هغه واخلي او په خپل پټي کې یې وکري.</verse>
				<verse number="32">که څه هم دا تخم د نورو ټولو تخمونو څخه ډېر وړوکی دی، خو کله چې وده وکړي، نو د باغ د ټولو بوټو څخه لوی شي او ونه ترې جوړه شي، نو مرغان راشي او په څانګو کې یې ځالې جوړې کړي.»</verse>
				<verse number="33">عیسی هغوی ته بل مثال راوړ او ویې ویل: «اسماني پاچاهي د هغې خمیرې په شان ده چې یوه ښځه هغه واخلي او د درې پیمانې اوړو سره یې ګډه کړي، ترڅو هغه ټول خمیره شي.»</verse>
				<verse number="34">عیسی دا ټول شیان خلکو ته په مثالونو کې بیانول او یوه خبره یې بې مثالونو نه کوله</verse>
				<verse number="35">ترڅو د پیغمبر هغه پېشګویي رښتیا شي چې ویلي یې وو: زه به په مثالونو کې خبرې وکړم او هغه شیان به بیان کړم چې د نړۍ د پیدایښت راهیسې پټ ساتل شوي دي.</verse>
				<verse number="36">بیا عیسی خلک رخصت کړل او خپله هم کور ته لاړ. شاګردان یې راغلل او ورته ویې ویل: «مونږ ته د غنمو په پټي کې د جودرو د مثال معنی بیان کړه.»</verse>
				<verse number="37">هغه ځواب ورکړ: «هغه څوک چې ښه تخم کري، هغه د انسان زوی دی.</verse>
				<verse number="38">پټی دا نړۍ ده، د ښه تخم معنی د اسماني پاچاهۍ خلک دي او جودر د شیطان پیروان دي،</verse>
				<verse number="39">او هغه دښمن چې جودر یې کرلي دي هغه شیطان دی، د حاصل د راټولولو وخت اخره زمانه ده او لوګرې فرښتې دي.</verse>
				<verse number="40">لکه څنګه چې جودر راټولیږي او په اور کې سوځول کیږي، نو په اخره زمانه کې به همداسې وشي.</verse>
				<verse number="41">د انسان زوی به خپلې فرښتې راولېږي او د هغه د پاچاهۍ نه به هغه ټول خلک چې د خلکو د ګناه سبب کیږي راټول کړي او همدارنګه هغه ټول خلک چې بدکاره دي</verse>
				<verse number="42">او هغوی به په سور تنور کې واچوي یعنې هغه ځای ته چې هلته به خلک ژاړي او خپل غاښونه به چیچي.</verse>
				<verse number="43">بیا به نېک خلک د خپل پلار په پاچاهۍ کې لکه د لمر په شان ځلیږي. که څوک غوږونه لري، نو هغه دې واوري.</verse>
				<verse number="44">اسماني پاچاهي د هغې خزانې په شان ده چې په پټي کې پټه شوې وي او یو سړی هغه پیدا کړي او بېرته یې ښخه کړي او د خوشحالۍ نه ځي او خپل ټول شیان خرڅوي او بېرته راځي او هغه پټی اخلي.</verse>
				<verse number="45">په همدې ډول اسماني پاچاهي د هغه سوداګر په شان ده چې د قیمتي مرغلرو پسې ګرځي،</verse>
				<verse number="46">چې کله یې ډېرې ارزښتناکې مرغلرې پیدا کړې، نو ځي او خپل ټول شیان خرڅوي او هغه مرغلرې اخلي.</verse>
				<verse number="47">همدارنګه اسماني پاچاهي د هغه جال په شان ده چې ماهيګیران هغه په بحیرې کې واچوي او ډول ډول ماهیان ونیسي.</verse>
				<verse number="48">کله چې جال د ماهیانو څخه ډک شو، نو غاړې ته یې راووېست او بیا ورته کښېناستل او په دوه برخو یې ووېشل، ښه ماهیان یې په ټوکریو کې واچول او خراب یې ایسته وغورځول.</verse>
				<verse number="49">په اخره زمانه کې به همداسې وي. فرښتې به راشي او بدکاران به له نېکو خلکو څخه بېل کړي،</verse>
				<verse number="50">او هغوی به سور تنور ته وروغورځوي یعنې هغه ځای ته چې هلته به خلک ژاړي او خپل غاښونه به چیچي.»</verse>
				<verse number="51">عیسی د شاګردانو څخه پوښتنه وکړه: «ایا تاسو په دې ټولو شیانو پوهېږئ؟» هغوی وویل: «هو.»</verse>
				<verse number="52">عیسی هغوی ته وویل: «د شریعت هر ښوونکی چې د اسمان په پاچاهۍ کې شاګرد شي، نو هغه د هغه کور د خاوند په شان دی چې د خپل ګودام څخه نوي او زاړه شیان راوباسي.»</verse>
				<verse number="53">کله چې عیسی دا مثالونه پای ته ورسول، نو د هغه ځای څخه روان شو</verse>
				<verse number="54">او خپل وطن ته راغی او هلته په کنیسه کې یې خلکو ته داسې تعلیم ورکاوه چې ټول حیران شول او یو بل ته یې سره وویل: «دې سړي دا حکمت او د دې معجزو د ښودلو قدرت له کوم ځایه پیدا کړی دی؟</verse>
				<verse number="55">ایا هغه د نجار زوی نه دی؟ ایا د مور نوم یې مریم نه دی؟ ایا یعقوب، یوسف، شمعون او یهودا د هغه ورونه نه دي؟</verse>
				<verse number="56">ایا د هغه ټولې خویندې دلته زمونږ سره نه اوسیږي؟ نو بیا دا ټولې خبرې هغه له کوم ځای نه زده کړي دي؟»</verse>
				<verse number="57">نو هغوی عیسی قبول نه کړ. خو عیسی هغوی ته وویل: «د یو پیغمبر په هرځای کې درناوی کیږي، خو په خپل وطن او خپله کورنۍ کې نه کیږي.»</verse>
				<verse number="58">عیسی د هغوی د بې ایمانۍ له امله په هغه ځای کې ډېرې معجزې ونه ښودلې.</verse>
			</chapter>
			<chapter number="14">
				<verse number="1">په دې وخت کې د جلیل والي هیرودیس د عیسی د کارونو څخه خبر شو.</verse>
				<verse number="2">نو خپلو کسانو ته یې وویل: «دا سړی هماغه تعمید ورکوونکی یحیی دی. هغه بېرته د مرګ نه راژوندی شوی دی، نو له دې امله هغه دا قدرت لري چې معجزې وښایي.»</verse>
				<verse number="3">هیرودیس د خپل ورور فیلیپوس د ښځې هیرودیا په خاطر یحیی نیولی ؤ، په زنځیرونو یې تړلی ؤ او په زندان کې یې اچولی ؤ.</verse>
				<verse number="4">ځکه چې تعمید ورکوونکي یحیی هیرودیس ته ویلي وو: «تاته روا نه ده چې د خپل ورور د ښځې هیرودیا سره واده وکړې.»</verse>
				<verse number="5">هیرودیس غوښتل چې هغه مړ کړي، خو د خلکو څخه وېرېده، ځکه چې خلکو هغه پیغمبر ګڼلو.</verse>
				<verse number="6">خو د هیرودیس د زېږېدنې په مېلمستیا کې د هیرودیا لور د مېلمنو په مخکې داسې نڅا وکړه چې هیرودیس دومره خوشحاله شو،</verse>
				<verse number="7">چې قسم یې وخوړ چې هغه ترې هرڅه وغواړي نو ورته به یې ورکړي.</verse>
				<verse number="8">هغې د خپلې مور په لمسون وویل: «د تعمید غسل ورکوونکي یحیی سر راته په پتنوس کې راکړه.»</verse>
				<verse number="9">پاچا د خپلې خبرې څخه پښېمانه شو، خو هغه د خپل قسم په خاطر چې د مېلمنو په مخکې یې خوړلی ؤ، خپلو کسانو ته حکم وکړ چې د هغې غوښتنه دې پوره کړای شي.</verse>
				<verse number="10">هغه خپل کسان ولېږل او په زندان کې یې د یحیی سر پرې کړ.</verse>
				<verse number="11">نو د هغه سر یې په یو پتنوس کې راوړ او هغې انجلۍ ته یې ورکړ او هغې خپلې مور ته یووړ.</verse>
				<verse number="12">بیا د یحیی شاګردان راغلل او د هغه مړی یې یووړ او ښخ یې کړ. هغوی لاړل او عیسی یې خبر کړ.</verse>
				<verse number="13">کله چې عیسی د یحیی په هکله دا خبر واورېد، نو د هغه ځای څخه په کشتۍ کې یو ګوښه ځای ته یوازې لاړ. خو کله چې خلک خبر شول، نو د خپلو ښارونو څخه د وچې لارې نه په هغه پسې لاړل.</verse>
				<verse number="14">کله چې عیسی د کشتۍ څخه راښکته شو د خلکو یوه لویه ګڼه ګوڼه یې ولیدله، نو زړه یې ورباندې وسوځېد او د هغوی ناروغان یې روغ کړل.</verse>
				<verse number="15">کله چې ماښام شو، شاګردان یې ورته راغلل او ویې ویل: «دا ځای خوشې دښته ده او ډېره ناوخته شوې ده، خلک کلیو ته ولېږه چې خپلو ځانونو ته د خوړلو دپاره کوم څه واخلي.»</verse>
				<verse number="16">عیسی وویل: «د دوی تګ ته اړتیا نشته، تاسو خپله هغوی ته کوم څه ورکړئ چې ویې خوري.»</verse>
				<verse number="17">هغوی ځواب ورکړ: «زمونږ سره یوازې پنځه ډوډۍ او دوه ماهیان دي.»</verse>
				<verse number="18">عیسی وویل: «هغه ماته راوړئ.»</verse>
				<verse number="19">بیا هغه خلکو ته حکم وکړ چې په واښو باندې کښېني. بیا یې هغه پنځه ډوډۍ او دوه ماهیان راواخیستل، اسمان ته یې وکتل، د خدای شکر یې وویست او ډوډۍ یې ماتې کړې، هغه یې شاګردانو ته ورکړې او شاګردانو هغه په خلکو باندې ووېشلې.</verse>
				<verse number="20">هغوی ټولو وخوړل او ماړه شول او څه چې ترې پاتې شوي وو، شاګردانو هغه راټول کړل او دولس ټوکرۍ ترې ډکې شوې.</verse>
				<verse number="21">د هغو خلکو شمېر چې ډوډۍ یې وخوړله پنځه زرو تنو ته رسېده چې په هغو کې ښځې او ماشومان شمېرل شوي نه وو.</verse>
				<verse number="22">بیا عیسی خپل شاګردان مجبور کړل چې کشتۍ ته وخېژي او د ده څخه مخکې د بحیرې بلې غاړې ته لاړ شي او له هغې وروسته یې خلک رخصت کړل.</verse>
				<verse number="23">چې کله یې خلک رخصت کړل، نو خپله یو غره ته لاړ چې یوازې دعا وکړي او تر ماښامه پورې هلته یوازې پاتې ؤ.</verse>
				<verse number="24">په دې وخت کې کشتۍ د وچې څخه لېرې وه او د څپو له امله یې ټکانونه خوړل، ځکه چې باد ورته مخامخ لګېده.</verse>
				<verse number="25">سهار وختي چې لا تیاره وه، عیسی په داسې حال کې چې د اوبو دپاسه ګرځېده، شاګردانو ته ورغی.</verse>
				<verse number="26">خو کله چې شاګردانو ولیدل چې هغه د اوبو دپاسه روان دی، نو ووېرېدل او ویې ویل: «دا د مړي ارواح ده.» نو د وېرې له لاسه یې چیغې ووهلې.</verse>
				<verse number="27">خو عیسی سمدلاسه د هغوی سره خبرې وکړې او ویې ویل: «زړور اوسئ. زه یم، مه وېرېږئ.»</verse>
				<verse number="28">پطروس وویل: «ای استاذه! که چېرې دا ته یې، نو ماته امر وکړه چې زه هم د اوبو دپاسه درشم.»</verse>
				<verse number="29">عیسی وویل: «راشه.» نو پطروس د کشتۍ څخه ښکته شو او د اوبو دپاسه د عیسی خواته روان شو.</verse>
				<verse number="30">خو کله چې هغه ولیدل چې څومره زورور باد لګیږي، نو ووېرېده او کله چې په اوبو کې ډوبېده، نو چیغې یې ووهلې: «استاذه! ما وژغوره.»</verse>
				<verse number="31">عیسی سمدلاسه خپل لاس ور اوږد کړ او هغه یې راونیوه او ورته ویې ویل: «ستا ایمان څومره کمزوری دی. ولې دې شک وکړ؟»</verse>
				<verse number="32">کله چې هغوی په کشتۍ کې سپاره شول، باد ودرېده.</verse>
				<verse number="33">نو په کشتۍ کې ناست کسان هغه ته په سجده شول او ویې ویل: «ته په رښتیا د خدای زوی یې.»</verse>
				<verse number="34">هغوی د بحیرې څخه پورې وتل او د جنیسارت سیمې ته ورسېدل.</verse>
				<verse number="35">کله چې د هغه ځای خلکو عیسی وپېژانده، نو هغوی شاوخوا ټولو سیمو ته خبر ورکړ او خلکو خپل ټول ناروغان عیسی ته راوستل.</verse>
				<verse number="36">هغه ته یې سوال وکړ چې د دوی ناروغانو ته دومره اجازه ورکړي چې یوازې د هغه لمنې ته لاس وروړي او هرچا چې ورته لاس وروړ، نو هغوی به بیخي روغېدل.</verse>
			</chapter>
			<chapter number="15">
				<verse number="1">وروسته ځینې فریسیان او د شریعت عالمان د اورشلیم څخه عیسی ته راغلل او د هغه څخه یې پوښتنه وکړه:</verse>
				<verse number="2">«ستا شاګردان ولې زمونږ د نیکونو په رواجونو عمل نه کوي او د ډوډۍ خوړلو څخه مخکې خپل لاسونه نه وینځي؟»</verse>
				<verse number="3">عیسی په ځواب کې وویل: «تاسو ولې د خپل رواج په خاطر د خدای حکم ماتوئ؟</verse>
				<verse number="4">ځکه چې خدای حکم کړی دی: ‹د خپل مور او پلار عزت کوه او هرڅوک چې خپل مور او پلار ته ښکنځلې وکړي، باید ووژل شي.›</verse>
				<verse number="5">خو تاسو وایئ، که چېرې څوک خپل مور او پلار ته ووایي چې زه تاسو سره مرسته نه شم کولای، ځکه هغه څه چې ما کولای شول تاسو ته یې درکړم، هغه مې خدای ته نذرانه کړل.</verse>
				<verse number="6">نو هغه نور مجبور نه دی چې د خپل مور او پلار درناوی وکړي. په دې ډول تاسو د خپل دود او دستور په خاطر د خدای حکم بې ارزښته ګڼئ.</verse>
				<verse number="7">ای منافقانو، اشعیا نبي په حقه ؤ چې ستاسو په هکله یې پېشګویي وکړه چې خدای وایي:</verse>
				<verse number="8">دا خلک په خوله زما عزت کوي، خو زړونه یې په بل ځای کې دي.</verse>
				<verse number="9">د هغوی عبادت ګټه نه لري ځکه چې هغوی د خدای د حکمونو په ځای د انساني حکمونو تعلیم ورکوي.»</verse>
				<verse number="10">بیا عیسی خلک راوغوښتل او ورته ویې ویل: «زما خبرو ته غوږ ونیسئ او ځان ورباندې پوه کړئ.</verse>
				<verse number="11">انسان چې څه خوري او څه څښي په هغو باندې نه ناپاکه کیږي، خو کومه خبره چې د هغه د خولې څخه راوځي په هغې ناپاکه کیږي.»</verse>
				<verse number="12">بیا شاګردان عیسی ته راغلل او ورته ویې ویل: «ایا ته پوهېږې چې فریسیان ستا په خبرو خفه شول؟»</verse>
				<verse number="13">عیسی ځواب ورکړ: «هر نیالګی چې زمونږ اسماني پلار نه وي کرلی هغه به له بېخه وویستل شي.</verse>
				<verse number="14">نو د هغوی پروا مه کوئ. دوی داسې ړانده دي چې نورو ړندو ته لاره ښایي. کله چې یو ړوند بل ړوند ته لاره ښایي، نو دواړه په کنده کې غورځیږي.»</verse>
				<verse number="15">بیا پطروس عیسی ته وویل: «مونږ ته د دې مثال معنی ووایه.»</verse>
				<verse number="16">عیسی پوښتنه وکړه: «ایا تاسو هم لا تر اوسه په دې شیانو نه پوهېږئ؟</verse>
				<verse number="17">ایا تاسو نه پوهېږئ چې کوم شی چې خولې ته ننوځي هغه خېټې ته ځي او وروسته بیا د بدن څخه وځي؟</verse>
				<verse number="18">خو څه چې د خولې څخه راوځي هغه د زړه څخه راځي او په هغو باندې انسان ناپاکه کیږي.</verse>
				<verse number="19">ځکه چې خراب خیالونه، قتل، زناکاري، جنسي بد اخلاقي، غلا، د دروغو شهادت او تهمت د زړه نه راوځي.</verse>
				<verse number="20">دا هغه شیان دي چې انسان ناپاکه کوي، خو په ناپاکو لاسونو باندې خوراک کول انسان نه ناپاکه کوي.»</verse>
				<verse number="21">بیا عیسی هغه ځای پرېښود او د صور او صیدون سیمو ته لاړ.</verse>
				<verse number="22">یوه کنعاني ښځه چې د هغه ځای اوسېدونکې وه هغه ته راغله او په چیغو چیغو یې ورته وویل: «ای ښاغلیه! ای د داود زویه! په ما باندې رحم وکړه. زما لور پېریانو نیولې ده او په سخت حالت کې ده.»</verse>
				<verse number="23">خو عیسی ورته هېڅ ځواب ورنه کړ. شاګردان یې راغلل او زاري یې ورته وکړه او ویې ویل: «دا ښځه وشړه، ځکه چې هغه مونږ پسې چیغې وهي.»</verse>
				<verse number="24">بیا عیسی په ځواب کې وویل: «زه یوازې د اسراییلو د قوم د ورک شویو پسونو دپاره رالېږل شوی یم.»</verse>
				<verse number="25">خو هغه ښځه راغله او د عیسی په پښو کې پرېوتله او ویې ویل: «ښاغلیه، زما سره مرسته وکړه.»</verse>
				<verse number="26">عیسی په ځواب کې وویل: «دا سمه نه ده چې څوک دې د ماشوم ډوډۍ واخلي او سپیانو ته یې واچوي.»</verse>
				<verse number="27">هغې ښځې وویل: «رښتیا ده ښاغلیه! خو سپي هم هغه پاتې شوې ډوډۍ خوري چې د خاوند د دسترخوان څخه یې وغورځیږي.»</verse>
				<verse number="28">بیا عیسی هغې ته په ځواب کې وویل: «ای ښځې، ستا ایمان ډېر قوي دی! څنګه چې ته غواړې هماغسې دې وشي.» او په هماغه ساعت د هغې لور روغه شوه.</verse>
				<verse number="29">عیسی د هغه ځای څخه روان شو او د جلیل د بحیرې په غاړه تېر شو او غره ته وخوت او هلته کښېناست.</verse>
				<verse number="30">ډېر خلک ورته راغلل او ګوډان، ړانده، شلان، ګونګیان او نور ډېر ناروغان یې ورته راوستل او د هغه پښو ته به یې کښېنول او هغه به روغول.</verse>
				<verse number="31">کله چې خلکو ولیدل چې ګونګیانو خبرې وکړلې، شلان ټول روغ شول، ګوډان وګرځېدل او ړانده بینا شول، نو حیران شول او د اسراییلو د خدای ثنا او صفت یې وکړ.</verse>
				<verse number="32">عیسی خپل شاګردان راوغوښتل او ورته ویې ویل: «په دې خلکو باندې زما زړه سوځي، ځکه چې درې ورځې کیږي چې هغوی زما سره دي او هېڅ شی ورسره نشته چې ویې خوري. زه نه غواړم چې هغوی وږي رخصت کړم، هسې نه چې په لاره کې بې حاله شي.»</verse>
				<verse number="33">شاګردانو په ځواب کې وویل: «په دې دښته کې دومره خلکو ته مونږ ډوډۍ له کومه کړو چې ماړه یې کړو؟»</verse>
				<verse number="34">عیسی هغوی ته وویل: «تاسو سره څو ډوډۍ دي؟» هغوی وویل: «اووه ډوډۍ او یو څو واړه ماهیان.»</verse>
				<verse number="35">نو عیسی خلکو ته وویل چې په ځمکه کښېني.</verse>
				<verse number="36">بیا هغه اووه ډوډۍ او ماهیان راواخیستل، د خدای شکر یې وویست، هغه یې ماتې کړې او شاګردانو ته یې ورکړلې او شاګردانو هغه خلکو ته ورکړلې.</verse>
				<verse number="37">هغوی ټولو وخوړل او ماړه شول او د ډوډیو د پاتې شویو ټوټو څخه اووه ټوکرۍ ډکې شوې.</verse>
				<verse number="38">هغو خلکو چې ډوډۍ یې وخوړه د هغو شمېر څلور زرو تنو ته رسېده چې په هغو کې ښځې او ماشومان نه وو حساب شوي.</verse>
				<verse number="39">بیا عیسی خلک رخصت کړل او خپله په کشتۍ کې سپور شو او د مجدن سیمې ته لاړ.</verse>
			</chapter>
			<chapter number="16">
				<verse number="1">فریسیان او صدوقیان عیسی ته راغلل چې هغه وازمایي، نو د هغه نه یې وغوښتل چې دوی ته یوه اسماني معجزه وښایي.</verse>
				<verse number="2">عیسی په ځواب کې وویل: «کله چې ماښام شي، نو تاسو وایئ چې هوا به ښه وي، ځکه چې اسمان سور دی</verse>
				<verse number="3">او د سهار په وخت کې کله چې اسمان سور او په ورېځو کې پټ وي، نو تاسو وایئ چې نن به باران وشي. تاسو اسمان ته په کتلو سره کولای شئ چې د هوا د حالت پېشګویي وکړئ، خو د دې زمانې د نښو په معنی نه پوهېږئ.</verse>
				<verse number="4">د دې زمانې بدکاره او بې ایمانه خلک معجزه غواړي، خو یوازېنۍ معجزه چې هغوی ته به وښودل شي هغه د یونس نبي معجزه ده.» بیا عیسی هغوی پرېښودل او لاړ.</verse>
				<verse number="5">کله چې شاګردان د بحیرې بلې غاړې ته پورې وتل، نو دا یې هېر کړل چې د ځان سره ډوډۍ یوسي.</verse>
				<verse number="6">عیسی هغوی ته وویل: «پام کوئ چې د فریسیانو او صدوقیانو د خمیرې نه به ځانونه ساتئ.»</verse>
				<verse number="7">هغوی په خپل منځ کې سره بحث پیل کړ او ویې ویل: «هغه ځکه دا خبره کوي چې مونږ ډوډۍ نه ده راوړې.»</verse>
				<verse number="8">عیسی پوه شو چې هغوی څه وایي، نو پوښتنه یې ترې وکړه: «ستاسو ایمان څومره کمزوری دی، ولې په دې هکله بحث کوئ چې ډوډۍ درسره نشته؟</verse>
				<verse number="9">تاسو لا تر اوسه هم نه پوهېږئ؟ ایا هغه پنځه ډوډۍ او پنځه زره کسان مو په یاد نه دي چې د پاتې شویو ډوډیو څخه مو څو ټوکرۍ ډکې کړې؟</verse>
				<verse number="10">یا هغه اووه ډوډۍ د څلور زرو تنو دپاره او دا چې د هغو څخه مو څو ټوکرۍ ډکې کړې؟</verse>
				<verse number="11">تاسو څنګه په دې پوه نه شوئ چې ما د ډوډۍ په هکله خبرې نه کولې؟ بلکې ما تاسو ته ویلي وو چې د فریسیانو او صدوقیانو د خمیرې څخه ځانونه ساتئ.»</verse>
				<verse number="12">بیا شاګردان پوه شول چې عیسی هغوی ته دا نه وو ویلي چې د هغې خمیرې نه ځانونه وساتئ چې په ډوډۍ کې ترې کار اخیستل کیږي بلکې د فریسیانو او صدوقیانو د تعلیم ‎څخه ځان ساتل ؤ.</verse>
				<verse number="13">کله چې عیسی د فیلیپوس د قیصریې سیمې ته ورسېده، نو د خپلو شاګردانو څخه یې پوښتنه وکړه: «خلک څه وایي چې د انسان زوی څوک دی؟»</verse>
				<verse number="14">هغوی ځواب ورکړ: «ځینې وایي چې تعمید ورکوونکی یحیی دی، ځینې وایي چې الیاس نبي دی او نور وایي چې ارمیا نبي یا کوم بل پیغمبر دی.»</verse>
				<verse number="15">عیسی پوښتنه وکړه: «تاسو څه وایئ چې زه څوک یم؟»</verse>
				<verse number="16">شمعون پطروس ځواب ورکړ: «ته مسیح، د ژوندي خدای زوی یې.»</verse>
				<verse number="17">عیسی وویل: «ای د یوحنا زویه شمعونه! ته بختور یې. ځکه چې دا درته انسان نه دي ښودلي بلکې زما اسماني پلار درته ښکاره کړي دي.</verse>
				<verse number="18">خو زه تاته وایم چې ته پطروس یې چې معنی یې تیږه ده او زه په دې تیږې باندې خپله کلیسا جوړوم او حتی مرګ هم دومره قدرت نه لري چې په هغې باندې بریالی شي.</verse>
				<verse number="19">زه به تاته د اسماني پاچاهۍ کیلي ګانې درکړم، هرڅه چې ته د ځمکې په مخ ناروا وګڼې، نو په اسمان کې به هم ناروا وګڼل شي او هرڅه چې د ځمکې په مخ روا وګڼې، نو په اسمان کې به هم روا وګڼل شي.»</verse>
				<verse number="20">بیا عیسی خپلو شاګردانو ته په کلکه امر وکړ چې هېچا ته ونه وایئ چې هغه مسیح دی.</verse>
				<verse number="21">د هغه وخت نه عیسی خپلو شاګردانو ته په ښکاره ویل چې هغه باید اورشلیم ته لاړ شي او هلته به د قوم د مشرانو، مشرانو کاهنانو او د شریعت د عالمانو له خوا کړاوونه وویني او وبه وژل شي او په درېمه ورځ به بیا راژوندی شي.</verse>
				<verse number="22">بیا پطروس هغه له لاسه ونیوه او ګوښه یې کړ او د هغه په خبرو یې نیوکه وکړه چې داسې خبرې ونه کړي: «خدای دې نه کړي استاذه! په تا دې هېڅکله داسې ونه شي.»</verse>
				<verse number="23">بیا عیسی پطروس ته مخ راواړاوه او ورته ویې ویل: «زما د مخې نه لېرې شه شیطانه! ته زما د لارې خنډ یې، ځکه چې ته د انسانانو په شان فکر کوې، نه د خدای په شان.»</verse>
				<verse number="24">بیا عیسی خپلو شاګردانو ته وویل: «که څوک غواړي چې زما د پیروانو څخه اوسي، نو باید د خپل ځان څخه تېر شي، خپل صلیب دې راواخلي او ما پسې دې راځي.</verse>
				<verse number="25">ځکه هرڅوک چې وغواړي خپل ځان وساتي، نو هغه به یې له لاسه ورکړي او څوک چې زما په خاطر خپل ژوند له لاسه ورکړي نو هغه به رښتینی ژوند تر لاسه کړي.</verse>
				<verse number="26">د یو چا دپاره به څه ګټه وي چې ټوله نړۍ لاسته راوړي خو خپل ځان له لاسه ورکړي؟ او یا د خپل ژوند په بدل کې هغه څه شی ورکولای شي؟</verse>
				<verse number="27">ځکه چې د انسان زوی به د خپل پلار په جلال کې د خپلو فرښتو سره راځي او بیا به هرچا ته د هغه د عمل له مخې بدل ورکوي.</verse>
				<verse number="28">په یقین سره زه تاسو ته دا وایم چې دلته ځینې داسې خلک ولاړ دي چې تر هغې پورې به مړه نه شي، ترڅو یې د انسان د زوی پاچاهي نه وي لیدلي.»</verse>
			</chapter>
			<chapter number="17">
				<verse number="1">شپږ ورځې وروسته عیسی پطروس، یعقوب او د یعقوب ورور یوحنا د ځان سره واخیستل او یو لوړ غره ته یې بوتلل چې هلته یوازې اوسي.</verse>
				<verse number="2">د هغوی په مخکې د هغه څېره بدله شوه او مخ یې لکه د لمر په شان ځلېده او کالي یې د رڼا په شان سپین شول.</verse>
				<verse number="3">بیا ناڅاپه شاګردانو ته موسی او الیاس ښکاره شول چې د عیسی سره یې خبرې کولې.</verse>
				<verse number="4">نو پطروس عیسی ته وویل: «استاذه! څومره ښه ده چې مونږ دلته یو. که ته غواړې نو زه به دلته درې خېمې جوړې کړم، یوه تاته، یوه موسی ته او یوه الیاس ته.»</verse>
				<verse number="5">هغه لا خبرې کولې چې یوه سپینه ورېځ راخپره شوه او په هغوی باندې یې سیوری وکړ او د ورېځې څخه یو اواز راغی او ویل یې: «دا زما ګران زوی دی چې زه ترې خوشحاله یم. هغه ته غوږ ونیسئ.»</verse>
				<verse number="6">کله چې شاګردانو دا واورېدل، نو له ډېرې وېرې په ځمکه پړمخې پرېوتل.</verse>
				<verse number="7">بیا عیسی هغوی ته ورغی او په هغوی باندې یې لاس کېښود او ورته ویې ویل: «پاڅېږئ، مه وېرېږئ.»</verse>
				<verse number="8">کله چې شاګردانو خپلې سترګې خلاصې کړې نو پرته له عیسی یې بل هېڅوک هلته ونه لیده.</verse>
				<verse number="9">کله چې هغوی د غره څخه راښکته کېدل، نو عیسی هغوی ته امر وکړ: «څه چې مو لیدلي دي د هغو په هکله تر هغه وخته پورې چاته څه مه وایئ ترڅو پورې چې د انسان زوی بېرته د مړو ‎څخه راژوندی شوی نه وي.»</verse>
				<verse number="10">شاګردانو د عیسی نه پوښتنه وکړه: «بیا د شریعت عالمان ولې وایي چې لومړی باید الیاس راشي؟»</verse>
				<verse number="11">عیسی ځواب ورکړ: «دا رښتیا ده چې لومړی به الیاس راځي او هرڅه به سم کړي.</verse>
				<verse number="12">خو زه تاسو ته وایم چې الیاس لا پخوا راغلی دی، خو خلکو هغه ونه پېژانده او هرڅه چې دوی غوښتل د هغه سره یې وکړل. په همدې ډول به د انسان زوی هم د هغوی د لاسه وکړیږي.»</verse>
				<verse number="13">بیا شاګردان پوه شول چې هغه ورته د تعمید غسل ورکوونکي یحیی په هکله خبرې کولې.</verse>
				<verse number="14">کله چې عیسی او شاګردان یې بېرته خلکو ته راغلل، نو یو سړی عیسی ته راغی، د هغه په مخکې په ګونډو شو</verse>
				<verse number="15">او ویې ویل: «ای ښاغلیه! زما په زوی باندې رحم وکړه. په هغه باندې میرګي راځي او داسې سختې حملې ورباندې راځي چې اکثره وختونه هغه په اور یا اوبو کې غورځیږي.</verse>
				<verse number="16">هغه مې ستا شاګردانو ته راوست، خو ویې نه شو کولای چې هغه روغ کړي.»</verse>
				<verse number="17">عیسی په ځواب کې وویل: «ای د دې زمانې بې ایمانه او بې لارې خلکو، ترڅو پورې به زه ستاسو سره یم؟ ترڅو پورې به تاسو ته حوصله کوم؟ هغه هلک دلته ماته راولئ.»</verse>
				<verse number="18">عیسی هغه پېري ته په کلکه امر وکړ، نو هغه د هلک څخه راووت او په هماغه ساعت هلک روغ شو.</verse>
				<verse number="19">بیا شاګردان عیسی ته راغلل او کله چې هغوی یوازې وو نو پوښتنه یې ترې وکړه: «مونږ ولې ونه شو کولای چې هغه پېری وباسو؟»</verse>
				<verse number="20">هغه ورته وویل: «ځکه چې ستاسو ایمان کمزوری دی. په یقین سره زه تاسو ته دا وایم چې که چېرې تاسو د شړشمو د دانې په اندازه ایمان هم ولرئ، نو کولای شئ دې غره ته ووایئ چې د دې ځای څخه هغه ځای ته لاړ شه، نو هغه به لاړ شي او هېڅ کار به ستاسو دپاره ناشونی نه وي. [</verse>
				<verse number="21">دا ډول پېریان یوازې په دعا کولو او د روژې په نیولو سره کېدای شي وویستل شي.]»</verse>
				<verse number="22">کله چې ټول شاګردان په جلیل کې سره یوځای شول نو عیسی ورته وویل: «د انسان زوی به خلکو ته په لاس ورکړل شي</verse>
				<verse number="23">او هغوی به یې ووژني. خو په درېمه ورځ به بیا راژوندی شي.» د دې خبرې په اورېدلو شاګردان ډېر غمجن شول.</verse>
				<verse number="24">کله چې عیسی او شاګردان یې کپرناحوم ته راغلل، نو د خدای د کور دپاره د مالیې راټولوونکي پطروس ته راغلل او پوښتنه یې ترې وکړه: «ایا ستا استاذ د خدای د کور مالیه ورکوي؟»</verse>
				<verse number="25">پطروس وویل: «هو، هغه یې ورکوي.» کله چې پطروس کور ته لاړ، نو مخکې له دې چې څه ووایي، عیسی ورته وویل: «ای شمعونه، ته څه فکر کوې د نړۍ پاچاهان د چا څخه محصول او مالیه اخلي؟ د خپلو خلکو څخه یا د پردیو څخه؟»</verse>
				<verse number="26">پطروس ځواب ورکړ: «د پردیو څخه.» عیسی وویل: «نو بیا د دوی خپل خلک د مالیې ورکولو څخه معاف دي.</verse>
				<verse number="27">خو مونږ نه غواړو چې دا خلک خفه کړو. نو لاړ شه، په بحیرې کې چنګک واچوه او کوم ماهي چې دې اول ونیوه هغه راوباسه او د هغه خوله خلاصه کړه، نو د سپینو زرو یوه سکه به په کې پیدا کړې. هغه واخله او د هغې څخه زما او ستا دواړو مالیه ورکړه.»</verse>
			</chapter>
			<chapter number="18">
				<verse number="1">په دې وخت کې شاګردان عیسی ته راغلل او پوښتنه یې ترې وکړه: «په اسماني پاچاهۍ کې د ټولو نه لوی څوک دی؟»</verse>
				<verse number="2">عیسی یو ماشوم راوغوښت او د خلکو په منځ کې یې ودراوه،</verse>
				<verse number="3">او ویې ویل: «په یقین سره زه تاسو ته دا وایم چې ترڅو پورې چې تاسو په خپل ځان کې بدلون رانه ولئ او د ماشومانو په شان نه شئ، نو هېڅکله به هم اسماني پاچاهۍ ته وردننه نه شئ.</verse>
				<verse number="4">هرڅوک چې خپل ځان د دې ماشوم په شان عاجز کړي، نو په اسماني پاچاهۍ کې به د ټولو نه لوی وي</verse>
				<verse number="5">او هرڅوک چې داسې یو ماشوم زما په نوم ومني، نو هغه ما مني.</verse>
				<verse number="6">خو هر هغه څوک چې د دې خلکو څخه چې د ماشوم په شان په ما باندې ایمان لري، د کوم یو د ګناهکارېدلو سبب شي، نو د هغه دپاره به دا ښه وي چې په خپله غاړه کې د ژرندې یو لوی پل واچوي او په یو ژورې بحیرې کې ډوب شي.</verse>
				<verse number="7">افسوس دې وي په دې نړۍ چې د داسې وسوسو سبب ګرځي. دا وسوسې به خامخا راځي خو افسوس د هغه چا په حال چې د دې وسوسو سبب ګرځي.</verse>
				<verse number="8">که چېرې ستا لاس یا پښه ستا د ګناه سبب ګرځي، نو هغه پرې کړه او لېرې یې وغورځوه، ځکه چې ستا دپاره به دا ښه وي چې د یو لاس او یوې پښې سره تلپاتې ژوندون ته لاره پیدا کړې، نه دا چې په دواړو لاسو او پښو روغ یې او تلپاتې اور ته واچول شې.</verse>
				<verse number="9">او که چېرې ستا سترګه ستا د ګناه سبب وګرځي، نو هغه وباسه او لېرې یې وغورځوه، ځکه چې ستا دپاره به دا ښه وي چې د یوې سترګې سره تلپاتې ژوندون ومومې، نه دا چې د دواړو سترګو سره د دوزخ اور ته وغورځول شې.</verse>
				<verse number="10">ګورئ، په دې خلکو کې چې د ماشومانو په شان په ما باندې ایمان لري، یو ته هم په سپکه سترګه مه ګورئ. زه تاسو ته وایم چې د هغوی فرښتې په اسمان کې تل زما د اسماني پلار په حضور کې حاضرې وي. [</verse>
				<verse number="11">ځکه چې د انسان زوی راغلی دی چې ورک شوي وژغوري.]</verse>
				<verse number="12">تاسو څه فکر کوئ؟ فرض کړئ یو سړی سل پسونه لري او د هغو څخه یو ورک شي، نو هغه به څه کوي؟ ایا هغه به دا نهه نوي پسونه د غونډیو په لمنو کې پرېنږدي او د هغه ورک شوي پسه د لټولو دپاره به لاړ نه شي؟</verse>
				<verse number="13">کله چې هغه پیدا کړي، نو په یقین سره زه تاسو ته دا وایم چې هغه سړی به د هغو نهه نوي پسونو څخه چې ورک شوي نه دي په هغه یو باندې ډېر خوشحاله شي.</verse>
				<verse number="14">نو په دې ډول ستاسو اسماني پلار نه غواړي چې د دې خلکو څخه چې د ماشومانو په شان په ما باندې ایمان لري، یو هم له منځه لاړ شي.</verse>
				<verse number="15">که چېرې ستا ورور ستا په وړاندې کومه بدي وکړي، نو ورشه او خپله غلطي یې ورته وښایه او دا خبره دې یوازې ستا او د هغه ترمنځ وي. که هغه خپله غلطي ومني، نو ورور به دې بېرته خپل کړې.</verse>
				<verse number="16">خو که چېرې هغه ستا خبرو ته غوږ ونه نیسي، نو بیا یو یا دوه نور کسان د ځان سره بوځه، ترڅو څه چې ته وایې هغه د دوو یا درې شاهدانو له خوا تایید شي.</verse>
				<verse number="17">که چېرې هغه د هغوی خبره هم ونه مني، نو موضوع کلیسا ته وړاندې کړه او که د کلیسا خبره هم ونه مني، نو بیا د هغه سره داسې چلند وکړه لکه چې د یو کافر یا مالیه ټولوونکي سره کیږي.</verse>
				<verse number="18">په یقین سره زه تاسو ته دا وایم هرڅه چې تاسو د ځمکې په مخ ناروا وګڼئ، نو په اسمان کې به هم ناروا وګڼل شي او هرڅه چې د ځمکې په مخ روا وګڼئ، نو په اسمان کې به هم روا وګڼل شي.</verse>
				<verse number="19">په یقین سره زه تاسو ته نور څه هم وایم: که چېرې په تاسو کې دلته د ځمکې په مخ دوه تنه د کوم شي په هکله په یو زړه خدای ته سوال وکړي، نو زما اسماني پلار به یې قبول کړي.</verse>
				<verse number="20">ځکه په هرځای کې که دوه یا درې تنه زما په نوم سره راټول شي، نو زه د هغوی په منځ کې حاضر یم.»</verse>
				<verse number="21">بیا پطروس عیسی ته راغی او پوښتنه یې ترې وکړه: «استاذه! که زما ورور زما سره کومه بدي وکړي، هغه څو ځلې وبخښم؟ ایا اووه ځلې؟»</verse>
				<verse number="22">عیسی ځواب ورکړ: «زه نه وایم چې اووه ځلې بلکې اووه وارې اویا ځلې.</verse>
				<verse number="23">ځکه چې اسماني پاچاهي د هغه پاچا په شان ده چې ویې غوښتل د خپلو خدمتګارانو سره حساب وکړي.</verse>
				<verse number="24">چې کله یې حساب پیل کړ، نو یو سړی یې ورته راوست چې په لکونو پیسې د هغه پوروړی ؤ.</verse>
				<verse number="25">خو د هغه سره دومره پیسې نه وې چې خپل پور ورکړي، نو بادار یې امر وکړ چې هغه دې د خپلې ښځې او ماشومانو سره او نور هرڅه چې لري خرڅ کړي، ترڅو خپل پور ورکړي.</verse>
				<verse number="26">نو خدمتګار د هغه په پښو کې پرېوت او زاري یې ورته وکړه: ‹لږ صبر راته وکړه او زه به ستا ټول پور خلاص کړم.›</verse>
				<verse number="27">د بادار زړه یې پرې وسوځېده او هغه یې پرېښود او پور یې ورته وبخښلو.</verse>
				<verse number="28">خو کله چې هغه خدمتګار لاړ، نو د خپلو ملګرو خدمتګارانو څخه یو یې چې سل دیناره پوروړی ؤ ورته په مخه ورغی. هغه یې له ستوني ونیوه او ورته ویې ویل: ‹زما پور بېرته راکړه.›</verse>
				<verse number="29">نو هغه خدمتګار ملګری یې په پښو کې ورته پرېوت او زاري یې ورته وکړه ویې ویل: ‹لږ صبر راته وکړه، پور به دې خلاص کړم.›</verse>
				<verse number="30">خو هغه ونه منله او هغه یې په زندان کې واچاوه تر هغې پورې چې د هغه پور ورکړي.</verse>
				<verse number="31">نورو خدمتګارانو چې دا پېښه ولیدله، نو ډېر خفه شول او خپل بادار ته ورغلل او څه چې شوي وو هغه یې ترې خبر کړ.</verse>
				<verse number="32">نو بادار یې هغه سړی راوغوښت او ورته ویې ویل: ‹ای بدکاره خدمتګاره! ماته دې زاري وکړه او ما درته ټول پور وبخښلو.</verse>
				<verse number="33">ایا تاته لازمه نه وه چې په خپل ملګري خدمتګار باندې دې همداسې رحم کړی وای، لکه څنګه چې ما په تا وکړ؟›</verse>
				<verse number="34">د هغه بادار دومره په قهر شو چې هغه یې په زندان کې واچاوه او امر یې وکړ چې هغه دې تر هغې پورې وځورول شي، ترڅو یې ټول پور نه وي ورکړی.</verse>
				<verse number="35">که چېرې تاسو خپل ورور د زړه نه ونه بخښئ، نو زما اسماني پلار به هم ستاسو سره همداسې وکړي.»</verse>
			</chapter>
			<chapter number="19">
				<verse number="1">کله چې عیسی دا خبرې خلاصې کړې، نو د جلیل څخه روان شو او د یهودیې سیمې ته چې د اردن د سیند په بله غاړه پرته وه لاړ.</verse>
				<verse number="2">ګڼ شمېر خلک ورپسې روان وو او عیسی هلته هغوی ته شفا ورکړه.</verse>
				<verse number="3">ځینې فریسیان هغه ته راغلل او د دې دپاره چې هغه وازمایي، نو پوښتنه یې ترې وکړه: «ایا دا روا ده چې یو سړی دې خپله ښځه چې په هر دلیل وي طلاقه کړي؟»</verse>
				<verse number="4">عیسی په ځواب کې وویل: «ایا تاسو نه دي لوستلي چې په پیل کې چې کله خالق انسانان پیدا کړل، نو هغه یې نر او ښځه پیدا کړل؟</verse>
				<verse number="5">او خدای وویل: نو له همدې امله سړی خپل مور او پلار پرېږدي او د خپلې ښځې سره یوځای کیږي او دواړه یو بدن شي.</verse>
				<verse number="6">نو هغوی نور دوه تنه نه بلکې یو تن وي. نو څرنګه چې خدای هغوی سره یوځای کړي دي، انسان باید هغوی سره بېل نه کړي.»</verse>
				<verse number="7">فریسیانو د عیسی نه پوښتنه وکړه: «نو بیا موسی په دې هکله ولې حکم کړی دی چې یو سړی کولای شي خپلې ښځې ته طلاق نامه ورکړي او هغه وشړي؟»</verse>
				<verse number="8">عیسی ځواب ورکړ: «موسی تاسو ته د دې دپاره اجازه درکړه چې خپلو ښځو ته طلاق ورکړئ، ځکه چې ستاسو زړونه سخت وو. خو د پیدایښت له وخته داسې نه ؤ.</verse>
				<verse number="9">زه تاسو ته وایم چې که څوک خپله ښځه ‎له زنا کولو پرته په کوم بل دلیل طلاقه کړي او د بلې ښځې سره واده وکړي، نو هغه زنا کوي.»</verse>
				<verse number="10">شاګردانو عیسی ته وویل: «که د مېړه او ښځې ترمنځ دا حال وي، نو دا به ښه وي چې څوک هېڅ واده ونه کړي.»</verse>
				<verse number="11">خو عیسی هغوی ته وویل: «هرڅوک دا خبره نه شي منلی، خو یوازې هغه خلک یې منلی شي چې خدای ورته دا توان ورکړی وي.</verse>
				<verse number="12">دا چې ځینې خلک ودونه نه شي کولای ډول ډول دلیلونه لري: ځینې داسې دي چې له مور نه نرښځیان پیدا شوي دي او ځینې د انسانانو له خوا خصیان شوي دي او نور د اسماني پاچاهۍ په خاطر ودونه نه کوي. نو څوک چې یې منلی شي هغه دې ومني.»</verse>
				<verse number="13">په دې وخت کې ځینو خلکو عیسی ته خپل ماشومان راوستل چې خپل لاس د هغوی په سرونو باندې کېږدي او د هغوی دپاره دعا وکړي، خو شاګردانو هغوی ورټل.</verse>
				<verse number="14">خو عیسی هغوی ته وویل: «پرېږدئ چې ماشومان ماته راشي او هغوی مه منع کوئ، ځکه چې اسماني پاچاهي د همداسې خلکو ده.»</verse>
				<verse number="15">عیسی خپل لاس د هغوی په سرونو باندې کېښود، برکت یې ورته ورکړ او بیا روان شو.</verse>
				<verse number="16">داسې وشول چې یو سړی عیسی ته راغی او پوښتنه یې ترې وکړه: «استاذه! زه داسې کوم نېک کار وکړم چې تلپاتې ژوندون وګټم؟»</verse>
				<verse number="17">عیسی هغه ته وویل: «د نېکۍ په هکله ولې زما څخه پوښتنه کوې؟ یوازې یو ذات دی چې نېک دی، خو که ته غواړې تلپاتې ژوندون تر لاسه کړې، نو د هغه په حکمونو عمل وکړه.»</verse>
				<verse number="18">هغه سړي پوښتنه وکړه: «کوم حکمونه؟» عیسی وویل: «قتل مه کوه، زنا مه کوه، غلا مه کوه، د دروغو شاهدي مه ورکوه.</verse>
				<verse number="19">د خپل مور او پلار عزت کوه او د خپل ګاونډي سره د خپل ځان په شان مینه کوه.»</verse>
				<verse number="20">هغه ځوان ځواب ورکړ: «په دې ټولو مې عمل کړی دی، نور څه وکړم؟»</verse>
				<verse number="21">عیسی ورته وویل: «که ته غواړې چې کامل شې، نو لاړ شه او خپل هر څه چې لرې خرڅ کړه او پیسې یې غریبانو ته ورکړه، نو ته به په اسمان کې خزانې ولرې. بیا راشه او زما پیروي وکړه.»</verse>
				<verse number="22">کله چې هغه ځوان دا خبرې واورېدلې نو له هغه ځای څخه غمجن روان شو، ځکه چې هغه ډېر مال او جایداد درلود.</verse>
				<verse number="23">عیسی خپلو شاګردانو ته وویل: «په یقین سره زه تاسو ته دا وایم چې دولتمن سړي ته اسماني پاچاهۍ ته ننوتل ډېر سخت کار دی.</verse>
				<verse number="24">زه یوځل بیا تاسو ته وایم چې د ستنې د سوري څخه د اوښ تېرېدل اسانه دي له دې نه چې یو شتمن سړی دې د خدای پاچاهۍ ته ورننوځي.»</verse>
				<verse number="25">کله چې شاګردانو دا خبرې واورېدلې، نو ډېر حیران شول او پوښتنه یې وکړه: «نو بیا څوک کولای شي چې خلاصون ومومي؟»</verse>
				<verse number="26">عیسی هغوی ته وکتل او ویې ویل: «د انسان دپاره دا ناشونې ده، خو د خدای دپاره هرڅه ممکن دي.»</verse>
				<verse number="27">بیا پطروس ورته وویل: «وګوره، مونږ هرڅه پریښي دي او تا پسې روان شوي یو. نو مونږ به څه لاسته راوړو؟»</verse>
				<verse number="28">عیسی هغوی ته وویل: «په یقین سره زه تاسو ته دا وایم چې په راتلونکې نوې نړۍ کې چې کله د انسان زوی خپل د جلال نه ډک تخت باندې کښېني، نو تاسو دولس تنه به چې زما پیروان یئ هم په دولسو تختونو باندې کښېنئ او د اسراییلو د دولسو قبیلو قاضیان به شئ.</verse>
				<verse number="29">هرچا چې زما په خاطر خپل کورونه، ورونه، خویندې، مور او پلار، اولادونه او خپلې ځمکې پریښي دي، هغوی به سل چنده لاسته راوړي او تلپاتې ژوندون به ورته ورکړل شي.</verse>
				<verse number="30">خو ډېر چې اوس اول دي، هغوی به وروستي شي او ډېر چې اوس وروستي دي هغوی به اول شي.»</verse>
			</chapter>
			<chapter number="20">
				<verse number="1">عیسی زیاته کړه: «اسماني پاچاهي داسې ده لکه د ځمکې خاوند چې سهار وختي له کوره ووت، ترڅو خپل د انګورو د باغ دپاره مزدوران ونیسي.</verse>
				<verse number="2">کله چې هغه ورسره یو دینار یعنې د ورځنۍ مزدورۍ په هکله جوړه وکړه، نو هغوی یې ولېږل چې په باغ کې یې کار وکړي.</verse>
				<verse number="3">د سهار په نهه بجو هغه دباندې ووت، نو ځینې خلک یې ولیدل چې په بازار کې وزګار ولاړ وو.</verse>
				<verse number="4">هغوی ته یې وویل: ‹تاسو هم لاړ شئ او زما د انګورو په باغ کې کار وکړئ او زه به تاسو ته مناسبه مزدوري درکړم.› نو هغوی لاړل.</verse>
				<verse number="5">هغه د غرمې په وخت کې او بیا په درې بجو بازار ته لاړ او د نورو کسانو سره یې هم هماغه شان کار وکړ.</verse>
				<verse number="6">د مازدیګر شاوخوا پنځه بجې هغه بازار ته لاړ او نور خلک یې ولیدل چې هلته وزګار ولاړ وو. د هغوی څخه یې پوښتنه وکړه: ‹تاسو ولې ټوله ورځ دلته وزګار ولاړ یئ؟›</verse>
				<verse number="7">هغوی ځواب ورکړ: ‹ځکه چې مونږ ته هېچا د کار دپاره څه نه دي ویلي.› هغه ورته وویل: ‹تاسو هم لاړ شئ او زما په باغ کې کار وکړئ.›</verse>
				<verse number="8">کله چې ماښام شو، نو د باغ خاوند خپل ناظر ته وویل: ‹مزدوران راوغواړه او د هغوی مزدوري ورته ورکړه، لومړی یې هغو خلکو ته ورکړه چې وروسته راغلي دي او بیا ورپسې یې هغو ته ورکړه چې اول راغلي وو.›</verse>
				<verse number="9">کومو خلکو چې شاوخوا پنځه بجې کار پیل کړی ؤ راغلل او د پوره ورځې مزدوري یې واخیستله.</verse>
				<verse number="10">کله چې د هغو مزدورانو وار راورسېد چې اول راغلي وو، نو هغوی په دې تمه وو چې د نورو څخه به زیاته مزدوري واخلي، خو هغوی ته هم د نورو په اندازه ورکړل شوه.</verse>
				<verse number="11">کله چې هغوی خپله مزدوري واخیستله نو د باغ خاوند ته یې ګیله وکړه.</verse>
				<verse number="12">هغوی وویل: ‹دا خلک چې وروسته راغلل هغوی یوازې یو ساعت کار کړی دی، حال دا چې مونږ ټوله ورځ په سور لمر کې کار کړی دی خو بیاهم تا هغوی ته زمونږ سره یو برابر مزدوري ورکړه.›</verse>
				<verse number="13">د باغ خاوند په هغوی کې یو ته وویل: ‹ملګریه! ما درسره کومه بې انصافي نه ده کړې. ایا تا خپله دا ونه منله چې په یو دینار به ټوله ورځ کار کوې؟</verse>
				<verse number="14">خپله مزدوري دې واخله او ځه. دا زما خوښه ده چې وروسته راغلي سړي ته همدومره ورکړم څومره مې چې تاته درکړله.</verse>
				<verse number="15">ایا زه حق نه لرم چې په خپلو پیسو باندې چې څه غواړم هغه وکړم؟ یا په دې باندې بخیلي کوې چې زه سخي یم؟›»</verse>
				<verse number="16">نو عیسی وویل: «په دې ډول به لومړني وروستي شي او وروستي به اول شي.»</verse>
				<verse number="17">کله چې عیسی اورشلیم ته روان ؤ، نو په لاره کې یې خپل دولس شاګردان یوې ګوښې ته کړل او ورته ویې ویل:</verse>
				<verse number="18">«ګورئ، مونږ اوس اورشلیم ته ځو او د انسان زوی به مشرانو کاهنانو او د شریعت عالمانو ته په لاس ورکړل شي او هغوی به ورباندې د مرګ حکم وکړي.</verse>
				<verse number="19">غیریهودیانو ته به یې وسپاري ترڅو هغوی ورباندې ملنډې ووهي، په دورو یې ووهي او په صلیب باندې یې ځوړند کړي. خو په درېمه ورځ به بیا راژوندی شي.»</verse>
				<verse number="20">بیا د زبدي ښځه د خپلو دوو زامنو سره عیسی ته راغله، د هغه په پښو کې پرېوتله او د هغه څخه یې وغوښتل چې په هغې باندې احسان وکړي.</verse>
				<verse number="21">عیسی د هغې څخه پوښتنه وکړه: «څه غواړې؟» هغې وویل: «زما سره وعده وکړه چې ستا په پاچاهۍ کې دې زما دا دواړه زامن ستا په څنګ کې کښېني، یو دې ښي لاس ته کښېني او بل چپ لاس ته.»</verse>
				<verse number="22">عیسی هغوی ته په ځواب کې وویل: «تاسو نه پوهېږئ چې څه غواړئ. کومه پیاله چې زه به یې څښم تاسو هغه څښلی شئ؟» هغوی ځواب ورکړ: «هو، مونږ یې کولای شو.»</verse>
				<verse number="23">عیسی هغوی ته وویل: «بې له شکه، تاسو به زما پیاله وڅښئ، خو دا زما په اختیار کې نه ده چې څوک به زما ښي یا چپ لاس ته کښېني. دا ځایونه د هغو خلکو دپاره دي چې زما پلار ورته تیار کړي دي.»</verse>
				<verse number="24">کله چې هغو نورو لسو شاګردانو دا واورېدل، نو هغوی د هغو دوو ورونو څخه خفه شول.</verse>
				<verse number="25">خو عیسی هغوی راوغوښتل او ورته ویې ویل: «تاسو پوهېږئ چې په نړۍ کې د غیریهودیانو واکمنان په خپلو خلکو باندې باداري کوي او مشران یې ورته خپل زور ښایي.</verse>
				<verse number="26">خو په تاسو کې دې داسې نه وي. که په تاسو کې څوک غواړي چې لوی وګڼل شي، نو باید د نورو خدمتګار شي</verse>
				<verse number="27">او هرڅوک چې غواړي د ټولو څخه اول شي باید د نورو خدمت وکړي.</verse>
				<verse number="28">حتی د انسان زوی د دې دپاره نه دی راغلی چې خدمت یې وشي بلکې د نورو خدمت وکړي او خپل ژوند د ډېرو خلکو د خلاصون دپاره قربان کړي.»</verse>
				<verse number="29">کله چې عیسی او د هغه شاګردان د اریحا د ښار څخه تلل، نو ګڼ شمېر خلک ورپسې روان وو.</verse>
				<verse number="30">د لارې په غاړه دوه ړانده ناست وو. کله چې هغوی خبر شول چې عیسی په دې لاره تېریږي، نو چیغې یې کړې: «ای ښاغلیه، ای د داود زویه! په مونږ رحم وکړه.»</verse>
				<verse number="31">خلکو هغوی ورټل او ورته ویې ویل چې غلي شئ. خو هغوی نورې هم چیغې ووهلې: «ای ښاغلیه، ای د داود زویه! په مونږ رحم وکړه.»</verse>
				<verse number="32">عیسی ودرېده او هغوی ته یې غږ وکړ او پوښتنه یې ترې وکړه: «زما نه څه غواړئ چې درته ویې کړم؟»</verse>
				<verse number="33">هغوی ورته وویل: «ای ښاغلیه، غواړو چې سترګې مو بینا شي.»</verse>
				<verse number="34">د عیسی زړه ورباندې وسوځېده او د هغوی په سترګو یې لاس کېښود او هغوی سمدلاسه بینا شول او په هغه پسې روان شول.</verse>
			</chapter>
			<chapter number="21">
				<verse number="1">کله چې عیسی او شاګردان یې اورشلیم ته نژدې شول او بیت فاجي ته چې د زیتون په غره کې ؤ ورسېدل، نو عیسی خپل دوه شاګردان ولېږل</verse>
				<verse number="2">او هغوی ته یې وویل: «هغه مخامخ کلي ته ورشئ، نو هلته به یوه خره ووینئ چې د خپل کوټي سره به تړل شوې وي. هغه را ایله کړئ او ماته یې راولئ.</verse>
				<verse number="3">که چا درته څه وویل نو ورته ووایئ: ‹دا زمونږ د استاذ په کار دي› نو هغه به سمدلاسه تاسو ته اجازه درکړي چې هغه بوځئ.»</verse>
				<verse number="4">په دې ډول به د پیغمبر هغه وینا رښتیا شي چې وایي:</verse>
				<verse number="5">د صهیون خلکو ته ووایئ چې ستاسو پاچا درروان دی چې عاجز دی او په خره باندې سپور دی، یعنې د خرې په کوټي باندې سپور دی.</verse>
				<verse number="6">شاګردان لاړل او څنګه چې عیسی ورته ویلي وو هماغسې یې وکړل.</verse>
				<verse number="7">هغوی خره او کوټی راوستل او خپلې چپنې یې ورباندې واچولې او عیسی ورباندې سپور شو.</verse>
				<verse number="8">ډېرو زیاتو خلکو ورته په لاره کې خپل کالي وغوړول او ځینو خلکو د ونو څانګې راپرې کړلې او په لاره کې یې ورته واچولې.</verse>
				<verse number="9">کوم خلک چې د هغه څخه مخکې او وروسته روان وو چیغې یې وهلې: «ژوندی دې وي د داود زوی، مبارک دی هغه څوک چې د څښتن په نوم راځي. ثنا دې وي څښتن تعالی ته.»</verse>
				<verse number="10">کله چې عیسی اورشلیم ته ورننوت، نو په ټول ښار کې شور او غوغا ګډه شوه، خلکو پوښتنه کوله: «دا څوک دی؟»</verse>
				<verse number="11">نو کوم خلک چې د عیسی سره ملګري وو ځواب یې ورکړ: «دا عیسی پیغمبر دی چې د جلیل د ناصرې څخه راغلی دی.»</verse>
				<verse number="12">عیسی د خدای کور ته ننوت او له هغه ځای څخه یې د خرڅوونکو او اخیستونکو په شړلو پیل وکړ او د صرافانو مېزونه او د کوترو خرڅوونکو چوکۍ ګانې یې په بل مخ واړولې،</verse>
				<verse number="13">او هغوی ته یې وویل: «د خدای په کلام کې لیکل شوي دي: زما کور به د دعا د کور په نوم یادیږي. خو تاسو ترې د غلو د پټېدلو ځای جوړ کړی دی.»</verse>
				<verse number="14">د خدای په کور کې ورته ړانده او ګوډان راغلل او هغوی ته یې شفا ورکړه.</verse>
				<verse number="15">خو کله چې مشرانو کاهنانو او د شریعت عالمانو د عیسی حیرانوونکې معجزې چې هغه ښودلې، ولیدلې او د خدای په کور کې یې د ماشومانو چیغې واورېدلې چې ویل یې: «د داود زوی ته دې ثنا وي.» نو هغوی خفه شول.</verse>
				<verse number="16">نو د عیسی څخه یې پوښتنه وکړه: «دا ماشومان چې څه وایي ته یې اورې؟» عیسی ځواب ورکړ: «هو، زه یې اورم. ایا تاسو د خدای په کلام کې نه دي لوستلي: خدایه ته به ماشومانو او تي رودونکو ته دا ورزده کوې چې ستا ثنا ووایي؟»</verse>
				<verse number="17">عیسی هغوی پرېښودل او د ښار څخه ووت. بیت عنیا ته لاړ او هلته یې شپه تېره کړه.</verse>
				<verse number="18">سبا سهار کله چې عیسی بېرته اورشلیم ته راتله، نو وږی شو.</verse>
				<verse number="19">د سرک په غاړه یې د انځر ونه ولیدله نو هغه ورته ورغی، خو په هغې کې یې له پاڼو پرته بل هېڅ شی ونه لیده. نو هغې ونې ته یې وویل: «ته دې نور هېڅکله مېوه ونه نیسې.» او سمدلاسه هغه ونه وچه شوه.</verse>
				<verse number="20">کله چې شاګردانو دا ولیدل، نو حیران شول او پوښتنه یې وکړه: «دا د انځر ونه دومره زر څنګه وچه شوه؟»</verse>
				<verse number="21">عیسی ورته ځواب ورکړ: «په یقین سره زه تاسو ته دا وایم چې که چېرې تاسو ایمان ولرئ او شک ونه کړئ، نو تاسو به هم وکولای شئ داسې کار وکړئ لکه څنګه چې ما د انځر د ونې سره وکړ. یوازې دا کار نه بلکې که تاسو دې غره ته هم ووایئ چې پورته شه او بحیرې ته وغورځېږه، نو همداسې به وشي.</verse>
				<verse number="22">که تاسو ایمان ولرئ، نو هرڅه چې په دعا کې وغواړئ هغه به لاسته راوړئ.»</verse>
				<verse number="23">عیسی بېرته د خدای کور ته راغی او تعلیم یې ورکاوه چې مشران کاهنان او د قوم مشران ورته راغلل او پوښتنه یې ترې وکړه: «چا تاته دا حق درکړی چې دا کارونه کوې؟ تاته چا دا واک او اختیار درکړی دی چې دا کارونه وکړې؟»</verse>
				<verse number="24">عیسی ځواب ورکړ: «زه هم ستاسو څخه یوه پوښتنه کوم، که تاسو ځواب راکړ نو زه به هم درته ووایم چې زه په کوم اختیار سره دا کارونه کوم.</verse>
				<verse number="25">تعمید ورکوونکي یحیی ته دا اختیار چا ورکړی ؤ چې خلکو ته د تعمید غسل ورکړي؟ هغه د خدای له خوا ؤ یا د انسان له خوا؟» هغوی په خپل منځ کې سره بحث وکړ او ویل یې: «که چېرې ووایو د خدای له خوا ؤ، نو هغه به ووایي چې بیا تاسو ولې په هغه باندې ایمان رانه وړ؟</verse>
				<verse number="26">خو که چېرې ووایو چې د انسان له خوا ؤ، نو د خلکو څخه وېرېږو ځکه چې هغوی ټول یحیی پیغمبر ګڼي.»</verse>
				<verse number="27">نو هغوی عیسی ته په ځواب کې وویل: «مونږ نه پوهېږو.» عیسی ورته وویل: «نو زه هم تاسو ته نه وایم چې په کوم اختیار دا کارونه کوم.»</verse>
				<verse number="28">عیسی زیاته کړه: «تاسو په دې هکله څه فکر کوئ؟ یو سړی ؤ چې دوه زامن یې لرل. هغه خپل مشر زوی ته ورغی او ورته ویې ویل: ‹زویه! لاړ شه او نن د انګورو په باغ کې کار وکړه.›</verse>
				<verse number="29">هغه ځواب ورکړ: ‹زه نه ځم.› خو وروسته پښېمانه شو او لاړ.</verse>
				<verse number="30">بیا هغه سړی خپل کشر زوی ته ورغی او هغه ته یې هم همدا خبره وکړه. هغه ځواب ورکړ: ‹ځمه، پلاره.› خو لاړ نه شو.</verse>
				<verse number="31">په هغو دواړو زامنو کې کوم یو د خپل پلار خبره ومنله؟» هغوی وویل چې مشر زوی یې. نو عیسی ورته وویل: «په یقین سره زه تاسو ته دا وایم چې مالیه ټولوونکي او فاحشې به ستاسو څخه مخکې د خدای پاچاهۍ ته ورننوځي.</verse>
				<verse number="32">ځکه چې یحیی تاسو ته راغی چې د عدالت لاره دروښایي، خو تاسو ورباندې باور ونه کړ، خو مالیه ټولوونکو او فاحشو ورباندې باور وکړ او سره له دې چې تاسو دا ولیدل، خو پښېمانه نه شوئ او باور مو ورباندې ونه کړ.»</verse>
				<verse number="33">عیسی وویل: «یو بل مثال واورئ. یو زمیندار ؤ چې د انګورو باغ یې جوړ کړ او ګردچاپېره یې ترې دېوال تاو کړ او په باغ کې یې د انګورو څخه د شربت ویستلو دپاره خم جوړ کړ او د پهره دارۍ دپاره یې په کې یو برج هم جوړ کړ. بیا یې هغه باغوانانو ته په اجاره ورکړ او خپله بل وطن ته په سفر روان شو.</verse>
				<verse number="34">کله چې د انګورو د راټولولو وخت راورسېد، نو هغه خپل نوکران باغوانانو ته ورولېږل چې خپله برخه ترې واخلي.</verse>
				<verse number="35">باغوانانو د هغه نوکران ونیول، یو یې ورته وواهه او بل یې مړ کړ او درېم یې سنګسار کړ.</verse>
				<verse number="36">د باغ خاوند دا ځل زیات نوکران ولېږل او باغوانانو د هغوی سره هم هماغسې چلند وکړ.</verse>
				<verse number="37">په پای کې یې خپل زوی ورولېږه او فکر یې وکړ چې هغوی به زما د زوی لحاظ وکړي.</verse>
				<verse number="38">خو کله چې باغوانانو د هغه سړي زوی ولیده، نو په خپل منځ کې یې سره وویل: ‹دا یې وارث دی، راځئ چې مړ یې کړو او میراث به یې زمونږ شي.›</verse>
				<verse number="39">هغه یې ونیوه او د انګورو د باغ څخه یې دباندې وویست او مړ یې کړ.</verse>
				<verse number="40">نو کله چې د باغ خاوند راشي، د باغوانانو سره به څه وکړي؟»</verse>
				<verse number="41">هغوی ځواب ورکړ: «هغه به دا بدکاره خلک په بې رحمانه توګه ووژني او باغ به نورو باغوانانو ته په اجاره ورکړي چې د حاصل راټولولو په وخت کې به هغه ته خپله برخه ورکوي.»</verse>
				<verse number="42">بیا عیسی هغوی ته وویل: «ایا تاسو کله د خدای په کلام کې نه دي لوستلي: کومه تیږه چې رد کړې ګلکارانو وه هغه اوس شوه اصلي تیږه د تهداب دا کار وشو د څښتن له خوا نه او عجیبه ښکاري زمونږ نظر کې</verse>
				<verse number="43">نو له دې امله زه تاسو ته وایم چې د خدای پاچاهي به ستاسو نه واخیستل شي او هغو خلکو ته به ورکړل شي چې ښه مېوه نیسي.</verse>
				<verse number="44">هرڅوک چې په دې تیږه باندې راولویږي، نو هغه به ټوټې ټوټې شي او که هغه تیږه په چا باندې راولویږي، نو هغه به ذرې ذرې کړي.»</verse>
				<verse number="45">کله چې مشرانو کاهنانو او فریسیانو د عیسی دا مثالونه واورېدل، نو هغوی پوه شول چې هغه د دوی په هکله خبرې کوي.</verse>
				<verse number="46">هغوی غوښتل چې عیسی ونیسي، خو د خلکو څخه ووېرېدل، ځکه چې خلکو عیسی پیغمبر ګڼلو.</verse>
			</chapter>
			<chapter number="22">
				<verse number="1">عیسی یوځل بیا خلکو ته یو بل مثال راوړ او ویې ویل:</verse>
				<verse number="2">«اسماني پاچاهي د هغه پاچا په شان ده چې د خپل زوی د واده مېلمستیا یې جوړه کړه.</verse>
				<verse number="3">هغه خپل نوکران په رابلل شویو مېلمنو پسې ولېږل چې هغوی ته ووایي چې مېلمستیا ته راشي، خو هغوی ونه غوښتل چې راشي.</verse>
				<verse number="4">نو هغه خپل نور نوکران ورپسې ولېږل چې هغوی ته ووایي: ‹د واده مېلمستیا ته راشئ. ما ډوډۍ تیاره کړې ده، ستاسو دپاره مې غویان او چاغ خوسکي حلال کړي دي او هرڅه تیار دي.›</verse>
				<verse number="5">خو هغوی یې هېڅ پروا ونه کړه او په خپل کار پسې لاړل. یو یې خپل پټي ته لاړ او بل یې خپل کاروبار ته،</verse>
				<verse number="6">او نورو د هغه نوکران ونیول، بې عزته یې کړل او ویې وژل.</verse>
				<verse number="7">پاچا په قهر شو، خپل عسکر یې ولېږل او هغه قاتلان یې ووژل او ښار یې ورته وسوځاوه.</verse>
				<verse number="8">بیا هغه خپلو نوکرانو ته وویل: ‹د واده مېلمستیا تیاره ده، خو کوم خلک چې رابلل شوي وو هغه د دې وړ نه وو.</verse>
				<verse number="9">نو لویو چوکونو ته ووځئ او هرڅوک چې مو پیدا کړ د واده مېلمستیا ته یې راوبولئ.›</verse>
				<verse number="10">نو نوکران لارو او کوڅو ته ووتل او هرڅوک یې چې پیدا کولای شول که ښه وو او که بد وو ټول یې راوستل او په دې ډول سالون د مېلمنو څخه ډک شو.</verse>
				<verse number="11">کله چې پاچا د مېلمنو د لیدلو دپاره دننه ورغی، نو هلته یې یو سړی ولیده چې د واده کالي یې نه وو اغوستي.</verse>
				<verse number="12">پاچا ترې پوښتنه وکړه: ‹ای دوسته، تا څنګه د واده کالي نه دي اغوستي او دلته راغلی یې؟› هغه غلی پاتې شو.</verse>
				<verse number="13">بیا پاچا خپلو خدمتګارانو ته وویل: ‹د هغه لاس او پښې وتړئ او دباندې په تیاره کې یې وغورځوئ یعنې هغه ځای کې چې خلک به ژاړي او خپل غاښونه به چیچي.›»</verse>
				<verse number="14">عیسی په پای کې وویل: «رابلل شوي ډېر دي، خو غوره شوي لږ دي.»</verse>
				<verse number="15">بیا فریسیان لاړل او په خپلو کې یې مشوره وکړه چې څنګه عیسی په خپلو خبرو کې راونیسي.</verse>
				<verse number="16">نو هغوی خپل ځینې پیروان د هیرودیس د پلویانو سره عیسی ته ورولېږل چې هغه ته ووایي: «ای استاذه! مونږ پوهېږو چې ته یو صادق سړی یې او په رښتینې توګه د خدای د لارې تعلیم ورکوې. ته د هېچا طرفداري نه کوې که هغه هرڅوک وي.</verse>
				<verse number="17">نو بیا مونږ ته ووایه چې په دې هکله ستا نظر څه دی؟ ایا د روم امپراتور ته مالیه ورکول روا دي که نه؟»</verse>
				<verse number="18">خو عیسی د هغوی په بدنیتۍ پوه شو او هغوی ته یې وویل: «ای منافقانو، تاسو ولې هڅه کوئ چې ما امتحان کړئ؟</verse>
				<verse number="19">هغه سکه چې تاسو ورباندې خپله مالیه ورکوئ ماته راوښایئ.» هغوی ورته یوه رومي سکه راوړله.</verse>
				<verse number="20">عیسی د هغوی څخه پوښتنه وکړه: «په دې باندې د چا تصویر او د چا نوم دی؟»</verse>
				<verse number="21">هغوی ځواب ورکړ: «د امپراتور.» بیا عیسی هغوی ته وویل: «څه چې د امپراتور دي هغه امپراتور ته ورکړئ او څه چې د خدای دي هغه خدای ته ورکړئ.»</verse>
				<verse number="22">کله چې هغوی دا واورېدل، نو حیران شول او هغه یې پرېښود او ورڅخه لاړل.</verse>
				<verse number="23">په هماغه ورځ صدوقیان چې د مرګ څخه وروسته د بیا راژوندي کېدلو څخه منکر وو، عیسی ته راغلل او د هغه څخه یې یو سوال وکړ:</verse>
				<verse number="24">«استاذه! موسی ویلي دي چې که یو سړی بې اولاده مړ شي، نو ورور یې باید د هغه د کونډې سره واده وکړي، ترڅو د هغه اولادونه پیدا شي او هغه یې د مړه ورور اولادونه وګڼل شي.</verse>
				<verse number="25">په یو وخت کې اووه ورونه وو، لومړني ورور یې واده وکړ او هغه بې اولاده مړ شو او د هغه کونډه د هغه ورور ته پاتې شوه.</verse>
				<verse number="26">په دې ډول دوهم، درېم او تر اووم وروره پورې د هغې ښځې سره ودونه وکړل او ټول بې اولاده مړه شول.</verse>
				<verse number="27">په پای کې هغه ښځه هم مړه شوه.</verse>
				<verse number="28">نو مونږ ته ووایه چې د قیامت په ورځ به هغه د کوم یو ښځه وي؟ ځکه چې ټولو ورسره ودونه کړي وو؟»</verse>
				<verse number="29">عیسی ځواب ورکړ: «ستاسو غلطي په دې کې ده چې نه د خدای په کلام پوهېږئ او نه د خدای د قدرت څخه خبر یئ.</verse>
				<verse number="30">ځکه چې د قیامت په ورځ کله چې مړي بیا راژوندي کیږي، نه سړي ودونه کوي او نه به ښځې چاته واده کیږي، خو هغوی به د اسمان د فرښتو په شان وي.</verse>
				<verse number="31">خو د مړو د بیا راژوندي کېدلو په هکله تاسو نه دي لوستلي چې خدای تاسو ته څه ویلي دي؟ هغه ویلي دي:</verse>
				<verse number="32">‹زه د ابراهیم خدای، د اسحاق خدای او د یعقوب خدای یم. خدای د مړو خدای نه، بلکې د ژوندیو خدای دی.›»</verse>
				<verse number="33">کله چې خلکو د هغه خبرې واورېدلې، نو د هغه تعلیم ته حیران شول.</verse>
				<verse number="34">کله چې فریسیان خبر شول چې عیسی د صدوقیانو خولې بندې کړلې، نو سره راټول شول،</verse>
				<verse number="35">په هغوی کې یو تن چې د شریعت عالم ؤ د ازمېښت دپاره یې د عیسی نه پوښتنه وکړه:</verse>
				<verse number="36">«استاذه، په شریعت کې تر ټولو لوی حکم کوم یو دی؟»</verse>
				<verse number="37">عیسی ځواب ورکړ: «د خپل څښتن خدای سره د زړه له کومي، په ټول روح او په ټول عقل سره مینه کوه.</verse>
				<verse number="38">دا تر ټولو لوی او لومړنی حکم دی.</verse>
				<verse number="39">دوهم حکم هم د لومړني حکم په شان مهم دی چې د خپل ګاونډي سره د خپل ځان په شان مینه کوه.</verse>
				<verse number="40">ټول تورات او د پیغمبرانو لیکنې په دې دواړو حکمونو باندې ولاړ دی.»</verse>
				<verse number="41">عیسی د هغو فریسیانو څخه چې هلته سره راټول شوي وو پوښتنه وکړه:</verse>
				<verse number="42">«تاسو د مسیح په هکله څه فکر کوئ؟ هغه د چا زوی دی؟» هغوی ځواب ورکړ: «د داود زوی.»</verse>
				<verse number="43">عیسی پوښتنه وکړه: «نو بیا څنګه داود د خدای د روح په قدرت هغه ته بادار وایي؟ ځکه چې داود وایي:</verse>
				<verse number="44">څښتن وویل زما بادار ته کښېنه زما ښي لاس ته ترڅو ستا دښمنان کړم ستا د پښو لاندې</verse>
				<verse number="45">نو دا چې داود مسیح ته بادار وایي، بیا څنګه کېدای شي چې مسیح د داود زوی وي؟»</verse>
				<verse number="46">هېچا د هغه په ځواب کې څه ونه شو ویلی او د هماغې ورځې نه وروسته هېچا دا جرات ونه کړ چې د هغه څخه نورې پوښتنې وکړي.</verse>
			</chapter>
			<chapter number="23">
				<verse number="1">بیا عیسی خلکو او خپلو شاګردانو ته وویل:</verse>
				<verse number="2">«د شریعت عالمان او فریسیان د موسی په چوکۍ ناست دي،</verse>
				<verse number="3">هغوی چې هرڅه درته وایي تاسو یې ومنئ او عمل ورباندې وکړئ، خو د هغوی په شان کارونه مه کوئ، ځکه دوی چې څه وایي عمل ورباندې نه کوي.</verse>
				<verse number="4">هغوی درانه پنډونه تړي او د خلکو په اوږو یې باروي، خو خپله نه غواړي چې ګوتې هم ورته وروړي چې د پنډ په وړلو کې ورسره مرسته وکړي.</verse>
				<verse number="5">کوم کارونه چې هغوی یې کوي هغه د دې دپاره کوي چې خلک یې وویني، هغوی لوی لوی تعویذونه جوړوي او په خپل تندي او مټ باندې یې تړي او داسې چپنې اغوندي چې اوږده ځونډي لري.</verse>
				<verse number="6">هغوی دا خوښوي چې په مېلمستیاوو کې په ډېرو لوړو ځایونو کې کښېني او په کنیسو کې مخکې ځایونه ونیسي،</verse>
				<verse number="7">او خلک ورته په بازارونو کې سلام واچوي او ‹استاذه، استاذه› ورته ووایي.</verse>
				<verse number="8">خو تاسو ته باید ‹استاذ› ونه ویل شي، ځکه چې تاسو یوازې یو استاذ لرئ او تاسو ټول سره ورونه یئ.</verse>
				<verse number="9">په دې نړۍ کې هېچا ته ‹پلار› مه وایئ، ځکه چې تاسو یوازې یو پلار لرئ چې هغه په اسمان کې دی.</verse>
				<verse number="10">نه دې څوک درته ‹لارښوونکی› ووایي، ځکه چې تاسو یوازې یو لارښوونکی لرئ چې هغه مسیح دی.</verse>
				<verse number="11">په تاسو کې هغه څوک د ټولو نه لوی دی چې ستاسو خدمتګار وي.</verse>
				<verse number="12">ځکه هرڅوک چې خپل ځان لوی ګڼي هغه به عاجز شي او هرڅوک چې خپل ځان عاجز کړي هغه به سرلوړی شي.»</verse>
				<verse number="13">عیسی زیاته کړه: «ای منافقانو د شریعت عالمانو او فریسیانو! ستاسو په حال دې افسوس وي، ځکه چې تاسو د اسماني پاچاهۍ دروازې د خلکو دپاره بندوئ، نه تاسو ورننوځئ او نه نور خلک پرېږدئ چې ورننوځي. [</verse>
				<verse number="14">ای منافقانو د شریعت عالمانو او فریسیانو! ستاسو په حال دې افسوس وي، ځکه چې تاسو د کونډو مالونه خورئ، خو د ځان ښودنې دپاره اوږدې اوږدې دعاګانې کوئ، خو خدای به تاسو ته د نورو څخه سخته سزا درکړي.]</verse>
				<verse number="15">ای منافقانو د شریعت عالمانو او فریسیانو! ستاسو په حال دې افسوس وي، ځکه چې تاسو په وچه او اوبو کې ګرځئ چې کوم څوک خپل دین ته راواړوئ او کله چې ستاسو دین قبول کړي، نو هغه ستاسو څخه دوه چنده د دوزخ د سزا وړ شي.</verse>
				<verse number="16">افسوس دې وي په تاسو باندې ای د ړندو لارښوونکو! تاسو وایئ: ‹که چېرې څوک د خدای د کور په نوم قسم وخوري، نو هېڅ خبره نه ده، خو که څوک د خدای د کور په سرو زرو قسم وخوري، نو هغه مجبور دی چې په خپل قسم ولاړ اوسي.›</verse>
				<verse number="17">ای کم عقلو ړندو! کوم یو یې مهم دی، سره زر یا د خدای کور چې سره زر پاک او سپېڅلي کوي؟</verse>
				<verse number="18">همدارنګه تاسو وایئ: ‹که چېرې څوک د قربانۍ د ځای په نوم قسم وخوري، نو هېڅ خبره نه ده، خو که څوک د قربانۍ د ځای په نذرانې قسم وخوري، نو هغه مجبور دی چې په خپل قسم ولاړ اوسي.›</verse>
				<verse number="19">ای ړندو خلکو! کوم یو یې مهم دی، نذرانه یا د قربانۍ ځای چې هغه نذرانه پاک او سپېڅلې کوي؟</verse>
				<verse number="20">نو څوک چې د قربانۍ په ځای قسم خوري، هغه د قربانۍ په ځای او په کومو سوغاتونو چې خلکو هلته ایښي دي قسم خوري،</verse>
				<verse number="21">او څوک چې د خدای د کور په نوم قسم خوري، نو د خدای په کور او خدای باندې چې په هغه کې اوسیږي قسم خوري.</verse>
				<verse number="22">څوک چې په اسمان باندې قسم خوري، نو هغه د خدای په تخت او هغه چا باندې قسم خوري چې په هغه تخت باندې کښېني.</verse>
				<verse number="23">ای منافقانو د شریعت عالمانو او فریسیانو! ستاسو په حال دې افسوس وي، ځکه چې تاسو د وېلني، شبت او زنکۍ لسمه برخه ورکوئ، خو د شریعت ډېر مهم حکمونه لکه عدالت، رحم او وفاداري مو پریښي دي. تاسو باید په دې ټولو باندې عمل کولای او هغه نور مو هم له پامه نه غورځولی.</verse>
				<verse number="24">ای ړندو لارښوونکو! تاسو ماشی د اوبو څخه لېرې کوئ، خو اوښ لواړ تېروئ.</verse>
				<verse number="25">ای منافقانو د شریعت عالمانو او فریسیانو! افسوس دې وي ستاسو په حال باندې، ځکه چې تاسو د خپلو پیالو او قابونو باندینۍ برخې پاکوئ خو دننه یې د هغو شیانو څخه ډک دي چې په حرص او ځان غوښتنې مو ګټلي دي.</verse>
				<verse number="26">ای ړندو فریسیانو! لومړی د پیالو او قابونو دنننی برخه پاکه کړئ، نو باندینۍ برخه به یې هم پاکه شي.</verse>
				<verse number="27">ای منافقانو د شریعت عالمانو او فریسیانو! افسوس دې وي ستاسو په حال باندې، ځکه چې تاسو د هغو قبرونو په شان یئ چې په چونه باندې سپین شوي وي چې په ظاهره ښکلي ښکاري، خو دننه د مړو د هډوکو او هر ډول ناپاکیو څخه ډک وي.</verse>
				<verse number="28">نو په همدې ډول تاسو هم په ښکاره نېک خلک ښکارئ، خو دننه د منافقت او بدیو څخه ډک یئ.»</verse>
				<verse number="29">عیسی زیاته کړه: «ای منافقانو د شریعت عالمانو او فریسیانو! افسوس دې وي ستاسو په حال، ځکه چې تاسو د پیغمبرانو زیارتونه جوړوئ او د نېکو خلکو قبرونه ښکلي کوئ</verse>
				<verse number="30">او وایئ: ‹که چېرې مونږ د خپلو نیکونو په زمانه کې ژوندي وای نو د هغوی سره به د پیغمبرانو په قتل کې شریک شوي نه وای.›</verse>
				<verse number="31">نو تاسو په خپلو ځانونو باندې شاهدي ورکوئ چې تاسو د هغو خلکو اولاده یئ چې پیغمبران یې قتل کړي دي.</verse>
				<verse number="32">نو لاړ شئ او هغه کارونه چې ستاسو نیکونو پیل کړي وو، سرته ورسوئ.</verse>
				<verse number="33">ای مارانو او د مارانو بچیانو! تاسو به د دوزخ له سزا څخه څنګه خلاص شئ؟</verse>
				<verse number="34">نو له دې امله زه تاسو ته پیغمبران، هوښیار خلک او د شریعت عالمان درلېږم، خو ځینې به تاسو مړه کړئ، ځینې به په صلیب راځوړند کړئ او ځینې به په کنیسو کې په دورو ووهئ او ښار په ښار به ورپسې ګرځئ.</verse>
				<verse number="35">نو له دې امله د ټولو نېکو خلکو وینې چې په ځمکه توییږي، خون به یې ستاسو په غاړه وي، د بې ګناه هابیل څخه نیولې د برخیا د زوی زکریا پورې چې هغه مو د خدای د کور او د قربانۍ د ځای ترمنځ وواژه.</verse>
				<verse number="36">په یقین سره زه تاسو ته دا وایم چې د دې ټولو کارونو سزا به د دې زمانې خلکو ته ورکول کیږي.»</verse>
				<verse number="37">عیسی زیاته کړه: «ای اورشلیمه، ای اورشلیمه! ای هغه ښاره چې پیغمبران وژنې او کوم کسان چې د خدای له خوا درلېږل کیږي هغه سنګساروې! ما څو څو ځلې وغوښتل چې ستا خلک داسې سره راټول کړم لکه څنګه چې چرګه خپل بچي د خپلو وزرونو لاندې سره راټولوي، خو تا ونه غوښتل.</verse>
				<verse number="38">ګوره، ستاسو کور تاسو ته خالي پرېښودل کیږي.</verse>
				<verse number="39">ځکه چې زه تاسو ته وایم چې بیا به هېڅکله ما ونه وینئ، ترڅو دا ونه وایئ: ‹مبارک دی هغه څوک چې د څښتن په نوم راځي.›»</verse>
			</chapter>
			<chapter number="24">
				<verse number="1">کله چې عیسی د خدای د کور څخه روان شو، نو شاګردان یې ورته راغلل چې د هغه پام د خدای د کور ودانۍ ته راواړوي.</verse>
				<verse number="2">خو هغه وویل: «ایا دا ټولې ودانۍ وینئ؟ په یقین سره زه تاسو ته دا وایم چې دلته به یوه تیږه هم په بله تیږه پاتې نه شي او ټولې به راونړیږي.»</verse>
				<verse number="3">عیسی د زیتون په غره کې ناست ؤ چې شاګردان یې ورته راغلل او په پټه یې ورته وویل: «مونږ ته ووایه چې دا هرڅه به کله وشي؟ او ستا د راتګ او اخرې زمانې نښه به کومه وي؟»</verse>
				<verse number="4">عیسی ځواب ورکړ: «پام کوئ چې څوک مو بې لارې نه کړي.</verse>
				<verse number="5">ځکه چې ډېر به زما په نوم راشي او وایي به چې زه مسیح یم او ډېر خلک به بې لارې کړي.</verse>
				<verse number="6">تاسو به د جګړې غږ د نژدې نه او د لېرې نه د جنګ اوازې اورئ، خو ګورئ چې وارخطا نه شئ، ځکه چې دا شیان به خامخا پېښیږي، خو دا د دې معنی نه لري چې اخرنی وخت رارسېدلی دی.</verse>
				<verse number="7">یو قوم به د بل قوم سره جنګیږي او یوه پاچاهي به د بلې پاچاهۍ سره جنګیږي او د نړۍ په ډېرو ځایونو کې به قحطي او زلزلې راشي.</verse>
				<verse number="8">خو دا ټول به د لنګون د دردونو د پیل کېدلو په شان وي.</verse>
				<verse number="9">کله چې دا هرڅه پېښ شول، نو تاسو به ونیول شئ او وبه ځورول شئ او بیا به ووژل شئ او زما د نوم په خاطر به د ټولو قومونو خلک ستاسو څخه کرکه کوي.</verse>
				<verse number="10">نو بیا به ډېر خپل ایمان له لاسه ورکړي او یو د بل سره به خیانت کوي او یو د بل څخه به کرکه کوي.</verse>
				<verse number="11">ډېر جعلي پیغمبران به راپیدا شي او ډېر خلک به بې لارې کړي.</verse>
				<verse number="12">بدکاري به دومره زیاته شي چې د خلکو مینه به یو د بله سره ورکه شي.</verse>
				<verse number="13">خو څوک چې تر اخره پورې ټینګ پاتې شي هغه به خلاصون ومومي</verse>
				<verse number="14">او د اسماني پاچاهۍ زېری به په ټوله نړۍ کې خپور شي، ترڅو د ټولو قومونو دپاره شاهدي اوسي او بیا به نړۍ ختمه شي.</verse>
				<verse number="15">نو کله چې تاسو هغه نجس شی چې د بربادۍ سبب ګرځي او سپېڅلی ځای ناپاکه کوي او دانیال نبي د هغو په هکله خبرې کړي دي، ووینئ. (لوستونکي دې پوه شي چې د دې معنی څه ده.)</verse>
				<verse number="16">نو څوک چې په یهودیې کې وي هغه دې غرونو ته وتښتي.</verse>
				<verse number="17">که څوک د بام په سر وي، نو هغه دې د کور د سامان د وړلو دپاره نه راښکته کیږي.</verse>
				<verse number="18">که څوک په پټي کې وي هغه دې د خپلې چپنې پسې بېرته کور ته نه ورځي.</verse>
				<verse number="19">افسوس د هغو ښځو په حال چې په هغو ورځو کې امیدوارې وي او هغو میندو په حال چې خپلو ماشومانو ته شیدې ورکوي.</verse>
				<verse number="20">دعا کوئ چې ستاسو تېښته په ژمي کې او یا د سبت په ورځ نه وي.</verse>
				<verse number="21">ځکه چې په هغه وخت کې به داسې سخت مصیبت رامنځته شي چې د نړۍ له پیل څخه تر اوسه پورې نه دی راغلی او نه به بیا راشي.</verse>
				<verse number="22">که چېرې خدای هغه ورځې لنډې کړې نه وای نو هېڅوک به ژوندی پاتې شوی نه وای، خو خدای به د خپلو غوره شویو خلکو په خاطر هغه ورځې لنډې کړي.</verse>
				<verse number="23">که په هغه وخت کې څوک تاسو ته ووایي: ‹ګورئ، مسیح دلته دی یا هلته دی،› نو باور ورباندې مه کوئ.</verse>
				<verse number="24">ځکه چې داسې کسان به پیدا شي چې په دروغو به دعوه کوي چې مسیح او پیغمبران دي او لویې معجزې به وښایي او حیرانوونکي کارونه به کوي، د دې دپاره که ممکن وي نو د خدای غوره شوي خلک به هم بې لارې کړي.</verse>
				<verse number="25">نو پام کوئ، تاسو مې له مخکې نه خبر کړئ.</verse>
				<verse number="26">نو که چېرې څوک تاسو ته ووایي چې مسیح په دښته کې دی، نو هلته مه ځئ او یا درته ووایي چې هغه په یو پټ ځای کې دی نو باور ورباندې مه کوئ.</verse>
				<verse number="27">ځکه لکه څنګه چې برېښنا له ختیځې خوا راځي نو رڼا یې تر لوېدیځه پورې ځلیږي، نو د انسان د زوی راتګ به هم همداسې وي.</verse>
				<verse number="28">چېرته چې مرداره وي هلته ټپوسان راټولیږي.</verse>
				<verse number="29">څنګه چې د مصیبت هغه ورځې تېرې شي، نو سمدلاسه به لمر تیاره شي او سپوږمۍ به نوره رڼا نه ورکوي، ستوري به د اسمان څخه راولویږي او اسماني موجودات به ولړزیږي.</verse>
				<verse number="30">هغه وخت به په اسمان کې د انسان د زوی د راتللو نښې راښکاره شي او د نړۍ ټول قومونه به ویر کوي او هغوی به وویني چې د انسان زوی به د قدرت او زیات جلال سره د اسمان په ورېځو کې راروان وي.</verse>
				<verse number="31">هغه به خپلې فرښتې چې په لوړ اواز سره به سرنی وهي راولېږي او هغوی به د نړۍ د یو سر نه تر بله سره پورې خپل غوره شوي خلک راټول کړي.</verse>
				<verse number="32">د انځر د ونې څخه عبرت واخلئ. کله چې د هغې څانګې غوټۍ ونیسي او پاڼې وکړي، نو تاسو پوهېږئ چې اوړی رانژدې دی.</verse>
				<verse number="33">نو په همدې ډول کله چې تاسو دا ټول شیان ووینئ، نو پوه شئ چې هغه وخت نژدې دی بلکې رارسېدلی دی.</verse>
				<verse number="34">په یقین سره زه تاسو ته دا وایم چې دا نسل به تر هغې پورې له منځه لاړ نه شي، ترڅو دا ټولې پېښې رامنځته شوې نه وي.</verse>
				<verse number="35">ځمکه او اسمان به له منځه لاړ شي، خو زما خبرې به هېڅکله له منځه لاړې نه شي.</verse>
				<verse number="36">خو د هغې ورځې او هغه ساعت نه هېڅوک خبر نه دي، نه د اسمان فرښتې او نه زوی، خو یوازې پلار پرې خبر دی.</verse>
				<verse number="37">لکه څنګه چې د نوح په زمانه کې شوي وو، نو همداسې به د انسان د زوی د راتګ په وخت کې وشي.</verse>
				<verse number="38">د سېلاب د راتللو څخه مخکې تر هغې ورځې پورې چې نوح کشتۍ ته ننوت، نو خلکو به خوړل او څښل او ودونه به یې کول.</verse>
				<verse number="39">دوی تر هغه وخته نه پوهېدل چې څه به کیږي، ترڅو سېلاب راغی او هغوی ټول یې له منځه یووړل. نو د انسان د زوی راتګ به هم همداسې وي.</verse>
				<verse number="40">نو په هغه وخت کې که چېرې دوه کسان په پټي کې وي، نو یو به یې بوتلل شي او بل به پرېښودل شي.</verse>
				<verse number="41">او د دوو ښځو څخه چې یوځای سره میچن کوي یوه به یې بوتلل شي او بله به پرېښودل شي.</verse>
				<verse number="42">نو بېداره اوسئ، ځکه چې تاسو نه پوهېږئ چې ستاسو څښتن به په کومه ورځ راځي.</verse>
				<verse number="43">خو په دې پوه شئ، که چېرې د کور خاوند په دې پوهېدلی چې غل د شپې په کوم وخت کې راځي، نو هغه به ویښ پاتې شوی وای او غل به یې نه پرېښود چې کور ته یې ورننوځي.</verse>
				<verse number="44">نو تاسو هم باید تیار اوسئ، ځکه چې د انسان زوی به په هغه وخت کې راشي چې ستاسو په خیال کې به هم نه وي.</verse>
				<verse number="45">هغه وفادار او هوښیار نوکر څوک دی چې بادار یې هغه د خپلې کورنۍ د نورو نوکرانو مشر ټاکلی وي، ترڅو هغوی ته په خپل وخت ډوډۍ ورکړي.</verse>
				<verse number="46">بختور دی هغه نوکر چې بادار یې راشي او هغه په خپل کار کې بوخت وویني.</verse>
				<verse number="47">په یقین سره زه تاسو ته دا وایم چې بادار به د خپل ټول مال او جایداد واک هغه ته وسپاري.</verse>
				<verse number="48">خو که هغه نوکر خراب سړی وي، نو د خپل ځان سره به ووایي چې د بادار راتګ به مې ډېر وخت ونیسي.</verse>
				<verse number="49">او هغه به د نورو نوکرانو په وهلو ټکولو پیل وکړي او د شرابیانو سره به خوري او څښي،</verse>
				<verse number="50">نو د هغه نوکر بادار به په هغه ورځ راشي چې نوکر به یې انتظار هم نه لري او په داسې وخت کې به راشي چې هغه به خبر هم نه وي.</verse>
				<verse number="51">نو بادار به هغه ته سخته سزا ورکړي او هغه به د منافقانو سره یوځای واچوي چې هلته به خلک ژاړي او خپل غاښونه به چیچي.»</verse>
			</chapter>
			<chapter number="25">
				<verse number="1">عیسی زیاته کړه: «په هغه وخت کې به اسماني پاچاهي د هغو لسو پېغلو په شان وي چې خپل څراغونه یې واخیستل او د زوم لیدلو ته لاړلې.</verse>
				<verse number="2">په هغوی کې پنځه یې کم عقلې وې او پنځه یې هوښیارې وې.</verse>
				<verse number="3">کم عقلو انجونو خپل څراغونه د ځان سره واخیستل، خو تېل یې ورسره وانخیستل.</verse>
				<verse number="4">خو هوښیارو انجونو د خپلو څراغونو سره د تېلو نه ډک بوتلونه هم د ځان سره واخیستل.</verse>
				<verse number="5">کله چې زوم د راتللو په وخت کې ځنډ شو، نو هغوی ټولو ته خوب ورغی او ویدې شوې.</verse>
				<verse number="6">خو په نیمه شپه کې چیغې شوې: ‹ګورئ زوم راروان دی. راځئ چې مخې ته یې ورشو.›</verse>
				<verse number="7">نو ټولې انجونې راپاڅېدلې او خپل څراغونه یې تیار کړل.</verse>
				<verse number="8">کم عقلو انجونو هوښیارو انجونو ته وویل: ‹د خپلو تېلو څخه مونږ ته لږ راکړئ، ځکه چې زمونږ څراغونه مړه کیږي.›</verse>
				<verse number="9">هوښیارو انجونو ورته ځواب ورکړ: ‹نه، زمونږ سره دومره تېل نشته چې د ټولو کار ورباندې وشي، دا به ښه وي چې تاسو دوکان ته لاړې شئ او خپل ځان ته تېل واخلئ.›</verse>
				<verse number="10">کله چې هغوی د تېلو اخیستلو پسې لاړلې، نو زوم راورسېد. هغه انجونې چې تیارې وې د هغه سره د واده مېلمستیا ته لاړلې او دروازې بندې شوې.</verse>
				<verse number="11">وروسته بیا هغه نورې پنځه انجونې راغلې او چیغې یې کړې: ‹ای ښاغلیه! ای ښاغلیه! مونږ ته دروازه خلاصه کړه.›</verse>
				<verse number="12">زوم وویل: ‹په یقین سره زه تاسو ته وایم چې تاسو نه پېژنم.›</verse>
				<verse number="13">نو بېداره اوسئ، ځکه چې تاسو نه پوهېږئ چې د انسان زوی به په کومه ورځ او په کوم ساعت راځي.</verse>
				<verse number="14">اسماني پاچاهي د هغه سړي په مثال ده چې غوښتل یې په سفر لاړ شي، نو خپل نوکران یې راوغوښتل او خپل مال او جایداد یې ورته وسپارله.</verse>
				<verse number="15">هر یو ته یې د هغوی د توان سره سم یو څه ورکړل. یو ته یې د سرو زرو پنځه کڅوړې ورکړې، بل ته یې دوه د سرو زرو کڅوړې او درېم ته یې د سرو زرو یوه کڅوړه ورکړه. بیا په سفر روان شو.</verse>
				<verse number="16">هغه نوکر چې د سرو زرو پنځه کڅوړې یې ورته ورکړې وې، سمدلاسه لاړ او کار یې ورباندې پیل کړ او په هغو باندې یې نورې د سرو زرو پنځه کڅوړې وګټلې.</verse>
				<verse number="17">همدارنګه هغه نوکر چې د سرو زرو دوه کڅوړې یې درلودلې هغه ورباندې نورې د سرو زرو دوه کڅوړې وګټلې.</verse>
				<verse number="18">خو کوم نوکر ته چې د سرو زرو یوه کڅوړه ورکړل شوې وه، هغه لاړ او ځمکه یې وکیندله او د خپل بادار پیسې یې په کې ښخې کړلې.</verse>
				<verse number="19">ډېر وخت وروسته د هغو نوکرانو بادار راغی او د هغوی څخه یې حساب وغوښت.</verse>
				<verse number="20">کوم نوکر ته چې د سرو زرو پنځه کڅوړې ورکړل شوې وې راغی او نورې د سرو زرو پنځه کڅوړې یې د ځان سره راوړلې او ویې ویل: ‹باداره، تا ماته د سرو زرو پنځه کڅوړې راکړې وې. اوس ګورئ، ما ورباندې پنځه نورې کڅوړې وګټلې.›</verse>
				<verse number="21">بادار یې ورته وویل: ‹شاباس، زما نېک او وفادار نوکره! تا په لږ شي کې خپل اعتبار ثابت کړ. نو زه به تاته نور ډېر کارونه دروسپارم. راشه او د خپل بادار په خوشحالۍ کې شریک شه.›</verse>
				<verse number="22">بیا هغه نوکر چې دوه کڅوړې سره زر ورته ورکړل شوي وو، راغی او ویې ویل: ‹باداره! تا ماته دوه کڅوړې راکړې وې. اوس ګورئ! ما ورباندې دوه نورې هم وګټلې.›</verse>
				<verse number="23">بادار یې ورته وویل: ‹شاباس، ای نېک او وفاداره نوکره! تا په لږ شي کې خپل اعتبار ثابت کړ، نو زه به تاته نور ډېر کارونه دروسپارم. راشه او د خپل بادار په خوشحالۍ کې شریک شه.›</verse>
				<verse number="24">بیا هغه نوکر چې یوه کڅوړه ورته ورکړل شوې وه راغی او ویې ویل: ‹باداره! زه پوهېدم چې ته یو سخت سړی یې، ته هغه فصل رېبې چې کرلی دې نه دی او د هغه ځای حاصل راټولوې چې تخم دې په کې نه دی شیندلی.</verse>
				<verse number="25">نو زه ووېرېدم او لاړم او ستا سره زر مې په ځمکه کې ښخ کړل. هغه دا دي، بېرته یې واخله.›</verse>
				<verse number="26">خو بادار یې ورته په ځواب کې وویل: ‹ای بېکاره او لټ نوکره! کله چې تاته معلومه وه چې زه هغه فصل رېبم چې کرلی مې نه دی او له هغه ځای څخه حاصل راټولوم چې تخم مې په کې نه دی شیندلی،</verse>
				<verse number="27">نو تا باید زما پیسې صرافانو ته ورکړې وای او کله چې زه بېرته راغلی وم، نو هغه به مې بېرته د سود سره اخیستې وای.</verse>
				<verse number="28">د هغه څخه هغه د سرو زرو کڅوړه واخلئ او هغه چاته یې ورکړئ چې لس کڅوړې ورسره دي.</verse>
				<verse number="29">ځکه د چا سره چې څه وي هغه ته به نور هم ورکړل شي، ترڅو د هغه سره نورې هم زیاتې شي. خو د چا سره چې څه نه وي، نو څه چې ورسره وي هغه به هم ترې واخیستل شي.</verse>
				<verse number="30">دا بېکاره نوکر دباندې تیارې ته وغورځوئ یعنې هغه ځای ته چې هلته به خلک ژاړي او خپل غاښونه به چیچي.›</verse>
				<verse number="31">کله چې د انسان زوی د خپل جلال سره د ټولو فرښتو سره راشي، نو بیا به هغه په خپل شاهانه تخت باندې کښېني</verse>
				<verse number="32">او د ټولو قومونو خلک به د هغه په حضور کې راټول شي او هغه به هغوی داسې یو له بل نه بېل کړي لکه څنګه چې شپانه پسونه له وزو نه بېلوي.</verse>
				<verse number="33">نو په دې ډول به هغه پسونه یعنې نېک خلک خپل ښي لاس ته او وزې یعنې بد خلک خپل چپ لاس ته ځای په ځای کړي.</verse>
				<verse number="34">بیا به پاچا هغو خلکو ته چې د هغه ښي لاس ته دي ووایي چې ای هغو خلکو چې زما د پلار له خوا درته برکت درکړل شوی دی، راشئ او د هغې پاچاهۍ وارثان شئ چې د نړۍ د پیدایښت راهیسې ستاسو دپاره تیاره شوې وه.</verse>
				<verse number="35">ځکه کله چې زه وږی وم نو تاسو راته خواړه راکړل، کله چې تږی وم نو اوبه مو راته راکړې، کله چې مسافر وم نو تاسو خپل کور ته بوتلم،</verse>
				<verse number="36">کله چې زه لوڅ وم نو کالي مو راته راکړل او کله چې ناروغه وم نو تاسو راباندې پام کاوه او کله چې زه بندي وم نو تاسو زما لیدلو ته راغلي وئ.</verse>
				<verse number="37">بیا به نېکان خلک ورته په ځواب کې ووایي: ‹څښتنه! ته مونږ کله وږی لیدلی یې او موړ کړی مو یې او یا تږی وې او مونږ درته اوبه درکړې وي؟</verse>
				<verse number="38">کله مونږ لیدلې چې ته مسافر وې او کور ته مو بېولی یې او یا لوڅ وې او مونږ درته کالي درکړي وي؟</verse>
				<verse number="39">یا مونږ کله ته ناروغه یا بندې لیدلی یې او لیدلو ته دې راغلي یو؟›</verse>
				<verse number="40">پاچا به ورته ځواب ورکړي: ‹په یقین سره زه تاسو ته دا وایم چې تاسو زما د دې پیروانو څخه چې تر ټولو کوچنی مقام لري، د کوم یو سره هم څه کړي دي، هغه مو زما سره کړي دي.›</verse>
				<verse number="41">بیا به هغو خلکو ته چې د هغه چپ لاس ته دي ووایي: ‹ای لعنتیانو! زما څخه لېرې شئ او هغه تلپاتې اور ته لاړ شئ چې د شیطان او د هغه د پیروانو دپاره تیار شوی دی.</verse>
				<verse number="42">ځکه کله چې زه وږی وم تاسو راته خواړه رانه کړل، کله چې تږی وم نو اوبه مو راته رانه کړې،</verse>
				<verse number="43">کله چې مسافر وم نو تاسو خپل کور ته راونه بللم، کله چې لوڅ وم نو تاسو راته کالي رانه کړل او کله چې زه ناروغه او بندې وم نو تاسو مې لیدلو ته رانغلئ.›</verse>
				<verse number="44">هغوی به هم په ځواب کې ووایي: ‹څښتنه! ته مونږ کله وږی، تږی، مسافر، لوڅ، ناروغه یا بندي لیدلی یې او مرسته مو درسره نه ده کړې؟›</verse>
				<verse number="45">بیا به هغه ځواب ورکړي: ‹په یقین سره زه تاسو ته دا وایم کله چې تاسو زما د پیروانو سره که څه هم هغوی تر ټولو ډېر کوچنی مقام لري، د یوه سره هم مرسته نه ده کړې، نو تاسو زما سره مرسته نه ده کړې.›</verse>
				<verse number="46">او هغوی به هغه ځای ته لېرې وشړل شي چې هلته به هغوی ته د تل دپاره سزا ورکول کیږي، خو نېکان خلک به تلپاتې ژوندون ومومي.»</verse>
			</chapter>
			<chapter number="26">
				<verse number="1">کله چې عیسی خپلې خبرې خلاصې کړې، نو خپلو شاګردانو ته یې وویل:</verse>
				<verse number="2">«لکه څنګه چې تاسو خبر یئ چې دوه ورځې وروسته به د فسحې اختر وي او د انسان زوی به دښمنانو ته په لاس ورکړل شي چې په صلیب باندې وځړول شي.»</verse>
				<verse number="3">په همدې وخت کې مشران کاهنان او د قوم مشران د لوی کاهن قیافا په کور کې سره راټول شول</verse>
				<verse number="4">او هغوی یوه دسیسه جوړه کړه چې عیسی په یو چل راونیسي او ویې وژني.</verse>
				<verse number="5">خو هغوی وویل: «دا کار باید د اختر په ورځو کې ونه شي، هسې نه چې د خلکو په منځ کې شور او غوغا جوړه شي.»</verse>
				<verse number="6">کله چې عیسی په بیت عنیا کې د شمعون کور ته لاړ چې مخکې د جذام په ناروغۍ اخته ؤ،</verse>
				<verse number="7">یوه ښځه چې د قیمتي عطرو ‎څخه ډک د مرمرو بوتل ورسره ؤ راغله او په داسې حال کې چې عیسی ډوډۍ ته ناست ؤ هغه عطر یې د هغه په سر باندې واچول.</verse>
				<verse number="8">کله چې شاګردانو دا ولیدل، نو خفه شول او ویې ویل: «دا عطر ولې بېځایه مصرف شول؟</verse>
				<verse number="9">کېدای شول چې هغه په لوړه بیه خرڅ شوي وای او پیسې یې غریبانو ته ورکړل شوې وای.»</verse>
				<verse number="10">عیسی پوه شو چې هغوی څه وویل او هغوی ته یې وویل: «تاسو ولې هغه ښځه تنګوئ؟ هغې زما سره ښه کار کړی دی.</verse>
				<verse number="11">غریبان به تل ستاسو سره وي، خو زه به تل تاسو سره نه یم.</verse>
				<verse number="12">هغې چې دا عطر زما په بدن باندې واچول، نو زه یې ښخولو ته تیار کړم.</verse>
				<verse number="13">په یقین سره زه تاسو ته دا وایم چې د نړۍ په هرځای کې چې دا زېری ورکول کیږي، نو دې ښځې چې څه کړي دي خلک به هغه یادوي.»</verse>
				<verse number="14">بیا یهودا اسخریوتي چې د هغو دولسو شاګردانو څخه ؤ مشرانو کاهنانو ته ورغی</verse>
				<verse number="15">او پوښتنه یې وکړه: «که زه عیسی تاسو ته دروسپارم نو ماته به څه راکړئ؟» نو هغوی ورته د سپینو زرو دېرش سکې ورکړې.</verse>
				<verse number="16">د هماغه وخت نه هغه په دې لټه کې ؤ چې یوه موقعه پیدا کړي او عیسی هغوی ته په لاس ورکړي.</verse>
				<verse number="17">د فطیرې ډوډۍ د اختر په لومړۍ ورځ شاګردان عیسی ته راغلل او پوښتنه یې ترې وکړه: «په کوم ځای کې غواړې چې د فسحې ډوډۍ درته تیاره کړو؟»</verse>
				<verse number="18">هغه وویل: «په ښار کې فلاني سړي ته ورشئ او ورته ووایئ: استاذ وایي چې زما ټاکل شوی وخت رانژدې شوی دی، زه به د فسحې اختر د خپلو شاګردانو سره ستا په کور کې ولمانځم.»</verse>
				<verse number="19">نو څنګه چې عیسی ورته ویلي وو شاګردانو هماغسې وکړل او د فسحې ډوډۍ یې تیاره کړه.</verse>
				<verse number="20">کله چې ماښام شو، نو عیسی د خپلو دولسو شاګردانو سره دسترخوان ته کښېناست.</verse>
				<verse number="21">د ډوډۍ په وخت کې عیسی وویل: «په یقین سره زه تاسو ته دا وایم چې په تاسو کې به یو کس زما سره خیانت وکړي.»</verse>
				<verse number="22">شاګردان ډېر غمجن شول او هر یو د عیسی نه پوښتنه کوله: «استاذه! ایا هغه زه یم؟»</verse>
				<verse number="23">عیسی ځواب ورکړ: «چا چې زما سره په دې کاسه کې لاس ښکته کړ هغه به زما سره خیانت کوي.</verse>
				<verse number="24">لکه څنګه چې د هغه په هکله د خدای په کلام کې لیکل شوي دي، د انسان زوی باید مړ شي خو افسوس د هغه چا په حال چې د انسان د زوی سره خیانت کوي. د هغه سړي دپاره به دا ښه وای چې هېڅ پیدا شوی نه وای.»</verse>
				<verse number="25">بیا یهودا خاین وویل: «استاذه! ایا هغه زه یم؟» عیسی په ځواب کې وویل: «تا په خپله وویل.»</verse>
				<verse number="26">د ډوډۍ خوړلو په وخت کې عیسی یوه ډوډۍ راواخیستله، شکر یې پرې وویست او هغه یې ماته کړه او شاګردانو ته یې ورکړه او ویې ویل: «دا واخلئ او ویې خورئ، دا زما بدن دی.»</verse>
				<verse number="27">بیا هغه پیاله راواخیستله، د خدای شکر یې وویست او شاګردانو ته یې ورکړه او ویې ویل: «تاسو ټول دا وڅښئ.</verse>
				<verse number="28">دا زما وینه ده چې د ډېرو خلکو د ګناهونو د بخښنې دپاره توییږي. دا د انسان سره د خدای د لوظ نښه ده.</verse>
				<verse number="29">زه تاسو ته وایم چې زه به بیا تر هغې ورځې پورې دا د انګورو شربت ونه څښم ترڅو د خپل پلار په پاچاهۍ کې یې ستاسو سره بیا ونه څښم.»</verse>
				<verse number="30">بیا د یوې روحاني سندرې د ویلو څخه وروسته د زیتون غره ته لاړل.</verse>
				<verse number="31">بیا عیسی خپلو شاګردانو ته وویل: «همدا نن شپه به تاسو ټول ما پرېږدئ، ځکه چې د خدای په کلام کې لیکل شوي دي: زه به شپون ووهم او د رمې پسونه به خواره واره شي.</verse>
				<verse number="32">خو کله چې بیا راژوندی شم، نو ستاسو نه مخکې به جلیل ته لاړ شم.»</verse>
				<verse number="33">پطروس په ځواب کې وویل: «که ټول تا پرېږدي، خو زه به دې هېڅکله پرې نږدم.»</verse>
				<verse number="34">عیسی ورته وویل: «په یقین سره زه تاته دا وایم چې همدا نن شپه به د چرګ د اذان نه مخکې درې ځلې ووایې چې ما نه پېژنې.»</verse>
				<verse number="35">پطروس ورته وویل: «که زه تا سره مړ هم شم، خو هېڅکله به ونه وایم چې تا نه پېژنم.» او نورو ټولو شاګردانو هم همداسې وویل.</verse>
				<verse number="36">بیا عیسی د خپلو شاګردانو سره د جتسیماني په نوم یو ځای ته ورسېده او شاګردانو ته یې وویل: «ترڅو پورې چې زه هلته ځم او دعا کوم، تاسو دلته کښېنئ.»</verse>
				<verse number="37">هغه د پطروس او د زبدي دوه زامن د ځان سره بوتلل. هغه ډېر غمجن شو او زړه یې خفه شو</verse>
				<verse number="38">او هغوی ته یې وویل: «زما زړه له غمه چوي او مرګ ته نژدې یم. تاسو دلته پاتې شئ او زما سره بېداره اوسئ.»</verse>
				<verse number="39">هغه لږ لېرې لاړ، په ځمکه باندې پړمخې پرېوت او دا دعا یې وکړه: «زما پلاره، که چېرې کېدای شي، نو دا د مصیبت پیاله زما څخه لېرې کړه! خو زما رضا نه بلکې ستا رضا دې پوره شي.»</verse>
				<verse number="40">بیا هغه بېرته شاګردانو ته راغی او ویې لیدل چې هغوی ویده دي، نو پطروس ته یې وویل: «ایا زما سره یو ساعت هم ویښ نه شوئ پاتې کېدلی؟</verse>
				<verse number="41">بېداره اوسئ او دعا وکړئ چې وسوسه نه شئ. روح غواړي خو بدن کمزوری دی.»</verse>
				<verse number="42">عیسی یوځل بیا لاړ او دعا یې وکړه: «زما پلاره، که چېرې بله لاره نه وي بې له دې چې دا پیاله وڅښم، نو ستا رضا دې پوره شي.»</verse>
				<verse number="43">عیسی بیا راغی او ویې لیدل چې هغوی ویده وو او سترګې یې له خوبه ډکې وې.</verse>
				<verse number="44">بیا عیسی هغوی پرېښودل او لاړ او د درېم ځل دپاره یې هماغه شان دعا وکړه.</verse>
				<verse number="45">بیا هغه بېرته شاګردانو ته راغی او ورته ویې ویل: «تاسو لا ویده یئ او ارام کوئ؟ ګورئ، هغه ساعت رارسېدلی چې د انسان زوی به ګناهکارانو ته په لاس ورکول کیږي.</verse>
				<verse number="46">پاڅېږئ، راځئ چې ځو، هغه څوک چې غواړي زما سره خیانت وکړي، رارسېدلی دی.»</verse>
				<verse number="47">عیسی لا خبرې کولې چې یهودا چې د هغو دولسو شاګردانو څخه ؤ د ګڼ شمېر خلکو سره چې تورې او کوتکونه ورسره وو او د مشرانو کاهنانو او قومي مشرانو له خوا رالېږل شوي وو، راورسېد.</verse>
				<verse number="48">هغه خاین هغوی ته یوه نښه ورکړې وه او ورته ویلي یې وو: «څوک چې زه ښکل کړم نو دا هماغه سړی دی، هغه راونیسئ.»</verse>
				<verse number="49">یهودا سمدلاسه عیسی ته ورغی او ورته ویې ویل: «سلام ای استاذه!» او هغه یې ښکل کړ.</verse>
				<verse number="50">عیسی هغه ته وویل: «ای ملګریه! خپل کار دې زر وکړه.» بیا هغوی رامخکې شول، عیسی ته یې لاس ورواچاوه او هغه یې ونیوه.</verse>
				<verse number="51">په دې وخت کې د عیسی په ملګرو کې یو کس خپله توره راوویستله او د لوی کاهن په نوکر یې ګوزار وکړ او د هغه غوږ یې پرې کړ.</verse>
				<verse number="52">عیسی هغه ته وویل: «خپله توره دې بېرته په خپل ځای کې کېږده، ځکه څوک چې د تورې څخه کار اخلي، نو په توره وژل کیږي.</verse>
				<verse number="53">ایا ته نه پوهېږې چې زه کولای شم د خپل پلار څخه مرسته وغواړم او هغه به سمدلاسه د فرښتو دولس لښکرې راولېږي؟</verse>
				<verse number="54">خو بیا به د خدای په کلام کې چې څه لیکل شوي دي هغه څنګه رښتیا کیږي چې وایي دا کار به خامخا کیږي؟»</verse>
				<verse number="55">په هماغه وخت کې عیسی خلکو ته وویل: «ایا زه کوم داړه مار یم چې د تورو او کوتکونو سره زما د نیولو دپاره راغلي یئ؟ زه به هره ورځ د خدای په کور کې کښېناستم او تعلیم به مې ورکاوه خو تاسو ونه نیولم؟</verse>
				<verse number="56">خو دا هرڅه ځکه وشول، ترڅو هغه څه چې پیغمبرانو لیکلي دي پوره شي.» بیا ټولو شاګردانو هغه پرېښود او وتښتېدل.</verse>
				<verse number="57">بیا هغو خلکو چې عیسی یې نیولی ؤ، هغه یې د لوی کاهن قیافا کور ته چې د شریعت عالمان او د قوم مشران هلته راټول شوي وو، بوتو.</verse>
				<verse number="58">خو پطروس په یوې لېرې فاصله کې په عیسی پسې روان ؤ ترڅو د لوی کاهن د کور حوېلۍ ته ورسېده او دننه ورغی او د ساتونکو سره کښېناست ترڅو وویني چې اخر به څه کیږي.</verse>
				<verse number="59">مشرانو کاهنانو او ټولې شورا هڅه کوله چې د عیسی په خلاف د دروغو کوم شاهد پیدا کړي، ترڅو هغه ووژل شي.</verse>
				<verse number="60">سره له دې چې ډېر کسان راوړاندې شول او د دروغو شاهدي یې ورکړه خو هغوی ونه شو کولای چې کوم ثبوت پیدا کړي. په پای کې دوه تنه راوړاندې شول</verse>
				<verse number="61">او ویې ویل: «دې سړي ویلي دي چې زه کولای شم د خدای کور وران کړم او په درې ورځو کې یې بېرته اباد کړم.»</verse>
				<verse number="62">لوی کاهن راپاڅېد او عیسی ته یې وویل: «ایا ته دې ټولو تورونو ته چې هغوی یې درباندې لګوي، ځواب نه ورکوې؟»</verse>
				<verse number="63">خو عیسی غلی پاتې شو. بیا لوی کاهن وویل: «زه د ژوندي خدای په نوم تاته قسم درکوم، مونږ ته ووایه چې ته مسیح یې؟ ته د خدای زوی یې؟»</verse>
				<verse number="64">عیسی ځواب ورکړ: «ته په خپله وایې. خو زه تاسو ټولو ته وایم چې د نن نه وروسته به تاسو ووینئ چې د انسان زوی به د مطلق قادر خدای ښي لاس ته ناست وي او د اسمان په ورېځو کې به راروان وي.»</verse>
				<verse number="65">په دې خبره لوی کاهن خپل ګرېوان وشلاوه او ویې ویل: «هغه کفر وایي. مونږ نورو شاهدانو ته څه اړتیا لرو؟ تاسو همدا اوس دا کفر واورېد.</verse>
				<verse number="66">ستاسو پرېکړه څه ده؟» هغوی ځواب ورکړ: «هغه د مرګ لایق دی.»</verse>
				<verse number="67">بیا هغوی د هغه په مخ لاړې ورتو کړې او هغه یې په سوکانو وواهه او ځینو په څپېړو واهه</verse>
				<verse number="68">او ویل یې: «ای مسیح! که ته پیغمبر یې، نو ووایه چې چا ووهلې.»</verse>
				<verse number="69">په دې وخت کې پطروس دباندې په حوېلۍ کې ناست ؤ چې یوه وینځه ورغله او ورته ویې ویل: «ته هم د جلیلي عیسی سره وې.»</verse>
				<verse number="70">پطروس د ټولو په مخکې منکر شو او ویې ویل: «زه نه پوهېږم چې ته څه وایې.»</verse>
				<verse number="71">بیا کله چې پطروس د حوېلۍ د دروازې خواته لاړ، نو هلته یوې بلې وینځې ولیده او هلته چې کوم خلک وو ورته ویې ویل: «دا سړی د عیسی ناصري سره ؤ.»</verse>
				<verse number="72">هغه یوځل بیا منکر شو او ویې ویل: «زه قسم خورم چې هغه سړی نه پېژنم.»</verse>
				<verse number="73">لږه شېبه وروسته په هغه ځای کې ولاړ خلک پطروس ته راغلل او ورته ویې ویل: «بې له شکه چې ته هم د هغو خلکو څخه یې، ځکه چې ستا د لهجې څخه معلومیږي.»</verse>
				<verse number="74">بیا پطروس وویل: «زه قسم خورم چې رښتیا وایم. که زه دروغ وایم، نو په ما دې د خدای لعنت وي. زه هغه سړی نه پېژنم.» او سمدلاسه چرګ اذان وکړ.</verse>
				<verse number="75">بیا پطروس ته د عیسی خبره وریاد شوه چې ویلي یې وو: «مخکې له دې چې چرګ اذان وکړي ته به درې ځلې ووایې چې ما نه پېژنې.» بیا هغه دباندې لاړ او په چیغو چیغو یې وژړل.</verse>
			</chapter>
			<chapter number="27">
				<verse number="1">کله چې سهار شو، نو ټولو مشرانو کاهنانو او د قوم مشرانو په خپل منځ کې مشوره وکړه چې عیسی څنګه ووژني.</verse>
				<verse number="2">بیا یې هغه وتاړه او روان یې کړ او د روم والي پیلاتوس ته یې وسپاره.</verse>
				<verse number="3">کله چې یهودا خاین پوه شو چې په عیسی باندې د مرګ حکم وشو، نو د خپل کار څخه پښېمانه شو او هغه د سپینو زرو دېرش سکې یې بېرته مشرانو کاهنانو او د قوم مشرانو ته راوړلې</verse>
				<verse number="4">او ویې ویل: «ما ګناه کړې ده چې د یو بې ګناه سړي سره مې خیانت وکړ او د هغه د مرګ سبب شوم.» خو هغوی وویل: «په مونږ یې څه؟ دا ستاسو کار دې.»</verse>
				<verse number="5">یهودا هغه سکې د خدای په کور کې په ځمکه وغورځولې او دباندې ووت او خپل ځان یې په دار وځړاوه.</verse>
				<verse number="6">خو مشرانو کاهنانو هغه پیسې راواخیستې او ویې ویل: «د خدای د کور په خزانه کې د دې پیسو اچول روا نه دي، ځکه چې دا د انسان د ژوند بیه ده.»</verse>
				<verse number="7">نو هغوی په خپلو کې مشوره وکړه او په هغو پیسو یې د کلال ځمکه واخیستله چې د غیریهودیانو دپاره په کې هدیره جوړه کړي.</verse>
				<verse number="8">نو له دې امله هغه ځمکه تر نن ورځې پورې «د وینو د پټي» په نوم یادیږي.</verse>
				<verse number="9">په دې ډول د ارمیا نبي هغه پېشګویي رښتیا شوه چې وایي: «هغوی د سپینو زرو دېرش سکې یعنې د هغه د سر بیه چې د اسراییلو د قوم له خوا ټاکل شوې وه، واخیستلې</verse>
				<verse number="10">او په هغو پیسو باندې یې د کلال ځمکه واخیستله، لکه څنګه چې څښتن ماته ویلي وو.»</verse>
				<verse number="11">بیا یې عیسی پیلاتوس والي ته راوست او والي ترې پوښتنه وکړه: «ایا ته د یهودیانو پاچا یې؟» عیسی وویل: «ته په خپله وایې.»</verse>
				<verse number="12">خو کله چې د مشرانو کاهنانو او قومي مشرانو له خوا په هغه تور ولګول شو، نو هغه په ځواب کې هېڅ ونه ویل.</verse>
				<verse number="13">بیا پیلاتوس هغه ته وویل: «هغوی چې ستا په خلاف کومه شاهدي ورکوي ته یې نه اورې؟»</verse>
				<verse number="14">خو عیسی یوه خبره هم ونه کړه او والي ډېر حیران شو.</verse>
				<verse number="15">د اختر په ورځو کې دا رواج ؤ چې والي به یو بندي د خلکو په خوښه د زندان ‎څخه ازاداوه.</verse>
				<verse number="16">په هغه وخت کې د باراباس په نامه یو بدنام سړی بندي ؤ.</verse>
				<verse number="17">کله چې خلک سره راټول شول، نو پیلاتوس د هغوی نه پوښتنه وکړه: «تاسو څوک غواړئ چې درته یې ازاد کړم، باراباس یا عیسی چې مسیح ورته وایي؟»</verse>
				<verse number="18">ځکه چې هغه په دې پوهېده چې هغوی د بخیلۍ له مخې عیسی هغه ته په لاس ورکړی دی.</verse>
				<verse number="19">کله چې هغه د قضاوت په چوکۍ ناست ؤ، نو ښځې یې ورته دا پیغام راولېږه: «د هغه بې ګناه سړي سره کار مه لره، ځکه پرون شپه چې ما د هغه په هکله کوم خوب ولیده، نو د هغه له امله ټوله ورځ پرېشانه وم.»</verse>
				<verse number="20">خو مشرانو کاهنانو او قومي مشرانو خلک دې ته هڅول چې د پیلاتوس څخه وغواړي چې باراباس ورته ازاد کړي او عیسی اعدام کړي.</verse>
				<verse number="21">والي یوځل بیا هغوی ته وویل: «په دې دواړو کې تاسو څوک غواړئ چې درته یې ازاد کړم؟» هغوی وویل: «باراباس.»</verse>
				<verse number="22">پیلاتوس د هغوی څخه پوښتنه وکړه: «نو بیا د عیسی سره چې د مسیح په نوم یادیږي څه وکړم؟» هغوی ټولو وویل: «هغه په صلیب باندې ځوړند کړه.»</verse>
				<verse number="23">خو پیلاتوس وویل: «ولې؟ هغه څه جرم کړی دی؟» هغوی چیغې نورې هم زیاتې کړې: «هغه په صلیب باندې ځوړند کړه.»</verse>
				<verse number="24">خو کله چې پیلاتوس پوه شو چې هغه هېڅ نه شي کولای او کېدای شي چې شور او غوغا جوړه شي، نو اوبه یې راواخیستې او د خلکو په مخکې یې خپل لاسونه ووینځل او ویې ویل: «زه د دې سړي د مرګ مسوول نه یم، دا ستاسو کار دی.»</verse>
				<verse number="25">ټولو خلکو ځواب ورکړ: «د دې سړي خون دې زمونږ او زمونږ د اولادونو په غاړه وي.»</verse>
				<verse number="26">نو پیلاتوس باراباس د هغوی دپاره ازاد کړ او بیا یې حکم وکړ چې عیسی دې په دورو باندې ووهل شي او په صلیب باندې دې ځوړند کړای شي.</verse>
				<verse number="27">بیا د پیلاتوس عسکرو عیسی د والي د ماڼۍ حوېلۍ ته بوتو او ټول کنډک یې ترې راچاپېر کړ.</verse>
				<verse number="28">کالي یې ترې وویستل او سور رنګې چپنه یې ورته ورواغوستله.</verse>
				<verse number="29">بیا یې د اغزیو څخه یو تاج جوړ کړ او په سر یې ورته کېښود او په ښي لاس کې یې ورته یو لرګی ورکړ. بیا د هغه په مخکې په ګونډو شول، ملنډې یې ورباندې وهلې او ویل یې: «ژوندی دې وي د یهودیانو پاچا.»</verse>
				<verse number="30">په هغه یې لاړې ورتو کړې او لرګی یې ترې واخیست او په سر یې پرې وواهه.</verse>
				<verse number="31">کله چې هغوی ملنډې وهل بس کړل، نو چپنه یې ترې وویستله او خپل کالي یې ورته بېرته ورواغوستل. بیا یې هغه بوتو چې په صلیب یې ځوړند کړي.</verse>
				<verse number="32">هغوی روان وو چې په لاره کې د شمعون په نوم یو سړي سره چې د قیروان څخه ؤ مخامخ شول او عسکرو هغه مجبوره کړ چې د عیسی صلیب یوسي.</verse>
				<verse number="33">کله چې هغوی د جلجتا په نوم یوځای ته چې معنی یې د سر د کوپړۍ ځای دی، ورسېدل،</verse>
				<verse number="34">هلته یې عیسی ته داسې شراب چې ترخه شیان په کې ګډ شوي وو ورکړل. خو کله چې یې وڅکل، نو ویې نه غوښتل چې ویې څښي.</verse>
				<verse number="35">کله چې هغه یې په صلیب باندې مېخ کړ، نو د هغه په کالیو یې پچه واچوله او په خپل منځ کې یې سره ووېشل.</verse>
				<verse number="36">بیا هغوی کښېناستل او د هغه پهره یې کوله.</verse>
				<verse number="37">د هغه د سر دپاسه یې یوه تخته ځوړنده کړه چې د هغه جرم په کې لیکل شوی ؤ: «دا د یهودیانو پاچا عیسی دی.»</verse>
				<verse number="38">د هغه سره دوه داړه ماران هم په صلیب ځړول شوي وو، چې یو یې ښي لاس ته او بل یې چپ لاس ته.</verse>
				<verse number="39">څوک چې له هغه ځای څخه تېرېدل، نو خپل سرونه به یې خوځول او عیسی ته به یې ښکنځلې کولې</verse>
				<verse number="40">او ویل به یې: «تا غوښتل چې د خدای کور وران کړې او په درې ورځو کې یې بېرته جوړ کړې. که ته په رښتیا د خدای زوی یې، نو خپل ځان وژغوره او د صلیب څخه راښکته شه.»</verse>
				<verse number="41">همدارنګه مشرانو کاهنانو، د شریعت عالمانو او یهودي مشرانو په هغه باندې ملنډې وهلې او ویل یې:</verse>
				<verse number="42">«هغه نور خلک ژغورل، خو خپل ځان نه شي ژغورلی. که چېرې هغه د اسراییلو پاچا وي، نو د صلیب څخه دې راښکته شي، نو بیا به مونږ ورباندې ایمان راوړو.</verse>
				<verse number="43">هغه په خدای توکل درلود او دعوه یې کوله چې د خدای زوی یم، نو که خدای غواړي اوس دې هغه وژغوري.»</verse>
				<verse number="44">همدارنګه هغه داړه مارانو چې د هغه سره په صلیب ځړول شوي وو هم هغه ته ښکنځلې کولې.</verse>
				<verse number="45">د غرمې د دولسو بجو نه د ماسپښین تر درې بجو پورې په ټول وطن کې تیاره راخپره شوه.</verse>
				<verse number="46">شاوخوا درې بجې وې چې عیسی په زوره زوره چیغه ووهله: «ایلي، ایلي، لما سبقتني؟ یعنې ای زما خدایه، ای زما خدایه، زه دې ولې پرېښودم؟»</verse>
				<verse number="47">ځینو خلکو چې په هغه ځای کې ولاړ وو، دا واورېدل او ویې ویل: «هغه الیاس نبي ته نارې وهي.»</verse>
				<verse number="48">د هغوی څخه یو تن سمدلاسه منډه کړه، اسفنج یې راواخیست او په تروو شرابو کې یې لوند کړ او د لرګي په څوکه یې کېښود او عیسی ته یې ورکړ چې ویې څښي.</verse>
				<verse number="49">خو نورو وویل: «صبر وکړئ، پرېږده وګورو چې الیاس نبي د هغه د خلاصولو دپاره راځي او که نه.»</verse>
				<verse number="50">عیسی یوځل بیا په لوړ اواز چیغه ووهله او ساه یې ورکړه.</verse>
				<verse number="51">هغه وخت د خدای د کور پرده د سر نه تر بېخه پورې په منځ کې دوه ټوټې شوه. زلزله شوه او د تیږو تختې وچاودلې،</verse>
				<verse number="52">قبرونه پرانیستل شول او هغه ډېر سپېڅلي خلک چې د مرګ په خوب ویده وو بیا راژوندي شول</verse>
				<verse number="53">او د خپلو قبرونو څخه راووتل او د عیسی د راژوندي کېدلو څخه وروسته د اورشلیم سپېڅلي ښار ته لاړل او ډېرو خلکو ته ښکاره شول.</verse>
				<verse number="54">کله چې هغه رومي منصبدار او د هغه عسکرو چې د عیسی پهره یې کوله، زلزله او ټولې پېښې ولیدلې، نو ډېر ووېرېدل او ویې ویل: «هغه په رښتیا د خدای زوی ؤ.»</verse>
				<verse number="55">په هغه ځای کې ډېرو ښځو چې د جلیل څخه د عیسی د خدمت دپاره راغلې وې د لېرې نه دا هرڅه لیدل.</verse>
				<verse number="56">په هغوی کې مریم مجدلیه، د یعقوب او یوسف مور مریم او د زبدي د زامنو مور وه.</verse>
				<verse number="57">کله چې ماښام شو، نو یو شتمن سړی چې یوسف نومېده او د رامه د ښار څخه ؤ چې هغه هم د عیسی شاګرد شوی ؤ راغی.</verse>
				<verse number="58">هغه پیلاتوس ته ورغی او د هغه څخه یې د عیسی مړی وغوښت. نو پیلاتوس امر وکړ چې هغه ورته ورکړي.</verse>
				<verse number="59">یوسف هغه مړی یووړ او په یو سپین کفن کې یې تاو کړ</verse>
				<verse number="60">او په هغه قبر کې یې کېښود چې یوسف د خپل ځان دپاره په یو ګټ کې کیندلی ؤ. بیا یې یوه غټه تیږه د قبر خولې ته راورغړوله او لاړ.</verse>
				<verse number="61">مریم مجدلیه او هغه بله مریم دواړه قبر ته مخامخ ناستې وې.</verse>
				<verse number="62">په بله ورځ چې د سبت ورځ وه، مشران کاهنان او فریسیان پیلاتوس ته ورغلل</verse>
				<verse number="63">او ویې ویل: «ښاغلیه! مونږ ته په یاد دي هغه چلباز چې لا ژوندی ؤ ویلي یې وو چې درې ورځې وروسته به زه بیا راژوندی شم.</verse>
				<verse number="64">نو امر وکړئ چې تر درېو ورځو پورې دې د دې قبر ښه ساتنه وشي، هسې نه چې شاګردان یې راشي او د هغه مړی په غلا یوسي او خلکو ته ووایي چې هغه د مرګ څخه وروسته بیا راژوندی شوی دی او وروستنۍ غولونه به یې د لومړنۍ غولونې څخه ډېره بده وي.»</verse>
				<verse number="65">پیلاتوس هغوی ته وویل: «ساتونکي درسره واخلئ، لاړ شئ او څنګه چې کولای شئ د هغه قبر ساتنه وکړئ.»</verse>
				<verse number="66">نو هغوی لاړل او د قبر په تیږه باندې یې نښه ولګوله چې څوک یې ونه خوځوي او ساتونکي یې ورباندې ودرول چې ساتنه یې وکړي.</verse>
			</chapter>
			<chapter number="28">
				<verse number="1">د سبت ورځ تېره شوه او د یکشنبې سهار وختي ؤ چې مریم مجدلیه او هغه بله مریم د قبر لیدلو ته لاړلې.</verse>
				<verse number="2">ناڅاپه یوه سخته زلزله وشوه، ځکه چې د څښتن فرښته له اسمانه راښکته شوه، قبر ته ورغله او هغه تیږه یې بېرته راورغړوله او ورباندې کښېناستله.</verse>
				<verse number="3">د هغې مخ د برېښنا په شان ځلېده او کالي یې د واورې په شان سپین وو.</verse>
				<verse number="4">ساتونکي له وېرې ولړزېدل او لکه د مړو په شان په ځمکه ولوېدل.</verse>
				<verse number="5">خو فرښتې هغو ښځو ته وویل: «مه وېرېږئ، زه پوهېږم چې تاسو عیسی لټوئ چې په صلیب باندې ځړول شوی ؤ.</verse>
				<verse number="6">هغه دلته نشته. لکه څنګه چې هغه خپله ویلي وو، هغه راژوندی شوی دی. راشئ او هغه ځای وګورئ چې هغه په کې پروت ؤ.</verse>
				<verse number="7">نو بیا زر لاړې شئ او د هغه شاګردانو ته ووایئ چې عیسی د مړو نه راژوندی شوی دی. ګورئ، هغه ستاسو څخه مخکې جلیل ته ځي او تاسو به یې هلته ووینئ. څه چې مې درته وویل هغه یاد ساتئ.»</verse>
				<verse number="8">نو هغوی په بیړه د قبر څخه روانې شوې او په وېرې او ډېرې خوشحالۍ سره په منډه منډه لاړې چې شاګردان خبر کړي.</verse>
				<verse number="9">ناڅاپه عیسی د هغوی سره مخامخ شو او ویې ویل: «سلام دې وي په تاسو!» هغوی ورغلې او د هغه په پښو کې پرېوتلې او سجده یې ورته وکړه.</verse>
				<verse number="10">بیا عیسی هغوی ته وویل: «مه وېرېږئ. لاړې شئ او زما ورونو ته ووایئ چې جلیل ته لاړ شي او هلته به ما وویني.»</verse>
				<verse number="11">په هغه وخت کې چې ښځې په لاره روانې وې، یو څو عسکره چې د قبر ساتنه یې کوله، ښار ته لاړل او څه چې پېښ شوي وو هغه یې مشرانو کاهنانو ته وویل.</verse>
				<verse number="12">کله چې مشرانو کاهنانو د قوم د مشرانو سره لیدنه کتنه وکړه او مشوره یې وکړه او هغوی ساتونکو ته زیات رشوت ورکړ</verse>
				<verse number="13">او ورته ویې ویل: «تاسو باید خلکو ته داسې ووایئ، کله چې د شپې مونږ ویده وو، نو د هغه شاګردان راغلي او د هغه مړی یې غلا کړی دی.</verse>
				<verse number="14">که چېرې دا خبره د والي غوږ ته ورسیږي، نو مونږ به هغه ته قناعت ورکړو چې تاسو بې ګناه یئ او نه پرېږدو چې د کومې ستونزې سره مخ شئ.»</verse>
				<verse number="15">نو ساتونکو پیسې واخیستې او څه چې ورته ویل شوي وو هماغسې یې وکړل. یهودیان تر نن ورځې پورې یو بل ته دا کیسه کوي.</verse>
				<verse number="16">بیا یوولس شاګردان د جلیل هغه غره ته لاړل چې عیسی ورته ویلي وو چې لاړ شي.</verse>
				<verse number="17">کله چې هغوی عیسی ولیده، نو ورته په سجده شول. خو په هغوی کې ځینې ورباندې شکمن وو.</verse>
				<verse number="18">بیا عیسی هغوی ته نژدې ورغی او ورته ویې ویل: «د ځمکې او اسمان ټول واک او اختیار ماته راکړل شوی دی.</verse>
				<verse number="19">لاړ شئ او ټول قومونه زما پیروان کړئ او هغوی ته د پلار او زوی او روح القدس په نوم د تعمید غسل ورکړئ.</verse>
				<verse number="20">هغوی ته دا تعلیم ورکړئ چې په هغو ټولو حکمونو باندې عمل وکړي چې تاسو ته مې درکړي دي. او په دې باور ولرئ چې زه به تل او د نړۍ تر پایه ستاسو سره مل یم.»</verse>
			</chapter>
		</book>
		<book number="41">
			<chapter number="1">
				<verse number="1">دا د خدای د زوی عیسی مسیح د زېري پیل دی.</verse>
				<verse number="2">هغه داسې پیل شو لکه څنګه چې د اشعیا نبي په کتاب کې لیکل شوي دي: «ګوره، زه به خپل استازی ستا څخه مخکې ولېږم چې ستا دپاره لاره تیاره کړي.</verse>
				<verse number="3">یو څوک چیغې وهي دښته کې کړئ تیاره د څښتن دپاره لاره لاره کړئ سمه د هغه دپاره»</verse>
				<verse number="4">د تعمید ورکوونکی یحیی په دښته کې راښکاره شو او وعظ یې کاوه چې خلک باید د خپلو ګناهونو د بخښنې په خاطر توبه وباسي او د تعمید غسل واخلي.</verse>
				<verse number="5">د ټولې یهودیې خلک او د اورشلیم ټول اوسېدونکي یحیی ته راتلل. هغوی په خپلو ګناهونو باندې اقرار کاوه او د اردن په سیند کې یې د هغه په لاس د تعمید غسل اخیسته.</verse>
				<verse number="6">یحیی داسې کالي اغوستل چې د اوښ د وړیو څخه جوړ شوي وو او د څرمنې کمربند به یې له ملا تړلو او ملخان او ځنګلي شات به یې خوړل.</verse>
				<verse number="7">هغه اعلان کاوه او ویل به یې: «زما څخه وروسته چې کوم څوک راروان دی، هغه زما څخه ډېر زورور دی، زه د دې لایق هم نه یم چې ټیټ شم او د هغه د څپلیو تسمې خلاصې کړم.</verse>
				<verse number="8">زه تاسو ته په اوبو باندې د تعمید غسل درکوم، خو هغه به درته په روح القدس د تعمید غسل درکړي.»</verse>
				<verse number="9">داسې وشول چې په هماغو ورځو کې عیسی د جلیل د ولایت د ناصرې د ښار څخه راغی او د اردن په سیند کې یې د یحیی په لاس د تعمید غسل واخیست.</verse>
				<verse number="10">کله چې عیسی د اوبو ‎څخه راووت، نو ویې لیدل چې ناڅاپه اسمان سوری شو او روح القدس د کوترې په شکل په هغه باندې رانازل شو</verse>
				<verse number="11">او له اسمان نه یو اواز راغی چې ویل یې: «ته زما ګران زوی یې، زه ستا څخه خوشحاله یم.»</verse>
				<verse number="12">سمدلاسه روح القدس هغه دښتې ته په تللو مجبور کړ.</verse>
				<verse number="13">هغه څلوېښت ورځې په دښته کې ؤ او شیطان د هغه ازمېښت کاوه. عیسی په هغه ځای کې ؤ چېرته چې ځنګلي ځناور وو او فرښتو د هغه خدمت کاوه.</verse>
				<verse number="14">کله چې یحیی په زندان کې واچول شو، نو عیسی جلیل ته لاړ او هلته یې د خدای زېری اعلاناوه</verse>
				<verse number="15">او ویل یې: «اوس هغه وخت رارسېدلی دی او د خدای پاچاهي رانژدې شوې ده. توبه وباسئ او په زېري باندې ایمان راوړئ.»</verse>
				<verse number="16">کله چې عیسی د جلیل د بحیرې په غاړه ګرځېده، نو شمعون او د هغه ورور اندریاس یې ولیدل. هغوی په بحیره کې جال اچاوه، ځکه چې هغوی ماهیګیران وو.</verse>
				<verse number="17">عیسی هغوی ته وویل: «ما پسې راځئ او زه به تاسو ته وښایم چې څنګه د ماهیانو په ځای انسانان ونیسئ.»</verse>
				<verse number="18">هغوی سمدلاسه خپل جالونه پرېښودل او هغه پسې روان شول.</verse>
				<verse number="19">کله چې عیسی لږ وړاندې لاړ، نو هغه د زبدي زوی یعقوب او د هغه ورور یوحنا ولیدل چې په کشتۍ کې ناست وو او خپل جالونه یې تیارول.</verse>
				<verse number="20">عیسی سمدلاسه هغوی ته نارې کړې او هغوی خپل پلار زبدي د مزدورانو سره په کشتۍ کې پرېښودل او عیسی پسې روان شول.</verse>
				<verse number="21">عیسی او شاګردان یې کپرناحوم ته لاړل او کله چې د سبت ورځ راورسېدله، نو عیسی کنیسې ته ننوت او هلته یې تعلیم ورکول پیل کړ.</verse>
				<verse number="22">خلک د عیسی په تعلیم حیران شول، ځکه چې هغه د شریعت د عالمانو په شان نه بلکې په پوره اختیار سره هغوی ته تعلیم ورکاوه.</verse>
				<verse number="23">ناڅاپه په کنیسه کې یو سړي چې پېریانو نیولی ؤ، په لوړ اواز چیغې ووهلې:</verse>
				<verse number="24">«ای ناصري عیسی، زمونږ سره څه کار لرې؟ ته راغلی یې چې مونږ تباه کړې؟ زه دې پېژنم چې ته څوک یې، ته د خدای سپېڅلی یې.»</verse>
				<verse number="25">عیسی پېري ته امر وکړ: «غلی شه او د دې سړي څخه راووځه.»</verse>
				<verse number="26">پېري هغه سړي ته سخت ټکان ورکړ او په چیغو چیغو د هغه څخه راووت.</verse>
				<verse number="27">ټول خلک دومره حیران شول چې یو له بله یې پوښتنه کوله: «دا څه دي؟ دا خو یو نوی تعلیم دی. هغه په پوره اختیار سره پېریانو ته امر کوي او هغوی یې مني.»</verse>
				<verse number="28">ډېر زر هغه د جلیل په ټوله سیمه کې مشهور شو.</verse>
				<verse number="29">بیا عیسی د کنیسې څخه روان شو او د یعقوب او یوحنا سره یوځای د شمعون او اندریاس کور ته لاړل.</verse>
				<verse number="30">د شمعون خواښې تبې نیولې وه او په کټ کې پرته وه. څنګه چې عیسی هلته ورسېده، نو هغوی ورته سمدلاسه د هغې په هکله وویل.</verse>
				<verse number="31">عیسی ورغی، هغه یې له لاسه ونیوله او مرسته یې ورسره وکړه چې راپورته شي. نو هغه ښځه تبې پرېښودله او د هغوی خدمت یې پیل کړ.</verse>
				<verse number="32">کله چې لمر پرېوت او ماښام شو، نو خلکو خپل ټول ناروغان او هغه خلک چې پېریانو نیولي وو هغه ته راوستل.</verse>
				<verse number="33">د ښار ټول خلک د هغه کور مخې ته راټول شول.</verse>
				<verse number="34">عیسی ډېر ناروغان چې په ډول ډول ناروغیو اخته وو روغ کړل او ډېر پېریان یې وویستل. عیسی پېریان خبرو ته پرېنښودل، ځکه چې هغوی پوهېدل چې هغه څوک دی.</verse>
				<verse number="35">سهار وختي چې لا تیاره وه، عیسی له خوبه راپاڅېد، د کور نه ووت او یو ګوښه ځای ته لاړ او هلته یې دعا کوله.</verse>
				<verse number="36">نو شمعون او د هغه ملګري لاړل چې هغه ولټوي،</verse>
				<verse number="37">او چې کله یې هغه پیدا کړ، نو ورته ویې ویل: «ټول خلک تا لټوي.»</verse>
				<verse number="38">عیسی هغوی ته وویل: «راځئ چې شاوخوا کلیو ته لاړ شو ترڅو هلته هم خپل پیغام ورسوم، ځکه چې زه د همدې کار دپاره راغلی یم.»</verse>
				<verse number="39">عیسی په ټول جلیل کې ګرځېده، د هغوی په کنیسو کې یې وعظ کاوه او پېریان یې ویستل.</verse>
				<verse number="40">یو سړی چې د جذام په ناروغۍ اخته ؤ، عیسی ته راغی، د هغه په مخکې په ګونډو شو او زاري یې ورته وکړه: «که چېرې ته وغواړې، نو کولای شې چې ما پاک او روغ کړې.»</verse>
				<verse number="41">د عیسی زړه ورباندې وسوځېد، خپل لاس یې وراوږد کړ او په هغه باندې یې کېښود او ورته ویې ویل: «هو، زه غواړم، پاک او روغ شه.»</verse>
				<verse number="42">نو سمدلاسه د هغه ‎څخه د جذام ناروغي لېرې شوه او هغه پاک شو.</verse>
				<verse number="43">بیا عیسی هغه زر رخصت کړ او سخت خبرداری یې ورکړ</verse>
				<verse number="44">او ورته ویې ویل: «ګوره، په دې هکله هېچا ته څه ونه وایې، خو لاړ شه او خپل ځان کاهن ته وروښایه او کومه قرباني چې موسی یې حکم کړی دی وړاندې کړه، د دې دپاره چې خلکو ته ثابته شي چې ته پاک او روغ شوی یې.»</verse>
				<verse number="45">خو هغه سړی ووت او څه چې شوي وو ټول خلک یې پرې خبر کړل. له دې امله عیسی نور نه شو کولای چې په ښکاره کوم ښار ته ننوځي بلکې د ښار نه دباندې په ګوښه ځایونو کې به پاتې کېده، خو بیاهم خلک به له هرځای څخه ورته راتلل.</verse>
			</chapter>
			<chapter number="2">
				<verse number="1">څو ورځې وروسته کله چې عیسی بېرته کپرناحوم ته لاړ، نو خلک خبر شول چې هغه په کور کې دی.</verse>
				<verse number="2">هلته دومره زیات خلک راټول شول چې نور ځای نه ؤ، تر دې چې د کور د دروازې مخې ته هم ځای پاتې نه شو او عیسی هغوی ته د خدای د کلام وعظ کاوه.</verse>
				<verse number="3">په دې وخت کې څلورو کسانو یو شل سړی نیولی ؤ او عیسی ته یې راوست.</verse>
				<verse number="4">خو د ګڼې ګوڼې له امله یې ونه شو کولای چې عیسی ته ورنژدې شي، نو هغوی د هغې کوټې چت چې عیسی په کې ؤ، سوری کړ او د هغه سوري له لارې یې هغه شل سړی په بستره کې ورښکته کړ.</verse>
				<verse number="5">کله چې عیسی د هغوی ایمان ولیده، نو هغه شل سړي ته یې وویل: «زویه، ستا ګناهونه وبخښل شول.»</verse>
				<verse number="6">په هغه ځای کې د شریعت یو څو عالمان ناست وو، هغوی د خپل ځان سره وویل:</verse>
				<verse number="7">«دا سړی ولې داسې خبرې کوي؟ هغه کفر وایي. ایا بې له خدایه څوک کولای شي چې ګناهونه وبخښي؟»</verse>
				<verse number="8">عیسی سمدلاسه پوه شو چې د هغوی په زړه کې څه دي. نو هغوی ته یې وویل: «تاسو ولې په خپلو زړونو کې داسې فکرونه کوئ؟</verse>
				<verse number="9">کومه خبره اسانه ده چې دې شل سړي ته ووایم: ‹ستا ګناهونه وبخښل شول› یا دا چې ووایم: ‹پاڅېږه او خپله بستره واخله او وګرځه؟›</verse>
				<verse number="10">خو زه به تاسو ته ثابته کړم چې د انسان زوی د ځمکې په مخ دا اختیار لري چې ګناهونه وبخښي.» نو هغه شل سړي ته یې وویل:</verse>
				<verse number="11">«زه تاته وایم پاڅېږه، بستره دې واخله او کور ته لاړ شه.»</verse>
				<verse number="12">هغه پاڅېد او په داسې حال کې چې ټولو ورته کتل، زر یې خپله بستره واخیستله او روان شو. نو هغوی ټول حیران شول او د خدای ثنا یې وویله. هغوی وویل: «داسې کار مونږ هېڅکله نه ؤ لیدلی.»</verse>
				<verse number="13">عیسی یوځل بیا د بحیرې غاړې ته لاړ، ګڼ شمېر خلک ورته راغلل او هغه ورته تعلیم ورکول پیل کړ.</verse>
				<verse number="14">کله چې هغه په لاره روان ؤ نو د حلفي زوی لاوي یې ولیده چې د مالیې ټولولو په ځای کې ناست ؤ. عیسی هغه ته وویل: «ما پسې راځه.» نو لاوي راپاڅېد او په هغه پسې روان شو.</verse>
				<verse number="15">بیا عیسی د لاوي په کور کې مېلمه شو. ډېر مالیه ټولوونکي او نور ګناهکاران چې د عیسی پیروان شوي وو هم د عیسی او د هغه د شاګردانو سره دسترخوان ته ناست وو.</verse>
				<verse number="16">کله چې د شریعت ځینو عالمانو چې د فریسیانو د ډلې څخه وو ولیدل چې عیسی د مالیه ټولوونکو او نورو ګناهکارانو سره ډوډۍ خوري، نو د هغه شاګردانو ته یې وویل: «هغه ولې د مالیه ټولوونکو او ګناهکارانو سره ډوډۍ خوري؟»</verse>
				<verse number="17">عیسی دا خبره واورېدله او هغوی ته یې وویل: «روغ خلک ډاکتر ته اړتیا نه لري بلکې ناروغان ورته اړتیا لري. زه د دې دپاره نه یم راغلی چې پرهېزګاران راوبولم، بلکې ګناهکاران راوبولم.»</verse>
				<verse number="18">په یو وخت کې چې د یحیی شاګردانو او فریسیانو روژه نیولې وه، نو ځینې خلک عیسی ته راغلل او د هغه څخه یې پوښتنه وکړه: «ولې د یحیی شاګردان او د فریسیانو شاګردان روژه نیسي خو ستا شاګردان روژه نه نیسي؟»</verse>
				<verse number="19">عیسی ورته وویل: «ایا دا کېدای شي چې د زوم ملګري دې په داسې حال کې چې زوم ورسره وي روژه ونیسي؟ بې له شکه چې نه، ترڅو پورې چې زوم د هغوی سره وي، هغوی نه شي کولای چې روژه ونیسي.</verse>
				<verse number="20">خو داسې وخت به راشي چې زوم به د هغوی څخه بوتلل شي، نو په هغه وخت کې به هغوی روژه ونیسي.</verse>
				<verse number="21">هېڅوک په زړو کالیو باندې نوی پیوند نه لګوي. که داسې وکړي، نو هغه پیوند به د زړو کالیو څخه راوشلیږي او له مخکې څخه به هم یو لوی سوری په کې جوړ شي.</verse>
				<verse number="22">هېڅوک تازه شراب په زړو مشکونو کې نه اچوي. که چېرې داسې وکړي، نو شراب به هغه مشکونه وشلوي او شراب او مشکونه دواړه به له منځه لاړ شي. باید تازه شراب په نویو مشکونو کې واچول شي.»</verse>
				<verse number="23">د سبت په یوه ورځ عیسی د غنمو په پټیو باندې تېرېده، نو شاګردانو یې د غنمو د وږو په شکولو پیل وکړ.</verse>
				<verse number="24">فریسیانو هغه ته وویل: «ګوره، ستا شاګردان ولې داسې کار کوي چې د سبت په ورځ روا نه دی؟»</verse>
				<verse number="25">عیسی ځواب ورکړ: «ایا تاسو دا نه دي لوستلي کله چې داود او د هغه ملګري وږي شوي وو او د خوراک دپاره ورسره څه نه وو، نو هغه څه وکړل؟</verse>
				<verse number="26">هغه څنګه د لوی کاهن ابیاتار په زمانه کې د خدای کور ته ورننوت او هغه سپېڅلې ډوډۍ یې چې پرته له کاهنانو بل هېچا ته روا نه وه وخوړله او خپلو ملګرو ته یې هم ورکړه.»</verse>
				<verse number="27">بیا عیسی هغوی ته وویل: «د سبت ورځ د انسان دپاره پیدا شوې ده، نه انسان د سبت د ورځې دپاره.</verse>
				<verse number="28">ځکه چې د انسان زوی د سبت د ورځې خاوند هم دی.»</verse>
			</chapter>
			<chapter number="3">
				<verse number="1">عیسی یوځل بیا کنیسې ته لاړ او هلته یو سړی ؤ چې لاس یې وچ شوی ؤ.</verse>
				<verse number="2">ځینو خلکو هڅه کوله ترڅو یو دلیل پیدا کړي چې په عیسی تور ولګوي، نو هغوی دې ته کتل چې هغه د سبت په ورځ هغه سړي ته شفا ورکوي او که نه.</verse>
				<verse number="3">نو عیسی هغه سړي ته چې لاس یې وچ شوی ؤ، وویل: «راپاڅېږه او د ټولو په مخکې ودرېږه.»</verse>
				<verse number="4">بیا هغه د خلکو څخه پوښتنه وکړه: «د سبت په ورځ نېکي کول روا دي که بدي کول؟ د چا د ژوند ژغورل روا دي که له منځه وړل؟» خو هغوی غلې پاتې شول.</verse>
				<verse number="5">عیسی په قهر سره هغوی ته وکتل او د هغوی په حال یې افسوس وکړ، ځکه چې زړونه یې سخت وو. بیا یې هغه سړي ته وویل: «خپل لاس وغزوه.» هغه لاس وغزاوه او لاس یې روغ شو.</verse>
				<verse number="6">بیا فریسیان د کنیسې څخه ووتل او سمدلاسه یې د هیرودیس د پلویانو سره یوه لاره جوړه کړه چې عیسی څنګه ووژني.</verse>
				<verse number="7">عیسی د خپلو شاګردانو سره د بحیرې غاړې ته لاړ او زیات شمېر خلک ورپسې روان وو. هغوی د جلیل، یهودیې،</verse>
				<verse number="8">اورشلیم، ادومیې، د اردن د سیند د بلې غاړې له سیمو او د صور او صیدون له شاوخوا سیمو څخه راغلي وو. دا ټول خلک ځکه عیسی ته راغلل چې د هغه د کارونو څخه خبر شوي وو.</verse>
				<verse number="9">د خلکو د زیاتې ګڼې ګوڼې له امله عیسی خپلو شاګردانو ته وویل چې هغه ته کشتۍ تیاره کړي ترڅو خلک ورباندې زور رانه وړي.</verse>
				<verse number="10">ځکه چې هغه دومره ډېر ناروغان روغ کړي وو چې یو بل یې ټېله کول ترڅو هغه ته لاس وروړي.</verse>
				<verse number="11">کله چې به پېریانو عیسی ولیده، نو په پښو کې به یې پرېوتل او چیغې به یې وهلې: «ته د خدای زوی یې.»</verse>
				<verse number="12">خو عیسی پېریانو ته په کلکه حکم کاوه چې هېچا ته ونه وایي چې هغه څوک دی.</verse>
				<verse number="13">بیا عیسی غره ته لاړ او کوم کسان یې چې خوښ کړي وو هغه یې راوغوښتل او هغوی ورته راغلل.</verse>
				<verse number="14">عیسی دولس تنه وټاکل او هغوی یې د رسولانو په نوم یاد کړل چې د هغه سره به اوسي او هغوی به ولېږل شي چې وعظ وکړي</verse>
				<verse number="15">او دا واک او اختیار به ولري چې پېریان وباسي.</verse>
				<verse number="16">هغه دا دولس تنه وټاکل: شمعون چې عیسی ورباندې پطروس نوم کېښود،</verse>
				<verse number="17">د زبدي زوی یعقوب او د هغه ورور یوحنا چې په هغوی باندې یې د بوانیرګس نوم کېښود چې معنی یې ده د تندر زامن،</verse>
				<verse number="18">او اندریاس، فیلیپوس، بارتولما، متي، توما، د حلفي زوی یعقوب، تدي، شمعون سرتېری،</verse>
				<verse number="19">او یهودا اسخریوتي چې د عیسی سره یې خیانت وکړ.</verse>
				<verse number="20">وروسته عیسی خپل کور ته ننوت او یوځل بیا دومره زیات خلک راټول شول چې عیسی او شاګردانو یې د ډوډۍ خوړلو وخت هم نه درلود.</verse>
				<verse number="21">کله چې د عیسی خپلوان خبر شول نو، هغوی لاړل چې هغه د ځان سره بوځي، ځکه چې دوی ویل چې هغه لېونی شوی دی.</verse>
				<verse number="22">د شریعت کوم عالمان چې د اورشلیم څخه راغلي وو، ویل یې: «هغه د بعلزبول یعنې د پېریانو د مشر چې شیطان دی، د هغه په مرسته پېریان وباسي.»</verse>
				<verse number="23">نو عیسی خلک راوغوښتل او په مثالونو کې یې ورسره خبرې وکړې او ویې ویل: «شیطان څنګه شیطان ویستلی شي؟</verse>
				<verse number="24">که په یوه پاچاهۍ کې بې اتفاقي راپیدا شي، نو هغه پاچاهي نه شي پاتې کېدلی.</verse>
				<verse number="25">که په یوه کورنۍ کې بې اتفاقي راپیدا شي، نو هغه کورنۍ نوره نه شي پاتې کېدلی.</verse>
				<verse number="26">که چېرې شیطان د خپل ځان په خلاف راپورته شي او د ځان سره بې اتفاقه شي، نو هغه نه شي پاتې کېدلی او قدرت یې له منځه ځي.</verse>
				<verse number="27">همدارنګه هېڅوک نه شي کولای چې د یو زورور سړي کور ته ورننوځي او د هغه د کور سامان لوټ کړي، ترڅو چې لومړی هغه سړی وتړي او بیا یې کور لوټ کړي.</verse>
				<verse number="28">په یقین سره زه تاسو ته دا وایم چې د انسان هر ډول ګناه او حتی هر کفر یې چې ویلی وي هغه به وبخښل شي،</verse>
				<verse number="29">خو څوک چې د روح القدس په خلاف کفر ووایي هغه به هېڅکله ونه بخښل شي، بلکې د هغې ګناه به تل ترتله د هغه په غاړه وي.»</verse>
				<verse number="30">عیسی ځکه دا خبره وکړه چې هغوی ویل: «هغه پېریانو نیولی دی.»</verse>
				<verse number="31">بیا د عیسی مور او ورونه راغلل او د کور څخه دباندې ولاړ وو. هغوی یو څوک ورولېږه چې هغه ته غږ وکړي.</verse>
				<verse number="32">په دې وخت کې ګڼ شمېر خلک چې د عیسی چارچاپېره ناست وو، هغه ته وویل: «ستا مور او ورونه دباندې ولاړ دي او غواړي چې تا وویني.»</verse>
				<verse number="33">عیسی په ځواب کې وویل: «زما مور څوک ده او زما ورونه څوک دي؟»</verse>
				<verse number="34">عیسی هغو خلکو ته چې د هغه چارچاپېره ناست وو وکتل او ویې ویل: «زما مور او زما ورونه دا دي.</verse>
				<verse number="35">څوک چې د خدای د ارادې سره سم کار کوي هغه زما ورور، زما خور او زما مور ده.»</verse>
			</chapter>
			<chapter number="4">
				<verse number="1">عیسی یوځل بیا د بحیرې په غاړه تعلیم ورکول پیل کړل. او دومره زیات خلک ورته راټول شوي وو چې هغه ترې کشتۍ ته وخوت او هلته کښېناست او ټول خلک د بحیرې په غاړه ولاړ وو.</verse>
				<verse number="2">هغه هغوی ته په مثالونو کې ډېر شیان ورزده کول. کله چې هغه تعلیم ورکاوه، نو هغوی ته یې وویل:</verse>
				<verse number="3">«واورئ، په یو وخت کې یو بزګر د تخم شیندلو دپاره خپل پټي ته لاړ.</verse>
				<verse number="4">کله چې هغه تخم شینده، نو یو څه تخم په لاره کې ولوېد. بیا مرغان راغلل او هغه یې وخوړ.</verse>
				<verse number="5">څه تخم په داسې ځمکه کې ولوېد چې تیږې یې لرلې، نو هغه تخم زر راشین شو، ځکه چې خاوره یې کمه وه.</verse>
				<verse number="6">خو کله چې لمر راوخوت، نو هغه بوټي وسوځېدل او وچ شول، ځکه چې ریښې یې ژورې نه وې.</verse>
				<verse number="7">څه تخم په اغزو کې ولوېد او کله چې اغزي لوی شول، نو بوټي یې لاندې کړل او حاصل یې ورنه کړ.</verse>
				<verse number="8">نور تخم په حاصلخیزه خاوره کې ولوېد او هغه راشین شو، لوی شو، حاصل یې ورکړ او دېرش چنده، شپېته چنده او سل چنده حاصل یې ورکړ.»</verse>
				<verse number="9">بیا عیسی وویل: «که څوک غوږونه لري، نو هغه دې واوري.»</verse>
				<verse number="10">کله چې عیسی یوازې شو، نو دولسو شاګردانو او نورو خلکو چې ورسره ملګري وو د هغه څخه پوښتنه وکړه چې د دې مثالونو مقصد څه دی.</verse>
				<verse number="11">عیسی ځواب ورکړ: «تاسو ته د خدای د پاچاهۍ پټ راز درکړل شوی دی، خو نورو ته هرڅه په مثالونو کې ویل کیږي،</verse>
				<verse number="12">ترڅو د خدای د کلام هغه لیکنه پوره شي چې وایي: هغوی به تل ګوري خو څه به نه ویني. تل به اوري خو هېڅکله به پرې نه پوهیږي، ځکه که چېرې هغوی اورېدلی او لیدلی، نو د خدای خواته به راګرځېدلي وای او بخښل شوي به وای.»</verse>
				<verse number="13">بیا عیسی هغوی ته وویل: «تاسو چې په دې مثال نه پوهېږئ، نو په نورو مثالونو به څنګه پوه شئ؟</verse>
				<verse number="14">بزګر د خدای کلام خپروي.</verse>
				<verse number="15">ځینې خلک د هغه تخم په شان دي چې په لاره کې لویږي، څنګه چې کلام واوري، نو شیطان سمدلاسه راشي او کوم کلام چې د هغوی په زړونو کې کرل شوی دی هغه ترې یوسي.</verse>
				<verse number="16">ځینې خلک د هغه تخم په شان دي چې په هغه ځمکه کې کرل شوی چې تیږې لري، څنګه چې هغوی کلام واوري، نو په خوشحالۍ سره یې مني.</verse>
				<verse number="17">خو له دې امله چې کلام په هغوی کې ریښې نه وي نیولې، نو هغه د زیات وخت دپاره نه پاتې کیږي. نو کله چې د کلام له امله په هغوی باندې سختي راشي او یا وځوریږي، نو زر خپل ایمان له لاسه ورکړي.</verse>
				<verse number="18">نور خلک د هغه تخم په شان دي چې په اغزو کې کرل شوی وي. دا هغه خلک دي چې کلام اوري،</verse>
				<verse number="19">خو کله چې د ژوند اندېښنې، د شتمنۍ سره مینه او د نورو شیانو غوښتنې راپیدا شي، نو د کلام مخه نیسي او حاصل نه ورکوي.</verse>
				<verse number="20">نور خلک د هغه تخم په شان دي چې په ښې خاورې کې لوېدلي وي، هغوی کلام واوري او قبول یې کړي او هغوی دېرش چنده یا شپېته چنده یا سل چنده حاصل ورکوي.»</verse>
				<verse number="21">بیا عیسی د هغوی څخه پوښتنه وکړه: «ایا تاسو څراغ د دې دپاره راوړئ چې هغه د کوم لوښي او یا یې د کټ لاندې کېږدئ؟ ایا هغه په څراغدان باندې نه ږدئ؟</verse>
				<verse number="22">ځکه داسې پټ شی نشته چې ښکاره نه شي او نه داسې پټ راز شته چې ښکاره به نه شي.</verse>
				<verse number="23">که څوک غوږونه لري، نو هغه دې واوري.»</verse>
				<verse number="24">بیا یې هغوی ته وویل: «څه چې اورئ، نو د هغه په هکله پام کوئ. څنګه چې تاسو یې اورئ، په هماغه اندازه زیاته پوهه به درکړل شي او حتی د هغې نه زیاته به درکړل شي.</verse>
				<verse number="25">ځکه څوک چې زما تعلیم ته غوږ نیسي، نو هغه ته به نوره پوهه هم ورکړل شي، خو څوک چې ورته غوږ نه نیسي، نو هغه لږه پوهه چې لري هغه به هم ترې واخیستل شي.»</verse>
				<verse number="26">عیسی وویل: «د خدای پاچاهي داسې ده لکه چې یو بزګر په خپل پټي کې تخم وشیندي.</verse>
				<verse number="27">هغه د شپې ویده وي او د ورځې ویښ وي او تخم شین کیږي او وده کوي، خو هغه پرې نه پوهیږي چې دا تخم څنګه شین او لوی شو.</verse>
				<verse number="28">ځمکه په خپله بوټي شنه کوي او حاصل ورکوي. لومړی ډنډر نیسي، بیا وږی او بیا وږي دانې نیسي.</verse>
				<verse number="29">خو کله چې فصل پوخ شي نو بزګر ورپسې لور راواخلي ځکه چې د فصل د رېبلو وخت رارسېدلی وي.»</verse>
				<verse number="30">عیسی وویل: «د خدای پاچاهي د څه شي سره پرتله کولای شو او یا د هغه دپاره کوم مثال ویلای شو؟</verse>
				<verse number="31">د خدای پاچاهي د شړشمو د تخم په شان ده چې په ځمکه کې کرل کیږي او د ځمکې په مخ د ټولو تخمونو د دانو څخه ډېر وړوکی دی.</verse>
				<verse number="32">خو کله چې وکرل شي، نو هغه غټیږي او د ټولو بوټو څخه لوړ شي او څانګې یې دومره غټې شي چې مرغان کولای شي ځالې په کې جوړې کړي.»</verse>
				<verse number="33">عیسی به‎ په داسې ډېرو مثالونو سره خلکو ته خپل پیغام رساوه، ترڅو هغوی وکولای شي ورباندې پوه شي.</verse>
				<verse number="34">هغه به د خلکو سره بې له مثالونو خبرې نه کولې، خو کله چې به د خپلو شاګردانو سره یوازې ؤ، نو هغوی ته به یې هرڅه تشریح کول.</verse>
				<verse number="35">د هماغې ورځې په ماښام عیسی خپلو شاګردانو ته وویل: «راځئ چې د بحیرې بلې غاړې ته لاړ شو.»</verse>
				<verse number="36">نو هغوی خلک پرېښودل، شاګردانو عیسی په هماغې کشتۍ کې چې ناست ؤ د ځان سره بوته. نورو خلکو هم کشتۍ ونیولې او د هغوی سره روان شول.</verse>
				<verse number="37">ناڅاپه یو سخت توفان راغی او څپو کشتۍ داسې ووهله چې نژدې وه ډوبه شي.</verse>
				<verse number="38">په دې وخت کې عیسی د کشتۍ په اخر کې خپل سر په بالښت باندې ایښی ؤ او ویده شوی ؤ. شاګردانو هغه راویښ کړ او ورته ویې ویل: «استاذه! ستا سره زمونږ غم نشته؟ مونږ ډوبیږو!»</verse>
				<verse number="39">هغه راپاڅېد او باد ته یې امر وکړ: «ارام شه.» او څپو ته یې وویل: «ودرېږئ.» نو باد ودرېده او کراره کراري شوه.</verse>
				<verse number="40">بیا عیسی خپلو شاګردانو ته وویل: «تاسو ولې دومره وېرېږئ؟ ایا تاسو لا اوس هم ایمان نه لرئ؟»</verse>
				<verse number="41">هغوی سخت وېرېدلي وو او یو بل ته یې وویل: «دا لا څوک دی چې باد او څپې یې هم امر مني؟»</verse>
			</chapter>
			<chapter number="5">
				<verse number="1">عیسی او شاګردان یې د بحیرې بلې غاړې ته د جدریان سیمې ته لاړل.</verse>
				<verse number="2">کله چې عیسی د کشتۍ څخه راښکته شو، نو هلته د یو پېریاني سړي سره چې د هدیرې څخه راوتلی ؤ، مخامخ شو.</verse>
				<verse number="3">هغه په هدیره کې اوسېده او هېچا نه شو کولای چې حتی هغه په زنځیرونو وتړي او را ایسار یې کړي.</verse>
				<verse number="4">ځکه چې څو څو ځلې یې د هغه په پښو او لاسونو کې ځولنې او زنځیرونه اچولي وو، خو هرځل یې زنځیرونه شکولي او ځولنې یې ماتې کړې وې او داسې قوي سړی نه ؤ چې هغه یې ارام کړی وای.</verse>
				<verse number="5">هغه به شپه او ورځ په قبرونو او غرونو کې ګرځېده او تل به یې چیغې وهلې او خپل ځان به یې په تیږو زخمي کاوه.</verse>
				<verse number="6">کله چې هغه عیسی د لېرې څخه ولیده، نو منډه یې کړه او د هغه په پښو کې پرېوت</verse>
				<verse number="7">او په لوړ اواز یې چیغې ووهلې: «ای عیسی، ای د خدای تعالی زویه! زما سره څه کار لرې؟ د خدای په خاطر ما مه په عذابوه.»</verse>
				<verse number="8">دا ځکه چې عیسی هغه ته ویلي وو: «ای پېریه، د دې سړي څخه راووځه.»</verse>
				<verse number="9">بیا عیسی د هغه څخه پوښتنه وکړه: «ستا نوم څه دی؟» هغه ځواب ورکړ: «زما نوم لښکر دی، ځکه چې زمونږ شمېر زیات دی.»</verse>
				<verse number="10">هغه بیا عیسی ته ډېره زاري وکړه چې هغوی د هغې سیمې څخه ونه شړي.</verse>
				<verse number="11">په دې وخت کې هلته د غونډۍ په لمنه کې د خوګانو یوه لویه رمه څرېدله.</verse>
				<verse number="12">نو پېریانو عیسی ته زاري وکړه: «مونږ خوګانو ته ولېږه او اجازه راکړه چې په هغوی کې ورننوځو.»</verse>
				<verse number="13">عیسی هغوی ته اجازه ورکړه او پېریان د هغه سړي څخه ووتل او په خوګانو کې ورننوتل. ټوله رمه چې شاوخوا دوه زره خوګان وو، په منډه له کمره څخه ښکته بحیرې ته ولوېدله او ډوبه شوه.</verse>
				<verse number="14">د خوګانو ساتونکي وتښتېدل او دا خبر یې د ښار او شاوخوا کلیوالي سیمو خلکو ته ورساوه. خلک د ښار څخه ووتل ترڅو څه چې پېښ شوي وو، وویني.</verse>
				<verse number="15">کله چې هغوی عیسی ته راغلل او هغه لېونی چې ډېر پېریان په کې وو، ولیده چې کالي یې اغوستي وو او ذهن یې بېرته ښه شوی ؤ او هلته ناست ؤ، نو هغوی ووېرېدل.</verse>
				<verse number="16">کومو خلکو چې دا پېښه لیدلې وه او د هغه پېریانو نیولي سړي او خوګانو سره چې څه شوي وو هغه یې نورو خلکو ته وویل.</verse>
				<verse number="17">بیا هغو خلکو عیسی ته زارۍ وکړلې چې د دوی د سیمې څخه لاړ شي.</verse>
				<verse number="18">کله چې عیسی کشتۍ ته ورختلو نو هغه سړي چې مخکې پېریانو نیولی ؤ، عیسی ته زاري وکړه چې اجازه ورته ورکړي چې ورسره لاړ شي.</verse>
				<verse number="19">خو عیسی هغه ته اجازه ورنه کړه او ورته ویې ویل: «بېرته خپل کور او خپلې کورنۍ ته ورشه او هغوی ته ووایه چې څښتن ستا دپاره څومره لوی کار وکړ او څنګه یې په تا باندې رحم وکړ.»</verse>
				<verse number="20">نو هغه سړی لاړ او څه چې عیسی د هغه دپاره کړي وو د هغو په هکله یې د دکاپولس په سیمه کې ټول خلک خبر کړل او هغوی ټول حیران شول.</verse>
				<verse number="21">کله چې عیسی یوځل بیا په کشتۍ کې د بحیرې بلې غاړې ته پورې وت، نو هلته د بحیرې په غاړه ګڼ شمېر خلک ورڅخه راتاو شول.</verse>
				<verse number="22">بیا د کنیسې یو مشر چې یایروس نومېده راغی او کله چې هغه عیسی ولیده نو په پښو کې یې پرېوت،</verse>
				<verse number="23">ډېره زاري یې ورته وکړه او ویې ویل: «زما کوچنۍ لور د مرګ په حال کې ده. مهرباني وکړه راشه او خپل لاس په هغې باندې کېږده چې روغه شي او ژوندۍ پاتې شي.»</verse>
				<verse number="24">نو عیسی د هغه سره لاړ. ګڼ شمېر خلک ورسره روان شول او د هرې خوا څخه ورباندې خلک راټول شول.</verse>
				<verse number="25">په هغوی کې یوه ښځه وه چې د دولسو کالو راهیسې د وینې بهېدلو په ناروغۍ اخته وه.</verse>
				<verse number="26">هغه د ډېرو ډاکترانو له لاسه په تکلیف شوې وه او هرڅه چې هغې لرل هغه یې ولګول، خو د دې په ځای چې ښه شي هغه نوره هم بدېدله.</verse>
				<verse number="27">هغې د عیسی په هکله د خلکو خبرې اورېدلې وې، نو په ګڼه ګوڼه کې د شا له خوا راغله او د عیسی چپنې ته یې لاس وروړ.</verse>
				<verse number="28">هغې د خپل ځان سره ویل: «که زه یوازې د هغه کالیو ته هم لاس وروړم، نو روغه به شم.»</verse>
				<verse number="29">څنګه چې هغې د هغه کالیو ته لاس وروړ، نو سمدلاسه یې وینه ودرېدله او په ځان پوهه شوه چې ناروغي یې ښه شوې ده.</verse>
				<verse number="30">په هماغه شېبه کې عیسی پوه شو چې د هغه څخه یو قوت راووت. هغه د خلکو ګڼې ګوڼې ته مخ راواړاوه او ویې ویل: «چا زما کالیو ته لاس وروړ؟»</verse>
				<verse number="31">شاګردانو یې ورته وویل: «ته وینې چې خلک څنګه ستا شاوخوا ته راټول شوي دي او بیاهم وایې چې چا راته لاس راوړ؟»</verse>
				<verse number="32">خو عیسی شاوخوا وکتل چې وګوري دا کار چا کړی دی.</verse>
				<verse number="33">خو هغه ښځه پوه شوه چې څه ورباندې شوي دي، نو له وېرې رپېدله، راغله او د هغه پښو ته پرېوتله او ټول حال یې ورته ووایه.</verse>
				<verse number="34">عیسی هغې ته وویل: «لورې، ته خپل ایمان روغه کړې. په خیر لاړه شه او د تل دپاره د دې ناروغۍ څخه خلاصه شې.»</verse>
				<verse number="35">عیسی لا خبرې کولې چې د کنیسې د مشر یایروس د کور نه څو کسان راغلل او ویې ویل: «ستا لور مړه شوه. نور ولې استاذ ته تکلیف ورکوې؟»</verse>
				<verse number="36">عیسی د هغوی خبرو ته غوږ ونه نیوه او د کنیسې مشر ته یې وویل: «مه وېرېږه، یوازې ایمان ولره.»</verse>
				<verse number="37">بیا هغه له پطروس، یعقوب او د یعقوب ورور یوحنا پرته بل چاته اجازه ورنه کړه چې د هغه سره لاړ شي.</verse>
				<verse number="38">کله چې هغوی د کنیسې د مشر کور ته ورسېدل، عیسی د ویرجنو خلکو یوه ډله ولیدله او ویې لیدل چې په چیغو چیغو یې ژړا او انګولا کوله.</verse>
				<verse number="39">نو عیسی دننه ورغی او هغوی ته یې وویل: «تاسو ولې دا شورماشور جوړ کړی او ژړاګانې کوئ؟ انجلۍ مړه نه ده بلکې ویده ده.»</verse>
				<verse number="40">خو هغوی ورپورې وخندل. عیسی هغوی ټول له کوره وویستل او د انجلۍ مور او پلار او خپل درې شاګردان یې د ځان سره کړل او هغې کوټې ته ورننوتل چې انجلۍ په کې پرته وه.</verse>
				<verse number="41">عیسی انجلۍ له لاسه ونیوله او ورته ویې ویل: «طلیتا قومي» چې معنی یې ده «ای انجلۍ، تاته وایم راپاڅېږه.»</verse>
				<verse number="42">انجلۍ سمدلاسه راپاڅېدله او روانه شوه. هغه دولس کلنه وه. په دې کار هغوی ډېر حیران شول.</verse>
				<verse number="43">خو عیسی هغوی ته په کلکه امر وکړ چې له دې نه باید هېڅوک خبر نه شي او هغوی ته یې وویل: «هغې ته څه شی ورکړئ چې ویې خوري.»</verse>
			</chapter>
			<chapter number="6">
				<verse number="1">عیسی له هغه ځای څخه روان شو او د خپلو شاګردانو سره بېرته خپل ښار ته راغی.</verse>
				<verse number="2">د سبت په ورځ عیسی په کنیسه کې په تعلیم ورکولو پیل وکړ او ډېرو خلکو چې د هغه تعلیم واورېد، نو حیران شول او پوښتنه یې وکړه: «دې سړي دا خبرې چېرته زده کړي دي؟ دا څه ډول حکمت دی چې هغه ته ورکړل شوی دی؟ هغه څنګه دا معجزې ښایي؟</verse>
				<verse number="3">دا هغه نجار، یعنې د مریم زوی او د یعقوب، یوسف، یهودا او شمعون ورور نه دی؟ ایا د هغه خویندې دلته زمونږ سره نه اوسیږي؟» نو هغوی هغه قبول نه کړ.</verse>
				<verse number="4">عیسی هغوی ته وویل: «د یو پیغمبر په هرځای کې درناوی کیږي، خو په خپل وطن، خپلو خپلوانو او خپلې کورنۍ کې یې نه کیږي.»</verse>
				<verse number="5">نو هغه ونه شو کولای چې هلته کومه معجزه وښایي، پرته له دې چې په یو څو ناروغانو باندې یې خپل لاس کېښود‎ او هغوی یې روغ کړل.</verse>
				<verse number="6">او عیسی د هغوی په بې ایمانۍ حیران شو. عیسی کلي په کلي ګرځېده او خلکو ته یې تعلیم ورکاوه.</verse>
				<verse number="7">هغه خپل دولس رسولان راوغوښتل او هغوی یې دوه دوه تنه ولېږل او هغوی ته یې د پېریانو د ویستلو اختیار ورکړ</verse>
				<verse number="8">او حکم یې ورته وکړ: «د سفر دپاره له یوې امسا پرته بل هېڅ شی د ځان سره وانخلئ، نه ډوډۍ، نه خورجین او نه پیسې.</verse>
				<verse number="9">تاسو کولای شئ چې څپلۍ په پښو کړئ، خو اضافه کالي درسره مه اخلئ.»</verse>
				<verse number="10">او دا یې هم ورته وویل: «کله چې تاسو کوم کور ته ننوځئ نو تر هغې پورې چې له هغه ښار څخه ځئ، هلته پاتې شئ.</verse>
				<verse number="11">او که چېرې په کوم ځای کې خلک تاسو قبول نه کړي او یا ستاسو خبرو ته غوږ ونه نیسي، نو له هغه ځای څخه لاړ شئ او د خپلو پښو خاورې وڅنډئ ترڅو د هغوی په خلاف شاهدي شي.»</verse>
				<verse number="12">نو شاګردان لاړل او خلکو ته یې وعظ کاوه چې باید توبه وباسي.</verse>
				<verse number="13">هغوی ډېر پېریان وویستل او د ډېرو ناروغانو سرونه یې د زیتون په تېلو باندې غوړ کړل او هغوی یې روغ کړل.</verse>
				<verse number="14">د دې کارونو څخه هیرودیس پاچا خبر شو، ځکه چې د عیسی نوم په هرځای کې مشهور شوی ؤ، ځینو خلکو ویل: «تعمید ورکوونکی یحیی بیا راژوندی شوی دی، نو له دې امله هغه دا قدرت لري چې معجزې وښایي.»</verse>
				<verse number="15">نورو به ویل: «هغه الیاس نبي دی.» او ځینو به ویل: «دا د پخوانیو پیغمبرانو په شان یو پیغمبر دی.»</verse>
				<verse number="16">خو کله چې هیرودیس د عیسی د کارونو څخه خبر شو، نو ویې ویل: «دا هماغه یحیی دی چې ما یې سر پرې کړی ؤ او اوس بېرته راژوندی شوی دی.»</verse>
				<verse number="17">ځکه چې هیرودیس په خپله امر کړی ؤ چې یحیی دې ونیول شي، هغه دې وتړل شي او په زندان کې دې واچول شي. هیرودیس دا کار د هیرودیا په خاطر کړی ؤ. هیرودیا د هیرودیس د ورور فیلیپوس ښځه وه، خو هیرودیس ورسره واده کړی ؤ.</verse>
				<verse number="18">یحیی به هیرودیس ته ویل: «تاته روا نه ده چې د خپل ورور د ښځې سره واده وکړې.»</verse>
				<verse number="19">نو دهیرودیا په زړه کې د یحیی سره کینه پیدا شوې وه او غوښتل یې چې هغه ووژني، خو هغې دا کار نه شو کولای،</verse>
				<verse number="20">ځکه چې هیرودیس د یحیی څخه وېرېده. هغه پوهېده چې یحیی نېک او پاک سړی دی، نو د هغه ساتنه یې کوله. چې کله به هغه د یحیی خبرې اورېدلې، نو ډېر نا ارامه کېده، خو بیاهم په شوق سره یې د هغه خبرو ته غوږ نیوه.</verse>
				<verse number="21">په پای کې هیرودیا یوه مناسبه موقعه پیدا کړه. هیرودیس د خپلې زېږېدنې د کلیزې د لمانځلو په خاطر یوه مېلمستیا جوړه کړه او په هغې کې یې خپل لوړ رتبه مامورین، عسکري قوماندانان او د جلیل مخور خلک رابللي وو.</verse>
				<verse number="22">په دې وخت کې د هیرودیا لور دننه راغله او ګډا یې وکړه او هیرودیس او د هغه مېلمانه یې دومره خوشحاله کړل چې پاچا هغې انجلۍ ته وویل: «هرڅه چې غواړې ویې غواړه، زه به یې درکړم.»</verse>
				<verse number="23">او د هغې سره یې قسم وخوړ: «هرڅه چې زما څخه وغواړې زه به یې درکړم، حتی خپله نیمه پاچاهي هم.»</verse>
				<verse number="24">هغه انجلۍ دباندې ووتله او د خپلې مور څخه یې پوښتنه وکړه: «زه ترې څه وغواړم؟» مور یې ځواب ورکړ: «د تعمید غسل ورکوونکي یحیی سر.»</verse>
				<verse number="25">انجلۍ په بیړه بېرته پاچا ته ورغله او د هغه څخه یې غوښتنه وکړه: «زه ستا څخه غواړم چې همدا اوس راته د تعمید غسل ورکوونکي یحیی سر په پتنوس کې راکړې.»</verse>
				<verse number="26">پاچا ډېر زیات غمجن شو، خو د خپل قسم په خاطر چې د خپلو مېلمنو په مخکې یې خوړلی ؤ ونه غوښتل چې د هغې سره خپل قسم مات کړي.</verse>
				<verse number="27">نو پاچا سمدلاسه جلاد ولېږه او حکم یې ورته وکړ چې د یحیی سر راوړي. جلاد لاړ او په زندان کې یې د یحیی سر پرې کړ</verse>
				<verse number="28">او هغه یې په یو پتنوس کې راوړ او هغې انجلۍ ته یې ورکړ او هغې خپلې مور ته ورکړ.</verse>
				<verse number="29">کله چې د یحیی شاګردان له دې نه خبر شول، نو هغوی راغلل او د هغه مړی یې یووړ او په قبر کې یې ښخ کړ.</verse>
				<verse number="30">رسولان بېرته عیسی ته راغلل او هرڅه چې هغوی کړي وو او کوم تعلیم چې یې ورکړی ؤ هغه یې ترې خبر کړ.</verse>
				<verse number="31">دومره ډېر خلک تلل او راتلل چې عیسی او شاګردانو یې دومره وخت هم نه درلود چې ډوډۍ وخوري، نو عیسی هغوی ته وویل: «راځئ چې یو داسې ځای ته لاړ شو چې هلته یوازې اوسو او لږ ارام وکړو.»</verse>
				<verse number="32">بیا هغوی خپله په کشتۍ کې یو ګوښه ځای ته لاړل.</verse>
				<verse number="33">خو ډېرو خلکو هغوی ولیدل چې روان وو او هغوی یې وپېژندل او خلکو د ټولو ښارونو نه په پښو باندې هغه ځای ته ورمنډې کړې او د هغوی څخه مخکې هلته ورسېدل.</verse>
				<verse number="34">کله چې عیسی د کشتۍ څخه ښکته شو او د خلکو یوه لویه ګڼه ګوڼه یې ولیدله نو زړه یې ورباندې وسوځېد، ځکه چې هغوی د بې شپونه پسونو په شان وو. نو هغوی ته یې د ډېرو شیانو په هکله تعلیم ورکول پیل کړل.</verse>
				<verse number="35">کله چې ماښام شو، نو شاګردان یې ورته راغلل او ورته ویې ویل: «دا ځای د دښتې په شان دی او ناوخته شوې ده.</verse>
				<verse number="36">خلک رخصت کړه چې شاوخوا کلیو او بانډو ته لاړ شي او ځانونو ته د خوړلو دپاره کوم څه واخلي.»</verse>
				<verse number="37">خو عیسی وویل: «تاسو خپله هغوی ته څه ورکړئ چې ویې خوري.» هغوی ورته وویل: «ایا مونږ لاړ شو او هغوی ته د سپینو زرو په دوه سوه سکو ډوډۍ واخلو او وریې کړو چې ویې خوري؟»</verse>
				<verse number="38">عیسی د هغوی څخه پوښتنه وکړه: «ستاسو سره څومره ډوډۍ شته؟ لاړ شئ او ویې ګورئ.» کله چې هغوی ولیدل، نو هغه ته یې وویل: «زمونږ سره پنځه ډوډۍ دي او دوه ماهیان.»</verse>
				<verse number="39">بیا عیسی خپلو شاګردانو ته امر وکړ چې خلک ډله ډله په شنو واښو باندې کښېنوي.</verse>
				<verse number="40">نو خلک په قطارونو کې ډله ډله کښېناستل او په هره ډله کې سل سل او پنځوس پنځوس تنه وو.</verse>
				<verse number="41">بیا عیسی هغه پنځه ډوډۍ او دوه ماهیان راواخیستل، اسمان ته یې وکتل، د خدای شکر یې وویست او ډوډۍ یې ماتې کړې. هغه یې شاګردانو ته ورکړې چې په خلکو یې ووېشي. هغه همدارنګه هغه دوه ماهیان هم په هغوی ووېشل.</verse>
				<verse number="42">هغوی ټولو وخوړل او ماړه شول.</verse>
				<verse number="43">شاګردانو د پاتې شویو ډوډیو او ماهیانو څخه دولس ټوکرۍ ډکې کړې.</verse>
				<verse number="44">کومو خلکو چې ډوډۍ خوړلې وه شمېر یې پنځه زره سړیو ته رسېده.</verse>
				<verse number="45">بیا عیسی خپل شاګردان مجبور کړل چې کشتۍ ته وخېژي او د هغه څخه مخکې د بحیرې بلې غاړې بیت صیدا ته لاړ شي. عیسی هلته پاتې شو ترڅو خلک رخصت کړي.</verse>
				<verse number="46">کله چې عیسی د هغوی سره خدای پاماني وکړه، نو په خپله غره ته وخوت چې دعا وکړي.</verse>
				<verse number="47">کله چې ماښام شو، نو د شاګردانو کشتۍ د بحیرې په منځ کې وه او عیسی په وچه کې یوازې پاتې ؤ.</verse>
				<verse number="48">عیسی ولیدل چې شاګردان یې په ډېر زحمت سره کشتۍ بیایي، ځکه چې باد ورته مخامخ ؤ. سهار وختي چې لا تیاره وه عیسی د اوبو دپاسه ګرځېده او شاګردانو ته ورغی. هغه غوښتل چې د هغوی له څنګه تېر شي،</verse>
				<verse number="49">خو کله چې شاګردانو هغه ولیده چې د اوبو دپاسه روان دی، نو فکر یې وکړ چې دا د مړو ارواح ده نو چیغې یې کړې،</verse>
				<verse number="50">ځکه چې هغوی ټولو هغه ولیده او سخت ووېرېدل. خو عیسی سمدلاسه د هغوی سره خبرې وکړې او ویې ویل: «زړور اوسئ، زه یم، مه وېرېږئ.»</verse>
				<verse number="51">بیا هغه د هغوی سره کشتۍ ته وخوت او باد ودرېده او هغوی ډېر زیات حیران شول.</verse>
				<verse number="52">خو د هغوی زړونه سخت شوي وو، ځکه چې هغوی د ډوډۍ د معجزې په معنی پوه نه شول.</verse>
				<verse number="53">هغوی د بحیرې څخه پورې وتل، د جنیسارت سیمې ته ورسېدل او کشتۍ یې هلته ودروله.</verse>
				<verse number="54">کله چې هغوی له کشتۍ څخه ښکته شول، نو خلکو سمدلاسه عیسی وپېژنده،</verse>
				<verse number="55">او هغوی په منډه منډه شاوخوا ټولو سیمو ته لاړل او چېرته چې به خلکو وویل چې عیسی په هغه ځای کې دی، نو هغوی به خپل ناروغان ورته په کټونو کې راوړل.</verse>
				<verse number="56">عیسی به چې هر کلي، ښار او بانډې ته تللو، نو خلکو به ورته بازارونو ته خپل ناروغان وړل او زارۍ به یې ورته کولې چې ناروغانو ته دومره اجازه ورکړي چې لږ تر لږه د هغه لمنې ته لاس وروړي او هرچا چې به لاس وروړ، نو هغه به روغېده.</verse>
			</chapter>
			<chapter number="7">
				<verse number="1">ځینې فریسیان او د شریعت عالمان چې له اورشلیم څخه راغلي وو، د عیسی نه ګردچاپېره راټول شول.</verse>
				<verse number="2">هغوی ولیدل چې د هغه ځینو شاګردانو په ناپاکو لاسونو ډوډۍ خوړله.</verse>
				<verse number="3">فریسیانو او ټولو یهودیانو به تر هغې پورې ډوډۍ نه خوړله، ترڅو پورې چې خپل لاسونه به یې د خپلو نیکونو د روایتونو له مخې نه وو وینځلې.</verse>
				<verse number="4">کله چې به هغوی د بازار څخه راتلل، نو تر هغې پورې چې غسل به یې نه ؤ کړی، هېڅ شی به یې نه خوړل. او د نورو ډېرو رواجونو څخه به یې پیروي کوله لکه د پیالو، دېګونو او مسي لوښو وینځل.</verse>
				<verse number="5">نو فریسیانو او د شریعت عالمانو د عیسی څخه پوښتنه وکړه: «ستا شاګردان ولې زمونږ د نیکونو په رواجونو باندې عمل نه کوي، بلکې په ناپاکو لاسونو ډوډۍ خوري؟»</verse>
				<verse number="6">عیسی ځواب ورکړ: «اشعیا نبي په حقه ؤ چې ستاسو منافقانو په هکله یې پېشګویي کوله، لکه څنګه چې هغه لیکلي وو: دا خلک په خوله زما عزت کوي، خو زړونه یې زما نه لېرې دي.</verse>
				<verse number="7">د هغوی عبادت ګټه نه لري، ځکه چې هغوی د خدایي حکمونو په ځای د انساني حکمونو تعلیم ورکوي.</verse>
				<verse number="8">نو تاسو د خدای حکمونه پریښي دي او په انساني روایتونو باندې عمل کوئ.»</verse>
				<verse number="9">عیسی هغوی ته دا هم وویل: «تاسو د خدای د حکمونو د ردولو دپاره ښه لاره موندلې، ترڅو په خپلو رواجونو باندې عمل وکړئ.</verse>
				<verse number="10">ځکه موسی ویلي دي چې د خپل مور او پلار عزت کوه او هرڅوک چې خپل مور او پلار ته ښکنځلې وکړي، باید ووژل شي.</verse>
				<verse number="11">خو تاسو وایئ چې که چېرې څوک خپل مور او پلار ته ووایي چې زه ستاسو سره مرسته نه شم کولای، ځکه کوم څه چې باید تاسو ته مې درکړي وای ما نذر منلی دی چې هغه د خدای په نوم ورکړم،</verse>
				<verse number="12">نو په دې ډول تاسو هغه نور نه پرېږدئ چې د خپل مور او پلار سره مرسته وکړي.</verse>
				<verse number="13">نو د خپل دود او دستور په خاطر د خدای کلام ته ارزښت نه ورکوئ. او تاسو داسې نور ډېر کارونه هم کوئ.»</verse>
				<verse number="14">عیسی یوځل بیا خلک راوغوښتل او ورته ویې ویل: «تاسو ټول زما خبرو ته غوږ ونیسئ او ځان ورباندې پوه کړئ.</verse>
				<verse number="15">هېڅ داسې شی نشته چې انسان یې وخوري او ورباندې ناپاکه شي، خو کومې بدې خبرې چې د انسان د زړه څخه راوځي هغه انسان ناپاکه کوي. [</verse>
				<verse number="16">که څوک غوږونه لري، نو هغه دې واوري.]»</verse>
				<verse number="17">کله چې عیسی د خلکو څخه رخصت شو او کور ته ننوت، نو شاګردانو یې د دې مثال په هکله د هغه څخه پوښتنه وکړه.</verse>
				<verse number="18">عیسی هغوی ته وویل: «ایا تاسو هم د نورو په شان ناپوهه یئ؟ ایا نه پوهېږئ چې کوم شی چې له بهر نه د انسان وجود ته ننوځي، نه شي کولای هغه ناپاکه کړي.</verse>
				<verse number="19">ځکه چې دا خواړه د هغه زړه ته نه ننوځي بلکې د هغه خېټې ته ځي او وروسته بیا د بدن څخه وځي.» په دې خبرې عیسی ټول خواړه حلال اعلان کړل.</verse>
				<verse number="20">او هغه زیاته کړه: «څه چې د انسان له دننه راوځي هغه ورباندې ناپاکه کیږي.</verse>
				<verse number="21">ځکه چې د انسان د زړه څخه بد خیالونه، جنسي بد اخلاقي، غلا، قتل،</verse>
				<verse number="22">زناکاري، حرص، بدي، ټګي، شهوت پرستي، بخیلي، تور لګول، غرور او بې عقلي راوځي.</verse>
				<verse number="23">دا ټول بد شیان له دننه څخه راوځي او انسان ناپاکه کوي.»</verse>
				<verse number="24">بیا عیسی له هغه ځای څخه روان شو او د صور سیمې ته لاړ. هغه یو کور ته ورغی او نه یې غوښتل چې څوک ورباندې پوه شي چې هغه هلته دی، خو ویې نه شو کولای چې پټ پاتې شي.</verse>
				<verse number="25">سمدلاسه یوه ښځه چې لور یې پېریانو نیولې وه د عیسی نه خبره شوه او راغله او د هغه په پښو کې پرېوتله.</verse>
				<verse number="26">هغه ښځه یونانۍ وه او د سوریې د فینیقیې په سیمه کې زېږېدلې وه. هغې عیسی ته زاري وکړه چې د لور څخه یې پېریان وباسي.</verse>
				<verse number="27">خو عیسی هغې ته وویل: «پرېږده چې لومړی ماشومان ماړه شي، دا سمه نه ده چې څوک دې د ماشوم ډوډۍ واخلي او سپیانو ته یې واچوي.»</verse>
				<verse number="28">هغې ځواب ورکړ: «هو، ښاغلیه! خو د کور سپي هم د ماشومانو د ډوډۍ پاتې شونې خوري.»</verse>
				<verse number="29">بیا عیسی هغې ته وویل: «دا چې ښه ځواب دې ووایه نو خپل کور ته لاړه شه، ستا د لور څخه پېریان وتلي دي.»</verse>
				<verse number="30">کله چې هغه ښځه بېرته کور ته لاړه، نو ویې لیدل چې لور یې په کټ کې پرته وه او پېریان ترې وتلي وو.</verse>
				<verse number="31">بیا عیسی د صور له سیمې څخه راستون شو او د صیدون او دکاپولس په لاره د جلیل بحیرې ته لاړ.</verse>
				<verse number="32">په هغه ځای کې ځینو خلکو هغه ته یو سړی چې کوڼ ؤ او ژبه یې هم بندېدله، راوست. هغوی ورته زاري وکړه چې په هغه سړي باندې خپل لاس کېږدي.</verse>
				<verse number="33">نو عیسی هغه سړی د خلکو د ګڼې ګوڼې څخه یوې خواته بوته او خپلې ګوتې یې د هغه په غوږونو کې کېښودلې، بیا یې ګوتې په لاړو لمدې کړې او ژبه یې ورته لمس کړه.</verse>
				<verse number="34">بیا عیسی اسمان ته وکتل، اوسېلی یې وویست او هغه ته یې وویل: «افتح» چې معنی یې ده «خلاص شئ.»</verse>
				<verse number="35">سمدلاسه د هغه سړي غوږونه خلاص شول، د ژبې بندېدل یې ښه شول او په عادي توګه یې خبرې کول پیل کړل.</verse>
				<verse number="36">عیسی هغوی ته امر وکړ چې په دې هکله هېچا ته څه ونه وایي، خو هرڅومره چې عیسی هغوی د دې کار څخه منع کول، همدومره به هغوی دا خبره نوره هم خپروله.</verse>
				<verse number="37">خلک ډېر زیات حیران شوي وو او ویل یې: «د هغه ټول کارونه حیرانوونکي دي. حتی هغه کاڼه روغ کړل چې واوري او ګونګیان یې روغ کړل چې خبرې وکړي.»</verse>
			</chapter>
			<chapter number="8">
				<verse number="1">په هغو ورځو کې یوځل بیا ګڼ شمېر خلک راټول شول او د هغوی سره د خوړلو دپاره هېڅ شی نه ؤ، نو عیسی خپل شاګردان راوغوښتل او ورته ویې ویل:</verse>
				<verse number="2">«په دې خلکو باندې زما زړه سوځي، ځکه چې درې ورځې کیږي هغوی زما سره دي او هېڅ شی ورسره نشته چې ویې خوري.</verse>
				<verse number="3">که چېرې هغوی خپلو کورونو ته وږي رخصت کړم نو په لاره کې به بې حاله شي، ځکه چې په هغوی کې ځینې یې د لېرې ځایونو څخه راغلي دي.»</verse>
				<verse number="4">شاګردانو یې ځواب ورکړ: «په دې دښته کې څوک دومره خلکو ته ډوډۍ ورکولای شي؟»</verse>
				<verse number="5">عیسی پوښتنه وکړه: «تاسو سره څو ډوډۍ دي؟» هغوی ځواب ورکړ: «اووه ډوډۍ.»</verse>
				<verse number="6">نو عیسی خلکو ته وویل چې په ځمکه کښېني. بیا یې هغه اووه ډوډۍ راواخیستلې، د خدای شکر یې وویست، ډوډۍ یې ماتې کړې او شاګردانو ته یې ورکړلې چې په خلکو باندې یې ووېشي او شاګردانو همداسې وکړل.</verse>
				<verse number="7">د هغوی سره یو څو واړه ماهیان هم وو. عیسی په هغو هم شکر وویست او شاګردانو ته یې وویل چې هغه هم ووېشي.</verse>
				<verse number="8">خلکو هغه وخوړل او ټول ورباندې ماړه شول او د ډوډۍ د پاتې شویو ټوټو نه اووه ټوکرۍ ډکې شوې.</verse>
				<verse number="9">په هغه ځای کې نژدې څلور زره کسان وو. عیسی هغوی رخصت کړل،</verse>
				<verse number="10">او سمدلاسه د خپلو شاګردانو سره په کشتۍ کې سپور شو او د دلمانوته سیمې ته لاړ.</verse>
				<verse number="11">فریسیان راغلل او د عیسی سره یې بحث پیل کړ او د دې دپاره چې هغه وازمایي، نو د هغه څخه یې وغوښتل چې دوی ته یوه اسماني معجزه وښایي.</verse>
				<verse number="12">هغه یو سوړ اوسېلی وویست او ویې ویل: «د دې زمانې خلک ولې معجزه غواړي؟ په یقین سره زه تاسو ته دا وایم چې دې خلکو ته به هېڅ یوه معجزه ونه ښودل شي.»</verse>
				<verse number="13">بیا عیسی هغوی پرېښودل او بېرته په کشتۍ کې کښېناست او د بحیرې بلې غاړې ته لاړ.</verse>
				<verse number="14">شاګردانو دا هېر کړي وو چې د ځان سره ډوډۍ یوسي او په کشتۍ کې د هغوی سره یوازې یوه ډوډۍ وه.</verse>
				<verse number="15">عیسی هغوی ته امر وکړ او ویې ویل: «پام کوئ، د فریسیانو او هیرودیس د خمیرې نه به ځانونه ساتئ.»</verse>
				<verse number="16">نو شاګردانو په خپل منځ کې سره بحث پیل کړ او ویې ویل: «هغه ځکه دا خبره کوي چې زمونږ سره ډوډۍ نشته.»</verse>
				<verse number="17">عیسی پوه شو چې هغوی څه وایي، نو د هغوی څخه یې پوښتنه وکړه: «تاسو ولې په دې هکله بحث کوئ چې ډوډۍ درسره نشته؟ ایا تاسو تر اوسه خبر نه یئ او نه پوهېږئ؟ ایا ستاسو زړونه سخت شوي دي؟</verse>
				<verse number="18">تاسو سترګې لرئ خو لیدلی نه شئ او غوږونه لرئ خو اورېدلی نه شئ؟ ایا تاسو ته په یاد نه دي</verse>
				<verse number="19">چې کله ما پنځه ډوډۍ په پنځه زره کسانو ووېشلې، نو تاسو د هغې ډوډۍ د پاتې شویو ټوټو څخه څو ټوکرۍ ډکې کړې؟» هغوی وویل: «دولس ټوکرۍ.»</verse>
				<verse number="20">نو عیسی پوښتنه وکړه: «چې کله مې اووه ډوډۍ په څلورو زرو کسانو ووېشلې، د هغو د پاتې شویو ټوټو څخه مو څو ټوکرۍ ډکې کړې؟» هغوی وویل: «اووه ټوکرۍ.»</verse>
				<verse number="21">نو عیسی وویل: «تاسو لا تر اوسه هم نه پوهېږئ؟»</verse>
				<verse number="22">عیسی او شاګردان یې بیت صیدا ته ورسېدل. هلته ځینو خلکو عیسی ته یو ړوند سړی راوست او هغه ته یې زاري وکړه چې په هغه باندې خپل لاس کېږدي.</verse>
				<verse number="23">عیسی هغه ړوند له لاسه ونیوه او د کلي څخه یې دباندې بوته. بیا یې د هغه په سترګو باندې لاړې پورې کړې او خپل لاسونه یې ورباندې کېښودل او پوښتنه یې ترې وکړه: «ایا څه شی وینې؟»</verse>
				<verse number="24">د هغه سترګې بینا شوې او ویې ویل: «هو، زه خلک وینم چې ګرځي او راګرځي، خو هغوی راته د ونو په شان ښکاري.»</verse>
				<verse number="25">عیسی یوځل بیا د هغه په سترګو باندې خپل لاسونه کېښودل او هغه بیخي بینا شو، د سترګو نظر یې بېرته جوړ شو او هرڅه یې ښه لیدلی شول.</verse>
				<verse number="26">عیسی هغه خپل کور ته رخصت کړ او ورته ویې ویل: «ته کولای شې چې بېرته خپل کور ته لاړ شې، خو په کلي کې مه ګرځه.»</verse>
				<verse number="27">بیا عیسی او شاګردان یې د قیصریې فیلیپوس شاوخوا کلیو ته لاړل. هغه په لاره کې د خپلو شاګردانو څخه پوښتنه وکړه: «خلک څه وایي چې زه څوک یم؟»</verse>
				<verse number="28">هغوی ځواب ورکړ: «ځینې وایي چې ته تعمید ورکوونکی یحیی یې، ځینې وایي چې الیاس نبي یې او نور وایي چې د پیغمبرانو څخه یو پیغمبر یې.»</verse>
				<verse number="29">بیا عیسی پوښتنه وکړه: «تاسو څه وایئ چې زه څوک یم؟» پطروس ځواب ورکړ: «ته مسیح یې.»</verse>
				<verse number="30">بیا عیسی هغوی ته په کلکه حکم وکړ چې د هغه په هکله دې هېچا ته څه ونه وایي.</verse>
				<verse number="31">بیا عیسی خپلو شاګردانو ته تعلیم ورکول پیل کړ چې د انسان زوی به خامخا زیات کړاوونه وزغمي او د یهودیانو د مشرانو، مشرانو کاهنانو او د شریعت د عالمانو له خوا به رد کړای شي او وبه وژل شي او په درېمه ورځ به بیا راژوندی شي.</verse>
				<verse number="32">هغه په دې هکله ښکاره خبرې وکړې. نو پطروس هغه ګوښه کړ او د داسې خبرو نه یې منع کړ.</verse>
				<verse number="33">خو عیسی مخ راواړاوه او خپلو شاګردانو ته یې وکتل او پطروس یې ورټلو او ورته ویې ویل: «زما له مخې نه لېرې شه شیطانه! ته د انسانانو په شان فکر کوې، نه د خدای په شان.»</verse>
				<verse number="34">بیا عیسی خلک او خپل شاګردان راوغوښتل او هغوی ته یې وویل: «که څوک وغواړي چې زما د پیروانو څخه اوسي، نو باید د خپل ځان څخه تېر شي، خپل صلیب دې راواخلي او ما پسې دې راځي.</verse>
				<verse number="35">ځکه څوک چې وغواړي خپل ځان وساتي نو هغه به له لاسه ورکړي، خو که څوک زما او زما د زېري په خاطر خپل ژوند له لاسه ورکړي، نو هغه به وژغوري.</verse>
				<verse number="36">د یو چا دپاره به څه ګټه وي چې ټوله نړۍ لاسته راوړي خو خپل ځان له لاسه ورکړي؟</verse>
				<verse number="37">انسان د خپل ژوند په بدل کې څه شی ورکولای شي؟</verse>
				<verse number="38">که چېرې څوک په دې بې ایمانه او ګناهکاره زمانه کې په ما او یا زما په کلام شرمیږي، نو د انسان زوی به هم کله چې د خپل پلار په جلال کې د سپېڅلو فرښتو سره راځي، په هغه وشرمیږي.»</verse>
			</chapter>
			<chapter number="9">
				<verse number="1">عیسی زیاته کړه: «په یقین سره زه تاسو ته دا وایم چې دلته ځینې داسې خلک ولاړ دي چې تر هغې پورې به مړه نه شي، ترڅو یې د خدای پاچاهي چې په قدرت سره به راشي لیدلې نه وي.»</verse>
				<verse number="2">شپږ ورځې وروسته عیسی پطروس، یعقوب او یوحنا د ځان سره واخیستل او یو لوړ غره ته یې بوتلل چې هلته یوازې اوسي. هلته د هغوی په مخکې د عیسی څېره بدله شوه.</verse>
				<verse number="3">او د هغه کالي سپین وځلېدل، داسې سپین چې د ځمکې په مخ هېچا داسې نه شو سپینولی.</verse>
				<verse number="4">بیا هغوی الیاس نبي او موسی ولیدل چې د عیسی سره یې خبرې کولې.</verse>
				<verse number="5">پطروس عیسی ته وویل: «استاذه! څومره ښه ده چې مونږ دلته یو. راځئ چې درې خېمې جوړې کړو: یوه تاته، یوه موسی ته او یوه الیاس ته.»</verse>
				<verse number="6">پطروس نه پوهېده چې څه وایي، ځکه چې هغوی ټول وېرېدلي وو.</verse>
				<verse number="7">بیا یوه ورېځ راښکاره شوه او په هغوی باندې یې سیوری وکړ او د هغې ورېځې څخه یو اواز راغی چې ویل یې: «دا زما ګران زوی دی، هغه ته غوږ ونیسئ.»</verse>
				<verse number="8">هغوی سمدلاسه شاوخوا ته وکتل، خو هېڅوک یې ونه لیدل، یوازې عیسی د هغوی سره ؤ.</verse>
				<verse number="9">کله چې هغوی د غره څخه راښکته کېدل، نو عیسی هغوی ته امر وکړ: «څه چې مو لیدلي دي د هغو په هکله تر هغه وخته پورې هېچا ته څه مه وایئ ترڅو پورې چې د انسان زوی بېرته د مړو څخه راژوندی شوی نه وي.»</verse>
				<verse number="10">هغوی دا خبره د خپل ځان سره وساتله او په خپلو کې یې سره بحث کاوه چې د مړو څخه د بیا راژوندي کېدلو معنی څه ده.</verse>
				<verse number="11">نو هغوی د عیسی نه پوښتنه وکړه: «د شریعت عالمان ولې وایي چې لومړی باید الیاس نبي راشي؟»</verse>
				<verse number="12">عیسی ځواب ورکړ: «هو خامخا، الیاس به لومړی راځي چې هرڅه سم کړي. خو بیا ولې د خدای په کلام کې لیکل شوي دي چې د انسان زوی به ډېر کړاوونه وزغمي او په سپک نظر به ورته وکتل شي؟</verse>
				<verse number="13">خو زه تاسو ته وایم چې الیاس راغلی دی او لکه څنګه چې د هغه په هکله لیکل شوي دي، خلکو چې هرڅه غوښتل د هغه سره یې وکړل.»</verse>
				<verse number="14">کله چې عیسی او د هغه درې شاګردان بېرته راغلل، نو ویې لیدل چې ګڼ شمېر خلک د هغوی شاوخوا ولاړ دي او د شریعت عالمان د هغوی سره بحث کوي.</verse>
				<verse number="15">څنګه چې خلکو عیسی ولیده، نو ډېر حیران شول او په منډه منډه یې ستړي مشي ته ورغلل.</verse>
				<verse number="16">عیسی د شاګردانو څخه پوښتنه وکړه: «د څه شي په هکله د هغوی سره بحث کوئ؟»</verse>
				<verse number="17">د ګڼې ګوڼې له منځ نه یو سړي ځواب ورکړ: «استاذه، ما خپل زوی تاته راوستلی دی. هغه پېریانو نیولی او خبرې نه شي کولای.</verse>
				<verse number="18">کله چې په هغه باندې پېریان راشي نو په ځمکه یې راوولي او د خولې څخه یې ځګونه روان وي، خپل غاښونه چیچي او بدن یې شخ شي. ستا د شاګردانو څخه مې وغوښتل چې پېریان ترې وباسي، خو هغوی ونه شو کولای.»</verse>
				<verse number="19">عیسی په ځواب کې وویل: «ای د دې زمانې بې ایمانه نسله! ترڅو پورې به زه ستاسو سره یم؟ ترڅو پورې به تاسو ته حوصله کوم؟ هغه هلک ماته راولئ.»</verse>
				<verse number="20">نو هغوی هغه هلک عیسی ته راوست. څنګه چې پېري عیسی ولیده، نو سمدلاسه په هلک باندې حمله راغله. هغه په ځمکه راولوېد، اخوا دې خوا رغړېده او د خولې څخه یې ځګونه راووتل.</verse>
				<verse number="21">عیسی د هلک د پلار څخه پوښتنه وکړه: «څومره موده کیږي چې هلک په دې حال دی؟» هغه ځواب ورکړ: «د کوچنیوالي راهیسې.</verse>
				<verse number="22">څو څو ځلې یې هغه په اور او په اوبو کې غورځولی دی چې ویې وژني. خو که ته څه کولای شې، نو په مونږ رحم وکړه او مرسته راسره وکړه.»</verse>
				<verse number="23">عیسی وویل: «ته ولې وایې چې که ته څه کولای شې؟ هرڅوک چې ایمان ولري د هغه دپاره هرڅه ممکن دي.»</verse>
				<verse number="24">سمدلاسه د هلک پلار چیغې کړې: «زه ایمان لرم، خو ایمان مې کمزوری دی. زما سره مرسته وکړه چې قوي شي.»</verse>
				<verse number="25">کله چې عیسی ولیدل د خلکو ګڼه ګوڼه زیاتیږي، نو هغه پېری ورټلو او ورته ویې ویل: «ای ګونګ او کوڼ پېریه، زه تاته امر کوم چې د هغه څخه راووځه او بیا هېڅکله مه ورننوځه.»</verse>
				<verse number="26">پېري چیغې کړې او هلک ته یې سخت ټکان ورکړ او بیا ترې ووت. هلک د مړي په شان ښکاره کېده او ډېرو وویل: «هغه مړ دی.»</verse>
				<verse number="27">خو عیسی هغه له لاسه ونیوه او هغه یې راپورته کړ او هلک ودرېده.</verse>
				<verse number="28">عیسی کور ته لاړ او کله چې هلته نور څوک نه وو، شاګردانو یې ترې پوښتنه وکړه: «مونږ ولې ونه شو کولای چې هغه پېری وباسو؟»</verse>
				<verse number="29">عیسی ځواب ورکړ: «دا ډول پېریان یوازې په دعا کولو سره وتلی شي.»</verse>
				<verse number="30">عیسی او شاګردان یې له هغه ځای څخه لاړل او د جلیل په لاره یې خپل سفر ته دوام ورکړ. عیسی دا نه غوښتل چې څوک ترې خبر شي چې هغه چېرته دی،</verse>
				<verse number="31">ځکه چې هغه خپلو شاګردانو ته تعلیم ورکاوه او هغوی ته یې ویل: «د انسان زوی به خلکو ته په لاس ورکړل شي او هغوی به یې ووژني، خو درې ورځې وروسته به بیا راژوندی شي.»</verse>
				<verse number="32">خو هغوی پوه نه شول چې د دې خبرې معنی څه ده او وېرېدل چې پوښتنه ترې وکړي.</verse>
				<verse number="33">بیا هغوی کپرناحوم ته راغلل او کله چې عیسی کور ته ننوت، نو د خپلو شاګردانو څخه یې پوښتنه وکړه: «په لاره کې مو د څه شي په هکله بحث کاوه؟»</verse>
				<verse number="34">خو هغوی ځواب ورنه کړ، ځکه چې هغوی په لاره کې په دې باندې یو د بله سره بحث کاوه چې په ټولو کې لوی څوک دی.</verse>
				<verse number="35">عیسی کښېناست او دولس شاګردان یې راوغوښتل او ورته ویې ویل: «که څوک غواړي چې اول شي، نو هغه دې خپل ځان د ټولو نه وروسته کړي او د ټولو خدمتګار دې شي.»</verse>
				<verse number="36">بیا هغه یو ماشوم راوست او د هغوی په منځ کې یې ودراوه. هغه یې په غېږ کې ونیوه او هغوی ته یې وویل:</verse>
				<verse number="37">«هرڅوک چې زما په نوم داسې یو ماشوم قبول کړي، نو هغه زه قبول کړی یم او هرڅوک چې ما قبول کړي، نو هغه یوازې زه نه بلکې هغه څوک یې قبول کړی دی چې زه یې رالېږلی یم.»</verse>
				<verse number="38">یوحنا عیسی ته وویل: «استاذه، مونږ یو سړی ولیده چې ستا په نوم یې پېریان ویستل خو مونږ هغه د دې کار څخه منع کړ، ځکه چې هغه زمونږ د ډلې څخه نه ؤ.»</verse>
				<verse number="39">خو عیسی ورته وویل: «هغه مه منع کوئ، ځکه داسې څوک نشته چې زما په نوم معجزه وښایي او بیا وکولای شي چې ما پسې بد ووایي.</verse>
				<verse number="40">ځکه څوک چې زمونږ په خلاف نه دی هغه زمونږ سره دی.</verse>
				<verse number="41">په یقین سره زه تاسو ته دا وایم چې هرڅوک چې تاسو ته په دې خاطر چې د مسیح پیروان یئ یوه پیاله اوبه درکړي، نو هغه به بې اجره پاتې نه شي.</verse>
				<verse number="42">که چېرې څوک د دې خلکو څخه چې د ماشوم په شان په ما باندې ایمان لري کوم یو بې لارې کړي، نو د هغه دپاره به دا ښه وي چې د ژرندې پل ورته په غاړه کې واچول شي او بحیرې ته وغورځول شي.</verse>
				<verse number="43">که چېرې ستا لاس ستا د ګناه سبب وګرځي، نو هغه پرې کړه، ځکه چې ستا دپاره به دا ښه وي چې د یو لاس سره تلپاتې ژوندون ته لاره پیدا کړې، نه دا چې د دوو لاسونو سره دوزخ ته لاړ شې یعنې هغه اور ته چې هېڅکله نه مړ کیږي، [</verse>
				<verse number="44">هغه ځای ته چې چینجي یې نه مړه کیږي او اور یې نه مړ کیږي.]</verse>
				<verse number="45">که چېرې ستا پښه ستا د ګناه سبب وګرځي، نو هغه پرې کړه. ځکه چې دا ښه ده چې د یوې پښې سره تلپاتې ژوندون ته لاره پیدا کړې، نه دا چې دواړه پښې دې روغې وي او دوزخ ته واچول شې، [</verse>
				<verse number="46">هغه ځای ته چې چینجي یې نه مړه کیږي او اور یې نه مړ کیږي.]</verse>
				<verse number="47">او که چېرې ستا سترګه ستا د ګناه سبب شي نو هغه وباسه، ځکه چې ستا دپاره به دا ښه وي چې د یوې سترګې سره د خدای پاچاهۍ ته ننوځې، نه دا چې د دواړو سترګو سره دوزخ ته وغورځول شې،</verse>
				<verse number="48">هغه ځای ته چې چینجي یې نه مړه کیږي او اور یې نه مړ کیږي.</verse>
				<verse number="49">ځکه چې هرڅوک به په اور باندې پاکیږي. [په ټولو نذرانو باندې باید مالګه واچول شي.]</verse>
				<verse number="50">مالګه ښه شی دی، خو که مالګه خپل خوند له لاسه ورکړي، نو هغه به څنګه بېرته خپل خوند پیدا کړي؟ په خپلو ځانونو کې د مالګې خاصیت ولرئ او یو د بله سره په سوله کې ژوند تېروئ.»</verse>
			</chapter>
			<chapter number="10">
				<verse number="1">بیا عیسی له هغه ځای نه روان شو او د یهودیې سیمې ته چې د اردن د سیند بلې غاړې پرته ده، لاړ. یوځل بیا ګڼ شمېر خلک ورته راغلل او د خپل عادت له مخې یې هغوی ته تعلیم ورکول پیل کړ.</verse>
				<verse number="2">ځینې فریسیان راغلل او د دې دپاره چې هغه وازمایي، نو پوښتنه یې ترې وکړه: «ایا دا روا ده چې یو سړی دې خپله ښځه طلاقه کړي؟»</verse>
				<verse number="3">عیسی په ځواب کې د هغوی څخه پوښتنه وکړه: «موسی په دې هکله تاسو ته څه حکم کړی دی؟»</verse>
				<verse number="4">هغوی وویل: «موسی اجازه ورکړې ده چې یو سړی کولای شي خپلې ښځې ته طلاق نامه ورکړي او هغه پرېږدي.»</verse>
				<verse number="5">خو عیسی هغوی ته وویل: «موسی دا حکم د دې دپاره تاسو ته ولیکه چې ستاسو زړونه سخت وو.</verse>
				<verse number="6">خو د نړۍ د پیدایښت نه داسې وو: ‹خدای انسانان نر او ښځه پیدا کړل.</verse>
				<verse number="7">له همدې امله سړی خپل مور او پلار پرېږدي او د خپلې ښځې سره یوځای شي</verse>
				<verse number="8">او دواړه یو بدن شي.› نو هغوی به نور دوه تنه نه بلکې یو تن وي.</verse>
				<verse number="9">نو څرنګه چې خدای هغوی سره یوځای کړي دي، انسان باید هغوی سره بېل نه کړي.»</verse>
				<verse number="10">کله چې هغوی بېرته کور ته ننوتل، نو شاګردانو د دې موضوع په هکله د عیسی څخه پوښتنه وکړه.</verse>
				<verse number="11">هغه ورته وویل: «هرڅوک چې خپله ښځه طلاقه کړي او د بلې ښځې سره واده وکړي، نو هغه د خپلې لومړنۍ ښځې په وړاندې زنا کوي.</verse>
				<verse number="12">په همدې ډول که یوه ښځه خپل مېړه ته طلاق ورکړي او د بل سړي سره واده وکړي، نو هغه هم زنا کوي.»</verse>
				<verse number="13">خلکو عیسی ته خپل ماشومان راوستل چې خپل لاس په هغوی باندې کېږدي، خو شاګردانو هغوی ورټل.</verse>
				<verse number="14">خو کله چې عیسی ولیدل چې هغوی څه کوي، نو خفه شو او خپلو شاګردانو ته یې وویل: «ماشومان پرېږدئ چې ماته راشي، هغوی مه منع کوئ، ځکه چې د خدای پاچاهي د همداسې خلکو ده.</verse>
				<verse number="15">په یقین سره زه تاسو ته دا وایم هرڅوک چې د خدای پاچاهي د یو ماشوم په څېر ونه مني، نو هغه به هېڅکله هم وردننه نه شي.»</verse>
				<verse number="16">بیا عیسی ماشومان په غېږ کې ونیول او خپل لاس یې د هغوی په سرونو باندې کېښود او هغوی ته یې برکت ورکړ.</verse>
				<verse number="17">کله چې عیسی په خپله لاره روان ؤ، نو یو سړي رامنډه کړه او د هغه په مخکې په ګونډو شو او پوښتنه یې ترې وکړه: «ای نېک استاذه! زه باید څه وکړم ترڅو تلپاتې ژوندون وګټم؟»</verse>
				<verse number="18">عیسی هغه ته وویل: «ولې ماته نېک وایې؟ بې له خدایه بل هېڅوک نېک نه دی.</verse>
				<verse number="19">ته په حکمونو باندې پوهېږې: زنا مه کوه، قتل مه کوه، غلا مه کوه، په دروغو شاهدي مه ورکوه، ټګي مه کوه او د خپل مور او پلار عزت کوه.»</verse>
				<verse number="20">هغه سړي ځواب ورکړ: «استاذه، ما د ځوانۍ له وخته په دې ټولو حکمونو باندې عمل کړی دی.»</verse>
				<verse number="21">عیسی هغه ته وکتل او په هغه باندې یې مینه راغله او ورته ویې ویل: «په تا کې د یو شي کمی شته، لاړ شه او هرڅه چې لرې هغه خرڅ کړه او پیسې یې غریبانو ته ورکړه، نو ته به په اسمان کې خزانې ولرې او بیا راشه او زما پیروي وکړه.»</verse>
				<verse number="22">په دې خبره د هغه څېره بدله شوه او غمجن لاړ، ځکه چې هغه ډېر شتمن سړی ؤ.</verse>
				<verse number="23">عیسی شاوخوا ته وکتل او خپلو شاګردانو ته یې وویل: «شتمنو خلکو ته د خدای په پاچاهۍ کې ننوتل څومره ګران کار دی.»</verse>
				<verse number="24">شاګردان د هغه په خبرو حیران شول، خو عیسی یوځل بیا هغوی ته وویل: «ای بچیانو، د خدای پاچاهۍ ته ننوتل څومره ګران کار دی.</verse>
				<verse number="25">د ستنې د سوري څخه د اوښ تېرېدل اسان دي له دې نه چې یو شتمن سړی دې د خدای پاچاهۍ ته ورننوځي.»</verse>
				<verse number="26">شاګردان ډېر زیات حیران شول او یو بل ته یې وویل: «نو بیا څوک کولای شي چې خلاصون ومومي؟»</verse>
				<verse number="27">عیسی هغوی ته وکتل او ویې ویل: «د انسان دپاره دا ناشونې ده خو د خدای دپاره نه، ځکه چې د خدای دپاره هرڅه ممکن دي.»</verse>
				<verse number="28">بیا پطروس هغه ته وویل: «وګوره، مونږ هرڅه پریښي دي او تا پسې روان شوي یو.»</verse>
				<verse number="29">عیسی وویل: «په یقین سره زه تاسو ته دا وایم هرچا چې زما او زما د زېري د رسولو په خاطر خپل کور یا خپل ورونه یا خویندې یا مور او پلار یا خپل اولادونه یا خپلې ځمکې پریښي وي،</verse>
				<verse number="30">په دې نړۍ کې به اوس هغوی سل چنده لاسته راوړي. هغوی به سل چنده نور کورونه، ورونه، خویندې، میندې، اولادونه او ځمکې لاسته راوړي او د دې تر څنګ به وځوریږي او په اخرت کې به تلپاتې ژوندون ومومي.</verse>
				<verse number="31">خو ډېر چې اوس اول دي هغوی به اخر شي او ډېر چې اوس اخر دي هغوی به اول شي.»</verse>
				<verse number="32">عیسی د خپلو دولسو شاګردانو سره د اورشلیم په لاره روان ؤ او هغه د شاګردانو څخه مخکې روان ؤ. شاګردان حیران پاتې وو او کوم خلک چې په هغوی پسې روان وو وېرېدل. عیسی یوځل بیا خپل دولس شاګردان ګوښه کړل او ورته ویې ویل چې په هغه باندې به کومه پېښه کیږي.</verse>
				<verse number="33">او هغوی ته یې وویل: «ګورئ، مونږ اوس اورشلیم ته ځو او د انسان زوی به مشرانو کاهنانو او د شریعت عالمانو ته په لاس ورکړل شي. هغوی به ورباندې د مرګ حکم وکړي او غیریهودیانو ته به یې وسپاري.</verse>
				<verse number="34">هغوی به په هغه باندې ملنډې ووهي، لاړې به ورتو کړي، په دورو به یې ووهي او وبه یې وژني، خو درې ورځې وروسته به بیا راژوندی شي.»</verse>
				<verse number="35">بیا د زبدي زامن یعقوب او یوحنا عیسی ته راغلل او ورته ویې ویل: «استاذه، مونږ چې ستا څخه کوم څه غواړو هغه زمونږ دپاره وکړه.»</verse>
				<verse number="36">عیسی د هغوی څخه پوښتنه وکړه: «زما څخه څه غواړئ چې درته ویې کړم؟»</verse>
				<verse number="37">هغوی ورته وویل: «کله چې ته د خپل جلال څخه ډکې پاچاهۍ په تخت باندې کښېنې، نو مونږ ته اجازه راکړه چې یو ستا ښي لاس ته او بل دې چپ لاس ته کښېنو.»</verse>
				<verse number="38">عیسی هغوی ته وویل: «تاسو نه پوهېږئ چې څه غواړئ. کومه پیاله چې زه یې څښم، تاسو هغه څښلی شئ او یا د تعمید کوم غسل چې ماته راکول کیږي تاسو یې اخیستلی شئ؟»</verse>
				<verse number="39">هغوی ځواب ورکړ: «هو، مونږ یې کولای شو.» عیسی هغوی ته وویل: «کومه پیاله چې زه څښم، تاسو به یې وڅښئ او د تعمید کوم غسل چې زه یې اخلم، تاسو به یې هم اخلئ.</verse>
				<verse number="40">خو دا زما په اختیار کې نه ده چې څوک به زما ښي یا چپ لاس ته کښېني. دا ځایونه د هغو خلکو دپاره دي چې له مخکې نه ورته تیار شوي دي.»</verse>
				<verse number="41">کله چې نور لس شاګردان له دې نه خبر شول، نو د یعقوب او یوحنا څخه خفه شول.</verse>
				<verse number="42">نو عیسی هغوی راوغوښتل او ورته ویې ویل: «تاسو پوهېږئ چې کوم خلک چې د غیریهودیانو حاکمان ګڼل کیږي، هغوی په خپلو خلکو باندې باداري کوي او مشران یې ورته خپل زور ښایي.</verse>
				<verse number="43">خو په تاسو کې دې داسې نه وي، که په تاسو کې څوک غواړي چې تر ټولو لوی وګڼل شي نو هغه دې ستاسو ټولو خدمتګار شي</verse>
				<verse number="44">او په تاسو کې چې څوک غواړي مشر شي، نو هغه باید ستاسو ټولو خدمتګار شي.</verse>
				<verse number="45">ځکه چې د انسان زوی د دې دپاره نه دی راغلی چې خدمت یې وشي بلکې د نورو خدمت وکړي او خپل ژوند د ډېرو خلکو دپاره قربان کړي.»</verse>
				<verse number="46">بیا هغوی د اریحا ښار ته راغلل او کله چې عیسی د خپلو شاګردانو او ګڼ شمېر خلکو سره د ښار څخه وتلو، نو یو ړوند سوالګر چې بارتیماوس نومېده او د تیماوس زوی ؤ د سرک په غاړه ناست ؤ.</verse>
				<verse number="47">کله چې هغه خبر شو چې دا ناصري عیسی دی، نو په چیغو وهلو یې پیل وکړ: «ای عیسی، د داود زویه! په ما باندې رحم وکړه.»</verse>
				<verse number="48">ډېرو خلکو هغه ورټلو او ورته ویې ویل چې غلی شه، خو هغه نورې هم چیغې وهلې: «ای د داود زویه، په ما باندې رحم وکړه.»</verse>
				<verse number="49">عیسی ودرېده او ویې ویل: «هغه ته غږ وکړئ چې راشي.» هغوی هغه ړوند سړي ته غږ وکړ او ورته ویې ویل: «خوشحاله اوسه، پاڅېږه، هغه دې غواړي.»</verse>
				<verse number="50">نو هغه خپله چپنه یوې خواته وغورځوله، د خپل ځای څخه راپورته شو او عیسی ته راغی.</verse>
				<verse number="51">عیسی هغه ته وویل: «زما څخه څه غواړې چې درته ویې کړم؟» هغه ړوند سړي ځواب ورکړ: «زما استاذه، زه غواړم چې بېرته بینا شم.»</verse>
				<verse number="52">عیسی هغه ته وویل: «ځه، ته خپل ایمان روغ کړې.» نو سمدلاسه هغه بینا شو او په عیسی پسې روان شو.</verse>
			</chapter>
			<chapter number="11">
				<verse number="1">کله چې عیسی او د هغه شاګردان اورشلیم ته نژدې شول او بیت فاجي او بیت عنیا ته چې د زیتون په غره کې وو ورسېدل، نو عیسی خپل دوه شاګردان ولېږل</verse>
				<verse number="2">او هغوی ته یې وویل: «مخامخ کلي ته ورشئ. څنګه چې هلته ورننوتلئ، نو هلته به یو کوټی ووینئ چې تړل شوی به وي او تر اوسه پورې څوک ورباندې سپور شوی نه دی. هغه را ایله کړئ او دلته یې راولئ.</verse>
				<verse number="3">که څوک درڅخه پوښتنه وکړي: دا څه کوئ؟ نو ورته ووایئ چې هغه زمونږ د استاذ په کار دی او سمدلاسه به یې بېرته دلته راولېږي.»</verse>
				<verse number="4">هغوی لاړل او دباندې په کوڅه کې یې یو کوټی ولیده چې د دروازې په مخکې تړل شوی ؤ. کله چې هغوی هغه کوټی راخلاصولو،</verse>
				<verse number="5">نو ځینې خلک چې په هغه ځای کې ولاړ وو، د هغوی څخه پوښتنه وکړه: «دا کوټی ولې ایله کوئ؟»</verse>
				<verse number="6">نو لکه څنګه چې عیسی ورته ویلي وو، دوی ورته هماغسې ځواب ورکړ او بیا یې هغوی پرېښودل چې لاړ شي.</verse>
				<verse number="7">هغوی هغه کوټی عیسی ته راوست او خپلې چپنې یې ورباندې واچولې او عیسی ورباندې سپور شو.</verse>
				<verse number="8">ډېرو خلکو ورته په لاره کې خپل کالي وغوړول او نورو د ونو څانګې راپرې کړلې او په لاره کې یې ورته واچولې.</verse>
				<verse number="9">او کوم خلک چې د هغه څخه مخکې روان وو او هغه چې شاته ورپسې روان وو، چیغې وهلې: «ژوندی دې وي! مبارک دې وي هغه څوک چې د څښتن په نوم راځي.</verse>
				<verse number="10">مبارکه دې وي زمونږ د نیکه داود راتلونکې پاچاهي. ثنا دې وي څښتن تعالی ته.»</verse>
				<verse number="11">عیسی اورشلیم ته ورسېده او د خدای کور ته ننوت او هلته شاوخوا ټولو شیانو ته یې وکتل. خو څرنګه چې ناوخته ؤ، نو د هغو دولسو شاګردانو سره بیت عنیا ته لاړ.</verse>
				<verse number="12">په بله ورځ کله چې عیسی او شاګردان یې د بیت عنیا څخه راروان وو، نو عیسی وږی شو.</verse>
				<verse number="13">هغه د لېرې نه د انځر یوه ونه ولیدله چې په پاڼو کې پټه وه، هغه ورغی چې څه انځر په کې پیدا کړي. خو کله چې هلته ورسېده، نو بې له پاڼو یې په کې بل هېڅ شی ونه موندل، ځکه چې دا د انځرو د پخېدلو موسم نه ؤ.</verse>
				<verse number="14">نو هغې ونې ته یې وویل: «نور به هېڅوک هم هېڅکله ستا مېوه ونه خوري.» او د هغه شاګردانو واورېدل چې هغه څه وویل.</verse>
				<verse number="15">کله چې هغوی اورشلیم ته ورسېدل، نو عیسی د خدای کور ته ننوت او له هغه ځای څخه یې د خرڅوونکو او اخیستونکو په شړلو پیل وکړ. د صرافانو مېزونه او د کوترو خرڅوونکو چوکۍ ګانې یې په بل مخ واړولې،</verse>
				<verse number="16">او چاته یې اجازه نه ورکوله چې د خدای د کور د حوېلۍ په لاره کوم شی یوسي.</verse>
				<verse number="17">بیا هغه خلکو ته تعلیم ورکاوه او ویل یې: «ایا د خدای په کلام کې دا نه دي لیکل شوي: زما کور به د ټولو قومونو دپاره د دعا کور بلل کیږي خو تاسو ترې د غلو د پټېدلو ځای جوړ کړی دی.»</verse>
				<verse number="18">مشرانو کاهنانو او د شریعت عالمانو چې دا واورېدل، نو په دې لټه کې شول چې د عیسی د وژلو دپاره کومه لاره پیدا کړي. خو هغوی وېرېدل، ځکه چې ټول خلک د هغه تعلیم ته حیران وو.</verse>
				<verse number="19">کله چې ماښام شو، نو عیسی او شاګردان یې د ښار څخه ووتل.</verse>
				<verse number="20">بله ورځ سهار وختي کله چې هغوی په لاره تېرېدل، نو ویې لیدل چې هغه د انځر ونه له بېخه وچه شوې وه.</verse>
				<verse number="21">پطروس هغه خبره رایاده کړه چې عیسی د انځر ونې ته کړې وه او ویې ویل: «استاذه! ګوره، د انځر په هغې ونې چې تا لعنت ویلی ؤ هغه وچه شوې ده.»</verse>
				<verse number="22">عیسی ورته په ځواب کې وویل: «په خدای باندې ایمان ولرئ.</verse>
				<verse number="23">په یقین سره زه تاسو ته دا وایم چې که څوک ایمان ولري او په زړه کې شک ونه کړي، نو که دې غره ته ووایي چې د خپل ځای څخه پورته شه او په بحیرې کې وغورځېږه، نو همداسې به وشي.</verse>
				<verse number="24">نو له دې امله زه تاسو ته وایم هرڅه چې تاسو یې په دعا کې وغواړئ، نو یقین ولرئ چې لاسته به یې راوړئ او هغه به ستاسو شي.</verse>
				<verse number="25">او هرکله چې تاسو د دعا دپاره ودرېږئ، نو که ستاسو په زړونو کې د چا په خلاف کوم څه شی وي هغه وبخښئ، ترڅو ستاسو اسماني پلار هم ستاسو ګناهونه وبخښي.</verse>
				<verse number="26">[خو که چېرې تاسو نور خلک ونه بخښئ، نو ستاسو اسماني پلار به هم ستاسو ګناهونه ونه بخښي.]»</verse>
				<verse number="27">هغوی یوځل بیا اورشلیم ته راغلل. کله چې عیسی د خدای په کور کې ګرځېده، نو مشران کاهنان، د شریعت عالمان او د قوم مشران ورته راغلل</verse>
				<verse number="28">او د هغه څخه یې پوښتنه وکړه: «ته څه حق لرې چې دا کارونه کوې؟ چا تاته دا اختیار درکړی دی چې دا کارونه وکړې؟»</verse>
				<verse number="29">عیسی ځواب ورکړ: «زه هم ستاسو څخه یوه پوښتنه کوم او که تاسو ځواب راکړ، نو زه به هم درته ووایم چې زه په کوم اختیار سره دا کارونه کوم.</verse>
				<verse number="30">د یحیی د تعمید ورکول د خدای له خوا ؤ یا د انسان له خوا؟ ځواب راکړئ.»</verse>
				<verse number="31">هغوی په خپل منځ کې سره بحث وکړ او ویل یې: «که چېرې ووایو چې د خدای له خوا ؤ، نو هغه به ووایي چې بیا تاسو ولې په هغه باندې ایمان رانه وړ؟</verse>
				<verse number="32">خو که ووایو چې د انسان له خوا ؤ، نو بیا به څه وشي؟» (هغوی د خلکو څخه وېرېدل، ځکه چې ټولو خلکو یحیی پیغمبر ګڼلو.)</verse>
				<verse number="33">نو هغوی عیسی ته په ځواب کې وویل: «مونږ نه پوهېږو.» عیسی ورته وویل: «نو زه هم تاسو ته نه وایم چې په کوم اختیار دا کارونه کوم.»</verse>
			</chapter>
			<chapter number="12">
				<verse number="1">بیا عیسی هغوی ته په مثالونو کې خبرې پیل کړې: «یو سړي د انګورو باغ جوړ کړ او دېوال یې ورڅخه تاو کړ، د انګورو د شربت د ویستلو دپاره یې په کې یو ځای جوړ کړ او د څارنې دپاره یې په کې یو برج هم جوړ کړ. بیا یې هغه باغوانانو ته په اجاره ورکړ او خپله په سفر روان شو.</verse>
				<verse number="2">کله چې د انګورو د راټولولو وخت راورسېد، نو هغه خپل یو نوکر باغوانانو ته ورولېږه چې خپله برخه انګور ترې واخلي.</verse>
				<verse number="3">خو باغوانانو هغه نوکر ونیوه، هغه یې وواهه او تش لاس یې بېرته ولېږه.</verse>
				<verse number="4">بیا هغه یو بل نوکر ورولېږه. هغه یې هم په سر سر وواهه او بې عزته یې کړ.</verse>
				<verse number="5">بیا هغه بل نوکر ورولېږه او هغه یې مړ کړ. هغه نور ډېر نوکران هم ورولېږل، خو ځینې یې ووهل او ځینې یې مړه کړل.</verse>
				<verse number="6">یوازېنی کس چې ورته پاتې ؤ چې ور ویې لېږي هغه یې خپل ګران زوی ؤ. په پای کې یې خپل زوی ورولېږه او فکر یې وکړ چې هغوی به زما د زوی لحاظ وکړي.</verse>
				<verse number="7">خو باغوانانو یو بل ته وویل: ‹دا یې وارث دی، راځئ چې مړ یې کړو او میراث به یې زمونږ شي.›</verse>
				<verse number="8">نو هغوی هغه ونیوه او مړ یې کړ او د هغه مړی یې د انګورو د باغ څخه دباندې وغورځاوه.»</verse>
				<verse number="9">عیسی پوښتنه وکړه: «د باغ خاوند به اوس څه کوي؟ هغه به راشي او باغوانان به ووژني او باغ به نورو ته ورکړي.</verse>
				<verse number="10">ایا تاسو د خدای په کلام کې دا نه دي لوستلي: کومه تیږه چې رد کړې ګلکارانو وه هغه اوس شوه اصلي تیږه د تهداب</verse>
				<verse number="11">دا کار وشو د څښتن له خوا نه او عجیبه ښکاري زمونږ نظر کې»</verse>
				<verse number="12">د یهودیانو مشرانو هڅه کوله چې عیسی ونیسي، ځکه چې هغوی پوه شول چې هغه دا مثال د هغوی په هکله وویلو. خو هغوی د خلکو څخه وېرېدل، نو هغه یې پرېښود او لاړل.</verse>
				<verse number="13">بیا هغوی ځینې فریسیان او د هیرودیس پلویان ولېږل چې عیسی په خپلو خبرو کې راونیسي.</verse>
				<verse number="14">هغوی راغلل او عیسی ته یې وویل: «استاذه! مونږ پوهېږو چې ته یو رښتینی سړی یې او د هېچا طرفداري نه کوې که هغه هرڅوک وي بلکې په رښتینې توګه د خدای د لارې تعلیم ورکوې. ایا د روم امپراتور ته مالیه ورکول روا دي که نه؟ مونږ باید ورته مالیه ورکړو که نه؟»</verse>
				<verse number="15">خو عیسی د هغوی په منافقت پوه شو او ورته ویې ویل: «تاسو ولې هڅه کوئ چې ما وازمایئ؟ ماته د سپینو زرو یوه سکه راوړئ چې ویې ګورم.»</verse>
				<verse number="16">هغوی یوه سکه راوړله او هغه ترې پوښتنه وکړه: «په دې باندې د چا تصویر او د چا نوم دی؟» هغوی ځواب ورکړ: «د امپراتور.»</verse>
				<verse number="17">بیا عیسی هغوی ته وویل: «څه چې د امپراتور دي هغه امپراتور ته ورکړئ او څه چې د خدای دي هغه خدای ته ورکړئ.» هغوی د هغه په خبرو حیران شول.</verse>
				<verse number="18">بیا صدوقیان چې د مرګ څخه وروسته د بیا راژوندي کېدلو څخه منکر وو، عیسی ته راغلل او د هغه څخه یې یوه پوښتنه وکړه:</verse>
				<verse number="19">«استاذه! موسی په شریعت کې مونږ ته لیکلي دي چې که چېرې د یو سړي ورور مړ شي او بې اولاده ښځه ترې پاتې شي، نو د هغه سړي ورور باید د هغې کونډې سره واده وکړي ترڅو اولادونه یې پیدا شي او هغه یې د مړه ورور اولادونه وګڼل شي.</verse>
				<verse number="20">په یو وخت کې اووه ورونه وو، لومړني یې واده وکړ او بې اولاده مړ شو.</verse>
				<verse number="21">بیا دوهم ورور د هغې ښځې سره واده وکړ، خو هغه هم بې اولاده مړ شو او د درېم ورور سره هم همداسې وشول.</verse>
				<verse number="22">اخر اووه واړه مړه شول او د هېڅ یو اولاد ونه شو. له ټولو نه وروسته هغه ښځه هم مړه شوه.</verse>
				<verse number="23">نو د قیامت په ورځ چې خلک راژوندي کیږي هغه به د کوم یو ښځه وي؟ ځکه چې اووه واړو ورسره واده کړی ؤ.»</verse>
				<verse number="24">عیسی هغوی ته وویل: «ستاسو غلطي په دې کې ده چې نه د خدای په کلام پوهېږئ او نه د خدای د قدرت څخه خبر یئ.</verse>
				<verse number="25">کله چې مړي راژوندي شي، نو نه خو سړي ودونه کوي او نه هم ښځې ورکول کیږي چې واده شي، بلکې هغوی به د اسمان د فرښتو په شان وي.</verse>
				<verse number="26">ایا تاسو د مړو د بیا راژوندي کېدلو په هکله د موسی په تورات کې د سوځېدونکي بوټي په کیسه کې نه دي لوستلي چې خدای څنګه موسی ته وویل: ‹زه د ابراهیم خدای، د اسحاق خدای او د یعقوب خدای یم.›</verse>
				<verse number="27">خدای د مړو خدای نه بلکې د ژوندیو خدای دی. تاسو ډېر بې لارې شوي یئ.»</verse>
				<verse number="28">د شریعت یو عالم راغی او د هغوی بحث یې واورېد او ویې لیدل چې عیسی صدوقیانو ته ښه ځواب ورکړ، نو د عیسی څخه یې پوښتنه وکړه: «د ټولو حکمونو څخه ډېر مهم حکم کوم یو دی؟»</verse>
				<verse number="29">عیسی ځواب ورکړ: «تر ټولو مهم حکم دا دی: ‹ای د اسراییلو خلکو، واورئ! یوازېنی خدای چې وجود لري هغه زمونږ څښتن خدای دی.›</verse>
				<verse number="30">د خپل څښتن خدای سره د زړه له کومي، په خپل ټول روح، خپل ټول عقل او خپل ټول قوت سره مینه کوه.</verse>
				<verse number="31">دوهم حکم دا دی: ‹د خپل ګاونډي سره د خپل ځان په شان مینه کوه.› د دې حکمونو څخه بل لوی حکم نشته.»</verse>
				<verse number="32">د شریعت هغه عالم عیسی ته وویل: «استاذه، تا ښه وویل، تا رښتیا وویل چې خدای یو دی او له هغه پرته بل خدای نشته.</verse>
				<verse number="33">د خدای سره د زړه له کومي، ټولې پوهې او په ټول قوت سره مینه کول او د خپل ځان په شان د خپل ګاونډي سره مینه کول د ټولو سوځېدونکو نذرانو او قربانیو څخه ډېر مهم دي.»</verse>
				<verse number="34">کله چې عیسی ولیدل چې هغه په هوښیارۍ سره ځواب ورکړ، نو هغه ته یې وویل: «ته د خدای له پاچاهۍ څخه لېرې نه یې.» له هغې وروسته بیا هېچا دا جرات ونه کړ چې له عیسی څخه نورې پوښتنې وکړي.</verse>
				<verse number="35">کله چې عیسی د خدای په کور کې تعلیم ورکاوه، نو ویې ویل: «د شریعت عالمان څنګه کولای شي ووایي چې مسیح د داود زوی دی؟</verse>
				<verse number="36">داود په خپله د روح القدس په وسیله ویلي دي: څښتن وویل زما بادار ته کښېنه زما ښي لاس ته ترڅو چې ستا دښمنان ستا د پښو لاندې کړم.</verse>
				<verse number="37">داود په خپله مسیح ته څښتن وایي، نو بیا څنګه کېدای شي چې مسیح د داود زوی وي؟» ګڼ شمېر خلکو په شوق سره د هغه خبرې اورېدلې.</verse>
				<verse number="38">عیسی د تعلیم ورکولو په وخت کې وویل: «د شریعت د عالمانو څخه ځان ساتئ. هغوی دا خوښوي چې په اوږدو چپنو کې وګرځي او په بازارونو کې ورته خلک سلام واچوي</verse>
				<verse number="39">او په کنیسو کې په مخکې ځایونو او په مېلمستیاوو کې په لوړو ځایونو کې کښېني.</verse>
				<verse number="40">هغوی د کونډو مالونه خوري او د ځان ښودنې دپاره اوږدې اوږدې دعاګانې کوي. د داسې خلکو سزا به د نورو نه سخته وي.»</verse>
				<verse number="41">عیسی د خدای د کور خزانې ته مخامخ ناست ؤ او کتل یې چې خلکو څنګه په هغې کې پیسې اچولې. ډېرو شتمنو خلکو زیاتې پیسې واچولې.</verse>
				<verse number="42">بیا یوه غریبه کونډه ښځه راغله او دوه سکې چې شاوخوا دوه روپۍ کېدلې په کې واچولې.</verse>
				<verse number="43">عیسی خپل شاګردان راوغوښتل او ورته ویې ویل: «په یقین سره زه تاسو ته دا وایم چې دې غریبې کونډې د خدای د کور په خزانه کې د نورو ټولو نه زیاتې پیسې واچولې.</verse>
				<verse number="44">ځکه چې هغوی ټولو هغه پیسې واچولې چې د هغوی د اړتیاوو څخه زیاتې وې، خو سره له دې چې هغه غریبه وه نو څه چې یې لرل او هرڅه چې هغې ورباندې خپل ژوند تېراوه، هغه یې ورکړل.»</verse>
			</chapter>
			<chapter number="13">
				<verse number="1">کله چې عیسی د خدای د کور څخه وتلو، نو یو شاګرد یې ورته وویل: «ګوره استاذه، څومره ښکلې تیږې او لویې ودانۍ دي.»</verse>
				<verse number="2">عیسی هغه ته وویل: «ته دا لویې لویې ودانۍ وینې؟ دلته به یوه تیږه هم د بلې تیږې دپاسه پاتې نه شي او ټولې به راونړیږي.»</verse>
				<verse number="3">عیسی د زیتون په غره کې د خدای کور ته مخامخ ناست ؤ، نو کله چې پطروس، یعقوب، یوحنا او اندریاس د هغه سره یوازې پاتې شول، نو د هغه څخه یې پوښتنه وکړه:</verse>
				<verse number="4">«مونږ ته ووایه چې دا هرڅه به کله پېښ شي او د دې ټولو کارونو د پوره کېدلو نښه به څه وي؟»</verse>
				<verse number="5">عیسی هغوی ته وویل: «پام کوئ چې څوک مو بې لارې نه کړي.</verse>
				<verse number="6">ډېر به زما په نوم راشي او وایي به: ‹زه مسیح یم› او ډېر خلک به بې لارې کړي.</verse>
				<verse number="7">کله چې تاسو د جنګونو په هکله خبرېږئ او د جنګونو اوازې واورئ، نو مه وارخطا کېږئ. دا شیان به خامخا پېښیږي. خو دا د دې معنی نه لري چې اخرنی وخت رارسېدلی دی.</verse>
				<verse number="8">یو قوم به د بل قوم سره او یوه پاچاهي به د بلې پاچاهۍ سره جنګیږي. د نړۍ په ډېرو ځایونو کې به زلزلې وشي او قحطي به راشي او دا شیان به لکه د لنګون د دردونو د پیل کېدلو په شان وي.</verse>
				<verse number="9">خو تاسو په خپلو ځانونو باندې پام کوئ. تاسو به د محاکمې دپاره شوراګانو ته سپارل کېږئ، په کنیسو کې به وهل کېږئ او زما په خاطر به د والیانو او پاچاهانو په مخکې درول کېږئ، ترڅو د هغوی په مخکې شاهدي ورکړئ.</verse>
				<verse number="10">خو مخکې له دې چې اخري وخت راورسیږي، نو اول باید ټولو قومونو ته زېری ورسول شي.</verse>
				<verse number="11">نو کله چې تاسو ونیول شئ او محکمې ته یووړل شئ، نو مخکې له مخکې مه پرېشانه کېږئ چې څه به وایئ بلکې څه چې په هغه ساعت کې د روح القدس په وسیله تاسو ته ویل کیږي ووایئ، ځکه چې هغه به ستاسو خبرې نه بلکې د روح القدس خبرې وي.</verse>
				<verse number="12">ورور به د ورور سره خیانت وکړي چې ووژل شي او پلار به د خپلو اولادونو سره. اولادونه به د خپلو میندو او پلرونو په خلاف راپورته شي او د هغوی د مړینې سبب به شي.</verse>
				<verse number="13">ټول خلک به زما د نوم له امله ستاسو څخه کرکه کوي. خو څوک چې تر اخره پورې ټینګ پاتې شي، هغه به خلاصون ومومي.</verse>
				<verse number="14">کله چې تاسو هغه نجس شی چې د بربادۍ سبب ګرځي، په هغه ځای کې ولاړ ووینئ چې باید هلته نه وي، (لوستونکی دې پوه شي چې د دې معنی څه ده) نو څوک چې په یهودیې کې وي هغه دې غرونو ته وتښتي.</verse>
				<verse number="15">که څوک د بام په سر وي، نو هغه دې د کوم شي د وړلو دپاره لاندې راښکته نه شي او خپل کور ته دې نه ننوځي.</verse>
				<verse number="16">او که څوک په پټي کې وي، نو هغه دې د خپلې چپنې پسې بېرته کور ته نه ورځي.</verse>
				<verse number="17">افسوس د هغو ښځو په حال چې په هغو ورځو کې امیدوارې وي یا په هغو ښځو چې خپلو ماشومانو ته شیدې ورکوي.</verse>
				<verse number="18">دعا کوئ چې دا شیان په ژمي کې پېښ نه شي.</verse>
				<verse number="19">ځکه چې په هغو ورځو کې به داسې مصیبت رامنځته شي چې د کوم وخت نه چې خدای نړۍ پیدا کړې ده تر اوسه پورې نه دی راغلی او نه به بیا راشي.</verse>
				<verse number="20">که چېرې خدای دغه راتلونکې ورځې لنډې کړې نه وای، نو هېڅوک به ژوندی پاتې نه وای. خو هغه د خپلو غوره شویو خلکو په خاطر هغه ورځې لنډې کړې دي.</verse>
				<verse number="21">که په هغه وخت کې څوک تاسو ته ووایي: ‹ګورئ، مسیح دلته دی یا هلته دی.› نو باور ورباندې مه کوئ.</verse>
				<verse number="22">ځکه چې داسې کسان به پیدا شي چې په دروغو به دعوه کوي چې مسیح او پیغمبران دي او معجزې به وښایي او حیرانوونکي کارونه به کوي او که امکان ولري، نو د خدای غوره شوي خلک به هم بې لارې کړي.</verse>
				<verse number="23">نو پام کوئ، تاسو مې له مخکې نه د دې ټولو شیانو نه خبر کړئ.</verse>
				<verse number="24">خو په هغو ورځو کې به د هغه مصیبت نه وروسته لمر تیاره شي او سپوږمۍ به نوره رڼا نه ورکوي،</verse>
				<verse number="25">ستوري به د اسمان څخه راولویږي او اسماني موجودات به ولړزیږي.</verse>
				<verse number="26">بیا به هغوی وویني چې د انسان زوی به د لوی قدرت او جلال سره په ورېځو کې راروان وي.</verse>
				<verse number="27">هغه به فرښتې ولېږي او د ټولې نړۍ د یو سر نه تر بل سر پورې به خپل غوره شوي خلک سره راټول کړي.</verse>
				<verse number="28">د انځر د ونې څخه عبرت واخلئ. کله چې د هغې څانګې غوټۍ ونیسي او پاڼې وکړي، نو تاسو پوهېږئ چې اوړی رانژدې دی.</verse>
				<verse number="29">په همدې ډول کله چې تاسو دا شیان ووینئ، نو پوه شئ چې هغه وخت نژدې دی بلکې رارسېدلی دی.</verse>
				<verse number="30">په یقین سره زه تاسو ته دا وایم چې دا نسل به تر هغې پورې له منځه لاړ نه شي، ترڅو دا ټولې پېښې رامنځته شوې نه وي.</verse>
				<verse number="31">ځمکه او اسمان به له منځه لاړ شي، خو زما خبرې به هېڅکله له منځه لاړې نه شي.</verse>
				<verse number="32">خو د هغې ورځې او هغه ساعت نه هېڅوک خبر نه دي، نه د اسمان فرښتې او نه زوی، یوازې پلار پرې خبر دی.</verse>
				<verse number="33">پام کوئ او بېداره اوسئ، ځکه چې تاسو نه پوهېږئ چې هغه وخت به کله راځي.</verse>
				<verse number="34">دا د هغه سړي په مثال دی چې د کور نه په سفر روان شي او خپلو نوکرانو ته اختیار ورکړي چې هر یو دې خپل کار وکړي او د دروازې ساتونکي ته حکم وکړي چې بېدار اوسي.</verse>
				<verse number="35">نو تاسو هم بېداره اوسئ، ځکه چې تاسو نه پوهېږئ چې د کور خاوند به کله راځي، ماښام یا په نیمه شپه کې، په چرګ بانګ یا د لمرخاته په وخت کې،</verse>
				<verse number="36">هسې نه چې هغه ناڅاپه راشي او تاسو په خوب ویده وویني.</verse>
				<verse number="37">زه چې تاسو ته څه وایم، نو هغه ټولو ته وایم: بېداره اوسئ.»</verse>
			</chapter>
			<chapter number="14">
				<verse number="1">د فسحې او د فطیرې ډوډۍ اختر ته دوه ورځې پاتې وې. مشران کاهنان او د شریعت عالمان په دې لټه کې وو چې څنګه عیسی په پټه راونیسي او ویې وژني.</verse>
				<verse number="2">هغوی وویل: «خو دا کار باید د اختر په ورځو کې ونه شي، هسې نه چې خلک شور او غوغا جوړه کړي.»</verse>
				<verse number="3">عیسی په بیت عنیا کې د شمعون په کور کې چې مخکې یې د جذام ناروغي لرله، دسترخوان ته ناست ؤ. یوه ښځه راغله او د مرمرو بوتل ورسره ؤ چې د سنبل د قیمتي عطرو څخه ډک ؤ. هغې د بوتل سر مات کړ او د عیسی په سر باندې یې واچول.</verse>
				<verse number="4">په هغه ځای کې د حاضرو خلکو څخه ځینې یې په قهر شول او یو بل ته یې سره وویل: «دا عطر ولې داسې بېځایه ضایع شول؟</verse>
				<verse number="5">کېدای شول چې دا عطر د سپینو زرو د درې سوه سکو څخه په زیاته بیه خرڅ شوي وای او پیسې یې غریبانو ته ورکړل شوې وای.» نو هغوی هغه ښځه ورټله.</verse>
				<verse number="6">خو عیسی وویل: «د هغې سره کار مه لرئ! هغه ولې تنګوئ؟ هغې زما سره ښه کار کړی دی.</verse>
				<verse number="7">غریبان به تل ستاسو سره وي او هر وخت چې وغواړئ د هغوی سره مرسته کولای شئ، خو زه به تل ستاسو سره نه یم.</verse>
				<verse number="8">دې ښځې چې څه کولای شول ویې کړل. هغې زما په بدن باندې عطر واچول چې د ښخولو څخه مې مخکې تیار کړي.</verse>
				<verse number="9">په یقین سره زه تاسو ته دا وایم چې د نړۍ په هرځای کې چې زېری ورکول کیږي، نو دې ښځې چې څه کړي دي خلک به هغه یادوي.»</verse>
				<verse number="10">بیا یهودا اسخریوتي چې د هغو دولسو شاګردانو څخه ؤ، مشرانو کاهنانو ته ورغی چې عیسی هغوی ته په لاس ورکړي.</verse>
				<verse number="11">کله چې هغوی دا واورېدل، نو خوشحاله شول او د هغه سره یې د پیسو وعده وکړه. نو یهودا د یوې موقعې په لټه کې ؤ ترڅو عیسی هغوی ته په لاس ورکړي.</verse>
				<verse number="12">د فطیرې ډوډۍ د اختر په لومړۍ ورځ یعنې په هغه ورځ چې هغوی د فسحې وری قرباني کاوه، د عیسی شاګردانو هغه ته وویل: «ته چېرته غواړې چې د فسحې ډوډۍ درته تیاره کړو؟»</verse>
				<verse number="13">نو عیسی خپل دوه شاګردان ولېږل او ورته ویې ویل: «ښار ته لاړ شئ، یو سړی به ووینئ چې د اوبو منګی وړي. په هغه پسې لاړ شئ</verse>
				<verse number="14">او کوم کور ته چې هغه ورننوت، تاسو هم ورشئ او د کور خاوند ته ووایئ: ‹استاذ وایي د مېلمنو هغه کوټه چېرته ده چې زه او زما شاګردان به په کې د فسحې ډوډۍ وخورو؟›</verse>
				<verse number="15">هغه به تاسو ته پاس په بالاخانه کې یوه لویه فرش شوې کوټه دروښایي. هلته زمونږ دپاره ډوډۍ تیاره کړئ.»</verse>
				<verse number="16">بیا شاګردان روان شول او ښار ته لاړل نو هغوی ټول شیان هماغه شان ولیدل لکه څنګه چې عیسی ورته ویلي وو، نو هغوی د فسحې ډوډۍ تیاره کړه.</verse>
				<verse number="17">کله چې ماښام شو، نو عیسی د دولسو شاګردانو سره راغی.</verse>
				<verse number="18">کله چې هغوی دسترخوان ته کښېناستل او ډوډۍ یې خوړله، عیسی وویل: «په یقین سره زه تاسو ته دا وایم چې په تاسو کې به یو تن چې زما سره ډوډۍ خوري، زما سره خیانت وکړي.»</verse>
				<verse number="19">په دې خبره شاګردان ډېر غمجن شول او هر یو د عیسی څخه پوښتنه وکړه: «ایا هغه زه یم؟»</verse>
				<verse number="20">عیسی هغوی ته ځواب ورکړ: «هغه ستاسو دولسو تنو څخه دی چې زما سره په یوه کاسه کې لاس ښکته کوي.</verse>
				<verse number="21">لکه څنګه چې د خدای په کلام کې لیکل شوي دي، د انسان زوی باید مړ شي، خو افسوس د هغه چا په حال چې د انسان د زوی سره خیانت کوي! د هغه سړي دپاره به ښه وه چې هېڅ پیدا شوی نه وای.»</verse>
				<verse number="22">د ډوډۍ خوړلو په وخت کې عیسی یوه ډوډۍ راواخیستله، شکر یې پرې وویست، هغه یې ماته کړه، شاګردانو ته یې ورکړه او ویې ویل: «دا واخلئ، دا زما بدن دی.»</verse>
				<verse number="23">بیا هغه پیاله راواخیستله او د خدای شکر یې وویست او هغوی ته یې ورکړه او د هغې نه ټولو وڅښل.</verse>
				<verse number="24">عیسی وویل: «دا زما وینه ده چې د خدای او انسان ترمنځ لوظ ټینګوي چې د ډېرو خلکو دپاره توییږي.</verse>
				<verse number="25">په یقین سره زه تاسو ته دا وایم چې بیا به تر هغې ورځې پورې دا د انګورو شربت ونه څښم ترڅو د خدای په پاچاهۍ کې یې بیا ونه څښم.»</verse>
				<verse number="26">بیا د یوې روحاني سندرې د ویلو څخه وروسته د زیتون غره ته لاړل.</verse>
				<verse number="27">عیسی خپلو شاګردانو ته وویل: «تاسو ټول به وتښتئ او ما به پرېږدئ، ځکه چې د خدای په کلام کې لیکل شوي دي: زه به شپون ووهم او پسونه به خواره واره شي.</verse>
				<verse number="28">خو کله چې بیا راژوندی شم، نو ستاسو نه مخکې به جلیل ته لاړ شم.»</verse>
				<verse number="29">پطروس عیسی ته وویل: «حتی که ټول تا پرېږدي، خو زه به دې هېڅکله هم پرېنږدم.»</verse>
				<verse number="30">عیسی پطروس ته وویل: «په یقین سره زه تاته دا وایم چې همدا نن شپه به مخکې له دې چې چرګ دوه ځلې اذان وکړي، ته به درې ځلې ووایې چې ما نه پېژنې.»</verse>
				<verse number="31">خو پطروس په ټینګه وویل: «که زه تا سره مړ هم شم، خو هېڅکله به ونه وایم چې تا نه پېژنم.» او نورو ټولو شاګردانو هم همداسې وویل.</verse>
				<verse number="32">هغوی د جتسیماني په نوم یو ځای ته ورسېدل، نو عیسی خپلو شاګردانو ته وویل: «تاسو دلته کښېنئ او زه دعا کوم.»</verse>
				<verse number="33">بیا هغه پطروس، یعقوب او یوحنا د ځان سره بوتلل. عیسی ډېر غمجن شو او زړه یې تنګ شو،</verse>
				<verse number="34">او هغوی ته یې وویل: «زما زړه له غمه چوي او مرګ ته نژدې یم. دلته پاتې شئ او بېداره اوسئ.»</verse>
				<verse number="35">عیسی لږ لېرې لاړ او په ځمکه پرېوت او دعا یې وکړه چې که چېرې کېدای شي، نو دا د کړاو ساعت دې زما څخه تېر شي.</verse>
				<verse number="36">هغه وویل: «ابا، یعنې ای پلاره! ستا دپاره هرڅه ممکن دي. دا پیاله زما څخه لېرې کړه، خو زما رضا نه بلکې لکه څنګه چې ستا رضا وي.»</verse>
				<verse number="37">بیا عیسی بېرته شاګردانو ته راغی او ویې لیدل چې هغوی ویده دي. نو پطروس ته یې وویل: «ای شمعونه، ویده یې؟ ایا یو ساعت هم ویښ نه شوې پاتې کېدلی؟</verse>
				<verse number="38">بېداره اوسئ او دعا وکړئ چې د وسوسو سره مخامخ نه شئ، زړه غواړي خو بدن کمزوری دی.»</verse>
				<verse number="39">عیسی یوځل بیا لاړ او هماغه دعا یې وکړه.</verse>
				<verse number="40">کله چې هغه بېرته راغی، نو هغوی یې بیا په خوب ویده ولیدل، ځکه چې د هغوی سترګې له خوبه ډکې وې او په دې نه پوهېدل چې هغه ته څه ووایي.</verse>
				<verse number="41">کله چې هغه د درېم ځل دپاره راغی، نو هغوی ته یې وویل: «تاسو لا ویده یئ او ارام کوئ؟ بس دی. هغه ساعت رارسېدلی دی چې د انسان زوی به ګناهکارانو ته په لاس ورکول کیږي.</verse>
				<verse number="42">پاڅېږئ، راځئ چې ځو، هغه څوک چې غواړي زما سره خیانت وکړي، رارسېدلی دی.»</verse>
				<verse number="43">عیسی لا خبرې کولې چې سمدلاسه یهودا چې د هغو دولسو شاګردانو څخه ؤ، د یوې ډلې خلکو سره چې تورې او کوتکونه ورسره وو، راورسېد. هغه د مشرانو کاهنانو، د شریعت د عالمانو او قومي مشرانو له خوا رالېږل شوی ؤ.</verse>
				<verse number="44">هغه خاین هغوی ته یوه نښه ورکړې وه او ورته ویلي یې وو: «څوک چې زه ښکل کړم، نو دا هماغه سړی دی. هغه ونیسئ او تر پوره څارنې لاندې یې بوځئ.»</verse>
				<verse number="45">کله چې یهودا راورسېد، نو سمدلاسه عیسی ته ورغی او ورته ویې ویل: «استاذه!» او هغه یې ښکل کړ.</verse>
				<verse number="46">نو هغوی عیسی ته لاس ورواچاوه او هغه یې ونیوه.</verse>
				<verse number="47">بیا د هغو کسانو څخه چې هلته ولاړ وو یو یې توره راوویستله او د لوی کاهن په نوکر یې ګوزار وکړ او د هغه غوږ یې پرې کړ.</verse>
				<verse number="48">بیا عیسی هغوی ته وویل: «ایا زه کوم داړه مار یم چې د تورو او کوتکونو سره زما د نیولو دپاره راغلي یئ؟</verse>
				<verse number="49">زه هره ورځ ستاسو سره د خدای په کور کې وم او تعلیم به مې ورکاوه او تاسو زه ونه نیولم، خو د خدای کلام چې څه وایي هغه باید پوره شي.»</verse>
				<verse number="50">بیا ټولو شاګردانو هغه پرېښود او وتښتېدل.</verse>
				<verse number="51">په دې وخت کې یو ځوان چې د کتان یوه ټوټه یې د ځان څخه تاوه کړې وه، د عیسی پسې روان شو. هغوی هغه هم ونیوه،</verse>
				<verse number="52">خو هغه خپل کالي پرېښودل او لوڅ وتښتېده.</verse>
				<verse number="53">هغوی عیسی لوی کاهن ته بوتو او هلته مشران کاهنان، قومي مشران او د شریعت عالمان سره راټول شوي وو.</verse>
				<verse number="54">پطروس د لوی کاهن تر حوېلۍ پورې په هغه پسې شاته شاته روان ؤ او دننه ورغی او هلته د ساتونکو سره کښېناست او اور ته یې ځان تودولو.</verse>
				<verse number="55">مشرانو کاهنانو او ټولې شورا هڅه کوله چې د عیسی په خلاف کوم ثبوت پیدا کړي ترڅو هغه ووژل شي، خو هغوی کوم ثبوت پیدا نه کړ.</verse>
				<verse number="56">ډېرو خلکو د هغه په خلاف په دروغو شاهدي ورکړه، خو د هغوی شهادت د یو بل سره یوشان نه ؤ.</verse>
				<verse number="57">بیا ځینې خلک پاڅېدل او د هغه په خلاف یې داسې د دروغو شاهدي ورکړه:</verse>
				<verse number="58">«مونږ د هغه د خولې نه واورېدل چې ویې ویل: زه به دا د خدای کور چې د انسانانو په لاس جوړ شوی دی ورانوم او په درې ورځو کې به بل داسې کور جوړ کړم چې هغه به د انسانانو په لاسونو نه وي جوړ شوی.»</verse>
				<verse number="59">خو بیاهم د دې خلکو شاهدي سره یوشان نه وه.</verse>
				<verse number="60">بیا لوی کاهن د هغوی ټولو په مخکې ودرېده او د عیسی څخه یې پوښتنه وکړه: «ایا ته دې تورونو ته چې هغوی یې درباندې لګوي، ځواب نه ورکوې؟»</verse>
				<verse number="61">خو عیسی غلی پاتې شو او هېڅ ځواب یې ورنه کړ. یوځل بیا لوی کاهن ترې پوښتنه وکړه: «ایا ته مسیح، د مبارک خدای زوی یې؟»</verse>
				<verse number="62">عیسی وویل: «هو، زه یم او تاسو به د انسان زوی ووینئ چې د مطلق قادر خدای ښي لاس ته ناست وي او د اسمان په ورېځو کې به راروان وي.»</verse>
				<verse number="63">لوی کاهن خپل کالي وشکول او ویې ویل: «مونږ نورو شاهدانو ته څه اړتیا لرو؟</verse>
				<verse number="64">تاسو دا کفر ویل واورېدل. ستاسو پرېکړه څه ده؟» نو هغوی ټولو هغه محکوم کړ او ویې ویل چې هغه د مرګ لایق دی.</verse>
				<verse number="65">ځینو خلکو ورباندې لاړې ورتو کړې او سترګې یې ورته وتړلې او په سوکانو یې واهه او ورته ویل یې: «اوس له غیبو ووایه چې ته چا ووهلې.» بیا ساتونکو هغه ونیوه او ویې واهه.</verse>
				<verse number="66">په دې وخت کې پطروس لاندې په حوېلۍ کې ؤ چې د لوی کاهن یوه وینځه راغله</verse>
				<verse number="67">او ویې لیدل چې پطروس اور ته خپل ځان تودوي، نو هغې ورته په ځیر سره وکتل او ویې ویل: «ته هم د عیسی ناصري سره وې.»</verse>
				<verse number="68">خو هغه منکر شو او ویې ویل: «زه هغه نه پېژنم او نه پوهېږم چې ته څه وایې.» بیا هغه دباندې دالان ته ووت او په هماغه وخت کې چرګ اذان وکړ.</verse>
				<verse number="69">هغې وینځې پطروس هلته ولیده او په هغه ځای کې ولاړو خلکو ته یې بیا وویل: «دا هم د هغوی د ډلې څخه دی.»</verse>
				<verse number="70">خو پطروس بیا منکر شو. لږه شېبه وروسته حاضرو خلکو یوځل بیا پطروس ته وویل: «بې له شکه چې ته د هغوی د ډلې څخه یې، ځکه چې ته هم جلیلي یې.»</verse>
				<verse number="71">خو پطروس قسم وخوړ: «که زه دروغ وایم، نو په ما دې د خدای لعنت وي، تاسو چې د کوم سړي په هکله خبرې کوئ زه هغه نه پېژنم.»</verse>
				<verse number="72">او سمدلاسه د دوهم ځل دپاره چرګ اذان وکړ. او پطروس ته ور په یاد شول چې عیسی ورته ویلي وو: «مخکې له دې چې چرګ دوه ځلې اذان وکړي، نو ته به درې ځلې ووایې چې زه هغه نه پېژنم.» د هغه زړه مات شو او په ژړا شو.</verse>
			</chapter>
			<chapter number="15">
				<verse number="1">سهار وختي مشرانو کاهنانو د قومي مشرانو او د شریعت د عالمانو او د شورا نورو ټولو غړو سره یوه غونډه جوړه کړه او یوه پرېکړه یې وکړه. هغوی عیسی په زنځیرونو وتاړه او روان یې کړ او پیلاتوس ته یې وسپاره.</verse>
				<verse number="2">پیلاتوس د هغه څخه پوښتنه وکړه: «ایا ته د یهودیانو پاچا یې؟» عیسی ځواب ورکړ: «ته په خپله وایې.»</verse>
				<verse number="3">مشرانو کاهنانو په هغه باندې زیات تورونه ولګول،</verse>
				<verse number="4">نو پیلاتوس د هغه څخه بیا پوښتنه وکړه: «ایا تا سره هېڅ ځواب نشته؟ ګوره هغوی په تا باندې څومره تورونه لګوي.»</verse>
				<verse number="5">خو عیسی ځواب ورنه کړ، نو په دې باندې پیلاتوس حیران شو.</verse>
				<verse number="6">پیلاتوس به د فسحې په هر اختر کې د خلکو په غوښتنه یو بندي ازادولو.</verse>
				<verse number="7">په هغه وخت کې یو سړی چې باراباس نومېده او د یاغیانو سره یې د اله ګولې په وخت کې قتل کړی ؤ بندي ؤ.</verse>
				<verse number="8">خلک پیلاتوس ته ورغلل او د هغه څخه یې وغوښتل چې زمونږ دپاره هغه کار وکړه لکه څنګه چې هر وخت دې په اختر کې کاوه.</verse>
				<verse number="9">پیلاتوس د هغوی څخه پوښتنه وکړه: «ایا تاسو غواړئ چې د یهودیانو پاچا درته راخلاص کړم؟»</verse>
				<verse number="10">ځکه چې پیلاتوس په دې پوهېده چې مشرانو کاهنانو د بخیلۍ له امله عیسی هغه ته په لاس ورکړی دی.</verse>
				<verse number="11">خو مشرانو کاهنانو خلک ولمسول چې د پیلاتوس څخه وغواړي چې د عیسی په ځای ورته باراباس ازاد کړي.</verse>
				<verse number="12">پیلاتوس یوځل بیا هغوی ته وویل: «نو بیا د هغه سړي سره چې تاسو ورته د یهودیانو پاچا وایئ څه وکړم؟»</verse>
				<verse number="13">هغوی بیا چیغې کړې: «هغه په صلیب باندې ځوړند کړئ.»</verse>
				<verse number="14">پیلاتوس د هغوی څخه پوښتنه وکړه: «ولې، هغه څه جرم کړی دی؟» خو هغوی چیغې نورې هم زیاتې کړې: «هغه په صلیب باندې ځوړند کړئ.»</verse>
				<verse number="15">پیلاتوس غوښتل چې خلک خوشحاله کړي، نو باراباس یې ورته ازاد کړ. بیا یې حکم وکړ چې عیسی په دورو باندې ووهي او هغه دې عسکرو ته وسپاري چې په صلیب باندې یې ځوړند کړي.</verse>
				<verse number="16">عسکرو عیسی دننه د والي ماڼۍ ته بوته او ټول کنډک یې راټول کړ.</verse>
				<verse number="17">هغوی عیسی ته بانجاني چپنه ورواغوستله او د اغزیو تاج یې ور په سر کړ.</verse>
				<verse number="18">بیا یې هغه ته سلامي وکړه او ویې ویل: «ژوندی دې وي د یهودیانو پاچا.»</verse>
				<verse number="19">هغه یې په لرګي باندې په سر سر وهلو او لاړې یې ورباندې تو کولې او د هغه په مخکې په ګونډو شول چې دا وښایي چې ګوندې درناوی یې کوي.</verse>
				<verse number="20">کله چې هغوی ملنډې وهل بس کړل، نو هغه بانجاني چپنه یې ترې وویستله او خپل کالي یې ورته بېرته ورواغوستل. بیا یې هغه دباندې بوته چې په صلیب باندې یې ځوړند کړي.</verse>
				<verse number="21">هغوی په لاره کې د شمعون په نوم د یو سړي سره چې د کلیوالي سیمې څخه ښار ته راروان ؤ، مخامخ شول. عسکرو هغه مجبور کړ چې د عیسی صلیب یوسي. شمعون د قیروان څخه ؤ او د سکندر او روفس پلار ؤ.</verse>
				<verse number="22">هغوی عیسی د جلجتا په نوم هغه ځای ته بوته چې معنی یې ده د سر د کوپړۍ ځای.</verse>
				<verse number="23">هغه ته یې داسې شراب ورکول چې د مر کنډ په نوم یوه دوا په کې ګډه شوې وه، خو هغه ونه څښل.</verse>
				<verse number="24">بیا هغوی عیسی په صلیب باندې مېخ کړ او پچه یې واچوله او د هغه کالي یې په خپل منځ کې سره ووېشل چې کوم شی د چا شي.</verse>
				<verse number="25">د سهار نهه بجې وې چې هغه یې په صلیب باندې ځوړند کړ.</verse>
				<verse number="26">په هغه باندې لګول شوی تور چې په یوه تخته باندې داسې لیکل شوی ؤ: «د یهودیانو پاچا.»</verse>
				<verse number="27">د هغه سره یې دوه داړه ماران هم په صلیب باندې ځوړند کړل، یو د هغه ښي لاس ته او بل چپ لاس ته. [</verse>
				<verse number="28">په دې ډول د پیغمبرانو هغه لیکنې پوره شوې چې وایي: «هغه په بدکارانو کې وشمېرل شو.»]</verse>
				<verse number="29">څوک چې په لاره تېرېدل، نو خپل سرونه به یې خوځول، عیسی ته به یې ښکنځلې کولې او ویل به یې: «واه، تا غوښتل چې د خدای کور وران کړې او په درې ورځو کې یې بېرته جوړ کړې،</verse>
				<verse number="30">اوس خپل ځان وژغوره او د صلیب څخه راښکته شه.»</verse>
				<verse number="31">همدارنګه مشرانو کاهنانو او د شریعت عالمانو په خپل منځ کې په هغه باندې ملنډې وهلې او ویل یې: «هغه نور خلک ژغورل، خو خپل ځان نه شي ژغورلی.</verse>
				<verse number="32">پرېږدئ چې مسیح د اسراییلو پاچا اوس د صلیب څخه راښکته شي، ترڅو مونږ هغه ووینو او ایمان ورباندې راوړو.» هغو دوو کسانو چې د عیسی سره په صلیب ځوړند کړای شوي وو هم هغه ته ښکنځلې کولې.</verse>
				<verse number="33">د غرمې د دولسو بجو څخه د ماسپښین تر درې بجو پورې په ټول وطن کې تیاره راخپره شوه</verse>
				<verse number="34">او درې بجې عیسی په لوړ اواز چیغه کړه: «ایلي، ایلي، لما سبقتني؟» چې معنی یې ده: «ای زما خدایه، ای زما خدایه، زه دې ولې پرېښودم؟»</verse>
				<verse number="35">ځینې خلک چې هلته نژدې ولاړ وو دا یې واورېدل او ویې ویل: «ګورئ، هغه الیاس نبي ته نارې وهې.»</verse>
				<verse number="36">د هغوی څخه یو کس منډه کړه او یو اسفنج یې په تروو شرابو کې لوند کړ او هغه یې د لرګي په سر کېښود او عیسی ته یې ورکړ چې ویې څښي او ویې ویل: «صبر وکړئ. پرېږدئ ووینو چې ایا الیاس نبي راځي یا نه، چې هغه د صلیب څخه راښکته کړي.»</verse>
				<verse number="37">بیا عیسی یوه چیغه ووهله او ساه یې ورکړه.</verse>
				<verse number="38">د خدای د کور پرده د سر نه تر بېخه پورې وشکېدله او دوه ټوټې شوه.</verse>
				<verse number="39">کله چې هغه رومي منصبدار چې عیسی ته مخامخ ولاړ ؤ ولیدل چې هغه څنګه ساه ورکړه، نو ویې ویل: «دا سړی په رښتیا د خدای زوی ؤ.»</verse>
				<verse number="40">په هغه ځای کې یو څو ښځې هم وې چې د لېرې نه یې کتل. په هغوی کې مریم چې د مجدلیې د ښار څخه وه او مریم د کشر یعقوب، یوشا او سالومې مور وه.</verse>
				<verse number="41">کوم وخت چې عیسی په جلیل کې ؤ، نو دا ښځې ورسره ملګرې وې او خدمت یې ورته کاوه. ډېرې نورې ښځې چې د هغه سره اورشلیم ته راغلې وې هم په هغه ځای کې وې.</verse>
				<verse number="42">دا د جمعې ورځ وه یعنې د سبت څخه یوه ورځ مخکې د اختر دپاره د تیاري نیولو ورځ وه. څنګه چې ماښام شو،</verse>
				<verse number="43">یوسف چې د رامه د ښار څخه ؤ او د شورا یو عزتمن غړی ؤ او د خدای د پاچاهۍ د راتللو انتظار یې کاوه، په زړورتیا سره پیلاتوس ته ورغی او د عیسی مړی یې ترې وغوښت.</verse>
				<verse number="44">کله چې پیلاتوس خبر شو چې عیسی مړ شوی دی، نو هغه حیران شو. هغه عسکري منصبدار یې راوغوښت او پوښتنه یې ترې وکړه: «ایا هغه مړ شوی دی؟»</verse>
				<verse number="45">کله چې پیلاتوس د هغه منصبدار له خوا خبر شو چې عیسی وخته مړ شوی دی، نو یوسف ته یې اجازه ورکړه چې مړی یوسي.</verse>
				<verse number="46">نو یوسف د کتان کفن راواخیست، د عیسی مړی یې د صلیب څخه راښکته کړ، په هغه کې یې تاو کړ او په یو قبر کې چې په یو ګټ کې کیندل شوی ؤ کېښود. بیا یې یوه غټه تیږه د غار خولې ته راورغړوله.</verse>
				<verse number="47">مریم مجدلیې او د یوشا مور مریم ولیدل چې د عیسی مړی یې په کوم ځای کې ایښی دی.</verse>
			</chapter>
			<chapter number="16">
				<verse number="1">کله چې د سبت ورځ تېره شوه، مریم مجدلیې او د یعقوب مور مریم او سالومې خوشبویه تېل واخیستل او لاړلې چې د عیسی په مړي باندې یې واچوي.</verse>
				<verse number="2">د یکشنبې په ورځ سهار د لمر راختلو نه وروسته هغوی قبر ته ورغلې.</verse>
				<verse number="3">هغوی په خپلو کې یو بل ته وویل: «مونږ ته به د قبر د خولې څخه تیږه څوک ورغړوي؟»</verse>
				<verse number="4">خو کله چې هغوی وکتل، نو ویې لیدل چې هغه تیږه چې ډېره غټه وه شاته رغړېدلې وه.</verse>
				<verse number="5">کله چې هغوی قبر ته ورننوتلې، نو هلته یې یو ځوان سړی ولیده چې سپین کالي یې اغوستي وو او د قبر ښي خواته ناست ؤ. نو هغوی ووېرېدلې.</verse>
				<verse number="6">خو هغه وویل: «مه وېرېږئ، زه پوهېږم چې تاسو ناصري عیسی لټوئ چې په صلیب باندې ځوړند شوی ؤ. هغه دلته نشته، هغه راژوندی شوی دی. ګورئ، دا هغه ځای دی چې د هغه مړی په کې ایښودل شوی ؤ.</verse>
				<verse number="7">اوس لاړې شئ او د هغه شاګردانو او پطروس ته ووایئ چې هغه ستاسو څخه مخکې جلیل ته روان دی. لکه څنګه چې هغه خپله تاسو ته ویلي وو، تاسو به هغه هلته ووینئ.»</verse>
				<verse number="8">هغوی د قبر څخه راووتلې او وتښتېدلې، ځکه چې د ډېرې وېرې لړزېدلې او وارخطا شوې وې. هغوی هېچا ته څه ونه ویل، ځکه چې وېرېدلې وې. [</verse>
				<verse number="9">کله چې عیسی د یکشنبې په ورځ سهار وختي د مړو نه راژوندی شو، نو لومړی مریم مجدلیې ته چې هغه ورڅخه اووه پېریان ویستلي وو ښکاره شو.</verse>
				<verse number="10">هغه لاړه او څه چې پېښ شوي وو هغه یې د عیسی نژدې ملګرو ته چې ویر او ژړاګانې یې کولې، وویل.</verse>
				<verse number="11">کله چې هغوی واورېدل چې عیسی ژوندی شوی دی او مریم لیدلی دی، نو باور یې ورباندې ونه کړ.</verse>
				<verse number="12">له هغې وروسته عیسی په بله څېره کې خپلو دوو شاګردانو ته چې د اورشلیم څخه کلي ته روان وو، ښکاره شو.</verse>
				<verse number="13">هغوی بېرته لاړل او نور شاګردان یې خبر کړل، خو هغوی یې په خبره باندې باور ونه کړ.</verse>
				<verse number="14">وروسته بیا عیسی خپل ځان یوولسو شاګردانو ته چې ډوډۍ ته ناست وو، ورښکاره کړ. هغوی یې د بې ایمانۍ او سختو زړونو د لرلو په خاطر ورټل، ځکه چې هغوی د هغو خلکو په خبرو یقین ونه کړ چې هغه یې د راژوندي کېدلو څخه وروسته لیدلی ؤ.</verse>
				<verse number="15">نو هغوی ته یې وویل: «په ټوله نړۍ کې وګرځئ او دا زېری ټولو ته ورسوئ.</verse>
				<verse number="16">هرڅوک چې ایمان راوړي او د تعمید غسل واخلي نو هغه به خلاصون ومومي، خو څوک چې ایمان رانه وړي نو هغه به محکوم کړای شي.</verse>
				<verse number="17">څوک چې ایمان راوړي، نو هغوی ته به دا نښه ورکړل شي چې زما په نوم به پېریان وباسي او په نویو ژبو به خبرې کوي،</verse>
				<verse number="18">هغوی به ماران نیسي او که زهر وخوري، نو زیان به ورته نه رسیږي او کله چې په ناروغانو باندې خپل لاسونه ږدي، نو هغوی به ښه کیږي.»</verse>
				<verse number="19">د هغوی سره د خبرو کولو نه وروسته څښتن عیسی اسمان ته پورته یووړل شو او د خدای ښي لاس ته کښېناست.</verse>
				<verse number="20">بیا شاګردان لاړل او په هرځای کې یې وعظ کاوه او څښتن ورسره مرسته کوله او د معجزو په ښودلو یې دا ثابته کړه چې د هغوی پیغام رښتینی دی.]</verse>
			</chapter>
		</book>
		<book number="42">
			<chapter number="1">
				<verse number="1">ښاغلی تیوفیلوسه: ډېرو خلکو کوښښ کړی دی ترڅو هغه پېښې بیان کړي چې زمونږ په منځ کې رامنځته شوې دي.</verse>
				<verse number="2">هغوی هغه څه لیکلي دي چې مونږ ته د عیني شاهدانو او د خدای د کلام د خدمتګارانو له خوا رارسېدلي دي.</verse>
				<verse number="3">ښاغلی تیوفیلوسه، ما هم په خپل وار سره دا ټولې پېښې له پیل څخه په غور سره وڅېړلې، نو دا راته ښه ښکاره شوه چې هغه تاسو ته په ترتیب سره ولیکم.</verse>
				<verse number="4">دا کار د دې دپاره کوم ترڅو ته د هغو ټولو شیانو په هکله چې ورڅخه خبر شوی یې، په حقیقت پوه شې.</verse>
				<verse number="5">د یهودیې د پاچا هیرودیس په زمانه کې یو یهودي کاهن ؤ چې زکریا نومېده او د ابیا د ډلې څخه ؤ. د هغه ښځه الیزابت نومېدله او هغه هم د هارون کاهن د کورنۍ څخه وه.</verse>
				<verse number="6">هغوی دواړه د خدای په نظر کې عادلان خلک وو او په پوره توګه یې د څښتن په ټولو قوانینو او حکمونو باندې عمل کاوه.</verse>
				<verse number="7">خو هغوی اولاد نه درلود، ځکه چې الیزابت شنډه وه او دواړه ډېر زاړه وو.</verse>
				<verse number="8">کله چې د خدای په کور کې د خدمت وار د زکریا ډلې ته ورسېده، نو زکریا د کاهن په توګه په خپله وظیفه کې بوخت شو.</verse>
				<verse number="9">د کاهنانو د دود له مخې هغه د پچې په وسیله غوره شو، ترڅو د خدای کور ته ننوځي او خوشبویي وسوځوي.</verse>
				<verse number="10">د خوشبویۍ د سوځولو په وخت کې ګڼ شمېر عبادت کوونکي دباندې ولاړ وو او دعا یې کوله.</verse>
				<verse number="11">په دې وخت کې د څښتن یوه فرښته زکریا ته ورښکاره شوه چې د قربانۍ د ځای ښي خواته چې خوشبویي په کې سوځېدله، ولاړه وه.</verse>
				<verse number="12">کله چې زکریا هغه ولیدله، نو ټکان یې وخوړ او وېره ورباندې راغله.</verse>
				<verse number="13">خو فرښتې هغه ته وویل: «ای زکریا، مه وېرېږه! ستا دعا قبوله شوې ده او ستا ښځه الیزابت به تاته یو زوی وزېږوي او ته به په هغه باندې یحیی نوم کېږدې.</verse>
				<verse number="14">هغه به ستا دپاره د خوښۍ او خوشحالۍ سبب شي او ډېر خلک به د هغه په زېږېدلو خوشحالي وکړي.</verse>
				<verse number="15">ځکه چې هغه به د څښتن په نظر کې لوی سړی وي. هغه باید هېڅکله شراب او یا داسې کوم شی ونه څښي چې ورباندې نشه شي. هغه به د مور د ګېډې نه د روح القدس څخه ډک وي،</verse>
				<verse number="16">او ډېر اسراییلیان به د خپل څښتن خدای خواته راواړوي.</verse>
				<verse number="17">یحیی به په هماغه روح او قدرت سره چې الیاس نبي درلود د څښتن په مخکې روان وي، ترڅو پلرونه او اولادونه سره پخلا کړي، سرکښه کسان د نېکانو د حکمت نه ډکې لارې ته راوګرځوي او خلک د څښتن راتللو ته تیار کړي.»</verse>
				<verse number="18">زکریا فرښتې ته وویل: «زه څنګه په دې باور کولای شم چې داسې به وشي؟ ځکه چې زه زوړ سړی یم او ښځه مې هم زړه ده.»</verse>
				<verse number="19">فرښتې په ځواب کې وویل: «زه جبراییل یم چې د خدای په حضور کې ودرېږم. زه رالېږل شوی یم چې ستا سره خبرې وکړم او دا زېری درته درکړم.</verse>
				<verse number="20">خو ګوره، ته به ګونګ شې او د دې شیانو تر پېښېدلو پورې به خبرې نه شې کولای، ځکه چې تا زما په خبرو چې په ټاکل شوي وخت کې به رښتیا شي، باور ونه کړ.»</verse>
				<verse number="21">په دې وخت کې خلکو د زکریا دپاره انتظار کاوه او حیران وو چې هغه ولې د خدای په کور کې دومره زیات وخت تېر کړ.</verse>
				<verse number="22">کله چې هغه راووت، د هغوی سره یې خبرې نه شوې کولای. نو دوی پوه شول چې هغه د خدای په کور کې کومه رویا لیدلې، ځکه چې هغوی ته یې په لاسونو اشارې کولې، خو خبرې یې نه شوې کولای.</verse>
				<verse number="23">کله چې د خدای په کور کې د زکریا د خدمت موده پای ته ورسېدله، نو هغه بېرته خپل کور ته لاړ.</verse>
				<verse number="24">څه موده وروسته د هغه ښځه الیزابت امیدواره شوه او پنځه میاشتې یې خپل ځان د خلکو څخه پټ وساته او د خپل ځان سره به یې ویل:</verse>
				<verse number="25">«څښتن اوس زما دپاره دا کار وکړ او په ما یې رحم وکړ او زه یې د خلکو په مخکې د شرم څخه خلاصه کړم.»</verse>
				<verse number="26">د الیزابت د امیدوارۍ په شپږمه میاشت خدای جبراییل فرښته د جلیل په ولایت کې د ناصرې په نوم یو ښار ته ولېږله،</verse>
				<verse number="27">ترڅو یوې پېغلې ته چې د یوسف نومي سړي سره یې چې د داود پاچا د کورنۍ څخه ؤ کوژدن شوې وه، ورشي. د هغې پېغلې نوم مریم ؤ.</verse>
				<verse number="28">فرښته هغې ته راغله او ویې ویل: «سلام په تا چې ډېر فضل درباندې شوی دی، څښتن ستا سره مل دی.»</verse>
				<verse number="29">مریم د فرښتې په خبره ډېره وارخطا شوه او په فکر کې ډوبه شوه چې د دې خبرو معنی به څه وي.</verse>
				<verse number="30">فرښتې هغې ته وویل: «ای مریمې، مه وېرېږه! خدای په تا مهربانه شوی دی.</verse>
				<verse number="31">ګوره، ته به امیدواره شې او زوی به دې وشي او د هغه نوم به عیسی کېږدې.</verse>
				<verse number="32">هغه به لوی شخصیت وي او د خدای تعالی د زوی په نوم به یاد شي. څښتن خدای به د هغه د نیکه داود تخت هغه ته ورکړي.</verse>
				<verse number="33">هغه به د تل دپاره د یعقوب په اولادې باندې پاچاهي کوي او د هغه پاچاهي به هېڅکله نه ختمیږي.»</verse>
				<verse number="34">مریم فرښتې ته وویل: «داسې څنګه کېدای شي؟ زه لا پېغله یم او تر اوسه واده شوې نه یم.»</verse>
				<verse number="35">فرښتې په ځواب کې وویل: «په تا به روح القدس نازل شي او د خدای تعالی قدرت به په تا باندې سیوری وکړي او له دې امله به هغه سپېڅلی ماشوم د خدای تعالی د زوی په نوم یاد شي.</verse>
				<verse number="36">وګوره، ستا خپلوانه الیزابت به هم په زاړه عمر کې زوی راوړي. سره له دې چې هغې ته شنډه ویل کېدله، خو اوس شپږ میاشتې کیږي چې امیدواره ده.</verse>
				<verse number="37">ځکه چې د خدای دپاره هېڅ کار ناشونی نه دی.»</verse>
				<verse number="38">مریم وویل: «زه د څښتن خدمتګاره یم. تا چې څه وویل هماغسې دې وشي.» او فرښته ورڅخه لاړه.</verse>
				<verse number="39">څه موده وروسته مریم روانه شوه او په بیړه یو ښار ته چې د یهودیې په غرنۍ سیمه کې ؤ، لاړه.</verse>
				<verse number="40">هغه د زکریا کور ته ورننوتله او په الیزابت یې سلام واچاوه.</verse>
				<verse number="41">کله چې الیزابت د مریم سلام واورېد، نو په ګېډه کې یې ماشوم ټوپونه ووهل. الیزابت د روح القدس نه ډکه شوه</verse>
				<verse number="42">او په لوړ اواز سره یې وویل: «ته په ټولو ښځو کې ډېره مبارکه ښځه یې او هغه ماشوم مبارک دی چې ستا نه به پیدا شي!</verse>
				<verse number="43">زه څوک یم چې زما د بادار مور دې زما لیدلو ته راشي؟</verse>
				<verse number="44">کله چې ستا د سلام اواز زما تر غوږ شو، نو ماشوم له خوشحالۍ نه زما په ګېډه کې ټوپونه ووهل.</verse>
				<verse number="45">ته څومره بختوره یې چې په دې باندې دې باور وکړ چې څښتن درته څه ویلي وو هغه به پوره شي.»</verse>
				<verse number="46">مریم وویل: «بیانوي مې زړه لویي د څښتن</verse>
				<verse number="47">دی زما روح خوشحاله ځکه خدای مې دی ژغورونکی</verse>
				<verse number="48">ځکه زه یې کړمه یاده، خپله عاجزه خدمتګاره له همدې اوس نه به ټول خلک ما بختوره بولي</verse>
				<verse number="49">ځکه قادر خدای کړي لوی کارونه ماته چې سپېڅلی یې دی نوم</verse>
				<verse number="50">د یو نسل نه تر بله کړي رحمت په هغو خلکو باندې چې کوي وېره ځینې</verse>
				<verse number="51">هغه کړي دي قوي کارونه په خپلو مټو کبرجن خلک یې خواره واره کړل د خپلو زړونو د خیالونو سره</verse>
				<verse number="52">راغورځولي یې شاهان خپلو تختونو څخه سرلوړي کړي یې دي عاجزه خلک</verse>
				<verse number="53">ماړه کړي یې دي وږي په ښو شیانو شتمن خلک یې شړلي تش لاسونه</verse>
				<verse number="54">مرسته یې کړې د خپل خادم اسراییلو سره رحم یې کړی تل په خپلو خلکو</verse>
				<verse number="55">لکه یې څنګه چې وعده کړې وه زمونږ نیکونو، ابراهیم او اولادې سره یې د تل دپاره»</verse>
				<verse number="56">مریم نژدې درې میاشتې د الیزابت سره پاتې شوه او بیا بېرته خپل کور ته لاړه.</verse>
				<verse number="57">هغه وخت راورسېد چې الیزابت ماشوم وزېږوي او د هغې زوی پیدا شو.</verse>
				<verse number="58">ګاونډیانو او خپلوانو یې واورېدل چې څښتن په هغې باندې ډېر رحم کړی دی او ټولو ورسره خوشحالي وکړه.</verse>
				<verse number="59">کله چې ماشوم د اتو ورځو شو، نو هغوی راغلل چې سنت یې کړي او غوښتل یې چې د خپل پلار زکریا نوم پرې کېږدي.</verse>
				<verse number="60">خو مور یې وویل: «نه، د هغه نوم به یحیی وي.»</verse>
				<verse number="61">هغوی ورته وویل: «خو ستاسو په خپلوانو کې په دې نوم څوک نشته.»</verse>
				<verse number="62">بیا هغوی د هغه پلار ته اشاره وکړه او پوښتنه یې ترې وکړه چې په ماشوم باندې کوم نوم غواړي کېږدي.</verse>
				<verse number="63">زکریا یوه تخته راوغوښتله او په هغې باندې یې ولیکل: «د هغه نوم یحیی دی.» هغوی ټول ډېر حیران شول.</verse>
				<verse number="64">زکریا سمدلاسه بېرته په خبرو راغی او خدای ته په ثنا ویلو یې پیل وکړ.</verse>
				<verse number="65">ټول ګاونډیان ووېرېدل او د یهودیې په ټوله غرنۍ سیمه کې خلکو د دې شیانو په هکله خبرې کولې.</verse>
				<verse number="66">هرچا چې دا خبره اورېدله، نو د هغې په هکله یې فکر کاوه او پوښتنه یې کوله: «د دې ماشوم څخه به څه جوړ شي؟» ځکه چې د څښتن لاس د هغه په سر باندې ؤ.</verse>
				<verse number="67">د یحیی پلار زکریا د روح القدس نه ډک شو او د خدای پیغام یې ورکړ:</verse>
				<verse number="68">«ثنا او صفت دې وي څښتن ته چې دی خدای د اسراییلو ځکه راغی چې وکړي مرسته د خپل قوم سره چې کړي ازاد هغوی</verse>
				<verse number="69">هغه پیدا کړ مونږ ته زورور ژغورونکی د اولادې نه د داود چې خدمتګار یې ؤ خپل</verse>
				<verse number="70">لکه څنګه چې پخوا یې وو ویلي په خوله د سپېڅلو پخوانیو پیغمبرانو</verse>
				<verse number="71">چې مو خلاص کړي د خپلو دښمنانو ځینې د هغو خلکو څخه چې کوي کرکه له مونږ</verse>
				<verse number="72">رحم به وکړي هغه زمونږ نیکونو باندې او رایادوي به خپل سپېڅلی لوظ</verse>
				<verse number="73">هغه قسم چې ؤ خوړلی هغه زمونږ د نیکه ابراهیمه سره</verse>
				<verse number="74">چې به کړي خلاص هغه مونږ له دښمنانو ځینې چې بې له وېرې وکړو مونږه خدمت د هغه</verse>
				<verse number="75">په ټول ژوندون کې د پاکۍ او عدالت سره</verse>
				<verse number="76">او ای ماشومه زما ته به یادېږې پیغمبر د خدای تعالی ځکه چې ځې به له څښتنه مخکې چې کړې تیاره لاره ته د هغه دپاره</verse>
				<verse number="77">چې په دې پوه کړې قوم د هغه چې دوی به ومومي خلاصون د خپلو ګناهونو په بخښلو سره</verse>
				<verse number="78">زمونږ د خدای د رحم او مهربانۍ په سبب په مونږ را وبه خېژي لمر د سهار پاس له اسمانه څخه</verse>
				<verse number="79">ترڅو چې راولي رڼا په هغو خلکو باندې چې تېروي ژوند په تیارو کې د مرګ او برابر کړي قدمونه زمونږ د سولې او سلامتۍ په لاره»</verse>
				<verse number="80">هغه ماشوم غټېده او په روحاني توګه قوي کېده او تر هغه وخته پورې په دښته کې اوسېده، ترڅو د اسراییلو خلکو ته په څرګنده توګه ورښکاره شو.</verse>
			</chapter>
			<chapter number="2">
				<verse number="1">په هغه وخت کې امپراتور اګوستوس د روم په ټوله امپراتورۍ کې د سرشمېرنې په خاطر یو فرمان جاري کړ.</verse>
				<verse number="2">دا لومړنۍ سرشمېرنه وه چې د سوریې د والي کرینوس په وخت کې وشوه.</verse>
				<verse number="3">هرڅوک خپل ښار ته لاړ چې خپل نوم ولیکي.</verse>
				<verse number="4">نو یوسف هم د جلیل د ناصرې د ښار څخه د یهودیې د ولایت د بیت لحم ښار ته چې د داود پاچا د زېږېدنې ځای ؤ لاړ، ځکه چې هغه د داود د کورنۍ څخه ؤ.</verse>
				<verse number="5">یوسف د مریم سره چې کوژدنه یې وه او امیدواره وه، د نوم لیکنې دپاره هلته لاړ.</verse>
				<verse number="6">او کله چې هغوی په بیت لحم کې وو د هغې د ماشوم د زېږېدلو وخت راورسېد.</verse>
				<verse number="7">هغې خپل لومړنی اولاد چې هلک ؤ، وزېږاوه. هغه یې په اورني کې تاو کړ او په آخور کې یې کېښود، ځکه چې په مسافرخانه کې د هغوی دپاره ځای نه ؤ.</verse>
				<verse number="8">په هغې سیمه کې څو شپانه وو چې په شاوخوا ځمکو کې اوسېدل او د شپې به یې په خپلو رمو باندې پام کاوه.</verse>
				<verse number="9">د څښتن فرښته هغوی ته ښکاره شوه او د څښتن د جلال رڼا په هغوی باندې وځلېدله. هغوی سخت ووېرېدل.</verse>
				<verse number="10">خو فرښتې هغوی ته وویل: «مه وېرېږئ، ما تاسو ته یو زېری راوړی چې د ټولو خلکو دپاره به یوه لویه خوشحالي وي.</verse>
				<verse number="11">همدا نن د داود په ښار کې ستاسو دپاره یو خلاصوونکی زېږېدلی دی چې هغه مسیح او څښتن دی.</verse>
				<verse number="12">او ستاسو دپاره به دا نښه وي چې یو ماشوم به پیدا کړئ چې په اورني کې به تاو شوی وي او په آخور کې به پروت وي.»</verse>
				<verse number="13">ناڅاپه د هغې فرښتې سره یو لوی اسماني لښکر راښکاره شو چې د خدای دا ثنا یې ویله:</verse>
				<verse number="14">«خدای ته دې وي جلال په لوړو اسمانونو کې او سوله او سلامتي دې وي په ځمکه باندې په هغو خلکو باندې چې ترې راضي دی هغه»</verse>
				<verse number="15">کله چې فرښتې هغوی پرېښودل او بېرته اسمان ته لاړې، نو شپنو یو بل ته سره وویل: «راځئ چې بیت لحم ته لاړ شو او هغه څه چې پېښ شوي دي او څښتن مونږ د هغې څخه خبر کړي یو، ووینو.»</verse>
				<verse number="16">نو هغوی په منډه لاړل، مریم او یوسف یې پیدا کړل او ویې لیدل چې ماشوم په آخور کې پروت دی.</verse>
				<verse number="17">کله چې شپنو هغه ماشوم ولیده، نو څه چې یې د هغه په هکله اورېدلي وو، ټول یې خبر کړل.</verse>
				<verse number="18">هرچا چې د شپنو خبرې اورېدلې، نو حیران پاتې کېدل.</verse>
				<verse number="19">خو مریم دا ټول شیان په خپل زړه کې ساتل او د هغو په هکله یې ډېر فکر کاوه.</verse>
				<verse number="20">شپانه بېرته لاړل او څه چې یې اورېدلي او لیدلي وو د هغې دپاره یې د خدای لویي بیانوله او ثنا یې ویله، ځکه دا هغه څه وو چې فرښتې هغوی ته ویلي وو.</verse>
				<verse number="21">په اتمه ورځ کله چې د ماشوم د سنتولو وخت راورسېد، نو په هغه یې عیسی نوم کېښود. دا هغه نوم ؤ چې مخکې له دې چې مریم امیدواره شي فرښتې ورباندې ایښی ؤ.</verse>
				<verse number="22">کله چې د موسی د شریعت له مخې د یوسف او مریم د پاکوالي د مراسمو وخت راورسېد، نو هغوی هغه ماشوم اورشلیم ته بوته چې څښتن ته یې وړاندې کړي.</verse>
				<verse number="23">لکه څنګه چې په شریعت کې لیکل شوي دي: «هر لومړنی نر ماشوم چې پیدا شي باید څښتن ته وقف شي.»</verse>
				<verse number="24">نو هغوی د شریعت له مخې قرباني وکړه یعنې یوه جوړه کوترې یا دوه ځوانې قمري ګانې.</verse>
				<verse number="25">په هغه وخت کې په اورشلیم کې د شمعون په نوم یو سړی اوسېده. هغه یو عادل او پرهېزګاره سړی ؤ او د اسراییلو د ژغورنې انتظار یې کاوه او روح القدس ورسره ؤ.</verse>
				<verse number="26">روح القدس شمعون ته دا په ښکاره ویلي وو چې ترڅو پورې د څښتن له خوا وعده شوی مسیح ونه وینې، ته به نه مړ کیږې.</verse>
				<verse number="27">شمعون د روح القدس په لارښوونه دننه د خدای کور ته راغی. کله چې د عیسی مور او پلار ماشوم هلته راوست ترڅو د هغه دپاره هغه څه وکړي چې د موسی شریعت یې غوښتنه کوله،</verse>
				<verse number="28">نو شمعون هغه ماشوم په غېږ کې واخیست او د خدای ثنا یې وویله:</verse>
				<verse number="29">«ای څښتن تعالی، اوس دې رخصت کړه خپل خادم د دې نړۍ نه په سلامتۍ سره لکه چې څنګه تا وعده کړې وه</verse>
				<verse number="30">ځکه چې ما ستا خلاصون ولیده په خپلو سترګو</verse>
				<verse number="31">هغه خلاصون چې تیار کړی دی تا د ټولو خلکو په حضور کې</verse>
				<verse number="32">یوه رڼا چې به ښکاره کړي اراده ستا غیریهودو ته او ستا قوم اسراییل به کړي سرلوړی»</verse>
				<verse number="33">د ماشوم مور او پلار په هغو خبرو چې شمعون د هغه په هکله وکړې، حیران شول.</verse>
				<verse number="34">شمعون د هغوی دپاره د خیر دعا وکړه او د عیسی مور مریم ته یې وویل: «دا ماشوم په اسراییلو کې د ډېرو د بربادۍ او یا سرلوړۍ دپاره د خدای له خوا غوره شوی دی. هغه د خدای له خوا یوه نښه ده چې ډېر خلک به یې مخالفت وکړي</verse>
				<verse number="35">او په دې ډول به د ډېرو زړونو پټ خیالونه ښکاره شي. او ای مریمې، غم به لکه د تېرې تورې په شان ستا زړه هم سوری سوری کړي.»</verse>
				<verse number="36">هلته یوه پیغمبره وه چې حنا نومېدله او ډېره زړه وه، هغه د فنوییل لور وه او د اشیر د قبیلې څخه وه. هغه د واده څخه وروسته یوازې اووه کاله د خپل مېړه سره واوسېدله او له هغې وروسته یې مېړه مړ شو.</verse>
				<verse number="37">په هغه وخت کې هغه تر څلور اتیا کلونو پورې کونډه وه. هغه هېڅکله د خدای د کور څخه نه وتله، بلکې شپه او ورځ به یې په روژه نیولو او دعا کولو سره د خدای عبادت کاوه.</verse>
				<verse number="38">حنا په هماغه وخت کې یوسف او مریم ته راغله، د خدای شکر یې وویست او د هغو ټولو خلکو سره یې چې د اورشلیم د ازادۍ په تمه وو د هغه ماشوم په هکله خبرې وکړې.</verse>
				<verse number="39">کله چې یوسف او مریم هرڅه د شریعت له مخې سرته ورسول، نو بېرته خپل ښار ناصرې ته چې په جلیل کې ؤ، راستانه شول.</verse>
				<verse number="40">هغه ماشوم لوی او قوي شو، هغه د حکمت څخه ډک ؤ او د خدای فضل ورسره ؤ.</verse>
				<verse number="41">د عیسی مور او پلار به هر کال د فسحې د اختر دپاره اورشلیم ته تلل.</verse>
				<verse number="42">کله چې عیسی دولس کلن شو، نو هغوی د خپل دود او دستور له مخې د اختر دپاره اورشلیم ته لاړل.</verse>
				<verse number="43">کله چې د اختر ورځې پای ته ورسېدلې، هغوی بېرته خپل کور ته روان شول او عیسی چې لا کوچنی هلک ؤ په اورشلیم کې پاتې شو، خو د هغه مور او پلار ترې خبر نه وو.</verse>
				<verse number="44">هغوی ګومان کاوه چې عیسی د نورو مسافرو په ډله کې روان دی. هغوی ټوله ورځ سفر وکړ او بیا یې د خپلو خپلوانو او ملګرو په منځ کې د هغه په لټولو پیل وکړ.</verse>
				<verse number="45">کله یې چې هغه پیدا نه کړ، نو بېرته اورشلیم ته لاړل ترڅو هغه ولټوي.</verse>
				<verse number="46">درې ورځې وروسته یې هغه د خدای په کور کې پیدا کړ چې د دیني عالمانو سره ناست ؤ، هغوی ته یې غوږ نیولی ؤ او پوښتنې یې ترې کولې.</verse>
				<verse number="47">هرچا چې د عیسی خبرې اورېدلې، نو د هغه پوهې او ځوابونو ته حیران پاتې کېدل.</verse>
				<verse number="48">کله چې مور او پلار یې هغه ولیده، نو حیران شول او مور یې ورته وویل: «ګوره زویه، مونږ سره دې ولې داسې وکړل؟ ما او پلار دې په ډېرې اندېښنې سره ته لټولې.»</verse>
				<verse number="49">هغه ورته وویل: «تاسو ولې زه لټولم؟ ایا په دې نه پوهېدلئ چې زه باید د خپل پلار په کور کې واوسم؟»</verse>
				<verse number="50">خو هغوی د هغه د خبرې په مقصد پوه نه شول.</verse>
				<verse number="51">نو عیسی د هغوی سره بېرته ناصرې ته لاړ او د هغوی تابع ؤ. مور یې دا ټولې خبرې په خپل زړه کې ساتلې.</verse>
				<verse number="52">عیسی د قد او حکمت په لحاظ لویېده او د خدای او خلکو خوښېده.</verse>
			</chapter>
			<chapter number="3">
				<verse number="1">د تیبریوس امپراتور د حکومت په پنځلسم کال کله چې پانتیاس پیلاتوس د یهودیې والي ؤ او هیرودیس د جلیل حاکم ؤ او د هغه ورور فیلیپوس د ایتوریې او ترخونیتس د سیمو حاکم او لیسانیوس د آبیلینې حاکم ؤ،</verse>
				<verse number="2">او حناس او قیافا لوی کاهنان وو، په هغه وخت کې د خدای کلام په دښته کې د زکریا په زوی یحیی باندې نازل شو.</verse>
				<verse number="3">نو یحیی د اردن د سیند شاوخوا ټوله سیمه کې ګرځېده او وعظ یې کاوه چې د خپلو ګناهونو د بخښنې په خاطر توبه وباسئ او د تعمید غسل واخلئ.</verse>
				<verse number="4">لکه څنګه چې د اشعیا پیغمبر په کتاب کې لیکل شوي دي: یو څوک چیغې وهي دښته کې کړئ تیاره د څښتن دپاره لاره لاره کړئ سمه د هغه دپاره</verse>
				<verse number="5">ډکه به شي هره دره هواره به شي هره غونډۍ او غر کږې لارې به شي سمې او شي به هوار کنډ او کپر ځایونه</verse>
				<verse number="6">بیا به وویني ټول انسانان د خدای خلاصون</verse>
				<verse number="7">یحیی هغو ګڼ شمېر خلکو ته چې د هغه په لاس د تعمید غسل اخیستلو ته راغلي وو، وویل: «ای د مارانو بچیانو! تاسو چا خبر کړئ چې د راتلونکي غضب څخه وتښتئ؟</verse>
				<verse number="8">نو بیا داسې کارونه وکړئ، ترڅو دا وښایي چې تاسو د ګناهونو نه توبه ویستلې ده. د خپلو ځانونو سره داسې مه وایئ چې ابراهیم زمونږ پلار دی. ځکه چې زه درته وایم چې خدای کولای شي د دې تیږو څخه هم ابراهیم ته اولادونه پیدا کړي.</verse>
				<verse number="9">همدا اوس د ونو بېخونو ته تبر نیول شوی دی او هره ونه چې ښه مېوه نه نیسي، هغه به ووهل شي او په اور کې به واچول شي.»</verse>
				<verse number="10">خلکو د هغه څخه پوښتنه وکړه: «نو بیا مونږ څه وکړو؟»</verse>
				<verse number="11">هغه ځواب ورکړ: «څوک چې دوه کمیسونه لري، نو یو دې هغه چاته ورکړي چې نه یې لري او همدارنګه چا سره چې خواړه وي هغه دې هم د نورو سره ووېشي.»</verse>
				<verse number="12">مالیه ټولوونکي هم د تعمید د غسل اخیستلو دپاره راغلل او پوښتنه یې ترې وکړه: «ای استاذه! مونږ باید څه وکړو؟»</verse>
				<verse number="13">هغه ځواب ورکړ: «د ټاکل شوې اندازې څخه زیاته مالیه مه اخلئ.»</verse>
				<verse number="14">همدارنګه ځینو عسکرو هم ورڅخه پوښتنه وکړه: «او مونږ څه وکړو؟» هغوی ته یې وویل: «د چا څخه په زوره پیسې مه اخلئ او په هېچا باندې په دروغو تور مه لګوئ. په خپله تنخوا باندې قناعت وکړئ.»</verse>
				<verse number="15">خلکو انتظار کاوه او په خپلو زړونو کې یې د یحیی په هکله فکر کاوه چې هغه به مسیح وي که نه.</verse>
				<verse number="16">نو یحیی هغوی ټولو ته وویل: «زه تاسو ته په اوبو باندې د تعمید غسل درکوم، خو یو څوک راروان دی چې هغه زما څخه ډېر زورور دی. زه حتی د دې لایق هم نه یم چې د هغه د څپلیو تسمې خلاصې کړم. هغه به تاسو ته په روح القدس او په اور باندې د تعمید غسل درکوي.</verse>
				<verse number="17">هغه خپله ښاخۍ په لاس کې نیولې ده چې خپل درمند پاک کړي او غنم په خپل ګودام کې سره راټول کړي، خو بوس به په هغه اور کې سوځوي چې هېڅکله نه مړ کیږي.»</verse>
				<verse number="18">یحیی په ډېرو نورو طریقو خلک هڅول او هغوی ته یې زېری اوراوه.</verse>
				<verse number="19">خو یحیی هیرودیس والي د خپلې ورېندارې هیرودیا سره د ناروا اړیکو درلودلو او نورو ټولو بدو کارونو له امله ملامت کړ.</verse>
				<verse number="20">بیا زندان ته د یحیی په اچولو سره هیرودیس یو بل بد کار هم وکړ.</verse>
				<verse number="21">کله چې ټولو خلکو ته د تعمید غسل ورکړل شو، نو عیسی ته هم د تعمید غسل ورکړل شو. کله چې هغه دعا کوله نو د اسمان دروازه پرانیستل شوه</verse>
				<verse number="22">او روح القدس په هغه باندې د کوترې په شکل رانازل شو او د اسمان څخه یو اواز راغی: «ته زما ګران زوی یې. زه ستا نه خوشحاله یم.»</verse>
				<verse number="23">عیسی شاوخوا د دېرشو کالو په عمر ؤ چې خپل خدمت یې پیل کړ او خلکو ګومان کاوه چې هغه د یوسف زوی دی. یوسف د هالي زوی ؤ،</verse>
				<verse number="24">هالي د متات زوی ؤ، متات د لاوي زوی ؤ، لاوي د ملکي زوی ؤ، ملکي د ینا زوی ؤ، ینا د یوسف زوی ؤ،</verse>
				<verse number="25">یوسف د متاتیا زوی ؤ، متاتیا د عاموس زوی ؤ، عاموس د ناحوم زوی ؤ، ناحوم د حسلي زوی ؤ، حسلي د نجي زوی ؤ،</verse>
				<verse number="26">نجي د مات زوی ؤ، مات د متاتیا زوی ؤ، متاتیا د شمعي زوی ؤ، شمعي د یوسک زوی ؤ، یوسک د یوداه زوی ؤ،</verse>
				<verse number="27">یوداه د یوحنا زوی ؤ، یوحنا د ریسا زوی ؤ، ریسا د زروبابل زوی ؤ، زروبابل د شالتي ییل زوی ؤ، شالتي ییل د نیري زوی ؤ،</verse>
				<verse number="28">نیري د ملکي زوی ؤ، ملکي د آدي زوی ؤ، آدي د قوسام زوی ؤ، قوسام د ایلمودام زوی ؤ، ایلمودام د عیر زوی ؤ،</verse>
				<verse number="29">عیر د یوشع زوی ؤ، یوشع د ایلعازر زوی ؤ، ایلعازر د یوریم زوی ؤ، یوریم د متات زوی ؤ، متات د لاوي زوی ؤ،</verse>
				<verse number="30">لاوي د شمعون زوی ؤ، شمعون د یهودا زوی ؤ، یهودا د یوسف زوی ؤ، یوسف د یونان زوی ؤ، یونان د ایلیاقیم زوی ؤ،</verse>
				<verse number="31">ایلیاقیم د ملیا زوی ؤ، ملیا د مینان زوی ؤ، مینان د متاتا زوی ؤ، متاتا د ناتان زوی ؤ، ناتان د داود زوی ؤ،</verse>
				<verse number="32">داود د یسي زوی ؤ، یسي د عوبید زوی ؤ، عوبید د بوعز زوی ؤ، بوعز د شلمون زوی ؤ، شلمون د نحشون زوی ؤ،</verse>
				<verse number="33">نحشون د عمیناداب زوی ؤ، عمیناداب د ادمین زوی ؤ، ادمین د ارام زوی ؤ، آرام د حزرون زوی ؤ، حزرون د فارز زوی ؤ، فارز د یهودا زوی ؤ،</verse>
				<verse number="34">یهودا د یعقوب زوی ؤ، یعقوب د اسحاق زوی ؤ، اسحاق د ابراهیم زوی ؤ، ابراهیم د تارح زوی ؤ، تارح د ناحور زوی ؤ،</verse>
				<verse number="35">ناحور د سروج زوی ؤ، سروج د رعو زوی ؤ، رعو د فلج زوی ؤ، فلج د عابر زوی ؤ، عابر د صالح زوی ؤ،</verse>
				<verse number="36">صالح د قینان زوی ؤ، قینان د ارفکشاد زوی ؤ، ارفکشاد د سام زوی ؤ، سام د نوح زوی ؤ، نوح د لامک زوی ؤ،</verse>
				<verse number="37">لامک د متوشالح زوی ؤ، متوشالح د خنوخ زوی ؤ، خنوخ د یارد زوی ؤ، یارد د مهللییل زوی ؤ، مهللییل د قینان زوی ؤ،</verse>
				<verse number="38">قینان د انوش زوی ؤ، انوش د شیت زوی ؤ، شیت د آدم زوی ؤ، او آدم د خدای له طرفه ؤ.</verse>
			</chapter>
			<chapter number="4">
				<verse number="1">عیسی چې د روح القدس څخه ډک ؤ، د اردن د سیند څخه راستون شو او هماغه روح هغه دښتې ته بوته</verse>
				<verse number="2">او په هغه ځای کې څلوېښت ورځې د شیطان تر ازمېښت لاندې ؤ. په هغو ورځو کې هغه هېڅ ونه خوړل او په پای کې ډېر وږی شو.</verse>
				<verse number="3">شیطان هغه ته وویل: «که ته د خدای زوی یې، نو دې تیږې ته ووایه چې په ډوډۍ بدله شي.»</verse>
				<verse number="4">خو عیسی ځواب ورکړ: «د خدای په کلام کې لیکل شوي دي: انسان یوازې په ډوډۍ باندې ژوندی نه دی.»</verse>
				<verse number="5">بیا شیطان هغه یو لوړ ځای ته بوته او د سترګو په رپ کې یې ورته د ټولې نړۍ پاچاهۍ وروښودلې.</verse>
				<verse number="6">شیطان هغه ته وویل: «زه به د دې ټولو واک او اختیار او د هغو شان او شوکت تاته درکړم، ځکه چې دا ماته راکړل شوي دي او هرچا ته چې زه وغواړم هغه ته یې ورکوم.</verse>
				<verse number="7">که چېرې ته ماته سجده وکړې، نو دا ټول به ستا شي.»</verse>
				<verse number="8">عیسی په ځواب کې وویل: د خدای په کلام کې لیکل شوي دي چې خپل څښتن خدای ته عبادت کوه او یوازې د هغه خدمت کوه.</verse>
				<verse number="9">بیا شیطان هغه اورشلیم ته بوته او د خدای د کور په مناره یې ودراوه او ورته ویې ویل: «که چېرې ته د خدای زوی یې، نو خپل ځان له دې ځای نه ښکته وغورځوه.</verse>
				<verse number="10">ځکه چې د خدای په کلام کې لیکل شوي دي: خدای به خپلو فرښتو ته حکم وکړي چې تا وساتي.</verse>
				<verse number="11">همدارنګه لیکل شوي دي: هغوی به تا په خپلو لاسونو کې پورته کړي، ترڅو ستا پښه په تیږه ونه لګیږي.»</verse>
				<verse number="12">خو عیسی په ځواب کې وویل: د خدای په کلام کې ویل شوي دي چې خپل څښتن خدای مه ازمایئ.</verse>
				<verse number="13">کله چې شیطان ټولې وسوسې پای ته ورسولې، نو هغه یې د یو څه وخت دپاره پرېښود.</verse>
				<verse number="14">عیسی د روح القدس په قدرت سره جلیل ته راستون شو. د هغه په هکله په ټوله سیمه کې اوازه خپره شوه.</verse>
				<verse number="15">هغه د یهودیانو په کنیسو کې تعلیم ورکاوه او ټولو خلکو د هغه ستاینه کوله.</verse>
				<verse number="16">بیا عیسی د ناصرې ښار ته، یعنې هغه ځای ته چې هغه په کې لوی شوی ؤ راغی او لکه څنګه چې د هغه عادت ؤ، نو د سبت په ورځ کنیسې ته لاړ. هغه هلته ودرېده چې د خدای کلام ولولي</verse>
				<verse number="17">او د اشعیا پیغمبر طومار ورته ورکړل شو. هغه یې پرانیست او هغه ځای یې پیدا کړ چې په کې لیکل شوي وو:</verse>
				<verse number="18">«د څښتن روح په ما باندې نازل شوی دی ځکه چې زه یې مسح کړی یم ترڅو غریبانو ته زېری ورسوم هغه زه رالېږلی یم چې اعلان وکړم چې بندیان به ازاد شي ړانده به بینا شي او مظلومان به ازاد شي</verse>
				<verse number="19">او دا اعلان کړم چې د څښتن د مهربانۍ وخت رارسېدلی دی.»</verse>
				<verse number="20">عیسی طومار بند کړ او هغه یې بېرته د کنیسې مسوول کس ته ورکړ او کښېناست. ټولو خلکو په کنیسه کې د هغه خواته سترګې نیولې وې.</verse>
				<verse number="21">عیسی هغوی ته وویل: «نن چې تاسو د خدای د کلام دا لیکنه واورېدله، هغه رښتیا شوه.»</verse>
				<verse number="22">هغوی ټولو په هغه باندې ښه وویل او په دې حیران شول چې داسې د فضل خبرې د هغه د خولې څخه راووتلې او ویل یې: «ایا دا د یوسف زوی نه دی؟»</verse>
				<verse number="23">عیسی هغوی ته وویل: «بې له شکه چې تاسو به ماته دا متل ووایئ: ‹ای ډاکتره! خپل ځان روغ کړه.› دا به هم راته ووایئ چې کوم کارونه چې تا د کپرناحوم په ښار کې کړي دي او مونږ د هغو په هکله اورېدلي، هماغه کارونه په خپل ښار کې هم وکړه.»</verse>
				<verse number="24">عیسی زیاته کړه: «په یقین سره زه تاسو ته دا وایم چې هېڅ پیغمبر په خپل وطن کې چا نه دی منلی.</verse>
				<verse number="25">دا رښتیا دي چې د الیاس پیغمبر په زمانه کې په اسراییلو کې ډېرې کونډې وې. په هغه وخت کې درې نیم کاله بارانونه نه وو شوي او په ټول وطن کې سخته قحطي راغلې وه.</verse>
				<verse number="26">خو الیاس په هغو کونډو کې یوې ته هم د مرستې دپاره ونه لېږل شو، خو یوازې هغې کونډې ته ولېږل شو چې د صیدون د زرفت په سیمه کې وه.</verse>
				<verse number="27">همدارنګه د الیشع نبي په زمانه کې په اسراییلو کې ډېر خلک وو چې د جذام په ناروغۍ اخته وو، خو د هغوی څخه یو هم پاک او روغ نه شو، یوازې نعمان چې سوریایي ؤ، روغ شو.»</verse>
				<verse number="28">کله چې په کنیسه کې خلکو دا خبرې واورېدلې نو ډېر په قهر شول.</verse>
				<verse number="29">هغوی راپاڅېدل او عیسی یې د ښار څخه وویست او د هغې غونډۍ سرته یې وخېژاوه چې دا ښار ورباندې جوړ شوی ؤ، ترڅو لاندې یې وغورځوي.</verse>
				<verse number="30">خو هغه د هغوی له منځ څخه تېر شو او لاړ.</verse>
				<verse number="31">بیا عیسی کپرناحوم ته چې د جلیل یو ښار ؤ لاړ او د سبت په ورځ یې خلکو ته تعلیم ورکاوه.</verse>
				<verse number="32">خلک د هغه په تعلیم حیران شول، ځکه چې په پوره اختیار سره یې خبرې کولې.</verse>
				<verse number="33">په کنیسه کې یو سړی ؤ چې پېریانو نیولی ؤ او په لوړ اواز یې چیغې ووهلې:</verse>
				<verse number="34">«ای ناصري عیسی! زمونږ سره څه کار لرې؟ ته راغلی یې چې مونږ تباه کړې؟ زه دې پېژنم چې ته څوک یې، ته د خدای سپېڅلی یې.»</verse>
				<verse number="35">عیسی پېري ته حکم وکړ: «غلی شه او د دې سړي څخه راووځه.» پېري هغه سړی د هغوی په مخکې په ځمکه راوویشت او بې له دې چې کوم زیان ورته ورسوي ورڅخه ووت.</verse>
				<verse number="36">ټول خلک حیران شول او یو بل ته یې ویل: «دا څه خبره ده چې دا سړی په پوره اختیار او قدرت سره پېریانو ته امر کوي او هغوی وځي؟»</verse>
				<verse number="37">او په دې ډول دا خبره په ټوله سیمه کې خپره شوه.</verse>
				<verse number="38">عیسی د کنیسې څخه راووت او د شمعون کور ته لاړ. د شمعون خواښې سختې تبې نیولې وه او هغوی د عیسی څخه وغوښتل چې د هغې سره مرسته وکړي.</verse>
				<verse number="39">عیسی لاړ او د هغې په خوا کې ودرېده او تبې ته یې امر وکړ چې هغه پرېږدي. تبې هغه ښځه پرېښودله، بیا ښځه سمدلاسه پاڅېدله او د هغوی خدمت یې پیل کړ.</verse>
				<verse number="40">د لمر پرېوتولو په وخت کې ‎خلکو خپل ناروغان چې په ډول ډول ناروغیو اخته وو عیسی ته راوستل. هغه په هر یو باندې خپل لاس کېښود او ټول یې روغ کړل.</verse>
				<verse number="41">د ډېرو خلکو څخه پېریان ووتل او چیغې یې وهلې: «ته د خدای زوی یې.» خو عیسی پېریانو ته حکم وکړ او هغوی یې پرېنښودل چې خبرې وکړي، ځکه هغوی پوهېدل چې هغه مسیح دی.</verse>
				<verse number="42">کله چې سهار شو، نو عیسی د ښار څخه روان شو او یو ګوښه ځای ته لاړ. خلکو هغه لټاوه او چې کله یې پیدا کړ، نو کوښښ یې وکړ چې د هغه د تللو مخه ونیسي.</verse>
				<verse number="43">خو هغه ورته وویل: «زه باید نورو ښارونو ته هم د خدای د پاچاهۍ زېری ورسوم، ځکه چې د همدې کار دپاره رالېږل شوی یم.»</verse>
				<verse number="44">نو هغه د یهودیې په ټولو کنیسو کې وعظ کاوه.</verse>
			</chapter>
			<chapter number="5">
				<verse number="1">یوه ورځ عیسی د جنیسارت د بحیرې په غاړه ولاړ ؤ او خلکو یو بل سره ټېله کول چې ځانونه هغه ته ورسوي، ترڅو د خدای کلام واوري.</verse>
				<verse number="2">هغه ولیدل چې د بحیرې په غاړه دوه کشتۍ ولاړې وې، خو ماهيګیران ترې راښکته شوي وو او جالونه یې وینځل.</verse>
				<verse number="3">عیسی یوې کشتۍ ته چې د شمعون وه، وروخوت او د هغه څخه یې وغوښتل چې کشتۍ د غاړې څخه لږه لېرې بوځي. عیسی په کشتۍ کې ناست ؤ او له هغه ځای څخه یې خلکو ته تعلیم ورکاوه.</verse>
				<verse number="4">کله چې هغه خبرې پای ته ورسولې، نو شمعون ته یې وویل: «کشتۍ د اوبو منځ ته یو ژور ځای ته بوځه او تاسو خپل جالونه اوبو ته وغورځوئ چې ماهیان ونیسئ.»</verse>
				<verse number="5">شمعون ورته په ځواب کې وویل: «ای باداره! مونږ ټوله شپه خواري وکړه او هېڅ مو ونه نیول. خو که چېرې ته وایې، نو زه به جالونه ورواچوم.»</verse>
				<verse number="6">هغوی همداسې وکړل او دومره زیات ماهیان یې ونیول چې نژدې ؤ جالونه وشلیږي.</verse>
				<verse number="7">نو هغوی خپلو ملګرو ته چې په بلې کشتۍ کې وو، اشاره وکړه چې راشي او مرسته ورسره وکړي. هغوی راغلل او دواړه کشتۍ یې له ماهیانو څخه داسې ډکې کړې چې نژدې وې ډوبې شي.</verse>
				<verse number="8">کله چې شمعون پطروس ولیدل چې څه وشول، هغه د عیسی پښو ته پرېوت او ویې ویل: «ای پاکه استاذه! زما څخه لېرې شه. ځکه چې زه یو ګناهکار انسان یم.»</verse>
				<verse number="9">پطروس او ټول ملګري یې د دومره زیاتو ماهیانو په نیولو حیران پاتې شول.</verse>
				<verse number="10">همدارنګه د شمعون شریکان یعقوب او یوحنا چې د زبدي زامن وو، هم حیران شول. عیسی شمعون ته وویل: «مه وېرېږه، له دې وروسته به ته ماهیان نه بلکې انسانان رانیسې.»</verse>
				<verse number="11">کله چې هغوی خپلې کشتۍ وچې ته راوستلې، نو هرڅه یې پرېښودل او د عیسی پسې روان شول.</verse>
				<verse number="12">یوځل عیسی په یو ښار کې ؤ، هلته یو سړی ؤ چې د جذام په ناروغۍ اخته ؤ. کله چې هغه سړي عیسی ولیده، نو په پښو کې یې پرېوت او زارۍ یې ورته وکړې: «ای ښاغلیه‎! که چېرې ته وغواړې، نو کولای شې چې ما پاک او روغ کړې.»</verse>
				<verse number="13">عیسی خپل لاس وراوږد کړ او په هغه باندې یې کېښود او ویې ویل: «هو، زه غواړم، پاک او روغ شه.» نو هغه ناروغي سمدلاسه ورڅخه لېرې شوه.</verse>
				<verse number="14">عیسی هغه ته امر وکړ: «په دې هکله هېچا ته څه ونه وایې، خو لاړ شه او کاهن ته خپل ځان وروښایه او کومه قرباني چې موسی یې حکم کړی دی وړاندې کړه، د دې دپاره چې خلکو ته ثابته شي چې ته پاک او روغ شوی یې.»</verse>
				<verse number="15">خو د عیسی په هکله خبر نور هم زیات خپور شو او ډېر خلک راغلل چې د هغه خبرې واوري او د خپلو ناروغیو څخه شفا ومومي.</verse>
				<verse number="16">خو هغه به ګوښه ځایونو ته تللو چې هلته دعا وکړي.</verse>
				<verse number="17">یوه ورځ کله چې عیسی تعلیم ورکاوه، ځینې فریسیان او د شریعت عالمان چې د جلیل د هر کلي، یهودیې او اورشلیم څخه راغلي وو، هلته ناست وو او عیسی د خدای په قدرت سره ناروغان روغول.</verse>
				<verse number="18">په دې وخت کې څو کسانو یو شل سړی په کټ کې راوړ. هغوی هڅه کوله چې هغه دننه کور ته بوځي او د عیسی په مخکې یې کېږدي.</verse>
				<verse number="19">خو د ګڼې ګوڼې له امله یې لاره ونه موندله ترڅو هغه دننه بوځي. نو هغه شل سړی یې پاس بام ته پورته کړ، د پخو خښتو په منځ کې یې یو سوری جوړ کړ او هغه یې په کټ کې لاندې راښکته کړ او د ګڼې ګوڼې په منځ کې یې د عیسی په مخکې کېښود.</verse>
				<verse number="20">کله چې عیسی د هغوی ایمان ولیده، نو هغه سړي ته یې وویل: «وروره! ستا ګناهونه وبخښل شول.»</verse>
				<verse number="21">هغه وخت د شریعت عالمانو او فریسیانو یو له بله سره بحث پیل کړ: «دا سړی څوک دی چې کفر وایي؟ ایا بې له خدایه څوک کولای شي چې ګناهونه وبخښي؟»</verse>
				<verse number="22">عیسی د هغوی په خیالونو پوه شو او ورته ویې ویل: «تاسو ولې په خپلو زړونو کې داسې فکرونه کوئ؟</verse>
				<verse number="23">ایا دا خبره اسانه ده چې وویل شي چې ستا ګناهونه وبخښل شول یا وویل شي چې پاڅېږه او وګرځه؟</verse>
				<verse number="24">خو زه به تاسو ته ثابته کړم چې د انسان زوی د ځمکې په مخ دا اختیار لري چې ګناهونه وبخښي.» نو هغه شل سړي ته یې وویل: «زه تاته وایم پاڅېږه، کټ دې واخله او خپل کور ته لاړ شه.»</verse>
				<verse number="25">نو سمدلاسه هغه سړی د ټولو خلکو په مخکې پاڅېد، خپل کټ یې چې ورباندې پروت ؤ واخیست او په داسې حال کې چې د خدای ثنا یې ویله، خپل کور ته روان شو.</verse>
				<verse number="26">هغوی ټول حیران پاتې شول، وېرې واخیستل او د خدای ثنا او صفت یې کاوه او ویل یې: «مونږ نن څه حیرانوونکي شیان ولیدل.»</verse>
				<verse number="27">له هغې وروسته عیسی دباندې ووت او د لاوي په نوم یو مالیه ټولوونکی یې ولیده چې د مالیې راټولولو په ځای کې ناست ؤ. عیسی هغه ته وویل: «ما پسې راځه.»</verse>
				<verse number="28">لاوي راپاڅېد، هرڅه یې پرېښودل او په هغه پسې روان شو.</verse>
				<verse number="29">بیا لاوي په خپل کور کې د عیسی دپاره یوه لویه مېلمستیا جوړه کړه او په مېلمنو کې زیات شمېر مالیه ټولوونکي او نور خلک هم وو.</verse>
				<verse number="30">خو ځینو فریسیانو او د شریعت عالمان چې د هغوی د ډلې څخه وو د عیسی په شاګردانو اعتراض وکړ او پوښتنه یې وکړه: «تاسو ولې د مالیه ټولوونکو او نورو ګناهکارانو سره یوځای خورئ او څښئ؟»</verse>
				<verse number="31">عیسی ورته په ځواب کې وویل: «روغ خلک ډاکتر ته اړتیا نه لري، بلکې ناروغان ورته اړتیا لري.</verse>
				<verse number="32">زه د پرهېزګارانو دپاره نه یم راغلی، بلکې د ګناهکارانو دپاره ترڅو هغوی توبه وباسي.»</verse>
				<verse number="33">ځینو خلکو عیسی ته وویل: «د یحیی شاګردان زیات وخت روژه نیسي او دعاګانې کوي او د فریسیانو شاګردان هم همداسې کوي، خو ستا شاګردان خوري او څښي.»</verse>
				<verse number="34">عیسی ځواب ورکړ: «ایا تاسو کولای شئ چې د زوم ملګري د واده په مېلمستیا کې په داسې حال کې چې زوم ورسره وي مجبور کړئ چې روژه ونیسي؟ بې له شکه چې نه.</verse>
				<verse number="35">خو داسې وخت به راشي چې زوم به له هغوی څخه بوتلل شي او په هغه وخت کې به هغوی روژه نیسي.»</verse>
				<verse number="36">همدارنګه عیسی هغوی ته دا مثال راوړ: «هېڅوک د نویو کالیو څخه یوه ټوټه نه شلوي چې په زړو کالیو باندې یې پیوند کړي. که داسې وکړي، نو هم به هغه نوي کالي وشلیږي او هم به د نویو کالیو ټوټه د زړې ټوټې سره جوړه رانه شي.</verse>
				<verse number="37">نه به څوک تازه شراب په زړو مشکونو کې واچوي، ځکه چې تازه شراب به هغه مشکونه وشلوي، شراب به توی شي او مشکونه به له منځه لاړ شي.</verse>
				<verse number="38">خو تازه شراب باید په نویو مشکونو کې واچول شي.</verse>
				<verse number="39">هېڅوک نه غواړي چې د زړو شرابو له څښلو وروسته تازه شراب وڅښي، ځکه داسې وایي چې زاړه شراب ډېر ښه دي.»</verse>
			</chapter>
			<chapter number="6">
				<verse number="1">د سبت په یوه ورځ عیسی د خپلو شاګردانو سره د غنمو په پټیو تېرېده. شاګردانو یې د غنمو وږي راشکول او په لاسونو کې یې موږل او خوړل یې.</verse>
				<verse number="2">ځینو فریسیانو پوښتنه وکړه: «تاسو ولې داسې کار کوئ چې د سبت په ورځ ناروا دی؟»</verse>
				<verse number="3">عیسی هغوی ته په ځواب کې وویل: «ایا تاسو دا نه دي لوستلي کله چې داود او ملګري یې وږي شوي وو، نو هغه څه وکړل؟</verse>
				<verse number="4">هغه د خدای کور ته ننوت، سپېڅلې ډوډۍ یې راواخیستله او ویې خوړه او خپلو ملګرو ته یې هم ورکړه، که څه هم د هغې ډوډۍ خوړل له کاهنانو پرته بل چاته روا نه وو.»</verse>
				<verse number="5">بیا عیسی وویل: «د انسان زوی د سبت د ورځې خاوند هم دی.»</verse>
				<verse number="6">د بل سبت په ورځ عیسی کنیسې ته ننوت او تعلیم یې ورکاوه. هلته یو سړی ؤ چې ښي لاس یې وچ شوی ؤ.</verse>
				<verse number="7">د شریعت ځینو عالمانو او فریسیانو په ځیر سره هغه ته کتل چې وویني ایا عیسی به د سبت په ورځ چاته شفا ورکوي که نه، ترڅو په هغه باندې د تور لګولو دپاره یو دلیل پیدا کړي.</verse>
				<verse number="8">عیسی د هغوی په فکرونو پوه شو او هغه سړي ته چې لاس یې وچ شوی ؤ وویل: «راپاڅېږه او د ټولو په مخکې ودرېږه.» نو هغه راپاڅېد او هلته ودرېده.</verse>
				<verse number="9">بیا عیسی هغوی ته وویل: «زه ستاسو څخه پوښتنه کوم: ایا د سبت په ورځ نېکي کول روا دي که بدي کول؟ د یو چا ژوند ژغورل، که له منځه وړل؟»</verse>
				<verse number="10">عیسی ګردچاپېره هغوی ټولو ته وکتل او بیا یې هغه سړي ته وویل: «خپل لاس دې وغزوه.» هغه خپل لاس وغزاوه او لاس یې روغ شو.</verse>
				<verse number="11">خو د شریعت عالمان او فریسیان ډېر په قهر شول او یو بل ته یې وویل چې د عیسی سره څه وکړو.</verse>
				<verse number="12">په هغو ورځو کې عیسی د دعا دپاره غره ته لاړ او ټوله شپه یې خدای ته په دعا کولو تېره کړه.</verse>
				<verse number="13">کله چې سهار شو، نو خپل شاګردان یې راوغوښتل او د هغوی له منځ نه یې دولس تنه غوره کړل او هغوی یې د رسولانو په نوم یاد کړل:</verse>
				<verse number="14">شمعون چې عیسی ورباندې پطروس نوم کېښود او د هغه ورور اندریاس، یعقوب، یوحنا، فیلیپوس او بارتولما،</verse>
				<verse number="15">متي، توما، یعقوب د حلفي زوی او شمعون چې په سرتېري مشهور ؤ</verse>
				<verse number="16">او یهودا د یعقوب زوی او یهودا اسخریوتي چې وروسته خاین شو.</verse>
				<verse number="17">عیسی د خپلو رسولانو سره د غره څخه راښکته شو او په یو هوار ځای کې ودرېده. په هغه ځای کې د هغه د پیروانو یوه لویه ډله او د ټولې یهودیې، اورشلیم او د صور او صیدون د ساحلي ښارونو څخه ګڼ شمېر خلک موجود وو.</verse>
				<verse number="18">دا خلک د دې دپاره راغلي وو چې د هغه خبرې واوري او د خپلو ناروغیو څخه روغ شي. همدارنګه هغه خلک چې پېریانو نیولي وو هم راغلي وو او روغ شول.</verse>
				<verse number="19">ټولو خلکو کوښښ کاوه چې عیسی ته لاس وروړي، ځکه چې د هغه څخه به یو قدرت راوته او ټول به یې روغول.</verse>
				<verse number="20">بیا عیسی خپلو شاګردانو ته مخ راواړاوه او ویې ویل: «بختور یئ تاسو چې اوس غریبان یئ، ځکه چې د خدای پاچاهي ستاسو ده.</verse>
				<verse number="21">بختور یئ تاسو چې اوس وږي یئ، ځکه چې تاسو به ماړه شئ. بختور یئ چې اوس ژاړئ، ځکه چې تاسو به وخاندئ.</verse>
				<verse number="22">بختور یئ تاسو چې خلک درڅخه د انسان د زوی په خاطر کرکه کوي او خپل منځ کې مو نه پرېږدي، سپکاوی درته کوي او تاسو بدناموي.</verse>
				<verse number="23">نو په هغه وخت کې خوښي وکړئ او د خوشحالۍ ټوپونه ووهئ، ځکه چې په جنت کې به لوی اجر ولرئ. د هغوی نیکونو هم د پیغمبرانو سره همداسې چلند کړی ؤ.</verse>
				<verse number="24">خو افسوس دې وي ستاسو شتمنو په حال! ځکه چې تاسو خپل د سوکالۍ وخت تېر کړی دی.</verse>
				<verse number="25">افسوس دې وي ستاسو په حال چې اوس ماړه یئ، ځکه چې تاسو به وږي شئ افسوس دې وي په تاسو چې اوس خاندئ، ځکه چې ستاسو خندا به په ویر او ژړا بدله شي</verse>
				<verse number="26">افسوس دې وي ستاسو په حال کله چې ټول ستاسو صفت کوي. ځکه چې د هغوی نیکونو هم د جعلي پیغمبرانو صفت کاوه.</verse>
				<verse number="27">خو زه تاسو ته چې زما خبرې اورئ، وایم چې د خپلو دښمنانو سره مینه کوئ، څوک چې ستاسو څخه کرکه کوي د هغوی سره ښه کوئ.</verse>
				<verse number="28">د هغو خلکو دپاره چې په تاسو لعنت وایي، برکت وغواړئ او د هغو خلکو دپاره چې ستاسو سره بد چلند کوي، دعا وکړئ.</verse>
				<verse number="29">که چېرې څوک تاته په یو مخ څپېړه درکړي، نو خپل بل مخ هم ورته ورواړوه. که څوک درڅخه چپنه واخلي، نو پرېږده چې ستا کمیس هم واخلي.</verse>
				<verse number="30">که څوک درڅخه کوم شی وغواړي نو ورته وریې کړه او که چېرې څوک ستا څخه کوم شی چې هغه ستا وي واخلي، نو بېرته یې ورڅخه مه غواړه.</verse>
				<verse number="31">د نورو سره داسې چلند کوئ لکه څنګه چې تاسو یې د ځان دپاره د هغوی څخه غواړئ.</verse>
				<verse number="32">که چېرې یوازې د هغو خلکو سره مینه کوئ چې ستاسو سره مینه کوي، نو په دې کې به ستاسو دپاره څه اجر وي؟ ځکه ګناهکاران هم د هغه چا سره مینه کوي څوک چې د هغوی سره مینه کوي.</verse>
				<verse number="33">که چېرې تاسو یوازې د هغو خلکو سره نېکي کوئ چې ستاسو سره نېکي کوي، نو په دې کې به ستاسو دپاره څه اجر وي؟ ځکه چې ګناهکاران هم همداسې کوي.</verse>
				<verse number="34">که چېرې هغو خلکو ته پور ورکوئ چې د بېرته اخیستلو تمه یې لرئ، نو په دې کې به ستاسو دپاره څه اجر وي؟ ځکه چې ګناهکاران هم نورو ګناهکارنو ته پور ورکوي چې بېرته یې ترې پوره واخلي.</verse>
				<verse number="35">خو تاسو د خپلو دښمنانو سره مینه کوئ او د هغوی سره نېکي کوئ. پور ورکړئ او د بېرته اخیستلو تمه ورڅخه مه کوئ. نو دا به ستاسو دپاره لوی اجر وي او تاسو به د خدای تعالی اولادونه یئ، ځکه چې هغه په ناشکره او بدکارو خلکو هم مهربانه دی.</verse>
				<verse number="36">لکه څنګه چې ستاسو اسماني پلار زړه سواندی دی، نو تاسو هم زړه سواندي اوسئ.</verse>
				<verse number="37">د نورو په هکله قضاوت مه کوئ، نو تاسو به تر قضاوت لاندې نه نیول کېږئ. نور خلک مه ملامتوئ، نو خدای به تاسو نه ملامتوي. نور خلک وبخښئ، نو خدای به تاسو وبخښي.</verse>
				<verse number="38">نورو ته څه شی ورکړئ، نو تاسو ته به هم درکړل شي. تاسو ته به په ډکې پیمانې، په زور ځای شوې او تر خولې پورې ډکه ستاسو په لمنه کې واچول شي. ځکه په هره پیمانه چې تاسو یې نورو ته ورکوئ، په هماغه پیمانه به تاسو ته هم درکول کیږي.»</verse>
				<verse number="39">نو عیسی هغوی ته دا مثال ووایه: «ایا یو ړوند بل ړوند ته لاره ښودلی شي؟ ایا دواړه به په کنده کې ونه غورځیږي؟</verse>
				<verse number="40">شاګرد د خپل استاذ څخه لوی نه دی، خو کله چې یو شاګرد خپلې زده کړې پوره کړي، نو د خپل استاذ په شان به شي.</verse>
				<verse number="41">ته ولې د خپل ورور په سترګه کې خسڼی لیدلی شې خو په خپله سترګه کې غټ لرګی لیدلی نه شې؟</verse>
				<verse number="42">څنګه کولای شې خپل ورور ته ووایې چې ای وروره، اجازه راکړه ستا د سترګې څخه خسڼی وباسم، خو په خپله سترګه کې غټ لرګی لیدلی نه شې؟ ای منافقه! ته باید لومړی د خپلې سترګې څخه لرګی وباسې، بیا کولای شې چې په ښکاره توګه ووینې چې څنګه د خپل ورور د سترګې څخه خسڼی وباسې.</verse>
				<verse number="43">ښه ونه خرابه مېوه نه نیسي او نه به خرابه ونه ښه مېوه ونیسي.</verse>
				<verse number="44">هره ونه د خپلې مېوې څخه پېژندل کیږي. د اغزو د بوټو څخه انځر او د ځنګلي بوټي څخه انګور نه شئ راټولولی.</verse>
				<verse number="45">ښه سړی د خپل زړه د ښې خزانې څخه ښه شیان راوباسي او بد سړی د خپل زړه د بدې خزانې څخه بد شیان راوباسي، ځکه کومې خبرې چې په زړه کې وي هغه په خوله راوځي.</verse>
				<verse number="46">تاسو ولې ماته استاذه، استاذه وایئ، خو څه چې درته وایم هغه نه کوئ؟</verse>
				<verse number="47">هرڅوک چې ماته راشي او زما خبرو ته غوږ ونیسي او په هغو باندې عمل وکړي، نو زه به تاسو ته وښایم چې هغه د چا په شان دی.</verse>
				<verse number="48">هغه د یو داسې سړي په شان دی چې د خپل کور د جوړولو دپاره یې ځمکه ښه ژوره کړه او بنیاد یې په تیږو کېښود. کله چې سېلاب راغی او په هغه کور ورغی، خو هغه یې له ځایه ونه شو خوځولی، ځکه چې هغه یې کلک جوړ کړی ؤ.</verse>
				<verse number="49">خو څوک چې زما خبرې اوري او عمل ورباندې نه کوي، نو هغه د هغه سړي په شان دی چې خپل کور یې داسې جوړ کړی ؤ چې بنیاد یې نه ؤ. کله چې په هغه کور باندې سېلاب راغی، نو هغه سمدلاسه راولوېد او بیخي وران شو.»</verse>
			</chapter>
			<chapter number="7">
				<verse number="1">کله چې عیسی خلکو ته خپلې ټولې خبرې وکړې، نو کپرناحوم ته لاړ.</verse>
				<verse number="2">هلته یو رومي منصبدار ؤ او یو نوکر یې درلود چې په هغه ډېر ګران ؤ. هغه نوکر ناروغ ؤ او مرګ ته نژدې ؤ.</verse>
				<verse number="3">کله چې هغه منصبدار د عیسی په هکله واورېدل، نو یو څو یهودي مشران یې ورولېږل، ترڅو د هغه څخه وغواړي چې راشي او نوکر یې روغ کړي.</verse>
				<verse number="4">هغوی عیسی ته راغلل او سختې زارۍ یې ورته وکړې او ورته ویې ویل: «دا سړی په رښتیا د دې وړ دی چې مرسته ورسره وکړې،</verse>
				<verse number="5">ځکه چې هغه زمونږ د خلکو سره مینه لري او مونږ ته یې کنیسه هم جوړه کړې ده.»</verse>
				<verse number="6">نو عیسی د هغوی سره لاړ. خو کله چې د هغه کور ته نژدې شو، نو هغه منصبدار خپل څو ملګري ورولېږل چې هغه ته ووایي: «ښاغلیه! خپل ځان دې مه په تکلیفوه، زه د دې لایق نه یم چې زما کور ته راشې</verse>
				<verse number="7">او دا مې هم غوره ونه ګڼله چې خپله تاسو ته راشم. ته یوازې حکم وکړه، نو زما نوکر به روغ شي.</verse>
				<verse number="8">ځکه چې زه هم د بل د امر لاندې یم او عسکر زما د امر لاندې دي. کله چې کوم یو ته ووایم چې لاړ شه، نو هغه ځي او بل ته ووایم راشه، نو راځي او خپل نوکر ته ووایم چې دا کار وکړه، نو هغه یې کوي.»</verse>
				<verse number="9">کله چې عیسی دا واورېدل، نو حیران شو او خلکو ته یې چې ورپسې روان وو، مخ راواړاوه او ویې ویل: «زه تاسو ته وایم چې ما په اسراییلو کې هم داسې ایمان نه دی لیدلی.»</verse>
				<verse number="10">کله چې لېږل شوي کسان بېرته کور ته راستانه شول، نو هغه نوکر یې روغ رمټ ولیده.</verse>
				<verse number="11">بله ورځ عیسی د خپلو شاګردانو او د خلکو د یوې لویې ډلې سره نایین نومي ښار ته لاړ.</verse>
				<verse number="12">کله چې د ښار دروازې ته نژدې شو، نو یوه جنازه یې ولیدله چې راووتله. دا مړی د یوې کونډې ښځې ‎یوازېنی زوی ؤ او د هغې سره د ښار ګڼ شمېر خلک ملګري وو.</verse>
				<verse number="13">کله چې عیسی هغه ښځه ولیدله، نو زړه یې ورباندې وسوځېده او ورته ویې ویل: «نوره مه ژاړه.»</verse>
				<verse number="14">بیا هغه وروړاندې شو او په تابوت باندې یې لاس کېښود او کومو خلکو چې تابوت وړلو، ودرېدل. عیسی وویل: «ای ځوانه! تاته وایم راپاڅېږه.»</verse>
				<verse number="15">هغه مړی کښېناست او په خبرو یې پیل وکړ او عیسی هغه بېرته خپلې مور ته وسپاره.</verse>
				<verse number="16">هغوی ټول وېرې واخیستل او د خدای ثنا یې وویله او ویې ویل: «په مونږ کې یو لوی پیغمبر پیدا شوی دی. خدای راغلی چې د خپل قوم سره مرسته وکړي.»</verse>
				<verse number="17">عیسی چې څه کړي وو د هغو خبر په ټولې یهودیې او شاوخوا سیمو کې خپور شو.</verse>
				<verse number="18">د یحیی شاګردانو هغه د دې ټولو کارونو څخه خبر کړ. نو یحیی د هغوی څخه دوه تنه راوغوښتل</verse>
				<verse number="19">او هغوی یې عیسی ته ورولېږل چې پوښتنه ورڅخه وکړي: «ایا ته هغه څوک یې چې ویل شوي وو باید راغلی وای، یا د کوم بل چا په تمه واوسو؟»</verse>
				<verse number="20">کله چې هغوی عیسی ته ورغلل، ورته ویې ویل: «مونږ تعمید ورکوونکي یحیی تاته رالېږلي یو چې پوښتنه وکړو چې ته هغه څوک یې چې باید راغلی وای یا د کوم بل چا په تمه واوسو؟»</verse>
				<verse number="21">په هماغه ساعت عیسی ډېر خلک د ډول ډول ناروغیو، طاعون او پېریانو څخه روغ کړل او ډېر ړانده یې بینا کړل.</verse>
				<verse number="22">هغه د یحیی استازو ته په ځواب کې وویل: «بېرته لاړ شئ او څه مو چې لیدلي او اورېدلي، هغه یحیی ته ووایئ چې څنګه ړانده بینا کیږي، ګوډان کولای شي وګرځي، کوم خلک چې په جذام باندې اخته وو هغه پاک او روغ شوي دي او کاڼه اوري، مړي راژوندي کیږي او غریبانو ته زېری ورکول کیږي.</verse>
				<verse number="23">بختور دی هغه څوک چې په ما شک ونه کړي.»</verse>
				<verse number="24">کله چې د یحیی استازي لاړل، نو عیسی د یحیی په هکله د خلکو سره خبرې پیل کړې او ویې ویل: «تاسو د څه شي د لیدلو دپاره دښتې ته تللي وئ؟ ایا د هغې لوخې د لیدلو دپاره چې باد یې خوځوي؟</verse>
				<verse number="25">نو بیا د څه شي د لیدلو دپاره تللي وئ؟ ایا د هغه چا د لیدلو دپاره چې ښکلي کالي یې اغوستي وو؟ ګورئ، کوم خلک چې قیمتي کالي اغوندي، هغوی په عیش او عشرت کې ژوند تېروي او په ماڼیو کې اوسیږي.</verse>
				<verse number="26">نو بیا د څه شي د لیدلو دپاره وتلي وئ؟ ایا د یو پیغمبر د لیدلو دپاره؟ هو، زه تاسو ته وایم چې هغه د یو پیغمبر نه هم ډېر لوی دی.</verse>
				<verse number="27">دا هغه څوک دی چې د هغه په هکله د خدای په کلام کې لیکل شوي دي: ګورئ، زه به خپل استازی ستا څخه مخکې ولېږم چې ستا دپاره لاره تیاره کړي.»</verse>
				<verse number="28">عیسی زیاته کړه: «زه تاسو ته وایم چې په دې نړۍ کې د یحیی څخه بل څوک لوی نه دی زېږول شوی، خو بیاهم د خدای په پاچاهۍ کې تر ټولو کوچنی د هغه نه لوی دی.»</verse>
				<verse number="29">کله چې ټولو خلکو او حتی مالیه ټولوونکو د عیسی خبرې واورېدلې، نو په دې یې اقرار وکړ چې د خدای لاره سمه ده، ځکه چې هغوی د یحیی په لاس د تعمید غسل اخیستی ؤ.</verse>
				<verse number="30">خو فریسیانو او د شریعت عالمانو د خدای هغه مقصد چې د هغوی دپاره یې درلود رد کړ، ځکه چې هغوی د یحیی په لاس د تعمید غسل نه ؤ اخیستی.</verse>
				<verse number="31">عیسی وویل: «د دې زمانې خلک د څه شي سره پرتله کړم؟ دا څه ډول خلک دي؟</verse>
				<verse number="32">دوی د هغو ماشومانو په شان دي چې په بازار کې ناست وي او یو بل ته چیغې وهي او وایي: ‹مونږ تاسو ته شپیلۍ ووهله، خو تاسو ګډا ونه کړه. مونږ درته د غم سندرې وویلې، خو تاسو ونه ژړل.›</verse>
				<verse number="33">ځکه کله چې تعمید ورکوونکی یحیی راغی هغه به نه ډوډۍ خوړله او نه یې شراب څښل، نو تاسو به ویل چې هغه پېریانو نیولی دی.</verse>
				<verse number="34">د انسان زوی راغی چې هم خوري او هم څښي نو تاسو وایئ چې دې سړي ته وګورئ، هغه خېټور، شرابي او د مالیه ټولوونکو او ګناهکارانو ملګری دی.</verse>
				<verse number="35">خو بیاهم د خدای حکمت د هغو خلکو په وسیله چې هغه یې منلی دی، رښتینی ثابت شو.»</verse>
				<verse number="36">یو فریسي عیسی ته بلنه ورکړه چې د هغه سره ډوډۍ وخوري، نو عیسی د هغه کور ته ورغی او د هغه سره دسترخوان ته کښېناست.</verse>
				<verse number="37">په هغه ښار کې یوه بدکاره ښځه اوسېدله. هغه خبره شوه چې عیسی د هغه فریسي په کور کې ډوډۍ خوري، نو د عطرو څخه ډک د مرمرو د بوتل سره راغله.</verse>
				<verse number="38">هغه ښځه د عیسی شاته د هغه د پښو سره ودرېدله او ژړل یې. د هغې اوښکې د عیسی په پښو باندې تویې شوې او هغه لمدې شوې. ښځې هغه په خپلو ویښتانو باندې وچې کړلې، د هغه پښې یې ښکل کړې او عطر یې ورباندې واچول.</verse>
				<verse number="39">کله چې هغه فریسي چې عیسی یې مېلمه کړی ؤ دا ولیدل، نو د خپل ځان سره یې وویل: «که چېرې دا سړی په رښتیا پیغمبر وای نو هغه باید په دې پوه شوی وای چې دا ښځه چې هغه ته لاس وروړي، څوک ده او څنګه ښځه ده. هغه یوه ګناهکاره ښځه ده.»</verse>
				<verse number="40">نو عیسی هغه فریسي ته وویل: «ای شمعونه! زه غواړم تاته یو څه ووایم.» هغه وویل: «ښه استاذه! ووایه.»</verse>
				<verse number="41">عیسی وویل: «دوه کسانو د یو چا څخه پور اخیستی ؤ، د هغو څخه یو یې پنځه سوه د سپینو زرو سکې پوروړی ؤ او بل یې پنځوس سکې.</verse>
				<verse number="42">هغوی دواړو هېڅ نه لرل چې خپل پور ورکړي، نو پور ورکوونکي هغو دواړو ته خپل پورونه وروبخښل. نو اوس په دې دواړو کې به کوم یو د هغه سره زیاته مینه وکړي؟»</verse>
				<verse number="43">شمعون په ځواب کې وویل: «زما په خیال کوم سړي ته چې زیات پور وبخښل شو.» عیسی وویل: «تا سم قضاوت وکړ.»</verse>
				<verse number="44">بیا یې ښځې ته مخ راواړاوه او شمعون ته یې وویل: «دا ښځه وینې؟ زه ستا کور ته راغلم خو تا زما د پښو دپاره اوبه رانه وړلې، خو هغې په خپلو اوښکو باندې زما پښې ووینځلې او په خپلو ویښتانو یې وچې کړلې.</verse>
				<verse number="45">تا زه ښکل نه کړم، خو د کوم وخت نه چې زه دلته راغلی یم دا ښځه لګیا ده زما پښې ښکلوي.</verse>
				<verse number="46">تا زما سر په تېلو غوړ نه کړ، خو هغې زما په پښو عطر واچول.</verse>
				<verse number="47">نو زه تاته وایم چې هغې زما سره ډېره مینه وښودله، ځکه چې د هغې ډېر ګناهونه وبخښل شول. خو د چا چې لږ بخښل شوي هغه لږه مینه کوي.»</verse>
				<verse number="48">بیا عیسی هغې ښځې ته وویل: «ستا ګناهونه وبخښل شول.»</verse>
				<verse number="49">دسترخوان ته نورو ناستو مېلمنو په خپلو کې سره وویل: «دا څوک دی چې حتی ګناهونه هم بخښي؟»</verse>
				<verse number="50">خو عیسی هغې ښځې ته وویل: «ته خپل ایمان وژغورلې. په خیر لاړه شه.»</verse>
			</chapter>
			<chapter number="8">
				<verse number="1">څه موده وروسته عیسی ښار په ښار او کلي په کلي ګرځېده، وعظ یې کاوه او د خدای د پاچاهۍ زېری یې ورکاوه او هغه دولس شاګردان هم ورسره وو.</verse>
				<verse number="2">یو څو ښځې چې د پېریانو څخه خلاصې شوې وې او د ناروغیو څخه یې شفا موندلې وه هم ورسره وې: لکه مریم چې په مجدلیه مشهوره وه چې اووه پېریان ورڅخه وتلي وو،</verse>
				<verse number="3">یونا د خوزا ښځه چې مېړه یې د هیرودیس د دربار ناظر ؤ، سوسن او نورې ډېرې ښځې چې د خپلو شتمنیو څخه یې د عیسی او د هغه د شاګردانو سره مرسته کوله.</verse>
				<verse number="4">خلک به د یو ښار او بل ښار څخه عیسی ته راتلل او کله چې ګڼ شمېر خلک سره راټول شول، نو هغه ورته دا مثال راوړ:</verse>
				<verse number="5">«یو بزګر د تخم شیندلو دپاره پټي ته لاړ. کله یې چې تخم وشینده، نو یو څه یې په لاره کې ولوېد، هغه تر پښو لاندې شو او مرغانو وخوړ.</verse>
				<verse number="6">څه تخم په تیږو کې ولوېد او کله چې راشین شو، نو د لمدبل د کموالي له امله هغه زر وچ شو.</verse>
				<verse number="7">څه تخم په اغزو کې ولوېد او اغزي ورسره لوی شول او بوټي یې لاندې کړل.</verse>
				<verse number="8">نور تخم په حاصلخیزه خاوره کې ولوېد. هغه راشین شو او سل چنده زیات حاصل یې ورکړ.» کله چې عیسی خپلې خبرې پای ته ورسولې، نو په لوړ اواز یې وویل: «که څوک غوږونه لري، نو هغه دې واوري.»</verse>
				<verse number="9">کله چې د عیسی شاګردانو پوښتنه وکړه چې د دې مثال معنی څه ده؟</verse>
				<verse number="10">هغه ځواب ورکړ: «تاسو ته د خدای د پاچاهۍ په پټو رازونو د پوهېدلو دپاره پوهه درکړل شوې ده، خو نورو ته دا هرڅه په مثالونو کې ویل کیږي ترڅو د خدای د کلام هغه لیکنه پوره شي چې وایي: هغوی به ګوري خو هېڅ به ونه ویني. هغوی به واوري، خو هېڅ ورباندې پوه نه شي.</verse>
				<verse number="11">د دې مثال معنی دا ده: تخم د خدای کلام دی.</verse>
				<verse number="12">هغه تخم چې په لاره کې لویږي دا هغه خلک دي چې کلام اوري، خو شیطان راځي او کلام د هغوی د زړونو څخه وړي، ترڅو هغوی ایمان رانه وړي او خلاصون ونه مومي.</verse>
				<verse number="13">کوم تخم چې په تیږو کې لویږي دا هغه خلک دي چې په خوشحالۍ سره کلام اوري او مني یې. خو کلام په هغوی کې ریښې نه وي نیولې. هغوی د یو څه مودې دپاره ایمان راوړي، خو د ازمېښت په وخت کې یې له لاسه ورکوي.</verse>
				<verse number="14">هغه تخم چې په اغزو کې لوېدلی دی، هغه خلک دي چې کلام اوري خو د ژوند اندېښنې، شتمني او د ژوند غوښتنې د هغه د ودې مخه نیسي او مېوه یې هېڅکله نه پخیږي.</verse>
				<verse number="15">خو کوم تخم چې په ښې خاورې کې لویږي دا هغه خلک دي چې کلام اوري او په خپل صادق او ښه زړه کې یې ساتي او په صبر سره مېوه ورکوي.</verse>
				<verse number="16">هېڅوک داسې نه کوي چې څراغ بل کړي او هغه د لوښي لاندې پټ کړي او یا یې د کټ لاندې کېږدي، بلکې هغه په څراغدان باندې ږدي چې هرڅوک راننوځي او د هغه رڼا وویني.</verse>
				<verse number="17">ځکه هېڅ داسې پټ شی نشته چې ښکاره به نه شي او نه داسې پټ راز شته چې څرګند به نه شي.</verse>
				<verse number="18">نو پام کوئ چې څنګه یې اورئ، ځکه څوک چې څه ولري نو هغه ته به نور هم ورکړل شي، خو هغه څوک چې څه نه لري حتی که د هغه په ګومان کوم څه چې لري هغه به هم ترې واخیستل شي.»</verse>
				<verse number="19">بیا د عیسی مور او ورونه راغلل چې هغه وویني، خو د زیاتې ګڼې ګوڼې له امله یې ونه شو کولای چې هغه ته ځان ورسوي.</verse>
				<verse number="20">یو چا عیسی ته وویل: «ستا مور او ورونه دباندې ولاړ دي او غواړي چې تا وویني.»</verse>
				<verse number="21">عیسی په ځواب کې وویل: «زما مور او ورونه هغه دي چې د خدای کلام اوري او عمل ورباندې کوي.»</verse>
				<verse number="22">یوه ورځ عیسی د خپلو شاګردانو سره په کشتۍ کې سپور شو او هغوی ته یې وویل: «راځئ چې د بحیرې بلې غاړې ته لاړ شو.» نو هغوی روان شول.</verse>
				<verse number="23">کله چې هغوی په کشتۍ کې روان وو، نو عیسی ویده شو. په دې وخت کې ناڅاپه په بحیره کې سخت باد راوالوت او کشتۍ د اوبو څخه په ډکېدلو شوه او هغوی د یو لوی خطر سره مخامخ وو.</verse>
				<verse number="24">شاګردان عیسی ته ورغلل، هغه یې راویښ کړ او ورته ویې ویل: «استاذه! استاذه! مونږ ډوبیږو.» عیسی راویښ شو او باد او د اوبو څپو ته یې حکم وکړ، توفان ودرېده او هرڅه ارام شول.</verse>
				<verse number="25">بیا هغه خپلو شاګردانو ته وویل: «ستاسو ایمان څه شو؟» خو هغوی په وېره او حیرانتیا سره یو بل ته وویل: «دا سړی څوک دی چې حتی باد او اوبو ته امر کوي او هغوی یې مني؟»</verse>
				<verse number="26">بیا عیسی د خپلو شاګردانو سره د جدریانو سیمې ته چې د جلیل ولایت ته مخامخ دی، ورسېده.</verse>
				<verse number="27">څنګه چې عیسی د کشتۍ څخه راښکته شو، نو د هغه ښار د یو سړي سره چې پېریانو نیولی ؤ، مخامخ شو. زیاته موده کېدله چې هغه لوڅ ګرځېده او په کور کې نه اوسېده، بلکې په هدیره کې اوسېده.</verse>
				<verse number="28">کله چې هغه عیسی ولیده، نو چیغې یې ووهلې او د هغه په پښو کې پرېوت او په لوړ اواز یې وویل: «ای عیسی، ای د خدای تعالی زویه! زما سره څه کار لرې؟ زه تاته زاري کوم، ما مه په عذابوه.»</verse>
				<verse number="29">هغه ځکه داسې وویل چې عیسی پېریانو ته امر کړی ؤ چې د هغه سړي څخه راووځي. هغه سړی څو څو ځلې پېریانو نیولی ؤ. خلکو به د هغه لاسونه او پښې په زنځیرونو تړلې او ځولنې به یې ورته اچولې، خو هغه به ماتولې او پېریانو به هغه دښتې ته بیولو.</verse>
				<verse number="30">عیسی د هغه څخه پوښتنه وکړه: «ستا نوم څه دی؟» هغه ځواب ورکړ: «زما نوم لښکر دی.» ځکه چې په هغه کې ډېر پېریان وو.</verse>
				<verse number="31">پېریانو عیسی ته زارۍ وکړې چې د ځمکې تل ته د لېږلو حکم مه راکوه.</verse>
				<verse number="32">هلته نژدې د خوګانو یوه لویه رمه وه چې په یوې غونډۍ باندې څرېدله. نو پېریانو عیسی ته زاري وکړه چې دوی ته اجازه ورکړي چې په خوګانو کې ننوځي، نو هغه ورته اجازه ورکړه.</verse>
				<verse number="33">بیا پېریان د هغه سړي څخه ووتل او په خوګانو کې ورننوتل. ټوله رمه په منډه د کمر څخه ښکته بحیرې ته ولوېدله او ډوبه شوه.</verse>
				<verse number="34">کله چې د خوګانو ساتونکو دا پېښه ولیدله، نو وتښتېدل او دا خبر یې ښار او بانډو ته ورساوه.</verse>
				<verse number="35">خلک د دې پېښې د لیدلو دپاره دباندې راووتل. کله چې هغوی عیسی ته راغلل، نو هغه سړی یې ولیده چې پېریان ورڅخه وتلي وو. هغه د عیسی پښو ته ناست ؤ، کالي یې اغوستي وو او بېرته خپل عادي حالت ته راغلی ؤ، نو هغوی ووېرېدل.</verse>
				<verse number="36">کومو خلکو چې دا پېښه لیدلې وه هغوی نورو ته وویل چې دا سړی چې پېریانو نیولی ؤ څنګه روغ شو.</verse>
				<verse number="37">بیا د جدریان د شاوخوا سیمو ټولو خلکو د عیسی څخه وغوښتل چې له هغه ځای څخه لاړ شي، ځکه چې هغوی ډېر وېرېدلي وو. نو عیسی په کشتۍ کې سپور شو چې د بحیرې بلې غاړې ته لاړ شي.</verse>
				<verse number="38">بیا هغه سړي چې پېریان ورڅخه وتلي وو عیسی ته زاري وکړه چې اجازه ورته ورکړي د هغه سره لاړ شي، خو عیسی هغه رخصت کړ او ورته ویې ویل:</verse>
				<verse number="39">«بېرته خپل کور ته لاړ شه او هغه څه چې خدای ستا دپاره کړي دي هغه ټولو ته ووایه.» هغه سړی په ټول ښار کې وګرځېد او عیسی چې د هغه دپاره څه کړي وو هغه یې خلکو ته بیان کړل.</verse>
				<verse number="40">کله چې عیسی بېرته راستون شو، نو خلکو ورته تود هرکلی ووایه، ځکه چې هغوی ټول ورته په انتظار وو.</verse>
				<verse number="41">بیا یو سړی چې یایروس نومېده او د یوې کنیسې مشر ؤ، راغی او د عیسی په پښو کې پرېوت او زاري یې ورته وکړه چې د هغه سره کور ته لاړ شي،</verse>
				<verse number="42">ځکه چې د هغه یوازېنۍ لور چې دولس کلنه وه د مرګ په حالت کې پرته وه. کله چې عیسی په لاره روان ؤ، خلکو د هرې خوا ورباندې زور راوړ.</verse>
				<verse number="43">د هغوی په منځ کې یوه ښځه وه چې د دولسو کالو راهیسې ورڅخه وینه بهېدله. هغې خپلې ټولې پیسې په ډاکترانو لګولې وې، خو هېچا د هغې علاج نه شو کولای.</verse>
				<verse number="44">هغه د شا له خوا راغله او د عیسی چپنې ته یې لاس وروړ او سمدلاسه یې وینه ودرېدله.</verse>
				<verse number="45">عیسی پوښتنه وکړه: «چا ماته لاس راوړ؟» ټول منکر شول خو پطروس وویل: «استاذه! ټول خلک درڅخه راتاو دي او د هرې خوا درباندې زور راوړي.»</verse>
				<verse number="46">خو عیسی وویل: «کوم چا راته لاس راوړ، ځکه زه پوه شوم چې زما څخه یو قوت ووت.»</verse>
				<verse number="47">کله چې هغه ښځه پوه شوه چې پټه نه شي پاتې کېدلی نو په رپېدلو شوه، راغله او د عیسی په پښو کې پرېوتله او د ټولو په مخکې یې وویل چې ولې یې هغه ته لاس وروړ او څنګه سمدلاسه روغه شوه.</verse>
				<verse number="48">عیسی هغې ته وویل: «لورې! ته خپل ایمان روغه کړې. په خیر لاړه شې.»</verse>
				<verse number="49">عیسی لا خبرې کولې چې د کنیسې د مشر له کوره یو سړی راغی او یایروس ته یې وویل: «ستا لور مړه شوه، استاذ ته نور تکلیف مه ورکوه.»</verse>
				<verse number="50">خو کله چې عیسی دا خبره واورېدله، نو یایروس ته یې وویل: «مه وېرېږه، یوازې ایمان ولره او هغه به راژوندۍ شي.»</verse>
				<verse number="51">کله چې عیسی د یایروس کور ته ننوت نو هغه پرته له پطروس، یوحنا، یعقوب او د هغې انجلۍ د مور او پلاره بل هېچا ته اجازه ورنه کړه چې دننه ورسره لاړ شي.</verse>
				<verse number="52">ټولو د هغې انجلۍ دپاره ژړا او انګولا کوله. خو عیسی وویل: «مه ژاړئ، هغه مړه نه ده، هغه خو ویده ده.»</verse>
				<verse number="53">هغوی ټولو په هغه پورې وخندل، ځکه هغوی ښه پوهېدل چې هغه مړه ده.</verse>
				<verse number="54">خو عیسی هغه انجلۍ له لاسه ونیوله او ورته نارې یې کړې: «ای انجلۍ! راپاڅېږه.»</verse>
				<verse number="55">هغه بېرته راژوندۍ شوه او سمدلاسه راپاڅېدله. عیسی هغوی ته امر وکړ چې هغې ته یو څه ورکړئ چې ویې خوري.</verse>
				<verse number="56">د هغې مور او پلار ډېر حیران شول، خو عیسی هغوی ته امر وکړ چې د دې پېښې په هکله چاته څه ونه وایي.</verse>
			</chapter>
			<chapter number="9">
				<verse number="1">عیسی خپل دولس رسولان راوغوښتل او هغوی ته یې قدرت او اختیار ورکړ چې پېریان وباسي او د ناروغیو علاج وکړي.</verse>
				<verse number="2">نو هغوی یې ولېږل چې د خدای پاچاهي اعلان کړي او ناروغان روغ کړي.</verse>
				<verse number="3">هغوی ته یې وویل: «د سفر دپاره د ځان سره هېڅ شی مه اخلئ. نه امسا، نه خورجین، نه ډوډۍ، نه پیسې او نه اضافي کالي.</verse>
				<verse number="4">کله چې تاسو کوم کور ته ورشئ، نو ترڅو پورې چې په هغه ښار کې یئ په هماغه کور کې پاتې شئ.</verse>
				<verse number="5">که چېرې تاسو ته په کوم ځای کې څوک هرکلی ونه وایي، نو هغه ښار پرېږدئ او د هغه ښار خاورې د خپلو پښو څخه وڅنډئ، ترڅو د هغوی په خلاف شاهدي وي.»</verse>
				<verse number="6">نو هغوی روان شول، کلي په کلي ګرځېدل او په هرځای کې یې زېری ورکاوه او خلک یې روغول.</verse>
				<verse number="7">کله چې د جلیل والي هیرودیس د هغو ټولو کارونو څخه چې وشول خبر شو نو ډېر پرېشانه شو، ځکه چې ځینو خلکو به ویل چې یحیی بېرته راژوندی شوی دی.</verse>
				<verse number="8">نورو به ویل چې الیاس پیغمبر راښکاره شوی دی او ځینو به ویل چې د پخوانیو پیغمبرانو څخه کوم یو راژوندی شوی دی.</verse>
				<verse number="9">خو هیرودیس وویل: «ما په خپله د یحیی سر پرې کړی دی، نو بیا دا سړی څوک دی چې په هکله یې داسې شیان اورم؟» هیرودیس کوښښ کاوه چې عیسی وویني.</verse>
				<verse number="10">کله چې رسولان بېرته راغلل، نو کوم کارونه چې هغوی کړي وو هغه یې عیسی ته بیان کړل. عیسی هغوی د ځان سره واخیستل او د بیت صیدا په نوم ښار ته یوازې لاړل.</verse>
				<verse number="11">خو خلک خبر شول او ورپسې لاړل. عیسی هغوی ته هرکلی ووایه، د هغوی سره یې د خدای د پاچاهۍ په هکله خبرې وکړې او هغو خلکو ته یې شفا ورکړه چې روغتیا ته یې اړتیا درلودله.</verse>
				<verse number="12">کله چې مازدیګر شو، نو هغه دولس شاګردان عیسی ته راغلل او ورته ویې ویل: «دا خلک رخصت کړه چې کلیو او شاوخوا بانډو ته لاړ شي چې ځانونو ته خواړه او د شپې تېرولو دپاره ځای پیدا کړي. دلته هېڅ شی نشته او دا ځای د دښتې په شان دی.»</verse>
				<verse number="13">خو عیسی هغوی ته وویل: «تاسو خپله هغوی ته څه ورکړئ چې ویې خوري.» هغوی وویل: «مونږ سره یوازې پنځه ډوډۍ او دوه ماهیان دي، نور هېڅ هم نشته. ایا تاسو غواړئ چې مونږ خپله لاړ شو او دې ټولو خلکو ته خواړه واخلو.»</verse>
				<verse number="14">(هلته شاوخوا پنځه زره سړي وو.) عیسی خپلو شاګردانو ته وویل: «هغوی پنځوس پنځوس تنه کښېنوئ.»</verse>
				<verse number="15">شاګردانو همداسې وکړل او ټول یې کښېنول.</verse>
				<verse number="16">عیسی هغه پنځه ډوډۍ او دوه ماهیان راواخیستل، پورته اسمان ته یې وکتل او د خدای شکر یې وویست. بیا هغه ډوډۍ ماتې کړې او خپلو شاګردانو ته یې ورکړې چې د خلکو په مخکې یې کېږدي.</verse>
				<verse number="17">هغوی ټولو وخوړل او ماړه شول او د ډوډۍ کومې ټوټې چې پاتې شوې شاګردانو هغه راټولې کړې او د هغو څخه دولس ټوکرۍ ډکې شوې.</verse>
				<verse number="18">یوه ورځ چې عیسی په یو ګوښه ځای کې دعا کوله او شاګردان یې هم هلته وو، د هغوی څخه یې پوښتنه وکړه: «خلک څه وایي چې زه څوک یم؟»</verse>
				<verse number="19">هغوی په ځواب کې وویل: «ځینې وایي چې ته تعمید ورکوونکی یحیی یې، ځینې وایي چې الیاس نبي یې، او نور وایي چې د پخوانیو پیغمبرانو څخه کوم یو راژوندی شوی دی.»</verse>
				<verse number="20">نو عیسی د هغوی څخه پوښتنه وکړه: «تاسو څه وایئ چې زه څوک یم؟» پطروس په ځواب کې وویل: «ته د خدای مسیح یې.»</verse>
				<verse number="21">بیا عیسی هغوی ته په کلکه حکم وکړ چې په دې هکله چاته څه ونه وایي</verse>
				<verse number="22">او ویې ویل: «دا ضروري ده چې د انسان زوی به ډېر کړاوونه وزغمي او د قوم د مشرانو، مشرانو کاهنانو او د شریعت د عالمانو له خوا به رد کړای شي. هغه به ووژل شي او په درېمه ورځ به بیا راژوندی شي.»</verse>
				<verse number="23">بیا یې هغوی ټولو ته وویل: «که څوک غواړي چې زما د پیروانو څخه اوسي نو باید د خپل ځان څخه تېر شي، هره ورځ دې خپل صلیب را واخلي او په ما پسې دې راځي.</verse>
				<verse number="24">ځکه څوک چې غواړي خپل ژوند وساتي هغه به له لاسه ورکړي، خو څوک چې خپل ژوند زما په خاطر له لاسه ورکوي نو وبه یې ساتي.</verse>
				<verse number="25">د یو چا دپاره به په دې کې څه ګټه وي چې ټوله نړۍ وګټي، خو خپل ځان له لاسه ورکړي یا هغه ته زیان ورسوي؟</verse>
				<verse number="26">که چېرې څوک په ما او یا زما په تعلیم شرمیږي، نو د انسان زوی به هم کله چې د خپل جلال او د پلار او سپېڅلو فرښتو د جلال سره راشي، په هغه وشرمیږي.</verse>
				<verse number="27">زه تاسو ته رښتیا وایم چې دلته ځینې داسې خلک ولاړ دي چې تر هغې پورې به مړه نه شي، ترڅو یې د خدای پاچاهي نه وي لیدلې.»</verse>
				<verse number="28">د دې خبرو څخه شاوخوا اته ورځې وروسته عیسی پطروس، یوحنا او یعقوب د ځان سره واخیستل او د دعا دپاره یو غره ته وختل.</verse>
				<verse number="29">کله چې عیسی دعا کوله، نو څېره یې بدله شوه او کالي یې سپین وځلېدل.</verse>
				<verse number="30">ناڅاپه هلته دوه سړي راښکاره شول چې د عیسی سره یې خبرې کولې او هغوی موسی او الیاس وو.</verse>
				<verse number="31">هغوی په اسماني جلال کې راښکاره شول او د عیسی سره یې د خدای د هغه مقصد په هکله چې د هغه په مرګ به په اورشلیم کې پوره شي، خبرې وکړې.</verse>
				<verse number="32">په دې وخت کې پطروس او د هغه ملګري په درانه خوب ویده شوي وو، خو کله چې راویښ شول، نو د عیسی جلال او هغه دوه سړي چې ورسره ولاړ وو، ولیدل.</verse>
				<verse number="33">کله چې موسی او الیاس له عیسی څخه تلل، نو پطروس عیسی ته وویل: «استاذه! څومره ښه ده چې مونږ دلته یو. راځئ چې درې خېمې جوړې کړو، یوه تاته، یوه موسی ته او یوه الیاس ته.» خو پطروس نه پوهېده چې څه وایي.</verse>
				<verse number="34">هغه لا خبرې کولې چې یوه ورېځ راښکاره شوه او په هغوی باندې یې سیوری وکړ. کله چې شاګردان په ورېځو کې را ایسار شول، نو ووېرېدل.</verse>
				<verse number="35">د ورېځې څخه یو اواز راغی او ویل یې: «دا زما زوی دی چې ما غوره کړی دی، هغه ته غوږ ونیسئ.»</verse>
				<verse number="36">کله چې اواز غلی شو، هغوی ولیدل چې عیسی هلته یوازې ؤ. شاګردان غلي پاتې شول او څه چې یې لیدلي وو په هغه وخت کې یې د هغو په هکله چاته څه ونه ویل.</verse>
				<verse number="37">بله ورځ کله چې عیسی د خپلو درېو شاګردانو سره د غره څخه راښکته شو، نو ډېر خلک راغلل چې د هغه سره وویني.</verse>
				<verse number="38">ناڅاپه د هغې ډلې څخه یو سړي چیغه کړه: «ای استاذه! زه درته زاري کوم چې زما زوی ته یو نظر وګوره، هغه زما یوازېنی زوی دی.</verse>
				<verse number="39">په هغه باندې پېریان راځي او ناڅاپه چیغې ورڅخه وباسي او داسې ټکانونه ورکوي چې د خولې څخه یې ځګونه روان وي. له ډېرو ځپلو وروسته یې په سختۍ سره پرېږدي.</verse>
				<verse number="40">ستا شاګردانو ته مې زارۍ وکړې چې پېریان ترې وباسي، خو هغوی ونه شو کولای.»</verse>
				<verse number="41">عیسی په ځواب کې وویل: «ای د دې زمانې بې ایمانه او بې لارې خلکو! ترڅو پورې به زه ستاسو سره یم او ترڅو پورې به تاسو ته حوصله کوم؟» بیا یې هغه سړي ته وویل: «زوی دې دلته راوله.»</verse>
				<verse number="42">هلک لا راروان ؤ چې پېریانو هغه په ځمکه راګوزار کړ او ویې لړزاوه. عیسی پېریانو ته حکم وکړ چې ترې ووځي او هغه هلک یې روغ کړ او هغه یې بېرته خپل پلار ته وسپاره.</verse>
				<verse number="43">ټول خلک د خدای لویۍ ته حیران پاتې شول. په داسې حال کې چې ټول خلک د عیسی دې کارونو ته حیران پاتې وو هغه خپلو شاګردانو ته وویل:</verse>
				<verse number="44">«زه چې تاسو ته څه وایم هغه ته په غور سره غوږ ونیسئ: د انسان زوی به خپلو دښمنانو ته په لاس ورکړل شي.»</verse>
				<verse number="45">خو شاګردان په دې پوه نه شول چې د دې خبرې معنی څه ده. د دې معنی د هغوی څخه پټه ساتل شوې وه چې ورباندې پوه نه شي او هغوی وېرېدل چې په دې هکله د هغه څخه پوښتنه وکړي.</verse>
				<verse number="46">بیا د شاګردانو ترمنځ دا بحث پیل شو چې په دوی کې څوک تر ټولو لوی دی.</verse>
				<verse number="47">عیسی پوه شو چې د هغوی په زړونو کې څه ګرځي، نو هغه یو ماشوم راوست او په خپل څنګ کې یې ودراوه</verse>
				<verse number="48">او هغوی ته یې وویل: «هرڅوک چې دا ماشوم زما په نوم قبول کړي، نو زه یې قبول کړی یم او څوک چې ما قبول کړي، نو هغه څوک یې قبول کړی دی چې زه یې رالېږلی یم. ځکه چې په تاسو ټولو کې تر ټولو کوچنی تر ټولو لوی دی.»</verse>
				<verse number="49">یوحنا عیسی ته وویل: «استاذه! مونږ یو سړی ولیده چې ستا په نوم یې پېریان ویستل خو مونږ هغه د دې کار څخه منع کړ، ځکه چې هغه زمونږ د ډلې څخه نه ؤ.»</verse>
				<verse number="50">عیسی هغه ته وویل: «هغه مه منع کوئ، ځکه څوک چې ستاسو مخالف نه دی هغه ستاسو طرفدار دی.»</verse>
				<verse number="51">کله چې هغه وخت رانژدې شو چې عیسی اسمان ته یووړل شي، نو په ټینګې ارادې سره اورشلیم ته روان شو.</verse>
				<verse number="52">هغه د ځان څخه مخکې استازي ولېږل. هغوی لاړل او د سامرې یو کلي ته ورغلل چې د هغه دپاره تیاری ونیسي.</verse>
				<verse number="53">خو د هغه کلي خلکو عیسی قبول نه کړ، ځکه چې دا ښکاره وه چې هغه د اورشلیم خواته روان ؤ.</verse>
				<verse number="54">کله چې د هغه شاګردانو یعقوب او یوحنا دا ولیدل، نو هغوی وویل: «استاذه! ایا ته زمونږ څخه غواړې چې ووایو د اسمان څخه دې اور رانازل شي او دا خلک وسوځوي؟»</verse>
				<verse number="55">خو عیسی ورته مخ راواړاوه او هغوی یې ورټل.</verse>
				<verse number="56">بیا هغوی بل کلي ته لاړل.</verse>
				<verse number="57">کله چې هغوی په لاره روان وو، یو سړي عیسی ته وویل: «هر چېرته چې ځې زه به درپسې ځم.»</verse>
				<verse number="58">عیسی هغه ته وویل: «ګیدړان خپل غارونه لري او مرغان ځالې، خو د انسان زوی دومره ځای هم نه لري چې خپل سر ورباندې کېږدي.»</verse>
				<verse number="59">عیسی یو بل سړي ته وویل: «ما پسې راځه.» خو هغه سړي وویل: «ښاغلیه! اجازه راکړه چې لومړی لاړ شم او خپل پلار خاورو ته وسپارم.»</verse>
				<verse number="60">عیسی هغه ته وویل: «پرېږده چې مړي خپل مړي ښخ کړي. ته لاړ شه او د خدای د پاچاهۍ اعلان وکړه.»</verse>
				<verse number="61">یو بل سړي وویل: «ای ښاغلیه! زه به تا پسې ځم، خو لومړی اجازه راکړه چې لاړ شم او د خپلې کورنۍ سره خدای پاماني وکړم.»</verse>
				<verse number="62">عیسی هغه ته وویل: «څوک چې د قلبې کولو په وخت کې شاته ګوري، هغه د خدای د پاچاهۍ وړ نه دی.»</verse>
			</chapter>
			<chapter number="10">
				<verse number="1">له هغې وروسته عیسی نور دوه اویا شاګردان وټاکل او هغوی یې دوه دوه تنه د خپل ځان نه مخکې هر ښار او کلي ته چې غوښتل یې هلته لاړ شي، ولېږل.</verse>
				<verse number="2">هغوی ته یې وویل: «فصل ډېر دی خو مزدوران لږ دي، نو تاسو د فصل د خاوند څخه وغواړئ چې د حاصلاتو د راټولولو دپاره نور مزدوران راولېږي.</verse>
				<verse number="3">لاړ شئ، خو ګورئ، زه تاسو لکه د وریو په شان د لېوانو منځ ته لېږم.</verse>
				<verse number="4">د ځان سره د پیسو کڅوړه یا خورجین او یا څپلۍ مه وړئ. او په لاره کې د چا سره خبرې مه کوئ.</verse>
				<verse number="5">کله چې کوم کور ته ننوځئ، نو لومړی داسې ووایئ: ‹په دې کور کې دې سلامتي وي.›</verse>
				<verse number="6">که چېرې هلته کوم سوله خوښوونکی کس وي، نو ستاسو سلام به په هغه باندې وي او که نه، نو هغه سلام به بېرته تاسو ته راوګرځي.</verse>
				<verse number="7">په هماغه کور کې پاتې شئ او هغوی چې هرڅه درکوي ویې خورئ او ویې وڅښئ، ځکه چې مزدور د خپلې مزدورۍ حقدار دی. کور په کور مه ګرځئ.</verse>
				<verse number="8">کله چې تاسو کوم ښار ته ننوځئ او هغوی درته هرکلی ووایي، نو څه چې یې ستاسو په مخکې کېښودل هغه وخورئ.</verse>
				<verse number="9">د هغه ځای ناروغان روغ کړئ او خلکو ته ووایئ چې د خدای پاچاهي تاسو ته نژدې شوې ده.</verse>
				<verse number="10">خو کله چې تاسو کوم ښار ته ورننوځئ او هغوی درته هرکلی ونه وایي، نو د هغه ښار کوڅو ته ووځئ او ووایئ:</verse>
				<verse number="11">‹مونږ به ستاسو د ښار خاورې هم چې زمونږ په پښو باندې پرېوتې دي وڅنډو او دا به ستاسو په خلاف شاهدي ورکوي. خو په دې پوه شئ چې د خدای پاچاهي نژدې شوې ده.›</verse>
				<verse number="12">زه تاسو ته وایم چې د قیامت په ورځ به د سدوم د خلکو سزا د دې ښار د خلکو د سزا څخه کمه وي.</verse>
				<verse number="13">افسوس دې وي په تا ای د خورزین ښاره! افسوس دې وي په تا ای د بیت صیدا ښاره! ځکه که چېرې دا معجزې چې په تاسو کې وښودل شوې، که هغه په صور او صیدون کې ښودل شوې وای نو هغوی به ډېر پخوا د ویر کالي اغوستي وای، په خپلو سرونو باندې به یې ایرې بادولې او توبه به یې ویستلې وای.</verse>
				<verse number="14">خو د قیامت په ورځ به د صیدون او صور د خلکو سزا ستاسو د سزا څخه کمه وي‎.</verse>
				<verse number="15">خو ای کپرناحومه! تا غوښتل چې اسمان ته پورته کړای شې؟ خو ته به دوزخ ته وغورځول شې.»</verse>
				<verse number="16">عیسی خپلو شاګردانو ته وویل: «څوک چې ستاسو خبرو ته غوږ نیسي، هغوی زما خبرو ته غوږ نیسي. څوک چې تاسې نه مني، هغوی ما نه مني او څوک چې ما نه مني نو هغه څوک نه مني چې زه یې رالېږلی یم.»</verse>
				<verse number="17">بیا هغه دوه اویا شاګردان په خوشحالۍ سره بېرته راستانه شول او ویې ویل: «استاذه! حتی پېریان هم ستا د نوم په یادولو سره زمونږ تابع کیږي.»</verse>
				<verse number="18">عیسی هغوی ته په ځواب کې وویل: «ما ولیدل چې شیطان څنګه لکه د برېښنا په شان له اسمانه راوغورځېد.</verse>
				<verse number="19">واورئ! ما تاسو ته واک او اختیار درکړی چې ماران او لړمان تر پښو لاندې کړئ او د دښمن ټول قوت مات کړئ. هېڅ شی تاسو ته زیان نه شي رسولی.</verse>
				<verse number="20">خو په دې مه خوشحالېږئ چې پېریان تاسو ته تابع کیږي، بلکې په دې خوشحاله اوسئ چې ستاسو نومونه په جنت کې لیکل شوي دي.»</verse>
				<verse number="21">په هغه وخت کې عیسی په روح القدس کې خوشحالي وکړه او ویې ویل: «ای پلاره، ای د ځمکې او اسمان څښتنه! زه ستا شکر کوم چې دا خبرې دې د پوهو او هوښیارو خلکو څخه پټې کړې او ناپوهو خلکو ته دې ښکاره کړي دي. هو پلاره، دا ستا رضا وه.</verse>
				<verse number="22">زما پلار هرڅه ماته راسپارلي دي. هېڅوک له پلاره پرته زوی نه پېژني او نه څوک پلار بې له زویه پېژني او پرته له هغه چا چې زوی وغواړي ورته ویې ښایي.»</verse>
				<verse number="23">کله چې هغوی یوازې وو، نو عیسی هغوی ته مخ راواړاوه او ورته ویې ویل: «بختورې دي هغه سترګې چې هغه څه ویني چې تاسو یې وینئ.</verse>
				<verse number="24">زه تاسو ته وایم چې ډېرو پیغمبرانو او پاچاهانو دا ارمان درلود چې هغه څه وویني چې تاسو یې وینئ، خو ویې نه لیدل او هغه څه واوري چې تاسو یې اورئ، خو هغوی وانه ورېدل.»</verse>
				<verse number="25">یوه ورځ د شریعت یو عالم راغی او د عیسی څخه یې د ازمېښت دپاره یو سوال وکړ: «استاذه! زه باید څه وکړم چې تلپاتې ژوندون وګټم؟»</verse>
				<verse number="26">عیسی هغه ته ځواب ورکړ: «په شریعت کې څه لیکل شوي دي؟ هغه څنګه تعبیروې؟»</verse>
				<verse number="27">هغه په ځواب کې وویل: «د خپل څښتن خدای سره د زړه له کومي، په خپل ټول روح او خپل ټول قوت او ټول عقل سره مینه کوه او د خپل ګاونډي سره د خپل ځان په شان مینه کوه.»</verse>
				<verse number="28">عیسی ورته وویل: «تا سم ځواب ورکړ. همداسې کوه، نو ته به ژوندی اوسې.»</verse>
				<verse number="29">خو د دې دپاره چې د شریعت عالم دا وښایي چې هغه په حقه دی، نو د عیسی څخه یې پوښتنه وکړه: «زما ګاونډی څوک دی؟»</verse>
				<verse number="30">عیسی داسې ځواب ورکړ: «په یو وخت کې یو سړی د اورشلیم څخه اریحا ته روان ؤ چې په لاره کې داړه مارانو ته په لاس ورغی. غلو هغه سړی لوڅ کړ، ویې واهه او د مرګ په حالت کې یې پرېښود او لاړل.</verse>
				<verse number="31">ناڅاپه یو کاهن په هغه لاره تېرېده، کله یې چې هغه سړی ولیده، نو خپله لاره یې پرېښوده او ورڅخه تېر شو.</verse>
				<verse number="32">همدارنګه یو لاوي چې کله هغه ځای ته راورسېد او هغه سړی یې ولیده، نو هغه هم ترې په بله خوا تېر شو او لاړ.</verse>
				<verse number="33">خو یو سامری چې په هغه لاره تېرېده هغه ته ورغی او کله یې چې هغه سړی ولیده نو زړه یې ورباندې وسوځېد.</verse>
				<verse number="34">هغه ته ورغی، ټپونه یې ورته په شرابو ووینځل او تېل یې ورباندې واچول او پټۍ یې ورباندې کېښودله. بیا یې هغه په خپل خره باندې سپور کړ او یوې مسافرخانې ته یې یووړ او هلته یې ورباندې پام کاوه.</verse>
				<verse number="35">سبا سهار هغه د سپینو زرو دوه سکې واخیستې او د مسافرخانې خاوند ته یې ورکړې او ورته ویې ویل: ‹په هغه باندې پام کوه او که نورې پیسې دې ورباندې ولګولې نو کله چې بېرته راغلم هغه به هم درکړم.›»</verse>
				<verse number="36">بیا عیسی پوښتنه وکړه: «اوس څه فکر کوې چې په دې درې واړو کې د هغه سړي چې د داړه مارانو لاس ته ورغلی ؤ، ګاونډی څوک دی؟»</verse>
				<verse number="37">د شریعت عالم ځواب ورکړ: «هغه څوک چې په هغه باندې یې رحم وکړ.» عیسی ورته وویل: «لاړ شه او ته هم همداسې کوه.»</verse>
				<verse number="38">کله چې عیسی او شاګردان یې په خپله لاره روان شول، هغوی یو کلي ته ورسېدل او هلته یوې ښځې چې مرتا نومېدله عیسی په خپل کور کې مېلمه کړ.</verse>
				<verse number="39">هغې د مریم په نوم یوه خور درلودله. هغه راغله او د عیسی پښو ته کښېناستله او د هغه خبرو ته یې غوږ نیولی ؤ.</verse>
				<verse number="40">مرتا د ډېرو کارونو له لاسه ستړې او پرېشانه شوه، نو عیسی ته راغله او ورته ویې ویل: «استاذه! ستا دې ته پام نه دی چې ټول کارونه زه کوم او خور مې راسره مرسته نه کوي؟ هغې ته ووایه چې راشي او مرسته راسره وکړي.»</verse>
				<verse number="41">عیسی هغې ته په ځواب کې وویل: «مرتا، مرتا! ته د ډېرو شیانو دپاره اندېښنه کوې او نا ارامه یې،</verse>
				<verse number="42">خو یوازې یو شی ضروري دی. څه چې مریم خوښ کړي دي هغه ښه دي او دا به له هغې څخه وانخیستل شي.»</verse>
			</chapter>
			<chapter number="11">
				<verse number="1">یوه ورځ عیسی په یو ځای کې دعا کوله. کله چې هغه خپله دعا خلاصه کړه، نو د شاګردانو څخه یو تن هغه ته وویل: «ای استاذه! لکه څنګه چې یحیی خپلو شاګردانو ته دعا کول زده کړي وو، ته یې هم مونږ ته رازده کړه.»</verse>
				<verse number="2">عیسی هغوی ته وویل: «کله چې تاسو دعا کوئ، نو داسې ووایئ: ‹ای اسماني پلاره! ستا نوم دې پاک وي، ستا پاچاهي دې راشي.</verse>
				<verse number="3">زمونږ ورځنی رزق هره ورځ مونږ ته راکړه.</verse>
				<verse number="4">زمونږ ګناهونه وبخښه ځکه چې مونږ هم هغه خلک بخښو چې زمونږ سره بدي کوي او مونږ په ازمېښت کې مه اچوه.›»</verse>
				<verse number="5">بیا عیسی خپلو شاګردانو ته وویل: «فرض کړئ که په تاسو کې یو کس په نیمه شپه د خپل ملګري کور ته ورشي او ورته ووایي: ‹ای ملګریه! ماته درې ډوډۍ په پور راکړه.</verse>
				<verse number="6">زما یو ملګری چې په سفر کې ؤ زما کور ته راغلی دی او زما سره څه نشته چې د هغه په مخکې یې کېږدم چې ویې خوري.›</verse>
				<verse number="7">او ستاسو ملګری د کور له دننه څخه تاسو ته ځواب درکړي: ‹ما مه نا ارامه کوه، دروازه اوس بنده ده او زه او زما بچیان په خپلو بسترو کې پراته یو. زه نه شم کولای چې راپاڅېږم او تاته کوم څه درکړم.›</verse>
				<verse number="8">زه تاسو ته وایم که چېرې هغه د ملګرتیا په خاطر راپانڅیږي او ډوډۍ درنه کړي، خو بیاهم په دې خاطر چې تاسو په سوال کولو نه شرمېږئ، نو هغه به راپاڅیږي او هرڅه ته چې اړتیا ولرئ تاسو ته به یې درکړي.</verse>
				<verse number="9">همدارنګه تاسو ته وایم چې وغواړئ نو تاسو ته به درکړل شي، ولټوئ نو پیدا به یې کړئ، دروازه وټکوئ نو درته خلاصه به شي.</verse>
				<verse number="10">ځکه هرڅوک چې څه وغواړي، نو لاسته به یې راوړي او هرڅوک چې څه ولټوي، نو پیدا به یې کړي او هرڅوک چې دروازه وټکوي، نو ورته خلاصه به شي.</verse>
				<verse number="11">ایا په تاسو کې داسې پلار شته چې زوی یې ورڅخه ماهي وغواړي او هغه د ماهي په ځای ورته مار ورکړي؟</verse>
				<verse number="12">یا هغه ورڅخه هګۍ وغواړي او هغه ورته لړم ورکړي؟</verse>
				<verse number="13">نو تاسو چې دومره بد خلک یئ، په دې پوهېږئ چې خپلو اولادونو ته څنګه ښه شیان ورکړئ، نو ستاسو اسماني پلار به څومره زیات روح القدس هغو خلکو ته ورکړي چې ورڅخه یې وغواړي.»</verse>
				<verse number="14">عیسی د یو سړي څخه ګونګی پېری وویست او کله چې هغه پېری ووت، نو هغه ګونګي سړي په خبرو پیل وکړ او خلک حیران شول.</verse>
				<verse number="15">خو ځینو خلکو وویل چې هغه د پېریانو د مشر بعلزبول یعنې شیطان په مرسته پېریان وباسي.</verse>
				<verse number="16">نورو د ازمېښت په ډول د عیسی څخه اسماني معجزه وغوښتله.</verse>
				<verse number="17">خو عیسی د هغوی په خیالونو پوهېده، نو هغوی ته یې وویل: «په هرې پاچاهۍ کې چې په خپل منځ کې بې اتفاقي رامنځته شي هغه له منځه ځي. په هره کورنۍ کې چې بې اتفاقي رامنځته شي، نو هغه کورنۍ ټوټې ټوټې کیږي.</verse>
				<verse number="18">او که چېرې شیطان د خپل ځان په خلاف شي، نو د هغه پاچاهي به څنګه پاتې شي؟ خو بیاهم تاسو وایئ چې زه د بعلزبول په مرسته پېریان وباسم.</verse>
				<verse number="19">که چېرې زه د بعلزبول په مرسته پېریان وباسم، نو ستاسو خپل پیروان یې د چا په مرسته وباسي؟ نو هغوی به ستاسو په هکله قضاوت وکړي.</verse>
				<verse number="20">خو که چېرې زه د خدای په قدرت سره پېریان وباسم، نو په دې پوه شئ چې د خدای پاچاهي تاسو ته راغلې ده.</verse>
				<verse number="21">کله چې یو زورور سړی چې په وسله سمبال وي د خپل کور ساتنه کوي، نو د هغه مال او جایداد به خوندي وي،</verse>
				<verse number="22">خو کله چې د هغه څخه کوم زیات زورور سړی په هغه باندې حمله وکړي او هغه ته ماتې ورکړي، نو د هغه څخه به هغه ټوله وسله چې ورباندې ډاډه ؤ، واخلي او کوم شیان چې هغه غلا کړي دي هغه به په خپلو کې سره ووېشي.</verse>
				<verse number="23">څوک چې زما سره نه دی، هغه زما په خلاف دی او څوک چې زما سره د خلکو په راټولولو کې مرسته نه کوي، هغه یې خواره واره کوي.</verse>
				<verse number="24">کله چې د یو سړي څخه پېری راوځي، نو په دښتو کې سرګردانه ګرځي او د ارام کولو دپاره ځای لټوي، خو کله چې داسې ځای پیدا نه کړي، نو د خپل ځان سره وایي: ‹زه به بېرته هغه کور ته لاړ شم چې ورڅخه راوتلی وم.›</verse>
				<verse number="25">نو کله چې بېرته راشي، نو هغه کور جارو شوی او منظم وویني.</verse>
				<verse number="26">بیا هغه لاړ شي او تر ځان بد نور اووه پېریان راولي او هغوی ټول راشي، په هغه کس کې ورننوځي او هلته اوسیږي. نو د هغه حال له مخکې څخه هم خراب شي.»</verse>
				<verse number="27">کله چې عیسی دا خبرې کولې، د خلکو له منځ څخه یوې ښځې په لوړ اواز هغه ته وویل: «بختوره ده هغه ښځه چې ته ورڅخه پیدا شوی یې او تاته یې شیدې درکړې دي.»</verse>
				<verse number="28">خو عیسی ځواب ورکړ: «هو، هغه څوک بختور دی چې د خدای کلام اوري او عمل ورباندې کوي.»</verse>
				<verse number="29">کله چې د عیسی په شاوخوا ډېر خلک راټول شول، هغه داسې وویل: «د دې زمانې خلک څومره بدکاره دي. هغوی معجزه غواړي، خو یوازېنۍ معجزه چې هغوی ته به وښودل شي هغه د یونس پیغمبر معجزه ده.</verse>
				<verse number="30">لکه څنګه چې یونس پیغمبر د نینوا د خلکو دپاره یوه نښه وه، نو همداسې به د انسان زوی د دې زمانې د خلکو دپاره یوه نښه وي.</verse>
				<verse number="31">د شیبا ملکه به د قیامت په ورځ راپاڅیږي او د دې زمانې خلک به ملامته کړي، ځکه چې هغه د نړۍ د بل سر څخه راغلې وه چې د سلیمان د حکمت څخه ډکې خبرې واوري. خو ګورئ اوس دلته یو څوک شته چې د سلیمان څخه لوی دی.</verse>
				<verse number="32">د قیامت په ورځ به د نینوا خلک راپورته شي او د دې زمانې خلک به ملامته کړي، ځکه چې هغوی د یونس د وعظ په اورېدلو سره توبه وویستله، خو ګورئ څوک چې اوس دلته دی هغه د یونس نه ډېر لوی دی.</verse>
				<verse number="33">هېڅوک څراغ د دې دپاره نه بلوي چې هغه په یو پټ ځای کې کېږدي او یا یې د یوې کاسې لاندې کېږدي، بلکې هغه په څراغدان باندې ږدي چې کله خلک راشي، نو رڼا یې وویني.</verse>
				<verse number="34">ستا سترګې ستا د بدن دپاره لکه د څراغ په شان دي. کله چې دې سترګې روغې وي نو ټول بدن به دې هم رڼا وي، خو کله چې دې سترګې خرابې وي، نو ستا بدن به هم تیاره وي.</verse>
				<verse number="35">نو پام کوه، هسې نه په تا کې چې کومه رڼا ده هغه تیاره وي.</verse>
				<verse number="36">که چېرې ستا ټول بدن د روښنایۍ څخه ډک وي او یوه برخه یې هم په تیاره کې نه وي، نو ټول بدن به دې داسې روښانه وي لکه څراغ چې په خپله رڼا تا روښانه کړي.»</verse>
				<verse number="37">کله چې عیسی خپلې خبرې خلاصې کړې، نو یو فریسي هغه ته د ډوډۍ دپاره بلنه ورکړه. عیسی د هغه کور ته ورغی او دسترخوان ته کښېناست.</verse>
				<verse number="38">کله چې فریسي ولیدل چې عیسی د خوراک څخه مخکې لاسونه ونه وینځل، نو حیران شو.</verse>
				<verse number="39">عیسی هغه ته وویل: «تاسو فریسیان د خپلو پیالو او قابونو باندینۍ برخې پاکوئ، خو ستاسو زړونه د حرص او بدیو څخه ډک دي.</verse>
				<verse number="40">ای کم عقلو خلکو! چا چې باندینۍ برخه جوړه کړې ده ایا هغه دنننۍ برخه نه ده جوړه کړې؟</verse>
				<verse number="41">خو څه چې ستاسو په پیالو او قابونو کې دي هغه غریبانو ته خیرات ورکړئ، نو بیا به ټول شیان ستاسو دپاره پاک شي.</verse>
				<verse number="42">خو ای فریسیانو! ستاسو په حال دې افسوس وي. تاسو د وېلني او سپېلني او نورو بوټو لسمه برخه ورکوئ، خو په انصاف کولو او د خدای سره په مینه کولو کې بې پروایي کوئ. تاسو باید په دې ټولو باندې عمل کولای او هغه نور مو هم له نظره نه غورځولی.</verse>
				<verse number="43">ای فریسیانو! ستاسو په حال دې افسوس وي. تاسو دا خوښوئ چې په کنیسو کې مخکې ځایونه ونیسئ، او دا خوښوئ چې په بازارونو کې دې درته سلامونه واچول شي.</verse>
				<verse number="44">ستاسو په حال دې افسوس وي. تاسو د هغو بې نښو او بې شناختو قبرونو په شان یئ چې خلک ورباندې ګرځي او نه یې پېژني.»</verse>
				<verse number="45">د شریعت د عالمانو څخه یو تن عیسی ته په ځواب کې وویل: «استاذه! کله چې داسې خبرې کوې، نو زمونږ هم سپکاوی کوې.»</verse>
				<verse number="46">عیسی ځواب ورکړ: «ای د شریعت عالمانو! ستاسو په حال دې هم افسوس وي. تاسو خلکو ته داسې بارونه ور په شا کوئ چې په سختۍ سره یې وړي، خو خپله ورته ګوتې هم نه وروړئ.</verse>
				<verse number="47">ستاسو په حال دې افسوس وي. تاسو د هغو پیغمبرانو دپاره زیارتونه جوړوئ چې ستاسو نیکونو وژلي وو.</verse>
				<verse number="48">ستاسو نیکونو چې کوم کارونه کړي دي تاسو په خپله هغه منئ او تصدیقوئ. هغوی پیغمبران ووژل او تاسو ورته زیارتونه جوړوئ،</verse>
				<verse number="49">له دې امله خدای په خپل حکمت سره وویل: ‹زه به هغوی ته پیغمبران او رسولان ورولېږم. خو هغوی به له دوی څخه ځینې ووژني او نور به وځوروي.›</verse>
				<verse number="50">نو د دې زمانې د خلکو څخه به د هغو پیغمبرانو د وینو ځواب چې د نړۍ د پیدایښت راهیسې توی شوي دي وغوښتل شي.</verse>
				<verse number="51">د هابیل له وژلو نیولې د زکریا تر وژلو پورې چې د قربانۍ د ځای او سپېڅلي ځای ترمنځ ووژل شو. هو، زه تاسو ته وایم چې د دې زمانې خلک به د دې هرڅه دپاره ځواب ورکوي.</verse>
				<verse number="52">ای د شریعت عالمانو! ستاسو په حال دې افسوس وي. تاسو د علم د کور د دروازې کیلي اخیستې ده، په خپله هم نه ورننوځئ او څوک چې ورننوځي هغوی هم نه پرېږدئ.»</verse>
				<verse number="53">کله چې عیسی له هغه کوره ووت، د شریعت عالمانو او فریسیانو د هغه سره ډېر سخت مخالفت پیل کړ او د ډېرو شیانو په هکله یې ورڅخه سختې پوښتنې کولې.</verse>
				<verse number="54">هغوی کوښښ کاوه چې هغه په خپلو خبرو کې راونیسي.</verse>
			</chapter>
			<chapter number="12">
				<verse number="1">په دې وخت کې په زرګونو خلک راټول شول او دومره زیات وو چې یو بل یې تر پښو لاندې کول، نو عیسی لومړی خپلو شاګردانو ته خبرې پیل کړې: «د فریسیانو د خمیرې یعنې د هغوی د منافقت څخه ځانونه ساتئ.</verse>
				<verse number="2">داسې پټ شی نشته چې ښکاره به نه شي او نه داسې پټ راز شته چې څرګند به نه شي.</verse>
				<verse number="3">نو هرڅه چې تاسو په تیاره کې ویلي هغه به په رڼا ورځ واورېدل شي او هرڅه چې تاسو د تړلو دروازو شاته یو بل ته په غوږ کې پټ پټ ویلي دي هغه به د بامونو څخه په لوړ اواز واورېدل شي.</verse>
				<verse number="4">ای زما ملګرو! زه تاسو ته وایم د هغو خلکو څخه مه وېرېږئ چې بدن وژني او له هغې وروسته نور هېڅ نه شي کولای.</verse>
				<verse number="5">خو زه تاسو خبروم چې د چا څخه باید ووېرېږئ. له هغه چا څخه ووېرېږئ چې د وژلو څخه وروسته دا واک او اختیار لري چې تاسو په دوزخ کې واچوي. هو، زه تاسو ته وایم چې باید د هغه څخه ووېرېږئ.</verse>
				<verse number="6">ایا پنځه مرغۍ په دوه روپۍ نه خرڅیږي؟ خو بیاهم له دوی څخه یوه یې هم خدای نه هېروي.</verse>
				<verse number="7">تر دې پورې چې ستاسو د سر ویښتان هم شمېرل شوي دي. نو هېڅ مه وېرېږئ، تاسو د بې شمېره مرغیو څخه زیات ارزښت لرئ.»</verse>
				<verse number="8">عیسی زیاته کړه: «زه تاسو ته وایم هرڅوک چې د خلکو په مخکې په دې اقرار وکړي چې هغه زما د پیروانو څخه دی، نو د انسان زوی به هم د خدای د فرښتو په مخکې اقرار وکړي چې هغه زما د پیروانو څخه دی.</verse>
				<verse number="9">خو هرڅوک چې د خلکو په مخکې زما څخه انکار وکړي، نو د انسان زوی به هم د خدای د فرښتو په مخکې د هغه څخه انکار وکړي.</verse>
				<verse number="10">هرڅوک چې د انسان د زوی په خلاف کومه خبره وکړي نو هغه به وبخښل شي، خو که څوک د روح القدس په ضد کفر ووایي هغه به ونه بخښل شي.</verse>
				<verse number="11">کله چې هغوی تاسې د محاکمې دپاره کنیسو یا والیانو یا واکمنانو ته راولي، نو په دې هکله اندېښنه مه کوئ چې د خپل ځان څخه به څنګه دفاع کوئ یا څه به وایئ.</verse>
				<verse number="12">ځکه چې په هماغه ساعت به روح القدس تاسو ته وښایي چې څه باید ووایئ.»</verse>
				<verse number="13">د ګڼې ګوڼې له منځ څخه یو سړي عیسی ته وویل: «استاذه! زما ورور ته ووایه چې زمونږ د پلار میراث زما سره ووېشي.»</verse>
				<verse number="14">عیسی هغه ته ځواب ورکړ: «ای وروره! زه چا ستاسو ترمنځ قاضي ټاکلی یم چې ستاسو میراث ووېشم؟»</verse>
				<verse number="15">بیا یې خلکو ته وویل: «پام کوئ او خپل ځانونه د هر ډول حرص څخه وساتئ، ځکه چې د انسان ژوند په دې نه جوړیږي چې هغه دې ډېره شتمني ولري.»</verse>
				<verse number="16">بیا عیسی هغوی ته دا مثال راوړ: «یو شتمن سړی ؤ چې ځمکه یې لرله او هغې ځمکې ښه حاصل ورکړ.</verse>
				<verse number="17">هغه د خپل ځان سره فکر وکړ او ویې ویل: ‹څه وکړم؟ ما سره دومره ځای نشته چې خپلې غلې دانې په کې وساتم.›</verse>
				<verse number="18">بیا هغه وویل: ‹اوس پوه شوم چې څه وکړم. زه به خپل ګودامونه وران کړم او د هغو نه به لوی لوی ګودامونه جوړ کړم او خپلې غلې دانې او نور شیان به په کې ذخیره کړم.</verse>
				<verse number="19">بیا به خپل ځان ته ووایم: ای بختور انسانه! تا ډېر زیات ښه ښه شیان راټول کړي دي چې د ډېرو کلونو دپاره دې بس دي. اوس ارام ژوند تېروه، خوره، څښه او خوشحاله ګرځه.›</verse>
				<verse number="20">خو خدای هغه ته وویل: ‹ای کم عقله! همدا نن شپه به دې ساه ووځي، نو دا ټول شیان چې تا د خپل ځان دپاره ساتلي دي هغه به د چا شي؟›</verse>
				<verse number="21">داسې به د هغو خلکو سره کیږي چې د ځانونو دپاره شتمني راټولوي، خو د خدای په نظر کې به غریب وي.»</verse>
				<verse number="22">بیا عیسی خپلو شاګردانو ته وویل: «نو تاسو ته وایم چې د خپل ژوند په هکله دا اندېښنه مه کوئ چې څه شی به خورئ او هم د خپل بدن په خاطر چې څه به اغوندئ،</verse>
				<verse number="23">ځکه چې ژوند د خوړو څخه او بدن د کالیو څخه ډېر ارزښتناک دی.</verse>
				<verse number="24">کارغانو ته وګورئ. هغوی نه څه کري او نه څه رېبي، نه د ساتلو دپاره ځایونه لري او نه ګودامونه، خو خدای ورته روزي رسوي. تاسو د مرغانو څخه ډېر زیات ارزښت لرئ.</verse>
				<verse number="25">ایا په تاسو کې څوک کولای شي چې په اندېښنو سره د خپل عمر یو ساعت هم زیات کړي؟</verse>
				<verse number="26">که چېرې تاسو داسې یو کوچنی کار نه شئ کولای، نو بیا ولې د نورو شیانو په هکله اندېښنه کوئ؟</verse>
				<verse number="27">ځنګلي ګلانو ته وګورئ چې څنګه لوییږي. هغوی نه کار کوي او نه د ځانونو دپاره کالي جوړوي. خو تاسو ته وایم چې حتی سلیمان پاچا هم د خپل ټول شان او شوکت سره د دې ګلانو په شان ښکلی او سینګار شوی نه ؤ.</verse>
				<verse number="28">که چېرې خدای د صحرا واښو ته چې نن دلته دي او سبا ته په تنور کې سوځول کیږي داسې ښکلا ورکوي، نو هغه به تاسو ته د هغو څخه ښه کالي در نه کړي؟ ستاسو ایمان ولې دومره کمزوری دی؟</verse>
				<verse number="29">نو اندېښنه مه کوئ چې تاسو به څه خورئ او څه به څښئ.</verse>
				<verse number="30">ځکه چې د دې نړۍ خلک د دې شیانو په هکله اندېښنه کوي. خو ستاسو اسماني پلار پوهیږي چې تاسو دې شیانو ته اړتیا لرئ.</verse>
				<verse number="31">د دې په ځای تاسو خپلو ځانونو ته د خدای پاچاهي وغواړئ، نو هغه به تاسو ته دا شیان هم درکړي.</verse>
				<verse number="32">ای د شاګردانو کوچنۍ ډلې! مه وېرېږئ، ځکه چې ستاسو د اسماني پلار دا خوښه ده چې تاسو ته پاچاهي درکړي.</verse>
				<verse number="33">هرڅه چې لرئ هغه خرڅ کړئ او پیسې یې غریبانو ته ورکړئ. د خپلو ځانونو دپاره د پیسو داسې کڅوړې تیارې کړئ چې هېڅکله نه زړیږي یعنې په اسمان کې داسې خزانې جوړې کړئ چې هېڅکله نه کمیږي، ځکه چې هېڅ یو غل ورته نژدې کېدای نه شي او نه یې چینجي خوړلی شي.</verse>
				<verse number="34">ځکه په هرځای کې چې ستاسو خزانه وي، نو ستاسو زړونه به هم هلته وي.</verse>
				<verse number="35">خپلې ملاګانې وتړئ، د کار دپاره تیار اوسئ او څراغونه مو بل وساتئ.</verse>
				<verse number="36">د هغو نوکرانو په شان اوسئ چې خپل بادار ته د واده د مېلمستیا څخه د بېرته راتللو په انتظار وي. کله چې هغه راشي او دروازه وټکوي، نو سمدلاسه یې ورته خلاصه کړي.</verse>
				<verse number="37">بختور دي هغه نوکران چې کله یې بادار راشي او وویني چې هغوی بېداره ناست دي. په یقین سره زه تاسو ته دا وایم چې بادار به خپله ملا وتړي، هغوی به دسترخوان ته کښېنوي او رابه شي او د هغوی خدمت به وکړي.</verse>
				<verse number="38">بختور دي هغه نوکران چې کله یې بادار په نیمه شپه یا حتی سهار وختي راشي او وویني چې هغوی بېداره ناست دي.</verse>
				<verse number="39">خو تاسو باید په دې پوه شئ چې که چېرې د کور خاوند پوهېدلی چې غل به کله راځي، نو نه به یې پرېښوده چې د هغه کور ته ورننوځي.</verse>
				<verse number="40">نو تاسو هم باید تیار اوسئ، ځکه چې د انسان زوی به په داسې وخت کې راشي چې تاسو به یې د راتللو انتظار هم نه لرئ.»</verse>
				<verse number="41">پطروس وویل: «ای استاذه! ایا دا مثال یوازې زمونږ دپاره دی او که د ټولو دپاره؟»</verse>
				<verse number="42">عیسی ځواب ورکړ: «نو هغه وفادار او هوښیار نوکر څوک دی چې بادار یې د خپلو نوکرانو په سر وټاکي، ترڅو په خپل وخت هغوی ته خپله برخه خواړه ورکړي؟</verse>
				<verse number="43">بختور دی هغه نوکر چې بادار یې راشي او هغه په خپل کار کې بوخت وویني.</verse>
				<verse number="44">په رښتیا سره زه وایم چې بادار به د خپل ټول مال او جایداد مسوولیت هغه ته وسپاري.</verse>
				<verse number="45">خو که هغه نوکر د خپل ځان سره ووایي چې بادار به مې دومره زر رانه شي او د نورو ټولو نوکرانو په وهلو ټکولو پیل وکړي، وخوري، وڅښي او نشې وکړي،</verse>
				<verse number="46">نو بادار به یې په داسې ورځ راشي چې هغه به یې انتظار هم نه لري او په داسې وخت کې به راشي چې هغه به خبر هم نه وي. نو بادار به هغه ته سخته سزا ورکړي او هغه به په بې ایمانانو کې وشمېرل شي.</verse>
				<verse number="47">هغه نوکر چې په دې پوهیږي چې خپل بادار یې ترې څه غواړي، خو بیاهم تیار نه دی چې هغه کار وکړي، نو هغه به سخت ووهل شي.</verse>
				<verse number="48">خو هغه نوکر چې په دې نه پوهیږي چې بادار یې څه غواړي او کوم غلط کار وکړي چې د سزا وړ وي، نو لږ به ووهل شي. چاته چې ډېر ورکړل شي، نو ډېر به ورڅخه غوښتل کیږي. څومره ډېر چې چاته سپارل کیږي هماغومره ډېر ورڅخه غوښتل کیږي.»</verse>
				<verse number="49">عیسی زیاته کړه: «زه د دې دپاره راغلی یم چې په ځمکه اور ولګوم او کاشکې دا اور لا پخوا لګېدلی وای.</verse>
				<verse number="50">زه به د یو سخت تعمید څخه تېرېږم او ترڅو پورې چې هغه تر سره شوی نه وي، زما زړه به څومره نا ارامه وي.</verse>
				<verse number="51">ایا تاسو ګومان کوئ چې زه د دې دپاره راغلی یم چې نړۍ ته سوله راولم؟ نه، د سولې دپاره نه بلکې د بې اتفاقۍ اچولو دپاره راغلی یم.</verse>
				<verse number="52">ځکه له دې وروسته چې پنځه تنه په یو کور کې وي سره بېل به شي، درې تنه به د دوه تنو او دوه تنه به د درې تنو په خلاف شي.</verse>
				<verse number="53">پلار به د زوی په خلاف شي او زوی به د پلار په خلاف، مور به د لور او لور به د مور په خلاف، خواښې به د انږور او انږور به د خواښې په خلاف شي.»</verse>
				<verse number="54">همدارنګه عیسی خلکو ته وویل: «کله چې تاسو ووینئ چې ورېځې د لمر پرېواته له خوا راپورته کیږي، نو سمدلاسه وایئ چې باران به وشي او همداسې کیږي.</verse>
				<verse number="55">کله چې باد د جنوب له خوا ولګیږي، نو تاسو وایئ چې سخته ګرمي به شي او همداسې کیږي.</verse>
				<verse number="56">ای منافقانو! تاسو کولای شئ چې ځمکې او اسمان ته په کتلو سره د هوا د حالت پېشګویي وکړئ، نو بیا څنګه اوسنۍ زمانه نه شئ پېژندلی؟</verse>
				<verse number="57">تاسو خپله ولې دا پرېکړه نه شئ کولای چې کومه لاره سمه ده؟</verse>
				<verse number="58">کله چې له خپل مدعي سره قاضي ته ځئ، نو په لاره کې کوښښ وکړئ چې د هغه سره روغه وکړئ. که نه، نو هغه به مو قاضي ته راکاږي او قاضي به تاسو پولیس ته وسپاري او په زندان کې به واچول شئ.</verse>
				<verse number="59">زه تاسو ته وایم چې تر هغې پورې به له زندان څخه راخلاص نه شئ چې ترڅو پورې مو د خپل پور یوه یوه پیسه نه وي ورکړې.»</verse>
			</chapter>
			<chapter number="13">
				<verse number="1">په همدې وخت کې په هغه ځای کې ځینو حاضرینو عیسی د هغو جلیلیانو څخه خبر کړ چې پیلاتوس هغوی خدای ته د قرباني وړاندې کولو په وخت کې وژلي وو.</verse>
				<verse number="2">عیسی هغوی ته په ځواب کې وویل: «ایا ګومان کوئ چې دغه جلیلیان د جلیل له نورو ټولو اوسېدونکو څخه ډېر ګناهکاران وو چې په دې ډول ووژل شول؟</verse>
				<verse number="3">نه، زه تاسو ته وایم که چېرې تاسو توبه ونه باسئ، نو تاسو ټول به د هغوی په شان تباه شئ.</verse>
				<verse number="4">یا هغه اتلس تنه چې په سیلوام کې ورباندې برج راوغورځېده او مړه شول، ایا ګومان کوئ چې هغوی د هغو نورو ټولو خلکو څخه چې په اورشلیم کې اوسیږي ډېر ګناهکاران وو؟</verse>
				<verse number="5">نه، زه تاسو ته وایم که چېرې توبه ونه باسئ، نو تاسو ټول به د هغوی په شان تباه شئ.»</verse>
				<verse number="6">بیا عیسی هغوی ته دا مثال راوړ: «یو سړي خپل د انګورو په باغ کې د انځر یوه ونه کرلې وه. کله چې راغی چې انځران راټول کړي، هېڅ یې په کې پیدا نه کړل.</verse>
				<verse number="7">نو خپل باغوان ته یې وویل: ‹ګوره، درې کاله کیږي چې راځم او په دې ونه کې مېوه لټوم، خو هېڅ مې په کې پیدا نه کړ. دا ونه ووهه. دې ونې ولې هسې ځای نیولی دی؟›</verse>
				<verse number="8">خو باغوان ورته ځواب ورکړ: ‹باداره! دا کال یې هم پرېږده، زه به د هغې شاوخوا ځمکه وکینم او سره به ورته واچوم.</verse>
				<verse number="9">که په راتلونکي فصل کې یې مېوه ونیوله نو ډېره ښه به وي، که نه نو بیا کولای شې چې ویې وهې.›»</verse>
				<verse number="10">د سبت په یوه ورځ عیسی په کنیسه کې تعلیم ورکاوه.</verse>
				<verse number="11">هلته یوه ښځه وه چې اتلس کاله کېدل چې پېریانو نیولې وه او هغه یې کمزورې کړې وه. ملا یې ورته داسې کړوپه کړې وه چې بیخي سمه ودرېدلی نه شوه.</verse>
				<verse number="12">کله چې عیسی هغه ښځه ولیدله، نو هغه یې راوغوښتله او ورته ویې ویل: «ای خورې! ته د خپلې ناروغۍ څخه خلاصه شوې.»</verse>
				<verse number="13">بیا یې خپل لاسونه په هغې باندې کېښودل او هغه سمدلاسه نېغه ودرېدله او د خدای ثنا یې وویله.</verse>
				<verse number="14">خو د کنیسې مشر د عیسی په دې کار چې د سبت په ورځ یې ناروغ ته شفا ورکړې وه، خفه شو او خلکو ته یې وویل: «په هفته کې شپږ ورځې دي چې باید کار وشي، نو په همدې ورځو کې راځئ او شفا مومئ، خو د سبت په ورځ نه.»</verse>
				<verse number="15">خو عیسی هغه ته ځواب ورکړ: «ای منافقانو! ایا تاسو هر یو د سبت په ورځ خپل غویی یا خر د آخور څخه نه ایله کوئ او د اوبو دپاره یې نه بیایئ؟</verse>
				<verse number="16">نو دا ښځه د ابراهیم لور ده او اتلس کاله کیږي چې د شیطان په بند کې وه. ایا هغه باید د سبت په ورځ د بند څخه ازاده نه شي؟»</verse>
				<verse number="17">د عیسی په دې خبرو د هغه مخالفین خجالته شول، خو خلک د هغه په دې حیرانوونکي کارونو چې کول یې، خوشحاله شول.</verse>
				<verse number="18">بیا عیسی پوښتنه وکړه: «د خدای پاچاهي د څه شي په شان ده او هغه د څه شي سره پرتله کړم؟</verse>
				<verse number="19">دا د شړشمو د تخم په شان ده چې یو سړي هغه راواخیست او په خپل پټي کې یې وکرلو. هغه لوی شو او بوټی ترې جوړ شو او مرغان راغلل او د هغه په څانګو یې ځالې جوړې کړې.»</verse>
				<verse number="20">عیسی یوځل بیا پوښتنه وکړه: «د خدای پاچاهي د څه شي سره پرتله کړم؟</verse>
				<verse number="21">دا د هغې خمیرې په شان ده چې یوه ښځه هغه واخلي او د درې پیمانې اوړو سره یې ګډه کړي، ترڅو هغه ټول خمیره شي.»</verse>
				<verse number="22">عیسی اورشلیم ته روان ؤ او په لاره یې په ښارونو او کلیو کې خلکو ته تعلیم ورکاوه.</verse>
				<verse number="23">یو چا ورڅخه پوښتنه وکړه: «استاذه! ایا یوازې لږ خلک به خلاصون ومومي؟» عیسی ځواب ورکړ:</verse>
				<verse number="24">«زیات کوښښ وکړئ چې له تنګې دروازې څخه وردننه شئ، ځکه زه تاسو ته وایم چې ډېر خلک به د ننوتلو هڅه وکړي، خو وبه نه شي کړای.</verse>
				<verse number="25">کله چې یوځل د کور خاوند راپاڅیږي او دروازه بنده کړي، نو تاسو به دباندې پاتې شئ او دروازه به ټکوئ او وایئ به چې ای ښاغلیه! دروازه خلاصه کړه. خو هغه به ځواب درکړي چې زه تاسو نه پېژنم چې له کوم ځای نه راغلي یئ.</verse>
				<verse number="26">نو بیا به تاسو وایئ: ‹مونږ تا سره په یو دسترخوان خوړلې او څښلې او تا زمونږ په کوڅو کې تعلیم ورکاوه.›</verse>
				<verse number="27">خو هغه به بیا درته ووایي: ‹زه تاسو نه پېژنم چې له کوم ځای نه راغلي یئ. ای بدکارانو! زما د مخې نه لېرې شئ.›</verse>
				<verse number="28">کله چې تاسو ووینئ چې ابراهیم، اسحاق، یعقوب او ټول پیغمبران د خدای په پاچاهۍ کې دي خو تاسو ورڅخه شړل شوي یئ، نو بیا به ژاړئ او خپل غاښونه به چیچئ.</verse>
				<verse number="29">خلک به د ختیځ او لوېدیځ او شمال او جنوب څخه راشي او د خدای د پاچاهۍ په مېلمستیا کې به کښېني.</verse>
				<verse number="30">څوک چې اوس وروستي دي، هغوی به اول شي او څوک چې اول وي هغوی به وروستي شي.»</verse>
				<verse number="31">په هماغه وخت کې یو څو فریسیان عیسی ته راغلل او ورته ویې ویل: «دا ځای پرېږده او کوم بل ځای ته لاړ شه، ځکه چې هیرودیس غواړي تا ووژني.»</verse>
				<verse number="32">عیسی هغوی ته وویل: «لاړ شئ او هغه ګیدړ ته ووایئ چې زه نن او سبا پېریان وباسم او خلک روغوم او په درېمه ورځ به خپل کار پای ته ورسوم.</verse>
				<verse number="33">په هر حال، زه باید نن او سبا او بل سبا خپل سفر ته دوام ورکړم، ځکه چې دا ناشونې ده چې یو پیغمبر دې د اورشلیم څخه پرته په بل ځای کې ووژل شي.</verse>
				<verse number="34">ای اورشلیمه! ای اورشلیمه! ای هغه ښاره چې پیغمبران وژنې او کوم کسان چې د خدای له خوا درلېږل کیږي، هغه سنګساروې. ما څو څو ځلې وغوښتل چې ستا خلک داسې سره راټول کړم لکه چرګه چې خپل بچي د خپلو وزرونو لاندې راټولوي، خو تا ونه غوښتل.</verse>
				<verse number="35">ګوره، ستاسو کور تاسو ته خالي پرېښودل کیږي. زه تاسو ته وایم چې نور به ما تر هغې ونه وینئ ترڅو هغه وخت راشي چې دا ووایئ: ‹مبارک دی هغه څوک چې د څښتن په نوم راځي.›»</verse>
			</chapter>
			<chapter number="14">
				<verse number="1">د سبت په یوه ورځ عیسی د ډوډۍ خوړلو دپاره د فریسیانو د ډلې د یو مشر کور ته لاړ او هلته خلکو په ځیر هغه ته کتل.</verse>
				<verse number="2">هلته عیسی ته مخامخ یو سړی ولاړ ؤ چې د پړسوب په ناروغۍ اخته ؤ.</verse>
				<verse number="3">عیسی د شریعت د عالمانو او فریسیانو څخه پوښتنه وکړه: «ایا د سبت په ورځ د ناروغانو روغول روا دي که نه؟»</verse>
				<verse number="4">خو هغوی غلي پاتې شول. نو عیسی هغه سړی له لاسه ونیوه، هغه یې روغ کړ او رخصت یې کړ.</verse>
				<verse number="5">بیا عیسی د هغوی څخه پوښتنه وکړه: «که چېرې د سبت په ورځ په تاسو کې د کوم چا زوی یا غویی په څاه کې ولویږي، نو ایا هغه به یې سمدلاسه راونه باسي؟»</verse>
				<verse number="6">خو د هغوی سره د دې خبرې ځواب نه ؤ.</verse>
				<verse number="7">کله چې عیسی ولیدل چې ځینو مېلمنو کوښښ کاوه د ځانونو دپاره تر ټولو لوړ ځایونه ونیسي، نو هغوی ته یې دا مثال راوړ:</verse>
				<verse number="8">«کله چې څوک تاسو ته د واده د مېلمستیا دپاره بلنه درکړي نو د مجلس په سر کې مه کښېنئ، ځکه کېدای شي چې ستاسو څخه کوم بل ډېر مهم سړی رابلل شوی وي،</verse>
				<verse number="9">او ستاسو کوربه چې تاسو دواړه یې رابللي یئ راشي او درته ووایي: ‹خپل ځای دې سړي ته پرېږده.› نو بیا به وشرمېږې او مجبوره به شې چې تر ټولو وروستني ځای کې کښېنې.</verse>
				<verse number="10">خو کله چې د چا مېلمه شې، نو لاړ شه او تر ټولو وروستني ځای کې کښېنه، ترڅو کله چې کوربه راشي او درته ووایي: ‹ای زما ملګریه! پاس کښېنئ.› په دې به د نورو ټولو مېلمنو په مخکې ستا عزت وشي،</verse>
				<verse number="11">ځکه څوک چې خپل ځان لوی ګڼي، هغه به خوار شي او څوک چې خپل ځان عاجز کړي، هغه به سرلوړی شي.»</verse>
				<verse number="12">بیا عیسی خپل کوربه ته وویل: «کله چې د غرمې یا د ماښام ډوډۍ دپاره څوک راغواړې، نو خپلو ملګرو یا خپلو ورونو یا خپلوانو یا خپلو شتمنو ګاونډیانو ته بلنه مه ورکوه، ځکه چې هغوی به هم بېرته تاته بلنه درکړي او په دې ډول به ستا بدل پوره کړي.</verse>
				<verse number="13">خو کله چې مېلمستیا ورکوې، نو غریبانو، شلانو، ګوډانو او ړندو ته بلنه ورکړه.</verse>
				<verse number="14">نو ته به بختور یې، ځکه چې هغوی ستا بدل نه شي پوره کولای. خو د قیامت په ورځ به خدای تاته د نېکانو سره اجر درکړي.»</verse>
				<verse number="15">کله چې د حاضرو خلکو څخه یو تن چې په دسترخوان ورسره ناست ؤ دا واورېدل، نو عیسی ته یې وویل: «بختور دي هغه خلک چې د خدای په پاچاهۍ کې به په مېلمستیا کې کښېني.»</verse>
				<verse number="16">عیسی هغه ته وویل: «یو سړي یوه لویه مېلمستیا جوړه کړه او ډېر خلک یې راوبلل.</verse>
				<verse number="17">کله چې د ډوډۍ وخت شو، نو خپل نوکر یې مېلمنو پسې ولېږه چې ورته ووایي: ‹راشئ، هرڅه تیار دي.›</verse>
				<verse number="18">خو هغوی ټولو بهانې پیل کړې. لومړني وویل: ‹ما لږه ځمکه اخیستې ده، باید لاړ شم او هغه ووینم. مهرباني وکړه زما عذر ومنه.›</verse>
				<verse number="19">بل وویل: ‹ما پنځه جوړې غویان اخیستي دي او روان یم چې هغه امتحان کړم، مهرباني وکړه زما عذر ومنه.›</verse>
				<verse number="20">او بل یې وویل: ‹ما نوی واده کړی دی، نو له دې امله نه شم درتللی.›</verse>
				<verse number="21">نوکر بېرته راغی او خپل بادار ته یې دا هرڅه وویل. بادار ډېر په قهر شو او خپل نوکر ته یې وویل: ‹زر زر د ښار لارو او کوڅو ته ووځه او غریبان، شلان، ړانده او ګوډان راوله.›</verse>
				<verse number="22">کله چې نوکر بېرته راستون شو، نو ویې ویل: ‹باداره! ستاسو امر په ځای شو، خو بیاهم د نورو خلکو دپاره ځای شته.›</verse>
				<verse number="23">بیا بادار خپل نوکر ته وویل: ‹د ښار څخه دباندې سرکونو او کوڅو ته ووځه او خلک په زوره راوله، ترڅو زما کور ډک شي.</verse>
				<verse number="24">زه تاسو ته وایم چې د هغو خلکو څخه چې لومړی مې ورته بلنه ورکړې وه هېڅوک به هم زما د دې مېلمستیا خوند ونه څکي.›»</verse>
				<verse number="25">یوځل چې د خلکو یوه لویه ډله د عیسی سره روانه وه، عیسی هغوی ته مخ راواړاوه او ورته ویې ویل:</verse>
				<verse number="26">«که څوک ماته راځي او هغه د خپل مور، پلار، خپلې ښځې او اولادونو، خویندو او ورونو او حتی د خپل ځان څخه هم زما سره زیاته مینه ونه کړي، هغه نه شي کولای چې زما شاګرد شي.</verse>
				<verse number="27">که چېرې څوک خپل صلیب راوانخلي او ما پسې رانه شي، نو هغه زما شاګرد کېدای نه شي.</verse>
				<verse number="28">فرض کړئ چې په تاسو کې کوم څوک غواړي یو برج جوړ کړي، ایا هغه به لومړی نه کښېني چې لګښت یې وسنجوي، ترڅو وویني چې د هغه سره دومره پیسې شته چې هغه ورباندې سرته ورسوي یا نه؟</verse>
				<verse number="29">که نه، نو بنیاد به یې کېږدي، خو وبه نه شي کولای چې سرته یې ورسوي، نو هرڅوک چې هغه وګوري ورپورې وبه خاندي.</verse>
				<verse number="30">هغوی به وایي چې دې سړي د ودانۍ کار پیل کړ، خو ویې نه شو کولای چې سرته یې ورسوي.</verse>
				<verse number="31">یا کوم داسې پاچا به وي چې د بل پاچا سره د جګړې دپاره ځي او پرته له دې چې لومړی کښېني او فکر وکړي چې ایا د خپل لسو زرو عسکرو سره به وکولای شي د هغه بل پاچا سره چې شل زره لښکر لري، وجنګیږي؟</verse>
				<verse number="32">که چېرې هغه ونه شي کولای، نو مخکې له دې چې دښمن ورته راورسیږي، هغه به استازي ولېږي او د سولې د شرطونو په هکله به ورڅخه غوښتنه وکړي.</verse>
				<verse number="33">په همدې ډول په تاسو کې هېڅوک تر هغې زما شاګرد کېدای نه شي، ترڅو هر څه چې لري د هغو ټولو څخه تېر نه شي.</verse>
				<verse number="34">مالګه ښه شی دی، خو که په خپله مالګه بې خونده شي، نو هغه به څنګه بېرته خپل خوند پیدا کړي؟</verse>
				<verse number="35">د هغې څخه نور نه د ځمکې دپاره او نه د سرې دپاره کار اخیستل کیږي او خلک هغه لېرې غورځوي. که څوک غوږونه لري، نو هغه دې واوري.»</verse>
			</chapter>
			<chapter number="15">
				<verse number="1">په دې وخت کې ډېر مالیه ټولوونکي او ګناهکاران عیسی ته ورنژدې شول چې د هغه خبرې واوري.</verse>
				<verse number="2">خو فریسیانو او د شریعت عالمانو په خپلو کې په ګورېدلو پیل وکړ او ویل یې: «دا سړی د ګناهکارانو سره ناسته ولاړه کوي او حتی د هغوی سره یوځای ډوډۍ خوري.»</verse>
				<verse number="3">نو عیسی هغوی ته دا مثال راوړ:</verse>
				<verse number="4">«که چېرې په تاسو کې څوک سل پسونه ولري او یو پسه ورڅخه ورک شي، نو هغه به څه کوي؟ ایا هغه به هغه نهه نوي پسونه په دښته کې پرېنږدي او د هغه ورک پسه پسې به لاړ نه شي، ترڅو هغه پیدا کړي؟</verse>
				<verse number="5">کله چې هغه راپیدا کړي، نو په خوشحالۍ سره به یې خپلو اوږو ته پورته کړي.</verse>
				<verse number="6">او کله چې کور ته راشي، خپل ټول ملګري او ګاونډیان به سره راټول کړي او هغوی ته به ووایي: ‹زما سره په دې خوشحالۍ کې شریک شئ، ځکه چې خپل ورک شوی پسه مې وموند.›</verse>
				<verse number="7">زه تاسو ته وایم چې په همدې ډول کله چې یو ګناهکار توبه وباسي، نو په جنت کې به د هغه دپاره د نهه نوي نېکانو په پرتله چې توبې ته اړتیا نه لري، ډېره خوشحالي وي.»</verse>
				<verse number="8">عیسی زیاته کړه: «فرض کړئ د یوې ښځې سره د سپینو زرو لس سکې وي او یوه ترې ورکه شي. ایا هغه به څراغ بل نه کړي، خپل کور به جارو نه کړي او ټول ځایونه به ونه لټوي، ترڅو هغه راپیدا کړي؟</verse>
				<verse number="9">کله چې هغه راپیدا کړي، نو خپل ملګري او ګاونډیان به سره راټول کړي او هغوی ته به ووایي: ‹زما سره خوشحالي وکړئ، ځکه چې ما خپله ورکه شوې سکه راپیدا کړه.›</verse>
				<verse number="10">په همدې ډول زه تاسو ته وایم کله چې یو ګناهکار توبه وباسي، نو د خدای فرښتې به د هغه دپاره خوشحالي کوي.»</verse>
				<verse number="11">بیا عیسی وویل: «یو سړي دوه زامن لرل.</verse>
				<verse number="12">کشر زوی یې خپل پلار ته وویل: ‹پلاره! ماته مې خپله برخه جایداد راکړه.› نو هغه سړي خپل جایداد د خپلو دواړو زامنو ترمنځ ووېشه.</verse>
				<verse number="13">څو ورځې وروسته کشر زوی خپله برخه جایداد خرڅ کړ او پیسې یې واخیستلې او یو لېرې وطن ته لاړ او خپلې پیسې یې هلته په عیاشۍ کې بېځایه برباد کړلې.</verse>
				<verse number="14">کله چې هغه خپل هرڅه مصرف کړل، په هغه وطن کې سخته قحطي راغله او هغه محتاج شو.</verse>
				<verse number="15">نو هغه لاړ او د هغه وطن د یو سړي سره نوکر شو او هغه سړي هغه خپلو پټیو ته ولېږه چې خوګان وساتي.</verse>
				<verse number="16">هغه په دې ارمان ؤ چې خپله ګېډه په هغو خوړو باندې مړه کړي چې خوګانو به خوړل، خو هېچا هغه ته څه نه ورکول.</verse>
				<verse number="17">په پای کې د هغه عقل سر ته راغی او ویې ویل: ‹زما د پلار مزدوران دومره زیات خواړه لري چې ورڅخه پاتې کیږي او زه دلته د لوږې له لاسه مړ کېږم.</verse>
				<verse number="18">زه به لاړ شم او خپل پلار ته به ورشم او ورته به ووایم چې پلاره! ما د خدای او ستا په وړاندې ګناه کړې ده.</verse>
				<verse number="19">زه نور د دې وړ نه یم چې ته راته خپل زوی ووایې. ما هم یو له خپلو مزدورانو څخه وشمېره.›</verse>
				<verse number="20">نو هغه پاڅېد او د خپل پلار کور ته روان شو. هغه لا کور ته نه ؤ رسېدلی چې پلار یې هغه د لېرې نه ولیده، زړه یې ورباندې وسوځېده او په منډه منډه د خپل زوی خواته ورغی. هغه یې په غېږ کې ونیوه او ښکل یې کړ.</verse>
				<verse number="21">زوی یې وویل: ‹پلاره! ما د خدای او ستا په وړاندې ګناه کړې ده. زه نور د دې وړ نه یم چې ستا زوی وګڼل شم.›</verse>
				<verse number="22">خو پلار یې خپلو نوکرانو ته وویل: ‹زر شئ. تر ټولو ښه چپنه راوړئ او هغه ته یې واغوندئ. ګوته ورته په لاس کړئ او څپلۍ ورته په پښو کړئ.</verse>
				<verse number="23">یو چاغ خوسی راولئ او حلال یې کړئ او راځئ چې مېله جوړه کړو او خوشحالي وکړو.</verse>
				<verse number="24">ځکه چې زما دا زوی مړ شوی ؤ او بېرته راژوندی شوی دی. هغه ورک شوی ؤ، خو اوس پیدا شوی دی.› نو هغوی جشن پیل کړ.</verse>
				<verse number="25">خو د هغه مشر زوی په دې وخت کې په پټي کې ؤ. کله چې راغی او کور ته رانژدې شو، نو د ساز او نڅا اواز یې واورېد.</verse>
				<verse number="26">نو یو نوکر یې راوغوښت او پوښتنه یې ترې وکړه: ‹دا څه دي؟›</verse>
				<verse number="27">نوکر ځواب ورکړ: ‹ستا ورور راغلی دی او پلار دې یو چاغ خوسی حلال کړی دی، ځکه چې هغه روغ رمټ بېرته راغلی دی.›</verse>
				<verse number="28">خو مشر ورور دومره په قهر شو چې نه یې غوښتل کور ته ننوځي. پلار یې دباندې راووت او هغه ته یې زاري وکړه چې کور ته ننوځي.</verse>
				<verse number="29">خو هغه خپل پلار ته په ځواب کې وویل: ‹ګوره، کلونه کلونه کیږي چې ما لکه د غلام په شان ستا خدمت کړی دی او هېڅکله مې ستا د امر څخه سرغړونه نه ده کړې. خو ماته دې یو سېرلی هم نه دی راکړی چې خپلو ملګرو ته مې مېلمستیا ورکړې وای.</verse>
				<verse number="30">خو دې زوی دې خپل ټول جایداد په فاحشو باندې برباد کړ او کله چې بېرته کور ته راغی، نو تا ورته چاغ خوسی حلال کړ.›</verse>
				<verse number="31">پلار یې ورته وویل: ‹زما زویه! ته تل زما سره یې او زه چې هرڅه لرم هغه ستا دي.</verse>
				<verse number="32">خو اوس باید جشن ونیسو او خوشحالي وکړو، ځکه چې ستا دا ورور مړ شوی ؤ، خو اوس بېرته راژوندی شوی دی. هغه ورک شوی ؤ، خو اوس پیدا شوی دی.›»</verse>
			</chapter>
			<chapter number="16">
				<verse number="1">عیسی خپلو شاګردانو ته وویل: «یو شتمن سړي یو ناظر درلود. دا سړی خبر شو چې ناظر د هغه شتمني بېځایه لګوي.</verse>
				<verse number="2">نو هغه یې راوغوښت او ورته ویې ویل: ‹دا څه دي چې ستا په هکله یې اورم؟ څه چې دې اخیستي او څه چې دې لګولي دي د هغو حساب راکړه، ځکه چې ته نور نه شې کولای زما ناظر اوسې.›</verse>
				<verse number="3">ناظر له ځان سره وویل: ‹زما بادار ما د خپل کار څخه شړي، نو اوس به زه څه کوم؟ زه خو دومره تکړه نه یم چې لاړ شم او چېرته لښتي وکینم او په خیر غوښتلو هم شرمېږم.</verse>
				<verse number="4">اوس پوه شوم چې څه وکړم. کله چې ما د دندې څخه لېرې کړي، نو زه باید ملګري ولرم چې ماته په خپلو کورونو کې ځای راکړي.›</verse>
				<verse number="5">نو د خپل بادار هر یو پوروړی یې راوغوښت. لومړي ته یې وویل: ‹زما د بادار څومره پوروړی یې؟›</verse>
				<verse number="6">هغه ځواب ورکړ: ‹سل پیمانې د زیتونو تېل.› ناظر ورته وویل: ‹خپل حساب راواخله، زر کښېنه او د هغې په ځای پنځوس ولیکه.›</verse>
				<verse number="7">بیا یې بل ته وویل: ‹ته څومره پوروړی یې؟› هغه ځواب ورکړ: ‹سل جواله غنم.› ناظر ورته وویل: ‹خپل حساب راواخله او د هغې په ځای اتیا ولیکه.›</verse>
				<verse number="8">نو بادار یې هغه بې ایمانه ناظر وستایه، په دې خاطر چې هغه په ځیرکۍ سره داسې کار وکړ، ځکه چې د دې نړۍ خلک په خپلو کې په راکړه ورکړه کې د ایماندارانو نه ډېر ځیرک دي.»</verse>
				<verse number="9">عیسی زیاته کړه: «زه تاسو ته وایم چې په خپلې دنیاوي شتمنۍ د نورو سره مرسته وکړئ چې خپلو ځانونو ته ملګري پیدا کړئ، نو کله چې هغه شتمني خلاصه شي تاسو ته به په تلپاتې کورونو کې ځای درکړل شي.</verse>
				<verse number="10">څوک چې په لږو شیانو کې صادق وي، نو هغه به په ډېرو شیانو کې هم صادق وي او څوک چې په لږو شیانو کې صادق نه وي، نو هغه به په ډېرو شیانو کې هم صادق نه وي.</verse>
				<verse number="11">که چېرې په دنیاوي شتمنۍ باندې په تاسو اعتبار ونه شي، نو په اصلي شتمنۍ به څوک په تاسو اعتبار وکړي؟</verse>
				<verse number="12">که چېرې تاسو د نورو خلکو د شتمنۍ په اړه صادق ونه اوسئ، نو څوک به تاسو ته هغه شتمني چې ستاسو به وي، درکړي؟</verse>
				<verse number="13">هېڅ غلام نه شي کولای چې د دوو بادارانو خدمت وکړي، ځکه چې داسې غلام به د یو څخه کرکه کوي او د بل سره به مینه او یا دا چې یو ته به وفادار وي او بل ته به په سپکه سترګه ګوري. تاسو نه شئ کولای چې هم د خدای بندګي وکړئ او هم د پیسو بندګي وکړئ.»</verse>
				<verse number="14">فریسیانو چې دا خبرې واورېدلې نو په عیسی باندې یې ملنډې ووهلې، ځکه چې هغوی د پیسو سره مینه لرله.</verse>
				<verse number="15">عیسی هغوی ته وویل: «تاسو داسې خلک یئ چې خپل ځانونه د نورو په مخکې عادلان ښکاره کوئ، خو خدای ستاسو زړونه ښه پېژني. ځکه کوم شیان چې د انسانانو په نظر کې ډېر ارزښت لري، خدای هغه بد ګڼي.</verse>
				<verse number="16">د یحیی تر راتللو پورې خلکو د تورات او د پیغمبرانو په لیکنو عمل کاوه. له هغې وروسته د خدای د پاچاهۍ زېری خپور شو او هرڅوک زیات کوښښ کوي چې هغې ته وردننه شي.</verse>
				<verse number="17">د ځمکې او اسمان له منځه تلل اسانه دي، له دې نه چې د شریعت یو ټکی هم له منځه لاړ شي.</verse>
				<verse number="18">هرڅوک چې خپله ښځه طلاقه کړي او د بلې ښځې سره واده وکړي، نو هغه زنا کوي او هرڅوک چې د طلاقې شوې ښځې سره واده وکړي، هغه هم زنا کوي.»</verse>
				<verse number="19">عیسی وویل: «یو شتمن سړی ؤ چې هره ورځ به یې تر ټولو قیمتي کالي اغوستل او په عیش او عشرت کې یې ژوند تېراوه.</verse>
				<verse number="20">د هغه د دروازې په مخکې به یو سوالګر چې ایلعازر نومېده او بدن یې له ټپونو څخه ډک ؤ، پروت ؤ</verse>
				<verse number="21">او په دې تمه به ؤ چې د هغه شتمن سړي د دسترخوان څخه په پاتې شویو ټوټو باندې ځان موړ کړي. حتی سپي به راتلل او د هغه ټپونه به یې څټل.</verse>
				<verse number="22">داسې وشول چې هغه غریب سړی مړ شو او فرښتو هغه د ابراهیم څنګ ته یووړ. بیا هغه شتمن سړی هم مړ شو او خاورو ته وسپارل شو.</verse>
				<verse number="23">هغه د مړو دنیا ته لاړ او هلته ډېر په عذاب ؤ. هغه چې پورته وکتل د لېرې نه یې ابراهیم ولیده چې ایلعازر یې په خوا کې ؤ.</verse>
				<verse number="24">بیا هغه چیغې کړې او ویې ویل: ‹ای زما نیکه ابراهیمه! په ما رحم وکړه او ایلعازر راولېږه چې خپله ګوته په اوبو کې لمده کړي او زما ژبه پرې یخه کړي، ځکه چې زه په دې اور کې ډېر په عذاب یم.›</verse>
				<verse number="25">خو ابراهیم وویل: ‹زویه! در په یاد کړه، تا په خپل ژوند کې ټول ښه شیان تر لاسه کړل او ټول بد شیان د ایلعازر په نصیب کې وو. خو اوس هغه دلته ارام دی او ته په عذاب کې یې.</verse>
				<verse number="26">برسېره پر دې، زمونږ او ستاسو په منځ کې یوه لویه کنده شته چې له هغې څخه نه څوک درپورې وتلی شي او نه څوک ترې راپورې وتلی شي.›</verse>
				<verse number="27">هغه شتمن سړي وویل: ‹ای زما پلاره ابراهیمه! زه تاته زارۍ کوم چې ایلعازر زما د پلار کور ته ولېږه،</verse>
				<verse number="28">ځکه چې زه پنځه ورونه لرم. پرېږده چې هغه لاړ شي او هغوی خبر کړي، هسې نه چې هغوی هم دې د عذاب ځای ته راشي.›</verse>
				<verse number="29">ابراهیم وویل: ‹د هغوی سره د موسی او نورو پیغمبرانو لیکنې شته، نو باید د هغوی خبرو ته غوږ ونیسي او عمل پرې وکړي.›</verse>
				<verse number="30">شتمن سړي ځواب ورکړ: ‹نه، ای زما نیکه ابراهیمه! خو که له مړو څخه څوک هغوی ته ورشي، نو هغوی به توبه وباسي.›</verse>
				<verse number="31">خو ابراهیم ورته وویل: ‹که چېرې هغوی د موسی او نورو پیغمبرانو خبرو ته غوږ ونه نیسي، نو که د مړو څخه هم څوک راپاڅیږي، هغوی به قانع نه شي.›»</verse>
			</chapter>
			<chapter number="17">
				<verse number="1">عیسی خپلو شاګردانو ته وویل: «هرڅوک وسوسه کیږي چې ګناه وکړي، خو افسوس د هغه چا په حال چې د وسوسې سبب کیږي.</verse>
				<verse number="2">د هغه دپاره به دا ښه وي چې د ژرندې پل ورته په غاړه کې واچول شي او بحیرې ته وغورځول شي، له دې نه چې د دې خلکو څخه چې د ماشوم په شان په ما باندې ایمان لري، د کوم یو د ګناهکارولو سبب شي.</verse>
				<verse number="3">پام کوئ! که چېرې ورور دې درسره بدي وکړي، نو هغه ورټه او که توبه وباسي، نو ویې بخښه.</verse>
				<verse number="4">او که هغه د ورځې اووه ځلې درسره بدي وکړي او هر ځل راشي او درته ووایي چې زما توبه ده، نو هغه وبخښه.»</verse>
				<verse number="5">رسولانو عیسی ته وویل: «زمونږ ایمان قوي کړه.»</verse>
				<verse number="6">عیسی وویل: «که چېرې تاسو د شړشمو د دانې په اندازه ایمان لرلی، نو تاسو کولای شول د توت دې ونې ته ووایئ چې له بېخه راووځه او په بحیرې کې راشنه شه. نو هغې به ستاسو خبره منلې وای.</verse>
				<verse number="7">فرض کړئ په تاسو کې کوم څوک نوکر لري چې قلبه کوي یا پسونه ساتي. کله چې هغه د پټي نه راشي ایا بادار به ورته ووایي چې زر راشه، کښېنه او ډوډۍ وخوره؟</verse>
				<verse number="8">هېڅکله نه! د دې په ځای به هغه ته ووایي: ‹ماته د ماښام ډوډۍ تیاره کړه، ملا دې وتړه او ترڅو پورې چې زه ډوډۍ خورم زما خدمت کوه، له هغې وروسته کولای شې چې خپله ډوډۍ وخورې.›</verse>
				<verse number="9">ایا بادار به د هغه نوکر څخه چې د هغه امر یې په ځای کړی دی، مننه وکړي؟</verse>
				<verse number="10">او په همدې ډول کله چې تاسو هم خپل ټول کارونه چې درته حکم شوی دی سرته ورسوئ، نو ووایئ: ‹مونږ نوکران د شاباسي وړ نه یو، مونږ یوازې خپله وظیفه سرته رسولې ده.›»</verse>
				<verse number="11">کله چې عیسی اورشلیم ته تللو، نو د جلیل او سامرې ترمنځ په پوله تېر شو.</verse>
				<verse number="12">هغه یو کلي ته د ننوتلو په وخت کې د لسو تنو سره چې د جذام په ناروغۍ اخته وو، مخامخ شو. هغوی لېرې ودرېدل</verse>
				<verse number="13">او په لوړ اواز یې نارې کړې: «ای عیسی باداره! په مونږ رحم وکړه.»</verse>
				<verse number="14">عیسی هغوی ته وکتل او ورته ویې ویل: «لاړ شئ او خپل ځانونه کاهنانو ته وښایئ.» څنګه چې هغوی روان شول، نو پاک او روغ شول.</verse>
				<verse number="15">کله چې په هغوی کې یو تن ولیدل چې روغ شوی دی، نو بېرته راوګرځېد او په لوړ اواز یې د خدای ثنا وویله.</verse>
				<verse number="16">هغه د عیسی په پښو کې پرېوت او د هغه څخه یې مننه وکړه. دا سړی یو سامری ؤ.</verse>
				<verse number="17">عیسی وویل: «ایا ټول لس تنه پاک او روغ نه شول؟ نو بیا هغه نور نهه تنه چېرته دي؟</verse>
				<verse number="18">ایا له دې پردي سړي پرته بل څوک نه ؤ چې بېرته راغلی وای او د خدای ثنا یې ویلې وای؟»</verse>
				<verse number="19">عیسی هغه سړي ته وویل: «پاڅېږه او لاړ شه، خپل ایمان ته روغ کړې.»</verse>
				<verse number="20">ځینو فریسیانو د عیسی څخه پوښتنه وکړه چې د خدای پاچاهي به کله راشي. عیسی ځواب ورکړ: «د خدای پاچاهي په داسې ډول نه راځي چې هغه ولیدل شي.</verse>
				<verse number="21">نه به هم څوک ووایي چې ګورئ، دلته ده‎ یا هلته ده. ځکه چې په حقیقت کې د خدای پاچاهي ستاسو په منځ کې ده.»</verse>
				<verse number="22">بیا یې شاګردانو ته وویل: «داسې وخت به راشي چې تاسو به په دې ارمان یئ چې هغه ورځ وګورئ چې د انسان زوی پاچاهي کوي، خو وبه یې نه وینئ.</verse>
				<verse number="23">خلک به تاسو ته ووایي چې وګورئ دلته دی یا وګورئ هلته دی. خو تاسو هغوی پسې مه ځئ.</verse>
				<verse number="24">ځکه په کومه ورځ چې د انسان زوی راځي د هغې برېښنا په شان به وي چې د اسمان له یو سر څخه تر بله سره پورې ځلیږي.</verse>
				<verse number="25">خو لومړی باید هغه ډېر کړاوونه وزغمي او د دې زمانې د خلکو له خوا به رد شي.</verse>
				<verse number="26">لکه څنګه چې د نوح په زمانه کې شوي وو، همداسې به د انسان د زوی په زمانه کې هم وشي.</verse>
				<verse number="27">خلکو تر هغې ورځې پورې خوړل، څښل او ودونه به یې کول، ترڅو چې نوح کشتۍ ته ننوت او سېلاب راغی او ټول یې تباه کړل.</verse>
				<verse number="28">د لوط په زمانه کې همداسې شوي وو چې هغوی به خوړل، څښل، اخیستل او خرڅول، کرنه یې کوله او ودانۍ به یې جوړولې.</verse>
				<verse number="29">خو په هغه ورځ چې لوط د سدوم څخه لاړ، نو د اسمان څخه اور او د ګوګړو باران راواورېد او هغوی ټول یې تباه کرل.</verse>
				<verse number="30">په هغه ورځ چې د انسان زوی راښکاره شي، نو همداسې به وشي.</verse>
				<verse number="31">په هغه ورځ څوک چې د بام په سر وي او سامان یې په کوټه کې وي، نو هغه دې د خپل سامان د وړلو دپاره راښکته نه شي. همدارنګه څوک چې په پټي کې وي، نو خپل کور ته دې ته بېرته لاړ نه شي.</verse>
				<verse number="32">د لوط ښځه در په یاد کړئ چې د هغې سره څه وشول.</verse>
				<verse number="33">هرڅوک چې د خپل ځان د ساتلو کوښښ وکړي، نو هغه به له لاسه ورکړي او څوک چې خپل ځان له لاسه ورکړي، نو هغه به یې وژغوري.</verse>
				<verse number="34">زه تاسو ته وایم، په هغه شپه که چېرې دوه تنه په یو کټ کې پراته وي، یو به یې بوتلل شي او بل به پرېښودل شي.</verse>
				<verse number="35">د دوو ښځو څخه چې یوځای سره میچن کوي، یوه به یې بوتلل شي او بله به پرېښودل شي.</verse>
				<verse number="36">که چېرې دوه سړي په پټي کې وي، نو یو به یې بوتلل شي او بل به پرېښودل شي.»</verse>
				<verse number="37">شاګردانو د هغه څخه پوښتنه وکړه: «چېرته، ای استاذه؟» عیسی په ځواب کې وویل: «چېرته چې مرداره وي، هلته ټپوسان راټولیږي.»</verse>
			</chapter>
			<chapter number="18">
				<verse number="1">عیسی خپلو شاګردانو ته دا مثال راوړ چې هغوی ته وروښایي چې تل باید دعا وکړي او هېڅکله ناهیلي نه شي.</verse>
				<verse number="2">هغه وویل: «په یو ښار کې یو قاضي ؤ چې نه له خدایه وېرېده او نه یې د خلکو پروا لرله.</verse>
				<verse number="3">په همدې ښار کې یوه کونډه وه چې هر وخت به هغه ته راتله او د خپل حق په خاطر به یې ورته زارۍ کولې او ویل به یې چې زما او زما د دښمن ترمنځ په شخړه کې زما سره انصاف وکړه.</verse>
				<verse number="4">قاضي ډېره موده نه غوښتل چې کوم کار وکړي، خو اخر هغه د خپل ځان سره وویل: ‹که څه هم زه نه له خدایه وېرېږم او نه د خلکو پروا لرم،</verse>
				<verse number="5">خو دا چې دې کونډې ماته سرخوږی پیدا کړی دی، نو زه به د هغې سره انصاف وکړم. که نه، نو هغه به هر وخت راځي او ما به تنګوي.›»</verse>
				<verse number="6">بیا عیسی وویل: «واورئ چې دا بې انصافه قاضي څه وایي.</verse>
				<verse number="7">ایا خدای به د خپلو غوره شویو خلکو سره چې شپه او ورځ ورته د مرستې په خاطر فریادونه کوي، انصاف ونه کړي؟ ایا د هغوی سره به په مرسته کولو کې ځنډ وکړي؟</verse>
				<verse number="8">زه درته وایم چې هغه به زر د هغوی سره انصاف وکړي. خو کله چې د انسان زوی راشي، نو ایا هغه به د ځمکې په مخ داسې څوک پیدا کړي چې ایمان ولري؟»</verse>
				<verse number="9">همدارنګه عیسی د هغو خلکو دپاره چې په خپل ځان ډاډمن وو چې نېک خلک دي او نور یې سپک ګڼل، دا مثال راوړ:</verse>
				<verse number="10">«یو وخت دوه تنه چې یو یې فریسي او بل یې مالیه ټولوونکی ؤ د دعا دپاره د خدای کور ته لاړل.</verse>
				<verse number="11">فریسي ودرېده او د خپل ځان سره یې داسې دعا وکړه: ‹ای خدایه! ستا شکر کوم چې د نورو په شان حریص، بې ایمانه او زناکار نه یم او نه د دې مالیه ټولوونکي په شان یم.</verse>
				<verse number="12">زه په هفته کې دوه ورځې روژه نیسم او څه چې ګټم د هغې لسمه برخه ورکوم.›</verse>
				<verse number="13">خو هغه مالیه ټولوونکی لېرې ولاړ ؤ او تر دې چې نه یې غوښتل پاس اسمان ته وګوري، خو خپله سینه یې وهله او ویل یې: ‹ای خدایه! په ما ګناهکار رحم وکړه.›»</verse>
				<verse number="14">عیسی وویل: «زه تاسو ته وایم چې هغه مالیه ټولوونکی چې خپل کور ته لاړ بخښل شوی دی، نه هغه فریسي. ځکه هرڅوک چې خپل ځان لوی ګڼي، هغه به خوار شي او هرڅوک چې خپل ځان عاجز کړي، نو هغه به سرلوړی شي.»</verse>
				<verse number="15">ځینو خلکو به عیسی ته خپل ماشومان راوستل چې خپل لاس په هغوی باندې کېږدي. کله چې شاګردانو دا ولیدل نو هغوی یې ورټل،</verse>
				<verse number="16">خو عیسی هغه ماشومان خپل ځان ته راوغوښتل او ویې ویل: «پرېږدئ چې ماشومان ماته راشي، هغوی مه منع کوئ، ځکه چې د خدای پاچاهي د همداسې خلکو ده.</verse>
				<verse number="17">په یقین سره زه تاسو ته دا وایم چې هرڅوک چې د خدای پاچاهي د یو ماشوم په څېر ونه مني، نو هېڅکله به هغې ته وردننه نه شي.»</verse>
				<verse number="18">یو یهودي مشر د عیسی څخه پوښتنه وکړه: «ای نېک استاذه! زه باید څه وکړم چې تلپاتې ژوندون وګټم؟»</verse>
				<verse number="19">عیسی هغه ته وویل: «ولې ماته نېک وایې؟ پرته له خدایه بل هېڅوک نېک نه دی.</verse>
				<verse number="20">ته په حکمونو باندې پوهېږې: زنا مه کوه، قتل مه کوه، غلا مه کوه، د دروغو شاهدي مه ورکوه او د خپل مور او پلار عزت کوه.»</verse>
				<verse number="21">هغه سړي ځواب ورکړ: «ما د ځوانۍ له وخته په دې ټولو حکمونو عمل کړی دی.»</verse>
				<verse number="22">کله چې عیسی دا واورېدل، نو هغه ته یې وویل: «په تا کې اوس هم د یو شي کمی شته. هرڅه چې لرې هغه خرڅ کړه او پیسې یې په غریبانو باندې ووېشه، نو ته به په اسمان کې خزانې ولرې، بیا راشه او زما پیروي وکړه.»</verse>
				<verse number="23">کله چې هغه سړي دا خبره واورېدله نو ډېر غمجن شو، ځکه چې هغه ډېر شتمن سړی ؤ.</verse>
				<verse number="24">کله چې عیسی ولیدل چې هغه غمجن شو، نو ویې ویل: «د شتمنو خلکو دپاره د خدای په پاچاهۍ کې ننوتل څومره ګران کار دی.</verse>
				<verse number="25">د ستنې د سوري څخه د اوښ تېرېدل اسانه دي، له دې نه چې یو شتمن سړی دې د خدای پاچاهۍ ته ورننوځي.»</verse>
				<verse number="26">کومو خلکو چې دا واورېدل، نو د هغه نه یې پوښتنه وکړه: «نو بیا څوک کولای شي چې خلاصون ومومي؟»</verse>
				<verse number="27">عیسی ځواب ورکړ: «هغه څه چې د انسانانو دپاره ناشوني دي، هغه د خدای دپاره ممکن دي.»</verse>
				<verse number="28">پطروس وویل: «وګوره، مونږ خپل هرڅه پریښي دي او تا پسې روان شو.»</verse>
				<verse number="29">عیسی هغوی ته وویل: «هو، په یقین سره زه تاسو ته دا وایم هرڅوک چې د خدای د پاچاهۍ دپاره خپل کور، خپله ښځه، ورونه، مور او پلار او اولادونه پرېږدي،</verse>
				<verse number="30">نو هغه به په دې نړۍ کې د هغې څو چنده بدل تر لاسه کړي او په اخرت کې به تلپاتې ژوندون ولري.»</verse>
				<verse number="31">بیا هغه خپل دولس شاګردان ګوښه کړل او هغوی ته یې وویل: «واورئ! مونږ اوس اورشلیم ته ځو او هغه څه چې پیغمبرانو د انسان د زوی په هکله لیکلي دي، هغه به پوره شي.</verse>
				<verse number="32">هغه به غیریهودیانو ته په لاس ورکړل شي. هغوی به ورباندې ملنډې ووهي، سپکاوی به یې وکړي او لاړې به ورباندې تو کړي.</verse>
				<verse number="33">هغه به په دورو ووهي او وبه یې وژني، خو په درېمه ورځ به بیا راژوندی شي.»</verse>
				<verse number="34">خو شاګردان په دې خبرو پوه نه شول، ځکه چې د دې خبرو معنی د هغوی څخه پټه ساتل شوې وه او هغوی نه پوهېدل چې عیسی د څه شي په هکله خبرې کولې.</verse>
				<verse number="35">کله چې عیسی د اریحا ښار ته نژدې شو، نو یو ړوند سړی په لاره کې ناست ؤ او خیر یې غوښته.</verse>
				<verse number="36">کله چې هغه سړي د ګڼ شمېر خلکو اوازونه چې له هغه ځای څخه تېرېدل واورېدل، نو پوښتنه یې وکړه: «څه خبره ده؟»</verse>
				<verse number="37">هغوی ورته وویل: «ناصري عیسی په دې لاره تېریږي.»</verse>
				<verse number="38">نو هغه چیغې ووهلې: «ای عیسی د داود زویه! په ما رحم وکړه.»</verse>
				<verse number="39">کوم خلک چې د عیسی څخه مخکې روان وو، هغه سړی ورټلو او ورته ویې ویل: «غلی شه.» خو هغه نور هم په لوړ اواز چیغې کړې: «ای د داود زویه! په ما رحم وکړه.»</verse>
				<verse number="40">نو عیسی ودرېده او امر یې وکړ چې هغه سړی هغه ته راولي. کله چې ورنژدې شو، نو عیسی ورڅخه پوښتنه وکړه:</verse>
				<verse number="41">«څه غواړې چې درته ویې وکړم؟» هغه وویل: «ای ښاغلیه! غواړم چې بینا شم.»</verse>
				<verse number="42">عیسی هغه ته وویل: «بینا شه، ته خپل ایمان روغ کړې.»</verse>
				<verse number="43">او هغه سمدلاسه بینا شو او په داسې حال کې چې د خدای ثنا یې ویله، د عیسی پسې روان شو. کله چې خلکو دا هرڅه ولیدل، نو ټولو د خدای ثنا وویله.</verse>
			</chapter>
			<chapter number="19">
				<verse number="1">عیسی اریحا ته ننوت او د ښار له منځه تېرېده،</verse>
				<verse number="2">نو هلته د زکي په نوم یو سړی ؤ چې د مالیه ټولوونکو مشر او ډېر شتمن ؤ.</verse>
				<verse number="3">هغه غوښتل وګوري چې عیسی به څنګه سړی وي، خو د هغه قد ډېر ټیټ ؤ او د خلکو د ګڼې ګوڼې له امله یې نه شو کولای هغه وویني.</verse>
				<verse number="4">نو مخکې یې منډه کړه او د چنار ونې ته وخوت، ترڅو عیسی وویني ځکه چې هغه په هغه لاره تېرېده.</verse>
				<verse number="5">کله چې عیسی هغه ځای ته ورسېده، نو پورته یې وکتل او زکي ته یې وویل: «ای زکي! زر راښکته شه، ځکه چې زه باید نن ستا په کور کې مېلمه شم.»</verse>
				<verse number="6">نو زکي په بیړه راښکته شو او په ډېرې خوشحالۍ سره یې د هغه هرکلی وکړ.</verse>
				<verse number="7">کله چې خلکو دا ولیدل، نو په ګورېدلو یې پیل وکړ او ویل یې: «هغه د یو ګناهکار سړي کور ته ورغی چې مېلمه یې شي.»</verse>
				<verse number="8">خو زکي ودرېده او عیسی ته یې وویل: «وګوره ښاغلیه! زه مې خپله نیمه شتمني غریبانو ته ورکوم او که د چا څخه مې په ناحقه کوم څه اخیستي وي، نو څلور چنده ورته بېرته ورکوم.»</verse>
				<verse number="9">بیا عیسی وویل: «نن دې کور ته خلاصون راغلی دی، ځکه چې دا سړی هم د ابراهیم د اولادې څخه دی.</verse>
				<verse number="10">ځکه چې د انسان زوی راغلی دی چې ورک شوي ولټوي او هغوی وژغوري.»</verse>
				<verse number="11">هغوی د عیسی خبرو ته غوږ نیولی ؤ چې هغه ورته یو بل مثال هم راوړ، ځکه چې هغه اورشلیم ته نژدې ؤ او هغوی ګومان کاوه چې د خدای پاچاهي به همدا اوس راښکاره شي.</verse>
				<verse number="12">عیسی وویل: «د یوې لویې کورنۍ یو سړی یو لېرې هېواد ته په سفر لاړ چې د پاچاهۍ مقام تر لاسه کړي او بېرته خپل وطن ته راشي.</verse>
				<verse number="13">مخکې له دې چې لاړ شي خپل لس نوکران یې راوغوښتل او هر یو ته یې یوه یوه د سرو زرو سکه ورکړه او ورته ویې ویل: ‹زما تر بېرته راتللو پورې ورباندې کاروبار وکړئ.›</verse>
				<verse number="14">خو وطندارانو یې چې د هغه څخه یې کرکه کوله، په هغه پسې خپل استازي ولېږل چې ورته ووایي: ‹مونږ نه غواړو چې دا سړی زمونږ پاچا شي.›</verse>
				<verse number="15">څه موده وروسته هغه د پاچا په توګه بېرته راستون شو، بیا یې هغه نوکران راوغوښتل چې سکې یې ورته ورکړې وې، ترڅو معلومه کړي چې په دوی کې هر یو په هغو سیکو باندې څومره ګټه کړې ده.</verse>
				<verse number="16">لومړی نوکر راغی او ویې ویل: ‹باداره! ستا په یوې سکې ما لس نورې سکې ګټلې دي.›</verse>
				<verse number="17">هغه وویل: ‹شاباس، ته ښه نوکر یې. څرنګه چې تا په لږ شي کې خپل ځان اعتباري ثابت کړ، نو ته به په لسو ښارونو باندې حکومت کوې.›</verse>
				<verse number="18">دوهم نوکر راغی او ویې ویل: ‹باداره! ستا د سرو زرو یوې سکې نورې پنځه سکې ګټه کړې ده.›</verse>
				<verse number="19">هغه ته یې وویل: ‹ته په پنځو ښارونو باندې حکومت کوه.›</verse>
				<verse number="20">بیا بل نوکر راغی او ویې ویل: ‹باداره! دا ده ستا د سرو زرو سکه، هغه مې په دستمال کې تاوه کړې وه او ساتلې مې ده.</verse>
				<verse number="21">زه ستا څخه وېرېدم، ځکه چې ته یو سخت سړی یې. هغه څه تر لاسه کوې چې تا نه دي ګټلي او هغه څه رېبې چې کرلي دې نه دي.›</verse>
				<verse number="22">بادار یې ځواب ورکړ: ‹ای بېکاره نوکره! زه تا په خپلو خبرو ملامتوم. ته په دې پوهېدلې چې زه یو سخت سړی یم او هغه څه تر لاسه کوم چې زما نه دي او هغه څه رېبم چې کرلي مې نه دي،</verse>
				<verse number="23">نو زما د سرو زرو سکه دې ولې د صرافانو سره نه ده ایښې چې د بېرته راستنېدلو په وخت کې مې د سود سره اخیستې وای؟›</verse>
				<verse number="24">بیا یې په هغه ځای کې ولاړو کسانو ته وویل: ‹له هغه څخه د سرو زرو سکه واخلئ او هغه نوکر ته یې ورکړئ چې لس سکې ورسره دي.›</verse>
				<verse number="25">خو هغوی ورته وویل: ‹باداره! د هغه سره خو لا د مخکې نه لس سکې شته.›</verse>
				<verse number="26">بادار یې وویل: ‹زه تاسو ته وایم چې د چا سره چې څه وي نو هغه ته به نور هم ورکړل شي، خو د چا سره چې څه نه وي، نو څه چې لري هغه به هم ترې واخیستل شي.</verse>
				<verse number="27">اوس زما هغه دښمنان چې نه یې غوښتل زه یې پاچا شم، دلته راولئ او زما په مخکې یې ووژنئ.›»</verse>
				<verse number="28">کله چې عیسی دا خبرې وکړې، نو د خپلو شاګردانو څخه مخکې شو او د اورشلیم په لور روان شو.</verse>
				<verse number="29">څنګه چې بیت فاجي او بیت عنیا ته چې د زیتونو په غره کې وو نژدې شو، نو خپل دوه شاګردان یې ولېږل،</verse>
				<verse number="30">او ورته ویې ویل: «دغه مخامخ کلي ته لاړ شئ. کله چې هغه کلي ته ننوتلئ، نو هلته به یو کوټی ووینئ چې تړل شوی به وي او تر اوسه پورې څوک ورباندې سپور شوی نه دی. هغه را ایله کړئ او دلته یې راولئ.</verse>
				<verse number="31">که څوک درڅخه پوښتنه وکړي: ‹هغه ولې ایله کوئ؟› نو داسې ورته ووایئ چې هغه زمونږ د استاذ په کار دی.»</verse>
				<verse number="32">هغه دوه شاګردان لاړل او لکه څنګه چې عیسی ورته ویلي وو، هرڅه یې هماغه شان ولیدل.</verse>
				<verse number="33">کله چې هغوی هغه کوټی ایله کاوه، نو خاوندانو یې ورڅخه پوښتنه وکړه: «دا کوټی ولې ایله کوئ؟»</verse>
				<verse number="34">هغوی ځواب ورکړ: «دا زمونږ د استاذ په کار دی.»</verse>
				<verse number="35">او هغوی هغه کوټی عیسی ته راوست، خپلې چپنې یې ورباندې واچولې او عیسی یې ورباندې سپور کړ.</verse>
				<verse number="36">کله چې هغه په لاره تللو، نو خلکو خپل کالي ورته په لاره کې غوړول.</verse>
				<verse number="37">کله چې عیسی هغې لارې ته نژدې شو چې د زیتون د غره څخه راښکته شوې وه، نو ټولو پیروانو یې په خوشحالۍ او لوړ اواز سره د هغو معجزو په خاطر چې هغوی لیدلې وې د خدای د ثنا په ویلو پیل وکړ.</verse>
				<verse number="38">او ویل یې: «مبارک دی هغه پاچا چې د څښتن په نوم راځي. سلامتي دې وي په اسمان کې او جلال دې وي څښتن تعالی ته.»</verse>
				<verse number="39">د خلکو له منځ څخه ځینو فریسیانو عیسی ته وویل: «استاذه! خپلو شاګردانو ته ووایه چې غلي شي.»</verse>
				<verse number="40">عیسی په ځواب کې وویل: «زه تاسو ته وایم که هغوی غلي شي، نو تیږې به په چیغو پیل وکړي.»</verse>
				<verse number="41">کله چې عیسی اورشلیم ته نژدې شو او ښار یې ولیده، نو ورته په ژړا شو</verse>
				<verse number="42">او ویې ویل: «کاشکې نن تاته هم د سولې او سلامتۍ لار معلومه وای. خو نه، اوس دا لاره ستا د نظر څخه پټه ده.</verse>
				<verse number="43">ځکه چې داسې ورځې به درباندې راشي چې ستا دښمنان به ستا څخه ګردچاپېره مورچلې جوړې کړي، ستا نه به راتاو شي او د هرې خوا نه به دې را ایسار کړي.</verse>
				<verse number="44">هغوی به تا او ستا خلک د ځمکې سره هوار کړي او په تا کې به یوه تیږه هم د بلې دپاسه پرېنږدي، ځکه چې تا د خدای د راتللو وخت ونه پېژانده.»</verse>
				<verse number="45">کله چې عیسی د خدای کور ته ننوت، نو د هغو خلکو په ویستلو یې پیل وکړ چې هلته یې شیان خرڅول.</verse>
				<verse number="46">هغوی ته یې وویل: «د خدای په کلام کې لیکل شوي دي: زما کور به د دعا کور وي. خو تاسو ورڅخه د غلو د پټېدلو ځای جوړ کړی دی.»</verse>
				<verse number="47">عیسی هره ورځ د خدای په کور کې تعلیم ورکاوه. خو مشرانو کاهنانو، د شریعت عالمانو او قومي مشرانو هڅه کوله چې هغه ووژني،</verse>
				<verse number="48">خو هېڅ یې له لاسه پوره نه ؤ، ځکه چې ټولو خلکو په ډېر شوق سره د هغه خبرو ته غوږ نیولی ؤ.</verse>
			</chapter>
			<chapter number="20">
				<verse number="1">یوه ورځ کله چې عیسی د خدای په کور کې خلکو ته تعلیم ورکاوه او زېری یې ورته رسولو، مشران کاهنان او د شریعت عالمان د نورو یهودي مشرانو سره راغلل</verse>
				<verse number="2">او هغه ته یې وویل: «ته څه حق لرې چې دا کارونه کوې؟ چا تاته دا اختیار درکړی دی؟»</verse>
				<verse number="3">عیسی هغوی ته په ځواب کې وویل: «زه هم ستاسو څخه یوه پوښتنه کوم، ماته ووایئ چې</verse>
				<verse number="4">د یحیی د تعمید ورکول د خدای له خوا ؤ یا د انسان له خوا؟»</verse>
				<verse number="5">هغوی په خپل منځ کې بحث وکړ او ویل یې: «که چېرې ووایو چې د خدای له خوا ؤ، نو هغه به ووایي چې بیا تاسو ولې په هغه باندې ایمان رانه وړ؟</verse>
				<verse number="6">خو که چېرې ووایو چې د انسان له خوا ؤ، نو ټول خلک به مونږ سنګسار کړي، ځکه چې هغوی په دې عقیده دي چې یحیی پیغمبر ؤ.»</verse>
				<verse number="7">نو ځواب یې ورکړ: «مونږ نه پوهېږو چې د کوم ځای ؤ.»</verse>
				<verse number="8">عیسی هغوی ته وویل: «زه هم تاسو ته نه وایم چې په کوم اختیار دا کارونه کوم.»</verse>
				<verse number="9">بیا عیسی خلکو ته دا مثال راوړ: «یو سړي د انګورو باغ جوړ کړ او هغه یې باغوانانو ته په اجاره ورکړ او په خپله د اوږدې مودې دپاره یو بل وطن ته لاړ.</verse>
				<verse number="10">کله چې د انګورو د راټولولو وخت راورسېد، نو هغه خپل یو نوکر باغوانانو ته ورولېږه چې د باغ د حاصلاتو څخه د هغه برخه راوړي. خو باغوانانو هغه وواهه او تش لاس یې بېرته ولېږه.</verse>
				<verse number="11">بیا هغه بل نوکر ورولېږه، خو باغوانانو هغه هم وواهه، هغه یې بې عزته کړ او تش لاس یې بېرته ولېږه.</verse>
				<verse number="12">بیا یې درېم نوکر ورولېږه، خو هغه یې هم ټپي کړ او دباندې یې وغورځاوه.</verse>
				<verse number="13">د باغ خاوند د خپل ځان سره وویل: ‹اوس څه وکړم؟ زه به خپل ګران زوی ورولېږم، کېدای شي چې د هغه لحاظ وکړي.›</verse>
				<verse number="14">خو کله چې باغوانانو هغه ولیده، نو یو بل ته یې سره وویل: ‹دا یې وارث دی. راځئ چې مړ یې کړو، نو میراث به یې زمونږ شي.›</verse>
				<verse number="15">نو هغه یې د انګورو د باغ څخه دباندې وویست او ویې واژه.» عیسی پوښتنه وکړه: «د باغ خاوند به اوس د هغوی سره څه کوي؟</verse>
				<verse number="16">هغه به راشي او دا باغوانان به مړه کړي او د انګورو باغ به نورو ته ورکړي.» کله چې خلکو دا واورېدل، نو ویې ویل: «خدای دې نه کړي.»</verse>
				<verse number="17">عیسی هغوی ته په ځیر سره وکتل او پوښتنه یې وکړه: «نو بیا د زبور د کتاب د دې برخې معنی څه ده؟ کومه تیږه چې رد کړې ګلکارانو وه هغه اوس شوه اصلي تیږه د تهداب</verse>
				<verse number="18">هرڅوک چې په دې تیږه راولویږي، نو ټوټې ټوټې به شي او که هغه تیږه په چا باندې راولویږي، نو هغه به ذرې ذرې کړي.»</verse>
				<verse number="19">د شریعت عالمانو او مشرانو کاهنانو غوښتل چې په هماغه ساعت عیسی ونیسي، ځکه چې هغوی پوه شول چې دا مثال یې د دوی په هکله ووایه، خو د خلکو څخه وېرېدل.</verse>
				<verse number="20">بیا هغوی د موقعې په لټه کې وو او ځینې جاسوسان یې چې خپل ځانونه یې صادقان ښودل ولېږل، ترڅو عیسی په خپلو خبرو کې راونیسي او هغه د روم والي ته چې د قدرت او واک خاوند دی وسپاري.</verse>
				<verse number="21">جاسوسانو عیسی ته وویل: «استاذه! مونږ پوهېږو ته چې څه وایې او کوم تعلیم چې ورکوې هغه سم دی. ته د هېچا طرفداري نه کوې، بلکې په رښتینولۍ سره د خدای د لارې تعلیم ورکوې.</verse>
				<verse number="22">ایا مونږ ته روا ده چې امپراتور ته مالیه ورکړو که نه؟»</verse>
				<verse number="23">عیسی پوه شو چې هغوی ورسره چل کوي، نو ورته ویې ویل:</verse>
				<verse number="24">«ماته د سپینو زرو یوه سکه وښایئ. په هغې باندې د چا تصویر او د چا نوم دی؟» هغوی ځواب ورکړ: «د امپراتور.»</verse>
				<verse number="25">عیسی وویل: «نو بیا څه چې د امپراتور دي هغه امپراتور ته ورکړئ او څه چې د خدای دي هغه خدای ته ورکړئ.»</verse>
				<verse number="26">هغوی ونه شو کولای چې عیسی د خلکو په مخکې په خپلو خبرو کې راونیسي او د هغه په ځواب حیران شول، نو غلي پاتې شول.</verse>
				<verse number="27">بیا ځینې صدوقیان چې د مرګ څخه وروسته د بیا راژوندي کېدلو څخه منکر وو، عیسی ته راغلل او د هغه څخه یې یو سوال وکړ:</verse>
				<verse number="28">«استاذه! موسی په شریعت کې مونږ ته لیکلي دي چې که چېرې د چا ورور مړ شي او ښځه یې ترې پاتې شي او اولاد یې نه وي، نو د دې سړي ورور باید د هغې کونډې سره واده وکړي، ترڅو د هغه اولادونه پیدا شي او هغه یې د مړه ورور اولادونه وګڼل شي.</verse>
				<verse number="29">نو داسې وشول چې اووه ورونه وو، لومړني یې ښځه وکړه او بې اولاده مړ شو.</verse>
				<verse number="30">بیا دوهم یې هماغه ښځه وکړه، هغه هم بې اولاده مړ شو.</verse>
				<verse number="31">بیا درېم هغه وکړه او په همدې ډول اووه واړو د هغې سره ودونه وکړل او هر یو مړ شو، خو د یو هم اولاد ونه شو،</verse>
				<verse number="32">او له ټولو وروسته هغه ښځه هم مړه شوه.</verse>
				<verse number="33">نو د قیامت په ورځ به هغه د کوم یو ښځه وي؟ ځکه چې اووه واړو د هغې سره ودونه کړي وو.»</verse>
				<verse number="34">عیسی ځواب ورکړ: «په دې نړۍ کې نر او ښځې ودونه کوي،</verse>
				<verse number="35">خو کوم خلک چې د راتلونکې نړۍ او د مرګ څخه د بیا راژوندي کېدلو لایق ګڼل شوي دي، هغوی یو د بله سره ودونه نه کوي.</verse>
				<verse number="36">هغوی به نور نه مړه کیږي، ځکه چې د فرښتو په شان به وي. هغوی د خدای اولادونه دي، ځکه چې د مړو څخه د تل دپاره راژوندي شوي دي.</verse>
				<verse number="37">او دا چې مړي بیا راژوندي کیږي، موسی دا په خپله د سوځېدونکي بوټي په پېښه کې وښودله او هلته یې څښتن د ابراهیم خدای، د اسحاق خدای او د یعقوب خدای وباله.</verse>
				<verse number="38">هغه د مړو نه بلکې د ژوندیو خدای دی، ځکه چې د هغه په نظر کې ټول ژوندي دي.»</verse>
				<verse number="39">د شریعت ځینو عالمانو وویل: «استاذه! ډېر ښه ځواب دې ورکړ.»</verse>
				<verse number="40">له هغې وروسته نور چا جرات ونه کړ چې د هغه څخه بله پوښتنه وکړي.</verse>
				<verse number="41">بیا عیسی د هغوی څخه پوښتنه وکړه: «هغوی څنګه ویلی شي چې مسیح د داود زوی دی؟</verse>
				<verse number="42">ځکه چې خپله داود د زبور په کتاب کې وایي: څښتن وویل زما بادار ته: ‹کښېنه زما ښي لاس ته</verse>
				<verse number="43">ترڅو چې ستا دښمنان ستا د پښو لاندې کړم.›</verse>
				<verse number="44">نو کله چې داود مسیح ته بادار وایي، بیا دا څنګه کېدای شي چې هغه د داود زوی وي؟»</verse>
				<verse number="45">په داسې حال کې چې ټولو خلکو د عیسی خبرو ته غوږ نیولی ؤ، خپلو شاګردانو ته یې وویل:</verse>
				<verse number="46">«د شریعت د عالمانو سره احتیاط کوئ. هغوی دا خوښوي چې په اوږدو چپنو کې وګرځي او په بازارونو کې ورته خلک سلام واچوي او غواړي چې په کنیسو کې په مخکې ځایونو او په مېلمستیاوو کې په لوړو ځایونو کې کښېني.</verse>
				<verse number="47">هغوی د کونډو مالونه خوري او د ځان ښودنې دپاره اوږدې اوږدې دعاګانې کوي. د داسې خلکو سزا به د ټولو نه سخته وي.»</verse>
			</chapter>
			<chapter number="21">
				<verse number="1">عیسی شاوخوا وکتل او ویې لیدل چې شتمن خلک خپلې نذرانې د خدای د کور په خزانه کې اچوي،</verse>
				<verse number="2">او همدارنګه هغه یوه غریبه کونډه ولیدله چې خپلې دوه روپۍ یې په هغې خزانه کې واچولې.</verse>
				<verse number="3">عیسی وویل: «زه تاسو ته رښتیا وایم چې دې غریبې کونډې د نورو ټولو څخه زیاتې پیسې واچولې،</verse>
				<verse number="4">ځکه چې هغوی ټولو هغه پیسې واچولې چې د هغوی د اړتیاوو څخه زیاتې وې، خو دې ښځې د خپلې غریبۍ سره بیاهم هرڅه چې یې لرل واچول.»</verse>
				<verse number="5">ځینو شاګردانو د خدای د کور په هکله خبرې کولې او د هغو ښکلو تیږو او نذرانو صفتونه یې کول چې د خدای کور ورباندې ښکلی شوی ؤ. عیسی وویل:</verse>
				<verse number="6">«دا شیان چې تاسو یې وینئ، داسې وخت به راشي چې په دې کې به یوه تیږه هم په بله تیږه پاتې نه شي او ټولې به راونړیږي.»</verse>
				<verse number="7">هغوی پوښتنه وکړه: «ای استاذه! دا هرڅه به کله پېښیږي او د دې پېښو د رانژدې کېدلو نښې به څه وي؟»</verse>
				<verse number="8">عیسی وویل: «پام کوئ چې بې لارې نه شئ. ځکه چې ډېر به زما په نوم راشي او وایي به: ‹زه مسیح یم› او ‹هغه وخت رارسېدلی دی‎.› خو د هغوی پسې مه ځئ.</verse>
				<verse number="9">کله چې د جنګونو او ګډوډیو په هکله کوم څه اورئ، نو مه وېرېږئ. ځکه چې لومړی به دا شیان خامخا پېښیږي، خو دا د دې معنی نه لري چې دا هرڅه به سمدلاسه پای ته ورسیږي.»</verse>
				<verse number="10">بیا یې هغوی ته وویل: «یو قوم به د بل قوم سره جنګیږي، یوه پاچاهي به د بلې پاچاهۍ سره جنګیږي.</verse>
				<verse number="11">سختې زلزلې به وشي، په ډېرو ځایونو کې به قحطي او وباګانې راشي او په اسمان کې به وېروونکې او لویې نښې راښکاره شي.</verse>
				<verse number="12">خو له دې هرڅه نه مخکې به هغوی تاسو ونیسي او وبه مو ځوروي. تاسو به د محاکمې دپاره کنیسو ته وسپارل شئ او په زندانونو کې به واچول شئ او زما د نوم په خاطر به د محاکمې دپاره پاچاهانو او والیانو ته بوتلل شئ.</verse>
				<verse number="13">دا به ستاسو دپاره د شاهدۍ ورکولو یوه موقعه وي.</verse>
				<verse number="14">په دې هکله ډېر فکر مه کوئ چې د خپلو ځانونو څخه به څنګه دفاع کوئ.</verse>
				<verse number="15">ځکه چې زه به تاسو ته د خبرو کولو حکمت درکړم چې ستاسو له دښمنانو څخه به هېڅوک ونه شي کولای ستاسو په وړاندې ودریږي او یا مخالفت وکړي.</verse>
				<verse number="16">تر دې چې ستاسو مور او پلار، ورونه، خپلوان او ملګري به ستاسو سره خیانت وکړي او ستاسو څخه به ځینې ووژل شي</verse>
				<verse number="17">او زما د نوم له امله به ټول خلک ستاسو څخه کرکه کوي.</verse>
				<verse number="18">خو ستاسو د سر یو ویښته به هم کم نه شي.</verse>
				<verse number="19">ټینګ ودرېږئ، نو تلپاتې ژوندون به وګټئ.</verse>
				<verse number="20">خو کله چې تاسو ووینئ چې اورشلیم د لښکرو له خوا کلابند شوی دی، نو بیا پوه شئ چې د هغه د ورانېدلو وخت رانژدې شوی دی.</verse>
				<verse number="21">نو په هغه وخت کې چې څوک په یهودیه کې وي هغه دې غرونو ته وتښتي. څوک چې په ښار کې وي، نو د ښار څخه دې ووځي او څوک چې د ښار څخه دباندې وي هغوی دې ښار ته نه ننوځي.</verse>
				<verse number="22">ځکه چې دا به د سزا ورکولو ورځې وي، ترڅو هغه څه چې د خدای په کلام کې لیکل شوي دي پوره شي.</verse>
				<verse number="23">افسوس دې وي د هغو ښځو په حال چې په هغو ورځو کې امیدوارې وي او په هغو میندو باندې چې خپلو ماشومانو ته شیدې ورکوي. ځکه چې د ځمکې په مخ به سخت مصیبت راشي او په دې خلکو به د خدای غضب نازل شي.</verse>
				<verse number="24">هغوی به په تورو ووژل شي او ټولو هېوادونو ته به د اسیرانو په توګه بوتلل شي او اورشلیم به د غیریهودیانو له خوا تر پښو لاندې کیږي، ترڅو د غیریهودیانو دوران پای ته ونه رسیږي.</verse>
				<verse number="25">په لمر، سپوږمۍ او ستورو کې به نښې راښکاره شي او قومونه به د ځمکې په مخ د بحیرو د شور او څپو څخه تنګ او پرېشانه شي.</verse>
				<verse number="26">خلک به د دې پېښې له وېرې او اندېښنې څخه چې په نړۍ کې رامنځته کیږي بې هوشه شي، ځکه چې اسماني موجودات به ولړزول شي.</verse>
				<verse number="27">بیا به هغوی د انسان زوی وویني چې په ورېځ کې به د قدرت او زیات جلال سره راروان وي.</verse>
				<verse number="28">کله چې دا شیان پیل شي نو تاسو نېغ ودرېږئ او زړور اوسئ، ځکه چې ستاسو خلاصون نژدې دی.»</verse>
				<verse number="29">بیا عیسی هغوی ته دا مثال راوړ: «د انځر ونې او نورو ونو ته وګورئ.</verse>
				<verse number="30">کله چې هغه غوټۍ وسپړي، نو تاسو خپله وینئ او پوهېږئ چې اوړی رانژدې شوی دی.</verse>
				<verse number="31">په همدې ډول کله چې د دې شیانو پېښېدل ووینئ، نو پوه شئ چې د خدای پاچاهي نژدې شوې ده.</verse>
				<verse number="32">په یقین سره زه تاسو ته دا وایم چې دا نسل به تر هغې پورې له منځه لاړ نه شي، ترڅو دا ټولې پېښې رامنځته شوې نه وي.</verse>
				<verse number="33">ځمکه او اسمان به له منځه لاړ شي، خو زما خبرې به هېڅکله له منځه لاړې نه شي.</verse>
				<verse number="34">پام کوئ، خپل زړونه په مېلو، نشو او دنیاوي اندېښنو مه اخته کوئ، هسې نه چې هغه ورځ به ناڅاپه په تاسو راشي،</verse>
				<verse number="35">او لکه د دام په شان به د نړۍ ټول خلک چې په هرځای کې وي راګېر کړي.</verse>
				<verse number="36">نو بېدار اوسئ او هر وخت دعا کوئ، ترڅو دا توان پیدا کړئ چې د دې ټولو شیانو څخه چې ډېر زر به پېښ شي، وژغورل شئ او د انسان د زوی په مخکې ودرېدلی شئ.»</verse>
				<verse number="37">عیسی به د ورځې له خوا د خدای په کور کې تعلیم ورکاوه. ماښام به وتلو او شپه به یې د زیتون په غره کې تېروله</verse>
				<verse number="38">او سهار وختي به ټول خلک د خدای کور ته ورتلل چې د هغه خبرې واوري.</verse>
			</chapter>
			<chapter number="22">
				<verse number="1">د فطیرې ډوډۍ اختر چې د فسحې په نامه مشهور ؤ، نژدې شو.</verse>
				<verse number="2">مشرانو کاهنانو او د شریعت عالمانو هڅه کوله چې یوه لاره پیدا کړي چې عیسی ووژني، خو له خلکو څخه وېرېدل.</verse>
				<verse number="3">بیا شیطان د یهودا اسخریوتي په زړه کې چې د هغو دولسو شاګردانو څخه ؤ، ننوت.</verse>
				<verse number="4">یهودا لاړ او د مشرانو کاهنانو او د خدای د کور د ساتونکو د آمرانو سره یې په دې هکله خبرې وکړې چې څنکه عیسی هغوی ته په لاس ورکړي.</verse>
				<verse number="5">هغوی ډېر خوشحاله شول او د هغه سره یې د پیسو وعده وکړه.</verse>
				<verse number="6">نو یهودا ورسره ومنله او د یوې ښې موقعې په لټه کې شو چې کله د عیسی سره نور خلک نه وي هغوی ته یې په لاس ورکړي.</verse>
				<verse number="7">بیا د فطیرې ډوډۍ د اختر ورځ چې په هغه کې به د فسحې وری قرباني کېده، راورسېدله.</verse>
				<verse number="8">نو عیسی پطروس او یوحنا ولېږل او ورته ویې ویل: «لاړ شئ او زمونږ دپاره د فسحې ډوډۍ تیاره کړئ چې ویې خورو.»</verse>
				<verse number="9">هغوی ورڅخه پوښتنه وکړه: «په کوم ځای کې غواړې چې تیاره یې کړو؟»</verse>
				<verse number="10">هغه ځواب ورکړ: «ګورئ، څنګه چې ښار ته ننوځئ، نو یو سړی به ستاسو سره مخامخ شي چې د اوبو منګی به و‌ړي. هغه چې کوم کور ته ننوځي، تاسو هم ورپسې لاړ شئ.</verse>
				<verse number="11">او د کور خاوند ته ووایئ: ‹استاذ وایي د مېلمنو کوټه چېرته ده چې زه په کې د خپلو شاګردانو سره د فسحې ډوډۍ وخورم؟›</verse>
				<verse number="12">هغه به تاسو ته پاس په بالاخانه کې یوه لویه فرش شوې کوټه دروښایي، نو هلته ډوډۍ تیاره کړئ.»</verse>
				<verse number="13">هغوی لاړل او ټول شیان یې لکه څنګه چې عیسی ورته ویلي وو په هماغه ډول ولیدل او د فسحې ډوډۍ یې تیاره کړه.</verse>
				<verse number="14">کله چې هغه ساعت راورسېد، عیسی د خپلو رسولانو سره دسترخوان ته کښېناست.</verse>
				<verse number="15">هغوی ته یې وویل: «زړه مې ډېر غوښتل چې د کړاوونو د زغملو څخه مخکې ستاسو سره د فسحې ډوډۍ وخورم.</verse>
				<verse number="16">ځکه زه تاسو ته وایم چې ترڅو پورې د فسحې د قربانۍ مقصد د خدای په پاچاهۍ کې پوره نه شي، تر هغې پورې به نور دا ډوډۍ ونه خورم.»</verse>
				<verse number="17">بیا عیسی پیاله راواخیستله، شکر یې وویست او ویې ویل: «دا واخلئ او په خپل منځ کې یې ووېشئ.</verse>
				<verse number="18">ځکه زه تاسو ته وایم چې له دې وروسته به تر هغې پورې د انګورو شربت ونه څښم، ترڅو د خدای پاچاهي رانه شي.»</verse>
				<verse number="19">بیا هغه یوه ډوډۍ راواخیستله، شکر یې پرې وویست، هغه یې ماته کړه او هغوی ته یې ورکړه او ویې ویل: «دا زما بدن دی چې ستاسو دپاره ورکول کیږي. زما په یاد همداسې کوئ.»</verse>
				<verse number="20">په همدې ډول د ماښام ډوډۍ څخه وروسته یې پیاله راواخیستله او ویې ویل: «دا پیاله د خدای او انسانانو ترمنځ نوی لوظ دی چې زما د وینې په وسیله جوړیږي چې ستاسو دپاره توییږي.</verse>
				<verse number="21">خو ګورئ، هغه څوک چې زما سره به خیانت کوي هغه دلته زما سره په دسترخوان ناست دی.</verse>
				<verse number="22">لکه څنګه چې د خدای له خوا مقرره وه چې د انسان زوی باید مړ شي، خو افسوس د هغه چا په حال چې د هغه سره خیانت کوي.»</verse>
				<verse number="23">بیا هغوی په خپلو کې یو د بل څخه پوښتنې پیل کړې چې په دوی کې به څوک دا کار کوي.</verse>
				<verse number="24">بیا د هغوی ترمنځ ناندرۍ پیل شوې چې په دوی کې به څوک د ټولو څخه لوی وګڼل شي.</verse>
				<verse number="25">عیسی هغوی ته وویل: «د غیریهودیانو پاچاهان په خپلو خلکو باداري کوي او واکمنان د خلکو خیرخواه ګڼل کیږي.</verse>
				<verse number="26">خو تاسو داسې مه اوسئ، بلکې په تاسو کې دې تر ټولو لوی خپل ځان کوچنی وګڼي او مشر دې د خدمتګار په شان وي.</verse>
				<verse number="27">خلک څه فکر کوي چې په دوی دواړو کې کوم یو لوی دی، هغه څوک چې ډوډۍ ته ناست دی او یا هغه څوک چې خدمت کوي؟ په یقین سره هغه څوک چې ډوډۍ ته ناست دی. خو زه ستاسو په منځ کې د یو خدمتګار په شان یم.</verse>
				<verse number="28">خو تاسو زما د ازمېښتونو په وخت کې زما سره ولاړ وئ.</verse>
				<verse number="29">لکه څنګه چې زما پلار ماته د پاچاهۍ حق راکړی دی، زه هم تاسو ته دا حق درکوم.</verse>
				<verse number="30">تاسو به زما په پاچاهۍ کې زما په دسترخوان خورئ او څښئ او په تختونو باندې به کښېنئ او د اسراییلو په دولسو قبیلو باندې به حکومت کوئ.»</verse>
				<verse number="31">عیسی وویل: «ای شمعونه، ای شمعونه! واوره، شیطان وغوښتل چې تاسو ټول وازمایي، ښه او بد سره بېل کړي لکه څنګه چې بزګر د غنمو څخه بوس بېل کوي.</verse>
				<verse number="32">خو شمعونه! ما ستا دپاره دعا کړې ده چې ایمان دې له منځه لاړ نه شي. کله چې دې توبه وویستله او بېرته ماته راوګرځېدلې، نو خپل ورونه دې قوي کړه.»</verse>
				<verse number="33">پطروس ځواب ورکړ: «ای استاذه! زه ستا سره زندان او مرګ ته هم تیار یم.»</verse>
				<verse number="34">عیسی وویل: «ای پطروسه! زه تاته وایم چې نن شپه به د چرګ د اذان څخه مخکې درې ځلې ووایې چې ته ما نه پېژنې.»</verse>
				<verse number="35">عیسی د هغوی څخه پوښتنه وکړه: «کله چې ما تاسو بې د پیسو له کڅوړې، بې خورجینې او بې له څپلیو ولېږلئ، ایا په هغه وخت کې ستاسو سره د کوم شي کمی ؤ؟» هغوی ځواب ورکړ: «نه.»</verse>
				<verse number="36">عیسی وویل: «خو اوس هرڅوک چې د پیسو کڅوړه لري هغه دې د ځان سره واخلي او همدارنګه خپل خورجین هم. او د هرچا سره چې توره نه وي، نو خپله چپنه دې خرڅه کړي او یوه توره دې واخلي.</verse>
				<verse number="37">ځکه زه تاسو ته وایم چې د خدای د کلام دا لیکنه باید پوره شي چې وایي: هغه به په مجرمانو کې وشمېرل شي. ځکه هرڅه چې زما په هکله لیکل شوي دي هغه به رښتیا شي.»</verse>
				<verse number="38">شاګردانو وویل: «ګوره استاذه! زمونږ سره دلته دوه تورې دي.» عیسی ځواب ورکړ: «دا بس دي.»</verse>
				<verse number="39">عیسی دباندې ووت او د خپل عادت له مخې د زیتون غره ته روان شو او شاګردان یې هم ورپسې لاړل.</verse>
				<verse number="40">کله چې هغه ځای ته ورسېده، نو هغوی ته یې وویل: «دعا وکړئ چې په ازمېښت کې ونه لوېږئ.»</verse>
				<verse number="41">بیا عیسی د هغوی څخه یو څو ګامه لېرې لاړ، په ګونډو شو او دعا یې وکړه.</verse>
				<verse number="42">هغه وویل: «ای پلاره! که چېرې ستا رضا وي، نو دا پیاله زما څخه لېرې کړه. خو زما رضا نه، بلکې ستا رضا دې پوره شي.»</verse>
				<verse number="43">بیا د اسمان څخه یوه فرښته هغه ته راښکاره شوه او هغه ته یې قوت ورکړ.</verse>
				<verse number="44">عیسی په ډېر سخت حالت کې ؤ او په ډېر جوش سره یې دعا وکړه او خولې یې د وینو د څاڅکو په شان په ځمکه باندې څڅېدلې.</verse>
				<verse number="45">کله چې عیسی د دعا څخه راپاڅېده، نو شاګردانو ته راغی او ویې لیدل چې هغوی له غمه ستومانه او ویده شوي وو.</verse>
				<verse number="46">هغوی ته یې وویل: «تاسو ولې ویده یئ؟ پاڅېږئ او دعا وکړئ چې په ازمېښت کې ونه لوېږئ.»</verse>
				<verse number="47">عیسی لا خبرې کولې چې یوه ډله راغله او یهودا چې د هغو دولسو شاګردانو څخه ؤ، د هغوی څخه مخکې روان ؤ. هغه عیسی ته ورنژدې شو چې ښکل یې کړي.</verse>
				<verse number="48">خو عیسی وویل: «ای یهودا! ایا په ښکلولو سره د انسان زوی دښمنانو ته په لاس ورکوې؟»</verse>
				<verse number="49">کله چې د عیسی شاګردانو ولیدل چې څه کیږي، نو ویې ویل: «استاذه! ایا په تورو یې ووهو؟»</verse>
				<verse number="50">د هغوی څخه یو تن د لوی کاهن په نوکر ګوزار وکړ او د هغه ښي غوږ یې پرې کړ.</verse>
				<verse number="51">خو عیسی وویل: «بس یې دی.» عیسی د هغه سړي په غوږ باندې خپل لاس کېښود او هغه یې روغ کړ.</verse>
				<verse number="52">بیا عیسی مشرانو کاهنانو، د خدای د کور د ساتونکو آمرانو او نورو قومي مشرانو ته چې د هغه د نیولو دپاره راغلي وو، وویل: «ایا زه کوم داړه مار یم چې د تورو او کوتکونو سره زما د نیولو دپاره راغلي یئ؟</verse>
				<verse number="53">زه هره ورځ ستاسو سره د خدای په کور کې وم او تاسو زما د نیولو هڅه ونه کړه. خو دا وخت چې تیاره خپره ده، نو ستاسو وخت دی.»</verse>
				<verse number="54">هغوی عیسی ونیوه او د لوی کاهن کور ته یې بوته او پطروس د لېرې نه ورپسې روان ؤ.</verse>
				<verse number="55">هغوی د حوېلۍ په منځ کې اور بل کړ او ګردچاپېره ورڅخه کښېناستل او پطروس هم د هغوی سره کښېناست.</verse>
				<verse number="56">په داسې حال کې چې هغه د اور رڼا ته ناست ؤ یوې وینځې هغه ولیده، نو په ځیر یې ورته وکتل او ویې ویل: «دا سړی هم د عیسی سره ؤ.»</verse>
				<verse number="57">خو پطروس منکر شو او ویې ویل: «ای ښځې! زه هغه نه پېژنم.»</verse>
				<verse number="58">لږ وروسته یو بل سړي هم هغه ته وکتل او ویې ویل: «ته هم د هغو له ډلې څخه یې.» خو پطروس وویل: «ای وروره! زه نه یم.»</verse>
				<verse number="59">شاوخوا یو ساعت وروسته یو بل سړي تایید کړه او ویې ویل: «په دې کې هېڅ شک نشته چې دا سړی هم د عیسی سره ؤ، ځکه چې هغه هم جلیلي دی.»</verse>
				<verse number="60">خو پطروس ځواب ورکړ: «ای وروره! زه نه پوهېږم چې ته څه وایې.» هغه لا خبرې کولې چې سمدلاسه چرګ اذان وکړ.</verse>
				<verse number="61">عیسی مخ راواړاوه او پطروس ته یې وکتل او پطروس ته د عیسی خبرې ور په یاد شوې چې هغه ته یې ویلي وو: «نن شپه به د چرګ د اذان څخه مخکې درې ځلې ووایې چې ته ما نه پېژنې.»</verse>
				<verse number="62">پطروس دباندې ووت او په چیغو چیغو یې وژړل.</verse>
				<verse number="63">کومو خلکو چې د عیسی ساتنه کوله په هغه باندې ملنډې ووهلې او ویې واهه.</verse>
				<verse number="64">د هغه سترګې یې وتړلې او پوښتنه یې ترې وکړه: «اوس له غیبو ووایه چې ته چا ووهلې؟»</verse>
				<verse number="65">او نورې ډېرې سپکې خبرې یې هم ورته وکړې.</verse>
				<verse number="66">کله چې ورځ شوه نو قومي مشران، د کاهنانو مشران او د شریعت عالمان سره راټول شول او عیسی یې خپلې شورا ته راوست.</verse>
				<verse number="67">هغوی وویل: «مونږ ته ووایه چې ته مسیح یې؟» هغه ځواب ورکړ: «که زه تاسو ته ووایم، نو په ما به باور ونه کړئ</verse>
				<verse number="68">او که زه درڅخه پوښتنه وکړم، نو تاسو به ځواب رانه کړئ.</verse>
				<verse number="69">خو له دې وروسته به د انسان زوی د مطلق قادر خدای ښي لاس ته ناست وي.»</verse>
				<verse number="70">هغوی ټولو وویل: «نو بیا ته د خدای زوی یې؟» عیسی ځواب ورکړ: «تاسو خپله وایئ چې زه یم.»</verse>
				<verse number="71">هغوی وویل: «نور مونږ شاهدانو ته اړتیا نه لرو. مونږ هرڅه د هغه د خپلې خولې څخه واورېدل.»</verse>
			</chapter>
			<chapter number="23">
				<verse number="1">بیا د شورا ټول غړي پاڅېدل او عیسی یې پیلاتوس ته بوته</verse>
				<verse number="2">او په هغه باندې یې په تور لګولو پیل وکړ او ویې ویل: ‎«مونږ ولیدل چې دې سړي زمونږ قوم بې لارې کاوه او خلک یې امپراتور ته د مالیې ورکولو څخه منع کول او دعوه کوي چې هغه خپله مسیح یعنې پاچا دی.»</verse>
				<verse number="3">پیلاتوس د هغه څخه پوښتنه وکړه: «ایا ته د یهودیانو پاچا یې؟» عیسی ځواب ورکړ: «ته په خپله وایې.»</verse>
				<verse number="4">بیا پیلاتوس مشرانو کاهنانو او حاضرو خلکو ته وویل: «زه په دې سړي کې هېڅ ډول جرم نه وینم.»</verse>
				<verse number="5">خو هغوی ډېر ټینګار کاوه او ویل یې: «هغه په ټوله یهودیه کې په تعلیم ورکولو سره خلک راپاروي. هغه د جلیل څخه پیل وکړ او تر دې ځایه راورسېد.»</verse>
				<verse number="6">کله چې پیلاتوس دا واورېدل، نو پوښتنه یې وکړه: «ایا دا سړی جلیلي دی؟»</verse>
				<verse number="7">کله چې هغه خبر شو چې عیسی د هغې سیمې څخه دی چې د هیرودیس تر واکمنۍ لاندې ده، نو هغه یې هیرودیس ته چې په هغه وخت کې په اورشلیم کې ؤ، ولېږه.</verse>
				<verse number="8">کله چې هیرودیس عیسی ولیده نو ډېر خوشحاله شو، ځکه چې د هغه په هکله یې ډېر څه اورېدلي وو او له ډېرې مودې راهیسې یې غوښتل چې عیسی وویني. هغه په دې تمه ؤ چې د هغه څخه کومه معجزه وویني.</verse>
				<verse number="9">نو هیرودیس د عیسی څخه ډېرې پوښتنې وکړې، خو عیسی هېڅ ځواب ورنه کړ.</verse>
				<verse number="10">مشران کاهنان او د شریعت عالمان ولاړ وو او په عیسی یې سخت تورونه ولګول.</verse>
				<verse number="11">هیرودیس او د هغه عسکرو په عیسی باندې ملنډې ووهلې او د هغه سپکاوی یې وکړ، بیا یې د پاچاهۍ چپنه ورته ورواغوستله او بېرته یې پیلاتوس ته ورولېږه.</verse>
				<verse number="12">په هماغه ورځ هیرودیس او پیلاتوس یو د بل سره ملګري شول، ځکه چې له دې څخه مخکې د هغو دواړو ترمنځ دښمني وه.</verse>
				<verse number="13">بیا پیلاتوس مشران کاهنان، د قوم مشران او خلک راوغوښتل</verse>
				<verse number="14">او هغوی ته یې وویل: «تاسو دا سړی ماته راوستلی دی او وایئ چې هغه خلک بې لارې کوي. خو اوس ما ستاسو په مخکې د هغه څخه پوښتنې وکړې او په هغه کې مې هغه جرم ونه مونده چې تاسو پرې تور لګولی دی.</verse>
				<verse number="15">او نه هم هیرودیس په هغه کې کومه ګناه ولیدله، نو ځکه یې بېرته مونږ ته راولېږه. ښکاره ده چې هغه داسې کوم کار نه دی کړی چې د مرګ لایق وي.</verse>
				<verse number="16">نو زه به هغه د یو څو دورو وهلو وروسته پرېږدم چې لاړ شي.» [</verse>
				<verse number="17">ځکه په هغه وخت کې داسې رواج ؤ چې په هر اختر کې یو بندي ازاد شي.]</verse>
				<verse number="18">خو ټولو خلکو په یو اواز چیغې کړې: «دا سړی ووژنه! باراباس مونږ ته ازاد کړه.»</verse>
				<verse number="19">باراباس یو سړی ؤ چې په ښار کې د بغاوت او قتل په تور زندان ته اچول شوی ؤ.</verse>
				<verse number="20">پیلاتوس چې غوښتل یې عیسی خلاص کړي یوځل بیا هغوی ته خبرې وکړې.</verse>
				<verse number="21">خو هغوی چیغې وهلې: «په صلیب باندې یې ځوړند کړه، په صلیب باندې یې ځوړند کړه.»</verse>
				<verse number="22">پیلاتوس د درېم ځل دپاره هغوی ته وویل: «ولې؟ څه جرم یې کړی دی؟ ما په هغه کې داسې کوم جرم ونه مونده چې د مرګ لایق وګڼل شي. نو زه به هغه د یو څو دورو وهلو وروسته پرېږدم چې لاړ شي.»</verse>
				<verse number="23">خو هغوی ټینګار کاوه او په لوړ اواز سره یې چیغې وهلې چې هغه باید په صلیب وځړول شي. خلکو دومره چیغې ووهلې چې په پای کې د هغوی چیغې بریالۍ شوې.</verse>
				<verse number="24">نو پیلاتوس د هغوی د غوښتنې سره سم پرېکړه وکړه</verse>
				<verse number="25">او باراباس یې چې د بغاوت او قتل له امله زنداني شوی ؤ، د زندان څخه خلاص کړ او عیسی یې هغوی ته په لاس ورکړ چې هرڅه وغواړي ورسره ویې کړي.</verse>
				<verse number="26">کله چې عسکرو هغه په صلیب باندې د ځوړندولو دپاره بیولو، نو هغوی د شمعون په نامه یو سړی چې د قیروان څخه ؤ او د ښار دباندې سیمې څخه ښار ته راروان ؤ، راونیوه. هغه یې مجبور کړ چې صلیب په اوږه کړي او د عیسی پسې یې یوسي.</verse>
				<verse number="27">ګڼ شمېر خلک په عیسی پسې روان وو چې په هغو کې ښځې هم وې چې ځانونه یې وهل او د هغه دپاره یې ژړا او انګولا کوله.</verse>
				<verse number="28">عیسی هغوی ته مخ راواړاوه او ورته ویې ویل: «ای د اورشلیم ښځو! زما دپاره مه ژاړئ، خو د خپلو ځانونو او خپلو اولادونو دپاره وژاړئ.</verse>
				<verse number="29">ځکه چې داسې ورځې راتلونکې دي چې خلک به وایي چې هغه ښځې بختورې دي چې شنډې دي او هېڅکله یې ماشومان نه دي زېږولي او هېڅکله یې تی نه دی ورکړی.</verse>
				<verse number="30">په هغه وخت کې به خلک غرونو ته وایي چې په مونږ باندې راولوېږئ او غونډیو ته به وایي چې مونږ پټ کړئ.</verse>
				<verse number="31">ځکه که چېرې هغوی د شنې ونې سره داسې کار کوي، نو د وچې ونې سره به څه کیږي؟»</verse>
				<verse number="32">دوه نور مجرمان یې هم د عیسی سره روان کړي وو چې د هغه سره یوځای اعدام شي.</verse>
				<verse number="33">کله چې هغوی هغه ځای ته چې د سر د کوپړۍ په نوم یادېده ورسېدل، نو عسکرو عیسی هلته په صلیب باندې مېخ کړ او هغه دوه مجرمان یې هم ورسره په صلیب وځړول، یو یې د هغه ښي لاس ته او بل یې د هغه چپ لاس ته.</verse>
				<verse number="34">عیسی وویل: «ای پلاره! دوی وبخښه، ځکه دوی نه پوهیږي چې څه کوي.» عسکرو د عیسی په کالیو باندې پچه واچوله او په خپل منځ کې یې سره ووېشل.</verse>
				<verse number="35">خلک د سیل دپاره هلته ولاړ وو او د یهودیانو مشرانو په هغه باندې ملنډې وهلې او ویل یې: «هغه نور خلک ژغورل، که چېرې هغه په رښتیا سره د خدای غوره شوی مسیح وي، نو اوس دې خپل ځان وژغوري.»</verse>
				<verse number="36">عسکرو هم په هغه باندې ملنډې ووهلې او هغوی د عیسی خواته ورنژدې شول او تروه شراب یې ورته ورکړل</verse>
				<verse number="37">او ورته ویې ویل: «که چېرې ته د یهودیانو پاچا یې، نو خپل ځان دې وژغوره.»</verse>
				<verse number="38">د هغه د سر دپاسه یوه تخته لګول شوې وه چې ورباندې لیکل شوي وو: «دا د یهودیانو پاچا دی.»</verse>
				<verse number="39">یو له هغو مجرمانو څخه چې هلته ځړول شوی ؤ عیسی ته پېغور ورکړ او ویې ویل: «ایا ته مسیح نه یې؟ نو بیا خپل ځان او مونږ وژغوره.»</verse>
				<verse number="40">خو هغه بل مجرم هغه ورټلو او ورته ویې ویل: «ایا ته له خدایه نه وېرېږې؟ ځکه چې په تا باندې هم د هغه په شان د مرګ حکم شوی دی.</verse>
				<verse number="41">زمونږ سره انصاف شوی دی، ځکه چې مونږ ته د خپلو عملونو سزا راکول کیږي. خو دې سړي کوم غلط کار نه دی کړی.»</verse>
				<verse number="42">بیا هغه وویل: «ای عیسی! کله چې خپلې پاچاهۍ ته ورسېدې، نو ما هم در په یاد کړه.»</verse>
				<verse number="43">عیسی هغه ته وویل: «په یقین سره زه تاته وایم چې ته به نن زما سره په جنت فردوس کې اوسې.»</verse>
				<verse number="44">د غرمې شاوخوا دولس بجې وې چې لمر ورک شو او د ماسپښین تر درې بجو پورې په ټوله سیمه کې تیاره خپره شوه او د خدای د کور پرده په منځ</verse>
				<verse number="45"></verse>
				<verse number="46">عیسی په لوړ اواز چیغه ووهله او ویې ویل: «ای پلاره! زه خپل روح تاته سپارم.» دا یې وویل او ساه یې ورکړه.</verse>
				<verse number="47">کله چې رومي منصبدار دا هرڅه ولیدل، نو د خدای ثنا یې وویله او ویې ویل: «بې له شکه چې دا سړی بې ګناه ؤ.»</verse>
				<verse number="48">هغه خلک چې دې نندارې ته راټول شوي وو، کله یې چې دا پېښه ولیدله، نو له غمه یې خپل ځانونه وهل او بېرته خپلو کورونو ته لاړل.</verse>
				<verse number="49">د عیسی ټول اشنایان او هغه ښځې چې د جلیل څخه هغه پسې راغلې وې په لېرې فاصله کې ولاړې وې او دا هرڅه یې لیدل.</verse>
				<verse number="50">هلته د یوسف په نوم یو سړی ؤ چې په یهودیه کې د رامه د ښار څخه ؤ او د یهودیانو د شورا غړی ؤ. هغه یو نېک او عادل سړی ؤ.</verse>
				<verse number="51">خو د هغوی د دې پرېکړې او دې کار سره جوړ نه ؤ او د خدای د پاچاهۍ په انتظار ؤ.</verse>
				<verse number="52">هغه پیلاتوس ته ورغی او د عیسی مړی یې ترې وغوښت.</verse>
				<verse number="53">بیا هغه د صلیب څخه مړی راښکته کړ او د کتان په کفن کې یې تاو کړ او په ګټ کې کیندل شوي قبر کې یې کېښود چې د دې نه مخکې په کې څوک نه ؤ ښخ شوی.</verse>
				<verse number="54">دا د جمعې ورځ وه، یعنې سبت ته د تیاري نیولو ورځ وه او د سبت ورځ پیل کېدله.</verse>
				<verse number="55">کومې ښځې چې د جلیل څخه د عیسی سره راغلې وې یوسف پسې روانې وې. هغوی قبر ولیده چې د عیسی مړی په کې څنګه ایښودل شوی ؤ.</verse>
				<verse number="56">بیا هغوی بېرته د اورشلیم ښار ته لاړې او د مړي دپاره یې خوشبویه مسالې او عطر تیار کړل او د شریعت د حکم له مخې یې د سبت په ورځ ارام وکړ.</verse>
			</chapter>
			<chapter number="24">
				<verse number="1">د یکشنبې په ورځ سهار وختي ښځو هغه تیار کړي خوشبویه تېل د ځان سره واخیستل او قبر ته لاړې.</verse>
				<verse number="2">هغوی ولیدل چې تیږه د قبر د خولې نه رغړول شوې وه.</verse>
				<verse number="3">کله چې دننه ورغلې، نو د عیسی مسیح مړی یې هلته پیدا نه کړ.</verse>
				<verse number="4">هغوی لا حیرانې ولاړې وې چې ناڅاپه دوه سړي چې ځلېدونکي کالي یې اغوستي وو د هغوی په خوا کې ودرېدل.</verse>
				<verse number="5">ښځې ووېرېدلې او هغوی خپل سرونه ښکته ونیول، نو هغو سړیو ورته وویل: «تاسو ولې ژوندي په مړو کې لټوئ؟</verse>
				<verse number="6">هغه دلته نشته، هغه راژوندی شوی دی. څه چې هغه درته په جلیل کې ویلي وو، هغه در په یاد کړئ</verse>
				<verse number="7">چې د انسان زوی باید ګناهکارانو ته په لاس ورکړل شي، په صلیب به وځړول شي او په درېمه ورځ به بیا راژوندی شي.»</verse>
				<verse number="8">بیا هغو ښځو ته د عیسی خبرې ور په یاد شوې.</verse>
				<verse number="9">کله چې هغوی بېرته د قبر څخه راغلې، نو یوولس رسولان او نور ټول یې د دې پېښې څخه خبر کړل.</verse>
				<verse number="10">دا ښځې مریم مجدلیه، یونا او د یعقوب مور مریم وې او نورو ښځو هم چې د هغوی سره وې، رسولانو ته دا خبرې وکړې.</verse>
				<verse number="11">خو د هغوی خبرې رسولانو ته بې معنی ښکاره شوې او په هغوی یې باور ونه کړ.</verse>
				<verse number="12">خو پطروس پاڅېده او د قبر خواته یې منډه کړه. کله چې ورټیټ شو او دننه یې وکتل، نو له کفن پرته یې نور هېڅ هم ونه لیدل. نو په دې شوې پېښې حیران شو او خپل کور ته لاړ.</verse>
				<verse number="13">په هماغه ورځ د عیسی د پیروانو څخه دوه تنه د عماوس په نوم یو کلي ته چې د اورشلیم څخه یوولس کیلومتره لېرې دی روان وو.</verse>
				<verse number="14">هغوی له یو بل سره د دې ټولو پېښو په هکله خبرې کولې.</verse>
				<verse number="15">هغوی لا یو د بل سره خبرې او بحث کاوه چې خپله عیسی راغی او د هغوی سره یوځای شو.</verse>
				<verse number="16">دوی عیسی ولیده، خو د هغوی سترګې داسې شوې لکه چې وتړل شي او هغه یې ونه پېژانده.</verse>
				<verse number="17">عیسی هغوی ته وویل: «تاسو په لاره کې د څه شي په هکله یو د بل سره بحث کاوه؟» هغوی ودرېدل او غمجن ښکاره کېدل.</verse>
				<verse number="18">په دوی کې یو تن چې کلیوپاس نومېده د هغه څخه پوښتنه وکړه: «ایا ته په اورشلیم کې یوازېنی مسافر یې چې له دې څخه خبر نه یې چې په تېرو څو ورځو کې هلته څه پېښ شوي دي؟»</verse>
				<verse number="19">عیسی پوښتنه وکړه: «څه شوي دي؟» هغوی ځواب ورکړ: «دا هغه څه دي چې د ناصري عیسی سره وشول. هغه د خدای او ټولو خلکو په حضور کې په وینا او عمل کې یو زورور پیغمبر ؤ.</verse>
				<verse number="20">خو زمونږ مشرانو کاهنانو او واکمنانو هغه پیلاتوس ته وسپاره چې د مرګ سزا ورته ورکړل شي او هغه یې په صلیب ځوړند کړ.</verse>
				<verse number="21">مونږ هیله درلودله چې همدا سړی به اسراییلو ته خلاصون ورکوي، خو نن درېمه ورځ ده چې دا کار شوی دی.</verse>
				<verse number="22">برسېره پر دې، زمونږ د ډلې څو ښځو مونږ حیران کړو. هغوی نن سهار وختي د هغه قبر ته تللې وې،</verse>
				<verse number="23">خو د هغه مړی یې پیدا نه کړ. هغوی بېرته راغلې او ویل یې چې په رویا کې یې فرښتې ولیدلې چې دوی ته یې وویل چې هغه ژوندی دی.</verse>
				<verse number="24">بیا زمونږ یو څو کسان قبر ته لاړل او څه چې هغو ښځو ویلي وو هغه یې ولیدل، خو عیسی یې ونه لیده.»</verse>
				<verse number="25">عیسی هغوی ته وویل: «تاسو څومره ناپوهه یئ او د پیغمبرانو د ویناوو په منلو کې زړه نازړه یئ.</verse>
				<verse number="26">ایا دا ضروري نه وه چې مسیح دا کړاوونه وویني او بیا دې خپل جلال ته ورسیږي؟»</verse>
				<verse number="27">بیا عیسی د موسی د تورات څخه نیولې د ټولو پیغمبرانو تر لیکنو پورې چې د خدای په کلام کې خپله د هغه په هکله لیکل شوي وو، هغوی ته بیان کړل.</verse>
				<verse number="28">کله چې دوی د عماوس کلي ته ورنژدې شول، نو عیسی داسې وښودل چې ګوندې هغه نور هم مخکې ځي.</verse>
				<verse number="29">خو هغوی ټینګار وکړ او ویې ویل: «زمونږ سره پاتې شه، ځکه چې ورځ په تېرېدلو ده او ماښام نژدې دی.» نو عیسی کور ته ننوت چې د هغوی سره پاتې شي.</verse>
				<verse number="30">کله چې عیسی د هغوی سره دسترخوان ته کښېناست نو ډوډۍ یې راواخیستله، شکر یې پرې وویست، ماته یې کړه او هغوی ته یې ورکړه.</verse>
				<verse number="31">ناڅاپه د هغوی سترګې وغړېدلې او عیسی یې وپېژانده، خو هغه د هغوی د نظر څخه پناه شو.</verse>
				<verse number="32">هغوی یو بل ته وویل: «کله چې په لاره کې هغه زمونږ سره خبرې کولې او د خدای د کلام لیکنې یې راته بیانولې، ایا زمونږ زړونه په جوش رانغلل؟»</verse>
				<verse number="33">هغوی سمدلاسه راپاڅېدل او بېرته اورشلیم ته لاړل. هلته یې ولیدل چې یوولس رسولان او نور خلک سره راټول شوي وو</verse>
				<verse number="34">او ویل یې چې عیسی په رښتیا راژوندی شوی او شمعون ته ښکاره شوی دی.</verse>
				<verse number="35">نو په لاره کې چې څه شوي وو هغو دواړو شاګردانو هغوی ته بیان کړل او ورته ویې ویل چې څنګه یې عیسی د ډوډۍ ماتولو په وخت کې وپېژانده.</verse>
				<verse number="36">هغوی لا د دې پېښو په هکله خبرې کولې چې ناڅاپه عیسی د هغوی په منځ کې ودرېده او هغوی ته یې وویل: «په تاسو دې سلامتي وي.»</verse>
				<verse number="37">هغوی ټکان وخوړ او سخت ووېرېدل، ځکه ګومان یې کاوه چې د مړي ارواح ویني.</verse>
				<verse number="38">خو عیسی هغوی ته وویل: «ولې دومره وارخطا یئ؟ ستاسو په زړونو کې ولې داسې شکونه پیدا کیږي؟</verse>
				<verse number="39">زما لاسونو او پښو ته وګورئ او وګورئ چې دا زه خپله یم. په ما لاس کېږدئ نو بیا به پوه شئ، ځکه چې ارواح غوښه او هډوکي نه لري او لکه څنګه چې تاسو یې وینئ، زه یې لرم.»</verse>
				<verse number="40">کله چې هغه دا وویل، نو خپل لاسونه او پښې یې هغوی ته وښودلې.</verse>
				<verse number="41">هغوی د ډېرې خوشحالۍ او حیرانتیا له امله نه شو کولای چې بیاهم په دې باور وکړي، نو عیسی د هغوی څخه پوښتنه وکړه: «ایا ستاسو سره دلته د خوړلو دپاره څه شته؟»</verse>
				<verse number="42">هغوی ورته یوه ټوټه کباب شوی ماهي ورکړ،</verse>
				<verse number="43">نو هغه یې واخیست او د هغوی په مخکې یې وخوړ.</verse>
				<verse number="44">بیا عیسی هغوی ته وویل: «دا زما هغه خبرې دي چې کله زه ستاسو سره وم او تاسو ته به مې ویل چې هغه څه چې د موسی په تورات، د پیغمبرانو په لیکنو او د زبور په کتاب کې زما په هکله لیکل شوي دي، باید رښتیا شي.»</verse>
				<verse number="45">بیا یې د هغوی ذهنونه روښانه کړل، ترڅو د خدای په کلام پوه شي</verse>
				<verse number="46">او هغوی ته یې وویل: «همدارنګه لیکل شوي دي چې مسیح باید کړاوونه وویني او مړ شي او په درېمه ورځ به بیا راژوندی شي،</verse>
				<verse number="47">او د هغه په نوم به ټولو قومونو ته دا پیغام ورسول شي چې توبه وباسي او خدای به یې ګناهونه وبخښي او پیل به یې له اورشلیم څخه وي.</verse>
				<verse number="48">تاسو د دې ټولو شیانو شاهدان یئ.</verse>
				<verse number="49">او ګورئ، هغه څه چې زما پلار یې وعده کړې ده، درلېږم. خو باید تر هغې پورې په دې ښار کې پاتې شئ، ترڅو په تاسو باندې اسماني قوت نازل شي.»</verse>
				<verse number="50">بیا عیسی هغوی د ښار څخه دباندې تر بیت عنیا پورې بوتلل، خپل لاسونه یې پورته کړل او هغوی ته یې برکت ورکړ</verse>
				<verse number="51">او په داسې حال کې چې هغوی ته یې برکت ورکاوه د هغوی څخه بېل شو او اسمان ته پورته یووړل شو.</verse>
				<verse number="52">هغوی ورته سجده وکړه او په ډېرې خوشحالۍ سره بېرته اورشلیم ته راستانه شول.</verse>
				<verse number="53">هغوی خپل ټول وخت د خدای په کور کې خدای ته په ثنا ویلو تېر کړ.</verse>
			</chapter>
		</book>
		<book number="43">
			<chapter number="1">
				<verse number="1">په ازل کې کلام ؤ. کلام د خدای سره ؤ او کلام په خپله خدای ؤ،</verse>
				<verse number="2">په ازل کې کلام د خدای سره ؤ.</verse>
				<verse number="3">خدای ټول شیان د کلام په وسیله پیدا کړل او هېڅ شی بې له کلامه نه دی پیدا شوی.</verse>
				<verse number="4">کلام د ژوندون سرچینه وه او دې ژوندون انسانانو ته رڼا راوستلې ده.</verse>
				<verse number="5">رڼا په تیاره کې ځلیږي او تیاره هېڅکله هم په هغې باندې نه ده غالبه شوې.</verse>
				<verse number="6">نو بیا خدای یو سړی راولېږه چې یحیی نومېده،</verse>
				<verse number="7">هغه د یو شاهد په توګه راغی چې خلکو ته د دې رڼا په هکله شاهدي ورکړي، ترڅو ټول د دې پیغام په وسیله ایمان راوړي.</verse>
				<verse number="8">هغه په خپله رڼا نه وه، بلکې هغه راغی چې د هغې رڼا په هکله شاهدي ورکړي.</verse>
				<verse number="9">هغه رښتینې رڼا چې په ټولو انسانانو باندې ځلیږي، نړۍ ته راروانه وه.</verse>
				<verse number="10">کلام په نړۍ کې ؤ او که څه هم نړۍ د هغه په وسیله پیدا شوې وه، خو نړۍ هغه ونه پېژانده.</verse>
				<verse number="11">هغه خپل وطن ته راغی، خو خپلو خلکو هغه قبول نه کړ.</verse>
				<verse number="12">خو کومو خلکو چې هغه یې قبول کړ او ایمان یې ورباندې راوړ، نو هغوی ته یې دا حق ورکړ چې د خدای اولادونه شي.</verse>
				<verse number="13">داسې اولادونه چې هغوی نه د عادي زېږېدنې، نه د جسماني غوښتنو او نه د انساني ارادې له مخې بلکې د خدای د روح په وسیله پیدا شوي وي.</verse>
				<verse number="14">کلام جسم شو او زمونږ په منځ کې اوسېده. مونږ د هغه لویې ولیدله، داسې لویي چې هغه د پلار د یوازېني زوی په توګه تر لاسه کړه او هغه د فضل او رښتینولۍ څخه ډک ؤ.</verse>
				<verse number="15">یحیی خلکو ته د هغه په هکله شاهدي ورکړې وه. هغه په لوړ اواز وویل: «دا هغه څوک دی چې ما د هغه په هکله ویلي وو چې زما څخه وروسته به راځي، خو هغه زما څخه ډېر لوی دی، ځکه چې زه لا پیدا شوی نه وم چې هغه موجود ؤ.»</verse>
				<verse number="16">هغه د خپلې زیاتې مهربانۍ له مخې مونږ ټولو ته برکت راکړ، مونږ ته یې د یو برکت پسې بل برکت راکړ.</verse>
				<verse number="17">ځکه چې شریعت د موسی په وسیله ورکړل شو او مهرباني او رښتینولي د عیسی مسیح په وسیله راغله.</verse>
				<verse number="18">هېچا هېڅکله خدای نه دی لیدلی، خو د خدای یوازېنی زوی چې پلار ته تر ټولو نژدې دی، خلکو ته وښودل چې خدای څوک دی.</verse>
				<verse number="19">د یحیی شاهدي دا وه: کله چې د اورشلیم د یهودیانو مشران ځینې کاهنان او لاویان یحیی ته ورولېږل چې پوښتنه ترې وکړي: «ته څوک یې؟»</verse>
				<verse number="20">هغه اقرار وکړ او منکر نه شو، بلکې ښکاره یې وویل: «زه مسیح نه یم.»</verse>
				<verse number="21">هغوی ترې پوښتنه وکړه: «نو بیا ته څوک یې؟ ته الیاس نبي یې؟» هغه ځواب ورکړ: «نه، زه هغه نه یم.» هغوی پوښتنه وکړه: «ته هغه پیغمبر یې چې مونږ ورته په تمه یو؟» هغه ځواب ورکړ: «نه.»</verse>
				<verse number="22">هغوی وویل: «نو بیا مونږ ته ووایه چې ته څوک یې؟ ځکه هغو کسانو چې مونږ رالېږلي یو هغوی ته باید ځواب ورکړو. د خپل ځان په هکله څه وایې؟»</verse>
				<verse number="23">یحیی وویل: لکه څنګه چې اشعیا نبي ویلي دي: زه د نارې وهونکي اواز یم چې په دښته کې نارې وهي چې د څښتن لاره سمه کړئ.</verse>
				<verse number="24">کوم استازي چې د فریسیانو له خوا لېږل شوي وو،</verse>
				<verse number="25">د یحیی څخه پوښتنه وکړه: «که چېرې ته نه مسیح یې، نه الیاس یې، نه هغه پیغمبر یې چې مونږ ورته په تمه یو، نو بیا ولې د تعمید غسل ورکوې؟»</verse>
				<verse number="26">یحیی ځواب ورکړ: «زه په اوبو باندې د تعمید غسل ورکوم، خو ستاسو په منځ کې یو څوک ولاړ دی چې تاسو هغه نه پېژنئ.</verse>
				<verse number="27">هغه زما څخه وروسته راځي، خو زه د دې لایق هم نه یم چې د هغه د څپلیو تسمې خلاصې کړم.»</verse>
				<verse number="28">دا ټولې پېښې په بیت عنیا کې چې د اردن د سیند په بله غاړه باندې پروت دی یعنې په هغه ځای کې چې یحیی خلکو ته د تعمید غسل ورکاوه، وشوې.</verse>
				<verse number="29">بله ورځ یحیی ولیدل چې عیسی د هغه خواته راروان دی، نو هغه وویل: «ګورئ، دا د خدای له خوا هغه وری دی چې د نړۍ د خلکو ګناهونه لېرې کوي!</verse>
				<verse number="30">دا هماغه دی چې د هغه په هکله ما ویلي وو چې زما څخه وروسته به یو څوک راځي چې زما څخه ډېر لوی دی، ځکه چې زه لا نه وم پیدا شوی چې هغه موجود ؤ.</verse>
				<verse number="31">ما هغه نه پېژانده چې هغه به څوک وي، خو زه راغلم چې د اوبو په وسیله د تعمید غسل ورکړم د دې دپاره چې هغه د اسراییلو خلکو ته وروپېژنم.»</verse>
				<verse number="32">بیا یحیی دا شاهدي ورکړه: «ما روح القدس ولیده چې د کوترې په شکل د اسمان نه رانازل شو او په هغه باندې کښېناست.</verse>
				<verse number="33">ما هغه نه پېژانده خو هغه چا چې زه یې راولېږلم چې د اوبو په وسیله د تعمید غسل ورکړم ماته ویلي وو: ‹هرکله چې ته ووینې چې په کوم چا باندې روح القدس نازل شي او په هغه باندې کښېني، نو پوه شه چې دا هماغه سړی دی چې د روح القدس په وسیله به د تعمید غسل ورکوي.›</verse>
				<verse number="34">ما ولیدل چې داسې وشول او شاهدي ورکوم چې هغه د خدای زوی دی.»</verse>
				<verse number="35">په بله ورځ یحیی بیا د خپلو دوه شاګردانو سره ولاړ ؤ،</verse>
				<verse number="36">کله چې هغه ولیدل چې عیسی له هغه ځای څخه تېریږي نو ویې ویل: «ګورئ، دا دی د خدای له خوا د قربانۍ وری!»</verse>
				<verse number="37">د یحیی دوو شاګردانو دا خبره واورېدله او عیسی پسې روان شول.</verse>
				<verse number="38">عیسی شاته وکتل او ویې لیدل چې هغوی هغه پسې روان دي نو پوښتنه یې ترې وکړه: «تاسو څه شي پسې ګرځئ؟» هغوی پوښتنه وکړه: «ربي ته چېرته اوسېږې؟» (د ربي معنی استاذ دی.)</verse>
				<verse number="39">عیسی وویل: «راشئ او وګورئ.» دا شاوخوا د ماسپښین څلور بجې وې نو هغوی د هغه سره لاړل او ویې لیدل چې هغه چېرته اوسېده او پاتې ورځ یې د هغه سره تېره کړه.</verse>
				<verse number="40">د هغو دوه تنو څخه چې د یحیی د خبرو له اورېدلو وروسته عیسی پسې روان شو، یو یې د شمعون پطروس ورور اندریاس ؤ.</verse>
				<verse number="41">لومړنی کار چې هغه وکړ، هغه دا ؤ چې هغه خپل ورور شمعون پیدا کړ او هغه ته یې وویل: «مونږ مسیح موندلی دی،» چې د مسېح معنی ده وعده شوی پاچا.</verse>
				<verse number="42">نو اندریاس شمعون عیسی ته راوست. عیسی هغه ته وکتل او ویې ویل: «ته د یوحنا زوی شمعون یې، خو له دې وروسته به ته د کیفا په نوم یادېږې.» (د کیفا معنی پطروس دی چې معنی یې تیږه ده.)</verse>
				<verse number="43">بله ورځ عیسی دا پرېکړه وکړه چې جلیل ته لاړ شي. په لاره کې هغه فیلیپوس پیدا کړ او ورته یې وویل: «ما پسې راځه.»</verse>
				<verse number="44">فیلیپوس د اندریاس او پطروس په شان د بیت صیدا ؤ.</verse>
				<verse number="45">فیلیپوس نتناییل راپیدا کړ او ورته ویې ویل: «مونږ هغه کس پیدا کړ چې موسی د شریعت په کتاب کې لیکلي او همدارنګه پیغمبرانو هم د هغه په هکله لیکنې کړي دي. هغه عیسی دی چې د ناصرې د ښار څخه دی او د یوسف زوی دی.»</verse>
				<verse number="46">نتناییل د هغه نه پوښتنه وکړه: «ایا په ناصرې کې هم ښه شی پیدا کېدای شي؟» فیلیپوس ځواب ورکړ: «راشه او وګوره.»</verse>
				<verse number="47">کله چې عیسی ولیدل چې نتناییل د هغه خواته راروان دی نو د هغه په هکله یې وویل: «دا سړی اصلي اسراییلی دی او په هغه کې هېڅ کومه ټګي نشته.»</verse>
				<verse number="48">نتناییل پوښتنه وکړه: «ته ما څنګه پېژنې؟» عیسی ځواب ورکړ: «مخکې له دې چې فیلیپوس تاته غږ وکړي ماته ولیدلې چې د انځر د ونې لاندې وې.»</verse>
				<verse number="49">نتناییل وویل: «استاذه! ته د خدای زوی یې! ته د اسراییلو پاچا یې.»</verse>
				<verse number="50">عیسی وویل: «ایا تا په دې خاطر ایمان راوړ چې ما درته وویل چې ته مې د انځر د ونې لاندې ولیدلې؟ ته به د دې نه هم لوی لوی کارونه ووینې.»</verse>
				<verse number="51">بیا یې هغه ته وویل: «په یقین سره زه تاسو ته دا وایم چې تاسو به ووینئ چې اسمان به پرانیستل شي او د خدای فرښتې به د انسان د زوی په مرسته اسمان ته خېژي او راښکته کیږي.»</verse>
			</chapter>
			<chapter number="2">
				<verse number="1">دوه ورځې وروسته د جلیل د قانا په ښار کې واده ؤ او د عیسی مور هم هلته وه.</verse>
				<verse number="2">عیسی او د هغه شاګردانو ته هم واده ته بلنه ورکړل شوې وه.</verse>
				<verse number="3">کله چې د واده د مېلمنو سره شراب خلاص شول نو د عیسی مور عیسی ته وویل: «د هغوی سره نور شراب نشته.»</verse>
				<verse number="4">عیسی ځواب ورکړ: «مورې! په دې کې زما او ستا څه کار دی؟ زما وخت لا نه دی رارسېدلی.»</verse>
				<verse number="5">د عیسی مور د هغه ځای نوکرانو ته وویل: «هرڅه چې عیسی درته ووایي هغه وکړئ.»</verse>
				<verse number="6">په هغه ځای کې شپږ لوی د تیږې منګي ایښي وو چې یهودیانو به ورڅخه په مذهبي توګه د پاکېدلو د مراسمو د سرته رسولو دپاره کار اخیسته او هر یو یې د اتیاوو څخه تر سلو لیترو پورې ځای درلود.</verse>
				<verse number="7">عیسی نوکرانو ته وویل: «دا منګي د اوبو نه ډک کړئ.» او هغوی هغه منګي تر خولې پورې ډک کړل.</verse>
				<verse number="8">بیا یې هغوی ته وویل: «اوس د هغو څخه لږ راوباسئ او د مېلمستیا د مراسمو مشر ته یې یوسئ.» نو هغوی همداسې وکړل</verse>
				<verse number="9">او د مېلمستیا د مراسمو مشر هغه اوبه چې په شرابو باندې بدلې شوې وې، وڅښلې. هغه نه پوهېده چې دا شراب له کومه شول، خو کومو نوکرانو چې دغه اوبه یې راویستلې وې ورڅخه خبر وو، نو د مراسمو مشر زوم راوغوښت</verse>
				<verse number="10">او ورته ویې ویل: «هرڅوک ښه شراب په پیل کې ورکوي او کله چې مېلمانه نشه شول نو بیا ورته عادي شراب راوړي. خو تا ښه شراب لا تر اوسه پورې ساتلي دي.»</verse>
				<verse number="11">دا د جلیل په قانا کې د عیسی لومړنۍ معجزه وه چې د هغې په وسیله یې خپله لویي ښکاره کړه او شاګردانو یې ورباندې ایمان راوړ.</verse>
				<verse number="12">له هغې وروسته عیسی د خپلې مور، ورونو او خپلو شاګردانو سره کپرناحوم ته لاړ او د یو څو ورځو دپاره هلته پاتې شو.</verse>
				<verse number="13">د یهودیانو د فسحې اختر رانژدې ؤ، نو عیسی اورشلیم ته لاړ.</verse>
				<verse number="14">هغه ولیدل چې خلکو د خدای د کور په حوېلۍ کې غویان، پسونه او کوترې خرڅولې او همدارنګه هغه ولیدل چې صرافان د خپلو مېزونو سره ناست وو.</verse>
				<verse number="15">هغه یوه رسۍ راواخیستله او دوره یې ترې جوړه کړه او هغوی ټول یې د غویانو او پسونو سره د خدای د کور نه وشړل. د صرافانو مېزونه یې په بل مخ راچپه کړل او د هغوی پیسې یې هرې خواته وشیندلې،</verse>
				<verse number="16">او د کوترو خرڅوونکو ته یې وویل: «دا شیان د دې ځای نه وباسئ! زما د پلار د کور نه بازار مه جوړوئ!»</verse>
				<verse number="17">د هغه شاګردانو ته ور په یاد شول چې د خدای په کلام کې لیکلي شوي دي: «په ما کې چې ستا د کور په خاطر کوم غیرت دی هغه به ما وسوځوي.»</verse>
				<verse number="18">نو د یهودیانو مشرانو پوښتنه وکړه: «مونږ ته داسې کومه معجزه ښودلی شې چې دا ثابته کړي چې ته حق لرې دا کارونه وکړې؟»</verse>
				<verse number="19">عیسی ځواب ورکړ: «که چېرې دا د خدای کور وران کړئ نو زه به هغه په درې ورځو کې بېرته ودان کړم.»</verse>
				<verse number="20">نو هغوی وویل: «دا د خدای کور په شپږڅلوېښت کالو کې جوړ شوی دی او ته یې په درې ورځو کې جوړوې؟»</verse>
				<verse number="21">خو د خدای د کوم کور په هکله چې عیسی خبرې کولې هغه د ده خپل بدن ؤ.</verse>
				<verse number="22">نو کله چې هغه بیا راژوندی شو، د هغه شاګردانو ته ور په یاد شول چې دا یې ویلي وو نو هغوی د خدای په کلام او د عیسی په خبرو باندې ایمان راوړ.</verse>
				<verse number="23">کله چې عیسی د فسحې د اختر په وخت کې په اورشلیم کې ؤ نو ډېرو خلکو چې د هغه معجزې ولیدلې په هغه باندې یې ایمان راوړ.</verse>
				<verse number="24">خو عیسی په هغوی باندې اعتبار ونه کړ، ځکه چې هغوی ټول یې ښه پېژندل.</verse>
				<verse number="25">هغه دې ته اړتیا نه لرله چې څوک ورته د انسان په هکله کومه شاهدي ورکړي، ځکه چې هغه په دې ښه پوهېده چې د انسان په زړه کې څه دي.</verse>
			</chapter>
			<chapter number="3">
				<verse number="1">په فریسیانو کې یو سړی ؤ چې نیکودیموس نومېده او د یهودیانو د مشرانو څخه ؤ.</verse>
				<verse number="2">یوه شپه هغه عیسی ته راغی او ورته ویې ویل: «استاذه، مونږ پوهېږو چې ته یو ښوونکی یې چې د خدای له خوا رالېږل شوی یې. کومې نښې چې ته یې ښایې هغه هېڅوک نه شي ښودلی ترڅو پورې چې خدای ورسره مل نه وي.»</verse>
				<verse number="3">عیسی په ځواب کې وویل: «په یقین سره زه تاته دا وایم چې ترڅو پورې یو سړی بیا نوی پیدا نه شي هغه د خدای پاچاهي لیدلی نه شي.»</verse>
				<verse number="4">نیکودیموس پوښتنه وکړه: «دا څنګه کېدای شي چې یو زوړ سړی بیا نوی پیدا شي؟ بې له شکه چې هغه نه شي کولای چې بېرته د مور ګېډې ته ورننوځي او د دوهم ځل دپاره بیا پیدا شي!»</verse>
				<verse number="5">عیسی ځواب ورکړ: «په یقین سره زه تاته دا وایم چې یو سړی به تر هغې پورې د خدای پاچاهۍ ته وردننه نه شي، ترڅو چې هغه په طبیعی ډول او روح القدس سره پیدا نه شي.</verse>
				<verse number="6">د انسان نه چې پیدا کیږي هغه جسم دی او د روح القدس نه چې پیدا کیږي هغه روح دی.</verse>
				<verse number="7">کله چې زه تاسو ته وایم چې تاسو ټول باید د دوهم ځل دپاره وزېږئ، نو په دې باندې مه حیرانېږئ.</verse>
				<verse number="8">باد چې هرې خواته غواړي هلته لګیږي. تاسو یې اواز اورئ، خو په دې نه پوهېږئ چې هغه د کوم ځای نه راځي او چېرته ځي. نو څوک چې د روح القدس نه پیدا کیږي د هغه حالت هم همداسې وي.»</verse>
				<verse number="9">نیکودیموس پوښتنه وکړه: «دا څنګه کېدای شي؟»</verse>
				<verse number="10">عیسی په ځواب کې وویل: «ته په اسراییلو کې یو لوی عالم یې او په دې شیانو باندې نه پوهېږې؟</verse>
				<verse number="11">په یقین سره زه تاته دا وایم چې مونږ د هغو شیانو په هکله خبرې کوو چې ورباندې پوهېږو او څه چې مو لیدلي دي د هغو په هکله شاهدي ورکوو، خو بیاهم تاسو زمونږ په خبرو باندې باور نه کوئ.</verse>
				<verse number="12">کله چې زه ستاسو سره د دنیاوي شیانو په هکله خبرې کوم او تاسو ورباندې باور نه کوئ، نو که د اسماني شیانو په هکله خبرې وکړم تاسو به یې څنګه ومنئ؟</verse>
				<verse number="13">هېڅوک هم کله اسمان ته نه دی ختلی، پرته د انسان د زوی نه چې د اسمان نه راښکته شوی دی.</verse>
				<verse number="14">لکه څنګه چې موسی په دښته کې برنجي مار په یوې پایې باندې وخېژاوه، نو همداسې به د انسان زوی هم باید وخېژول شي،</verse>
				<verse number="15">د دې دپاره چې هرڅوک چې په هغه باندې ایمان راوړي نو هغه به د تلپاتې ژوندون خاوند شي.</verse>
				<verse number="16">خدای د نړۍ سره داسې مینه وکړه چې خپل یوازېنی زوی یې ورکړ، ترڅو هرڅوک چې په هغه باندې ایمان راوړي نو هلاک به نه شي، بلکې تلپاتې ژوندون به ولري.</verse>
				<verse number="17">خدای خپل زوی نړۍ ته د دې دپاره نه دی رالېږلی چې خلک محکوم کړي، بلکې د دې دپاره یې رالېږلی چې هغوی وژغوري.</verse>
				<verse number="18">که چېرې څوک د خدای په زوی باندې ایمان راوړي، نو هغه به د خدای له خوا محکوم نه شي. خو که چېرې څوک ورباندې ایمان رانه وړي، نو هغه خو لا همدا اوس نه مجرم ګڼل شوی دی، ځکه چې هغه د خدای په یوازېني زوی باندې ایمان نه دی راوړی.</verse>
				<verse number="19">نو د خدای قضاوت دا دی: نړۍ ته رڼا راغلې وه، خو خلکو د رڼا نه تیاره غوره ګڼله، ځکه چې د هغوی عملونه خراب وو.</verse>
				<verse number="20">څوک چې بد کارونه کوي هغوی د رڼا نه کرکه کوي او ځان ترې لېرې ساتي، ځکه چې وېریږي چې بد کارونه یې ښکاره نه شي.</verse>
				<verse number="21">خو څوک چې سم کارونه کوي هغه د رڼا خواته ورځي، ترڅو په ښکاره ولیدل شي چې هغوی هغه کارونه کوي چې خدای یې غواړي.»</verse>
				<verse number="22">له هغې وروسته عیسی د خپلو شاګردانو سره د یهودیې سیمې ته لاړ او د یو څه وخت دپاره د هغوی سره هلته پاتې شو او خلکو ته یې د تعمید غسل ورکاوه.</verse>
				<verse number="23">یحیی هم سالیم ته نژدې په عینون کې خلکو ته د تعمید غسل ورکاوه، ځکه چې په هغه ځای کې اوبه ډېرې وې. خلک هغه ته ورتلل او هغه ورته د تعمید غسل ورکاوه.</verse>
				<verse number="24">(ځکه چې دا هغه وخت ؤ چې یحیی لا په زندان کې نه ؤ اچول شوی.)</verse>
				<verse number="25">په دې وخت کې د یحیی د ځینو شاګردانو او یو سړي ترمنځ د پاکوالي د مراسمو د موضوع په سر بحث راپورته شو.</verse>
				<verse number="26">نو بیا هغوی یحیی ته ورغلل او ورته ویې ویل: «استاذه، تا سره چې د اردن د سیند په بله غاړه کوم سړی ؤ چې د هغه په هکله دې شاهدي ورکړې وه، هغه دلته دی او د تعمید غسل ورکوي او ټول خلک ورته ورځي.»</verse>
				<verse number="27">یحیی په ځواب کې وویل: «انسان نه شي کولای چې کوم څه لاسته راوړي، ترڅو چې خدای یې ورته ورنه کړي.</verse>
				<verse number="28">تاسو خپله د دې شاهدان یئ چې ما وویل: ‹زه مسیح نه یم، خو د هغه نه مخکې رالېږل شوی یم.›</verse>
				<verse number="29">ناوې د زوم وي. د زوم ملګری چې په څنګ کې یې ولاړ وي او د هغه خبرې اوري، نو د زوم د اواز په اورېدلو سره خوشحالیږي. په همدې ډول زما خوشحالي هم پوره کیږي.</verse>
				<verse number="30">هغه باید ډېر لوی شي او زه وړوکی شم.»</verse>
				<verse number="31">څوک چې له پاس نه راځي هغه د ټولو نه لوی دی او څوک چې د دې نړۍ دی هغه په دې نړۍ پورې اړه لري او د دنیاوي شیانو په هکله خبرې کوي. څوک چې د اسمان نه راځي هغه د ټولو نه لوی دی.</verse>
				<verse number="32">هغه چې څه لیدلي او اورېدلي د هغو په هکله شاهدي ورکوي، خو هېڅوک د هغه په خبرو باندې باور نه کوي.</verse>
				<verse number="33">هرڅوک چې د هغه شهادت قبول کړي، نو په دې اقرار کوي چې خدای رښتینی دی.</verse>
				<verse number="34">ځکه څوک چې د خدای له خوا رالېږل شوی وي هغه د هغه پیغام په هکله خبرې کوي چې د خدای له خوا راځي، ځکه چې خدای ورته د اندازې نه زیات خپل روح ورکوي.</verse>
				<verse number="35">پلار د خپل زوی سره مینه کوي او د ټولو شیانو واک یې ورته ورکړی دی.</verse>
				<verse number="36">څوک چې په زوی باندې ایمان راوړي نو هغه تلپاتې ژوندون لري، خو څوک چې د زوی نه اطاعت ونه کړي نو هغه به تلپاتې ژوندون ونه ویني، بلکې د خدای غضب به تل ورباندې وي.</verse>
			</chapter>
			<chapter number="4">
				<verse number="1">کله چې عیسی خبر شو چې فریسیانو اورېدلي دي چې هغه د یحیی نه زیات پیروان پیدا کړي دي او هغوی ته د تعمید غسل ورکوي،</verse>
				<verse number="2">(خوعیسی په خپله نه بلکې شاګردانو یې د تعمید غسل ورکاوه.)</verse>
				<verse number="3">نو یهودیه یې پرېښودله او بېرته جلیل ته لاړ.</verse>
				<verse number="4">هغه مجبور ؤ چې د سامرې له لارې لاړ شي.</verse>
				<verse number="5">هغه د سامرې یو ښار ته چې د سوخار په نوم یادېده راغی. دا ځای هغې ځمکې ته نژدې ؤ چې یعقوب خپل زوی یوسف ته ورکړې ؤ.</verse>
				<verse number="6">په هغه ځای کې یوه څاه وه چې د یعقوب وه او عیسی چې د سفر نه ستړی شوی ؤ، د څاه په غاړه کښېناست. دا د غرمې وخت ؤ.</verse>
				<verse number="7">په دې وخت کې یوه سامرۍ ښځه راغله چې د څاه نه اوبه یوسي. عیسی هغې ته وویل: «خورې، لږې اوبه راکړه.»</verse>
				<verse number="8">(عیسی یوازې ؤ ځکه د هغه شاګردان د خوړو د اخیستلو دپاره ښار ته تللي وو.)</verse>
				<verse number="9">سامرۍ ښځې ورته وویل: «ته یهودي یې او زه یوه سامرۍ ښځه یم. څنګه کېدای شي چې ته زما نه اوبه وغواړې؟» (ځکه چې یهودیانو د سامریانو سره ناسته ولاړه نه لرله.)</verse>
				<verse number="10">عیسی هغې ښځې ته په ځواب کې وویل: «که چېرې ته په دې خبره وای چې د خدای نعمت څه شی دی او دا څوک دی چې ستا نه اوبه غواړي، نو تا به د هغه نه غوښتنه کړې وای او هغه به درته هغه اوبه درکړي وای چې ژوندون ورکوي.»</verse>
				<verse number="11">ښځې وویل: «ښاغلیه، تا سره خو کوم شی نشته چې اوبه ورباندې راوباسې او دا څاه ژوره ده، نو ته به د ژوندون اوبه له کومه کړې؟</verse>
				<verse number="12">ایا ته زمونږ د نیکه یعقوب نه چې مونږ ته یې دا څاه راکړه هم ډېر لوی یې، خپله هغه، د هغه زامنو، د هغه رمو او پادو به هم د دې څاه اوبه څښلې؟»</verse>
				<verse number="13">عیسی وویل: «هرڅوک چې دا اوبه وڅښي نو بیا به هم تږی شي،</verse>
				<verse number="14">خو کومې اوبه چې زه یې ورکوم او هرڅوک یې چې وڅښي، نو هېڅکله به تږی نه شي. زه چې هغه ته کومې اوبه ورکوم هغه اوبه به په هغه کس کې د چینې په شان بهیږي او تلپاتې ژوندون به ورته ورکوي.»</verse>
				<verse number="15">ښځې وویل: «ښاغلیه، هغه اوبه ماته راکړه چې بیا هېڅکله تږې نه شم او نه به بیا د اوبو وړلو دپاره دلته راځم.»</verse>
				<verse number="16">عیسی ورته وویل: «لاړه شه، مېړه ته دې غږ وکړه او بېرته ورسره راشه.»</verse>
				<verse number="17">هغې په ځواب کې وویل: «زه مېړه نه لرم.» عیسی هغې ته وویل: «ته رښتیا وایې چې مېړه نه لرې،</verse>
				<verse number="18">ځکه چې تا پنځه مېړونه کړي وو او اوس چې ته د کوم سړي سره اوسېږې هغه ستا مېړه نه دی. تا چې څه وویل هغه رښتیا دي.»</verse>
				<verse number="19">ښځې وویل: «ښاغلیه، زه پوهېږم چې ته پیغمبر یې.</verse>
				<verse number="20">زمونږ نیکونو په دې غره کې عبادت کاوه، خو تاسو یهودیان وایئ چې اورشلیم یوازېنی ځای دی چې باید د خدای عبادت په کې وشي.»</verse>
				<verse number="21">عیسی هغې ته وویل: «ای ښځې، په ما باندې باور وکړه، هغه وخت به راشي چې تاسو به نه په دې غره کې د اسماني پلار عبادت وکړئ او نه هم په اورشلیم کې.</verse>
				<verse number="22">تاسو سامریان هغه چاته عبادت کوئ چې نه یې پېژنئ، خو مونږ یهودیان د هغه چا عبادت کوو چې مونږ یې پېژنو، ځکه چې خلاصون د یهودیانو په وسیله رامنځته کیږي.</verse>
				<verse number="23">خو هغه وخت به راشي بلکې اوس راغلی دی چې رښتیني عبادت کوونکي به د خدای د روح سره په رښتیني توګه د اسماني پلار عبادت کوي، ځکه چې اسماني پلار دا ډول عبادت کوونکي غواړي.</verse>
				<verse number="24">خدای روح دی او هرڅوک چې د هغه عبادت کوي نو هغه دې په روح او حقیقت سره د هغه عبادت وکړي.»</verse>
				<verse number="25">ښځې ورته وویل: «زه پوهېږم چې د خدای مسیح راتلونکی دی او کله چې هغه راشي، نو هرڅه به مونږ ته ښکاره کړي.»</verse>
				<verse number="26">عیسی ورته وویل: «زه چې ستا سره خبرې کوم نو هماغه زه یم.»</verse>
				<verse number="27">په دې وخت کې د عیسی شاګردان بېرته راغلل او کله چې هغوی ولیدل چې هغه د یوې ښځې سره خبرې کوي، نو حیران شول خو په هغوی کې یو هم پوښتنه ونه کړه: «ته د هغې نه څه غواړې؟» یا «ته ولې د هغې سره خبرې کوې؟»</verse>
				<verse number="28">نو ښځې خپل منګی پرېښود، بېرته ښار ته لاړه او خلکو ته یې وویل:</verse>
				<verse number="29">«راشئ او یو داسې سړی ووینئ چې ما تر اوسه پورې هرڅه کړي دي هغه یې راته وویل. کېدای شي چې هغه مسیح وي؟»</verse>
				<verse number="30">نو هغوی د ښار نه ووتل او عیسی ته ورغلل.</verse>
				<verse number="31">په دې وخت کې شاګردانو د عیسی نه په کلکه وغوښتل: «استاذه، یو څه وخوره.»</verse>
				<verse number="32">خو عیسی هغوی ته وویل: «زما سره د خوړلو دپاره داسې خواړه شته چې تاسو ترې هېڅ خبر نه یئ.»</verse>
				<verse number="33">نو شاګردانو په خپلو کې یو بل ته وویل: «ایا کوم چا هغه ته خواړه راوړي دي؟»</verse>
				<verse number="34">عیسی هغوی ته وویل: «کله چې زه د هغه چا رضا پوره کړم او د هغه کارونه سرته ورسوم چې زه یې رالېږلی یم، نو دا به زما دپاره داسې وي لکه چې ډوډۍ مې خوړلې وي.</verse>
				<verse number="35">ایا خلک دا نه وایي: ‹تر اوسه لا د لو وخت ته څلور میاشتې پاتې دي.› سترګې خلاصې کړئ او وګورئ چې فصل وختي پوخ شوی دی او لو کولو ته تیار دی!</verse>
				<verse number="36">لوګري خپله مزدوري اخلي او د تلپاتې ژوندون دپاره حاصل راټولوي، ترڅو کرونکي او لوګري په ګډه سره خوشحالي وکړي.</verse>
				<verse number="37">نو دا رښتیا دي چې خلک وایي: ‹یو یې کري او بل یې رېبي.›</verse>
				<verse number="38">ما تاسو ولېږلئ چې د هغو پټیو فصلونه ورېبئ چې تاسو په کې زحمت نه دی ویستلی. نورو زحمت ویستلی او تاسو د هغوی د کار نه ګټه اخلئ.»</verse>
				<verse number="39">په هغه ښار کې ډېرو سامریانو د هغې ښځې د شاهدۍ له امله چې ویلي یې وو: «ما چې کله هم څه کړي وو هغه ټول یې راته وویل،» نو هغوی په عیسی باندې ایمان راوړ.</verse>
				<verse number="40">کله چې سامریان هغه ته راغلل او زارۍ یې ورته وکړلې چې د هغوی سره پاتې شي او عیسی دوه ورځې هلته پاتې شو.</verse>
				<verse number="41">نورو ډېرو خلکو هم د هغې د خبرو له امله ایمان راوړ،</verse>
				<verse number="42">او هغوی هغې ښځې ته وویل: «مونږ ستا د خبرې په سبب ایمان نه دی راوړی، بلکې مونږ په دې خاطر ایمان راوړو چې په خپله مو د هغه خبرې واورېدلې او په دې پوه شو چې هغه په رښتیا سره د نړۍ خلاصوونکی دی.»</verse>
				<verse number="43">دوه ورځې وروسته عیسی له هغه ځای نه روان شو او جلیل ته لاړ.</verse>
				<verse number="44">که څه هم عیسی په خپله شهادت ورکړی ؤ چې یو پیغمبر ته خلک په خپل وطن کې درناوی نه کوي،</verse>
				<verse number="45">نو کله چې هغه جلیل ته ورسېده، خلکو ورته هرکلی ووایه. هغوی هم د فسحې په اختر کې اورشلیم ته تللي وو او هرڅه چې هغه په اختر کې په اورشلیم کې کړي وو، هغوی لیدلي وو.</verse>
				<verse number="46">نو عیسی یوځل بیا په جلیل کې قانا نومي ځای ته چې هغه په کې اوبه په شرابو باندې بدلې کړې وې، لاړ. هلته د دولت یو مامور ؤ چې زوی یې په کپرناحوم کې ناروغه پروت ؤ.</verse>
				<verse number="47">کله چې هغه سړی خبر شو چې عیسی د یهودیې نه جلیل ته راغلی دی، نو ورته ورغی او زاري یې ورته وکړه چې کپرناحوم ته لاړ شي او زوی ته یې چې د مرګ په حال کې دی شفا ورکړي.</verse>
				<verse number="48">عیسی هغه ته وویل: «ترڅو پورې چې تاسو معجزې او حیرانوونکي کارونه ونه وینئ، نو هېڅکله به ایمان رانه وړئ.»</verse>
				<verse number="49">هغه مامور ورته وویل: «ښاغلیه، مخکې له دې چې زما زوی مړ شي راسره لاړ شه.»</verse>
				<verse number="50">عیسی وویل: «بېرته کور ته لاړ شه، زوی به دې ژوندی پاتې شي.» هغه سړي د عیسی په خبرو باندې باور وکړ او کورته لاړ.</verse>
				<verse number="51">هغه لا په لاره روان ؤ چې نوکران یې ورته په مخه ورغلل او ورته ویې ویل: «زوی دې ژوندی او روغ دی!»</verse>
				<verse number="52">هغه ترې پوښتنه وکړه چې زوی مې کله روغ شو. هغوی ځواب ورکړ: «پرون ماسپښین یوه بجه هغه تبې پرېښود.»</verse>
				<verse number="53">پلار یې پوه شو چې دا هماغه وخت ؤ چې عیسی ورته ویلي وو: «زوی به دې ژوندی پاتې شي.» نو هغه او د هغه ټولې کورنۍ ایمان راوړ.</verse>
				<verse number="54">دا د یهودیې نه جلیل ته د راتللو نه وروسته د عیسی دوهمه معجزه وه.</verse>
			</chapter>
			<chapter number="5">
				<verse number="1">له هغې نه وروسته عیسی د یهودیانو د اختر په خاطر اورشلیم ته لاړ.</verse>
				<verse number="2">په اورشلیم کې هغه ځای ته نژدې چې د پسونو د دروازې په نوم یادېده یو ډنډ دی چې په آرامي ژبه کې ورته بیت حسدا وایي او پنځه دالانونه لري.</verse>
				<verse number="3">په دې دالانونو کې زیات شمېر ناروغه خلک چې ړانده، ګوډان او شلان وو، پراته وو. [هغوی دې ته انتظار کاوه</verse>
				<verse number="4">چې په ډنډ کې اوبه خوځیږي. ځکه کله کله به د خدای فرښته دې ډنډ ته کوزېدله او اوبه به یې روانولې او هغه څوک چې به د ټولو نه مخکې ډنډ ته ښکته کېده نو د هر مرض نه به روغېده.]</verse>
				<verse number="5">هلته یو سړی ؤ چې د اته دېرشو کالو راهیسې شل ؤ.</verse>
				<verse number="6">کله چې عیسی هغه سړی ولیده چې د زیاتې مودې راهیسې هلته پروت ؤ او په دې پوه شو چې هغه ناروغه دی، نو پوښتنه یې ترې وکړه: «ایا ته غواړې چې روغ شې؟»</verse>
				<verse number="7">هغه ناروغه سړي ځواب ورکړ: «ښاغلیه، کله چې اوبه وخوځیږي، نو زما سره څوک نشته چې ډنډ ته مې ورښکته کړي. کله چې زه حرکت وکړم نو بل کس زما نه مخکې ځان اوبو ته اچولی وي.»</verse>
				<verse number="8">عیسی ورته وویل: «پاڅېږه، خپله بستره دې واخله او وګرځه.»</verse>
				<verse number="9">هغه سړی سمدلاسه جوړ شو، خپله بستره یې واخیستله او روان شو. دا کار د سبت په ورځ وشو.</verse>
				<verse number="10">نو د یهودیانو مشرانو هغه روغ شوي سړي ته وویل: «دا د سبت ورځ ده، د سبت په ورځ تاته روا نه ده چې خپله بستره یوسې.»</verse>
				<verse number="11">خو هغه ځواب ورکړ: «کوم سړي چې زه روغ کړم ماته یې وویل چې خپله بستره دې واخله او وګرځه.»</verse>
				<verse number="12">هغوی د هغه نه پوښتنه وکړه: «هغه سړی څوک دی چې تاته یې وویل چې بستره دې واخله او وګرځه؟»</verse>
				<verse number="13">خو هغه سړی چې روغ شوی ؤ نه پوهېده چې عیسی څوک دی، ځکه چې په هغه ځای کې ډېره ګڼه ګوڼه وه او عیسی ځان ویستلی ؤ.</verse>
				<verse number="14">وروسته بیا عیسی هغه سړی د خدای په کور کې پیدا کړ او ورته ویې ویل: «ګوره، اوس چې ښه شوی یې نو نوره ګناه مه کوه، که نه نو د دې نه به هم د زیاتو کړاوونو سره مخ شې.»</verse>
				<verse number="15">هغه سړی لاړ او د یهودیانو مشرانو ته یې خبر ورکړ: «چا چې زه روغ کړی وم هغه عیسی ؤ.»</verse>
				<verse number="16">په دې خاطر چې عیسی د سبت په ورځ داسې کارونه کول، نو د یهودیانو مشرانو د هغه په ځورولو پیل وکړ.</verse>
				<verse number="17">خو عیسی هغوی ته وویل: «زما پلار تل داسې کارونه کړي دي، نو زه هم همداسې کوم.»</verse>
				<verse number="18">د عیسی په دې خبره د یهودیانو مشرانو هڅه وکړه چې هغه ووژني، ځکه چې یوازې دا نه چې هغه د سبت قانون مات کړی دی بلکې په دې هم چې هغه خدای ته خپل پلار ووایه او په دې ډول یې خپل ځان د خدای سره برابر وګاڼه.</verse>
				<verse number="19">عیسی هغوی ته په ځواب کې وویل: «په یقین سره زه تاسو ته دا وایم چې زوی نه شي کولای چې له خپله ځانه کوم کار وکړي، بلکې یوازې هغه کار کوي چې هغه یې ویني چې پلار یې کوي. څه چې پلار کوي هغه زوی هم کوي.</verse>
				<verse number="20">ځکه چې زوی په پلار باندې ګران وي او هغه چې خپله کوم کارونه کوي هغه ټول زوی ته ورښایي. برسېره پر دې نور لوی لوی کارونه هم ورته وروښایي او تاسو ټول به ورته حیران پاتې شئ.</verse>
				<verse number="21">ځکه لکه څنګه چې پلار مړي راژوندي کوي او هغوی ته ژوند ورکوي، نو په همدې ډول زوی هم چې هرچا ته وغواړي ژوند ورکوي.</verse>
				<verse number="22">همدارنګه پلار د هېچا په هکله قضاوت نه کوي بلکې خپل زوی ته یې پوره حق ورکړی دی چې قضاوت وکړي،</verse>
				<verse number="23">ترڅو لکه څنګه چې ټول د پلار درناوی کوي، هماغسې د زوی درناوی هم وکړي. څوک چې د زوی عزت نه کوي، نو د هغه د پلار چې هغه یې رالېږلی دی هم عزت نه کوي.</verse>
				<verse number="24">په یقین سره زه تاسو ته دا وایم څوک چې زما خبرو ته غوږ نیسی او په هغه چا باندې ایمان راوړي چې زه یې رالېږلی یم، نو هغه تلپاتې ژوندون لري. هغه به محاکمه نه شي، بلکې هغه لا پخوا د مرګ نه تېر شوی او ژوند یې پیل کړی دی.</verse>
				<verse number="25">په یقین سره زه تاسو ته دا وایم چې هغه وخت به راشي، بلکې راغلی دی چې مړي به د خدای د زوی اواز اوري او هرڅوک یې چې واوري هغه به راژوندی شي.</verse>
				<verse number="26">لکه څنګه چې پلار هغه ذات دی چې انسانانو ته ژوند ورکوي، نو زوی ته یې هم دا قدرت ورکړی دی چې انسانانو ته ژوند ورکړي.</verse>
				<verse number="27">هغه زوی ته دا واک او اختیار ورکړی دی چې قضاوت وکړي، ځکه چې د انسان زوی دی.</verse>
				<verse number="28">په دې باندې مه حیرانېږئ، ځکه چې هغه وخت به راشي چې ټول مړي به په قبرونو کې د هغه اواز واوري</verse>
				<verse number="29">او د خپلو قبرونو نه به راووځي. کومو خلکو چې نېک کارونه کړي وي هغوی به راپورته شي او ژوند به کوي او کومو خلکو چې بد کارونه کړي دي هغوی به راپورته شي او سزا به ورته ورکول کیږي.</verse>
				<verse number="30">زه په خپل اختیار هېڅ نه شم کولای. زه د خلکو په هکله هغه قضاوت کوم چې د خپل پلار نه یې اورم. نو کله چې د هغوی په هکله قضاوت کوم هغه قضاوت د انصاف له مخې وي، ځکه چې زه خپله رضا نه بلکې د هغه چا رضا پوره کوم چې زه یې رالېږلی یم.</verse>
				<verse number="31">که چېرې زه د خپل ځان په هکله شاهدي ورکړم نو دا شاهدي رښتیا نه ده.</verse>
				<verse number="32">خو یو بل څوک شته چې زما په هکله شاهدي ورکوي او زه پوهېږم هغه چې زما په هکله شاهدي ورکوي هغه رښتیا دي.</verse>
				<verse number="33">تاسو یحیی ته استازي ورلېږلي وو او هغه چې زما په هکله کومه شاهدي ورکړه هغه رښتیا وه.</verse>
				<verse number="34">زه په رښتیا سره د انسانانو شاهدۍ ته چې دا ثابته کړي چې زه څوک یم اړتیا نه لرم، بلکې دا خبرې د دې دپاره درته کوم چې تاسو خلاصون ومومئ.</verse>
				<verse number="35">یحیی د یو څراغ په شان ؤ چې بلېده او رڼا یې کوله. تاسو تیار وئ چې د یو څه وخت دپاره د هغه خبرې په خوشحالۍ سره واورئ.</verse>
				<verse number="36">خو زه د یحیی نه لوی شاهد لرم. کوم کارونه چې پلار ماته سپارلي دي چې سرته یې ورسوم، د دې شاهدي ورکوي چې پلار زه رالېږلی یم.</verse>
				<verse number="37">پلار چې زه یې رالېږلی یم په خپله یې زما په هکله شاهدي ورکړې ده. تاسو هېڅکله د هغه څېره نه ده لیدلې او نه مو د هغه اواز اورېدلی دی،</verse>
				<verse number="38">او د هغه کلام ستاسو په زړونو کې ځای نه دی موندلی، ځکه چې تاسو په هغه چا باندې چې هغه رالېږلی دی ایمان نه راوړئ.</verse>
				<verse number="39">تاسو د خدای کلام په ځیر سره لولئ، ځکه چې فکر کوئ چې د هغه په وسیله به تلپاتې ژوندون ومومئ. همدا لیکنې زما په هکله شاهدي ورکوي،</verse>
				<verse number="40">خو بیاهم تاسو نه غواړئ چې ماته راشئ ترڅو تلپاتې ژوندون ولرئ.</verse>
				<verse number="41">زه د خلکو نه د درناوي تمه نه لرم.</verse>
				<verse number="42">خو زه تاسو پېژنم چې ستاسو په زړونو کې د خدای سره مینه نشته.</verse>
				<verse number="43">زه د خپل پلار په نوم راغلی یم او تاسو ما نه منئ، خو که بل څوک په خپل نوم راشي نو تاسو به یې ومنئ.</verse>
				<verse number="44">تاسو چې د یو بل نه د درناوي تمه لرئ او د هغه درناوي په لټه کې نه یئ چې د یوازېني خدای له خوا دی، نو بیا څنکه کولای شئ چې په ما باندې ایمان ولرئ؟</verse>
				<verse number="45">خو دا فکر مه کوئ چې زه به تاسو د خپل پلار په حضور کې ملامته کړم، همدا موسی چې تاسو ورته هیله لرئ، هماغه به تاسو ملامته کړي.</verse>
				<verse number="46">که چېرې تاسو په موسی باندې ایمان درلودلی، نو په ما باندې به مو هم ایمان درلود، ځکه چې هغه زما په هکله لیکلي دي.</verse>
				<verse number="47">خو که چېرې تاسو د هغه په لیکنې باندې ایمان نه لرئ، نو زما په خبرو باندې به څنګه باور وکړئ؟»</verse>
			</chapter>
			<chapter number="6">
				<verse number="1">د دې نه وروسته عیسی د جلیل د بحیرې بلې غاړې ته چې د طبریې په نوم هم یادیږي، لاړ.</verse>
				<verse number="2">ګڼ شمېر خلک ورپسې وو، ځکه چې هغوی هغه معجزې لیدلې وې چې د ناروغانو د روغولو دپاره یې ښودلې وې.</verse>
				<verse number="3">عیسی یوې غونډۍ ته وخوت او هلته د خپلو شاګردانو سره کښېناست.</verse>
				<verse number="4">د یهودیانو د فسحې د اختر ورځې نژدې وې.</verse>
				<verse number="5">کله چې عیسی شاوخوا ته وکتل او ګڼ شمېر خلک یې ولیدل چې د هغه خواته راروان دي، نو فیلیپوس ته یې وویل: «دومره ډوډۍ به له کوم ځای نه اخلو چې دا ټول خلک یې وخوري؟»</verse>
				<verse number="6">عیسی دا خبره د دې دپاره وکړه چې فیلیپوس امتحان کړي، ځکه چې هغه خپله پوهېده چې څه وکړي.</verse>
				<verse number="7">فیلیپوس ځواب ورکړ: «د سپینو زرو د دوه سوه سکو ډوډۍ به هم بس نه شي چې هر یو ته لږه لږه هم ورسیږي.»</verse>
				<verse number="8">د هغه په شاګردانو کې یو شاګرد چې اندریاس نومېده او د شمعون پطروس ورور ؤ، هغه ته وویل:</verse>
				<verse number="9">«دلته یو هلک دی. د هغه سره د اوربشو پنځه ډوډۍ او دوه ماهیان شته، خو په هغو باندې به د دې دومره خلکو څه وشي؟»</verse>
				<verse number="10">عیسی هغوی ته وویل: «خلکو ته ووایئ چې کښېني.» په هغه ځای کې ډېر واښه وو، نو ټول سړي چې شمېر یې پنځه زره وو کښېناستل.</verse>
				<verse number="11">بیا عیسی ډوډۍ راواخیستلې، د خدای شکر یې وویست او هغه یې په ناستو خلکو باندې ووېشلې. د ماهیانو سره یې هم همداسې وکړل او چا چې څومره غوښتل ورته یې ورکړل.</verse>
				<verse number="12">کله چې ټول ماړه شول نو خپلو شاګردانو ته یې وویل: «د پاتې شویو ډوډیو ټوټې راټولې کړئ چې هېڅ شی درڅخه ضایع نه شي.»</verse>
				<verse number="13">نو شاګردانو هغه راټولې کړې او د اوربشو د پنځو ډوډیو د پاتې شویو ټوټو نه چې خلکو خوړلې وې دولس ټوکرۍ ډکې شوې.</verse>
				<verse number="14">کله چې خلکو د عیسی معجزه ولیدله نو ویې ویل: «دا په رښتیا هماغه پیغمبر دی چې باید نړۍ ته راغلی وای.»</verse>
				<verse number="15">بیا عیسی پوه شو چې هغوی نیت لري چې راشي او هغه په زوره بوځي او پاچا یې کړي. نو هغه بېرته د غونډیو سیمې ته لاړ چې هلته یوازې واوسیږي.</verse>
				<verse number="16">کله چې ماښام شو نو د عیسی شاګردان ښکته د بحیرې خواته لاړل،</verse>
				<verse number="17">کشتۍ ته وختل او بېرته د بحیرې بلې غاړې ته د کپرناحوم خواته روان شول. شپه شوه او عیسی لا بېرته هغوی ته نه ؤ راغلی.</verse>
				<verse number="18">په دې وخت کې سخت باد لګېده او بحیره توفاني شوه.</verse>
				<verse number="19">کله چې شاګردان نژدې پنځه یا شپږ کیلومتره مخکې لاړل، عیسی یې ولیده چې د اوبو دپاسه روان دی او د کشتۍ خواته رانژدې کیږي، نو هغوی ووېرېدل.</verse>
				<verse number="20">خو عیسی هغوی ته وویل: «زه یم، مه وېرېږئ!»</verse>
				<verse number="21">بیا هغوی وغوښتل چې هغه دننه کشتۍ ته راولي، او سمدلاسه کشتۍ هغه ځای ته ورسېدله چې دوی ورته ورتلل.</verse>
				<verse number="22">بله ورځ هغه خلک چې د بحیرې په بله غاړه ولاړ وو ولیدل چې هلته یوازې یوه کشتۍ وه او عیسی په کې د خپلو شاګردانو سره نه ؤ ختلی، بلکې هغوی یوازې تللي وو.</verse>
				<verse number="23">بیا د تبریې د ښار څخه نورې کشتۍ هغه ځای ته راورسېدلې چې خلکو په کې هغه ډوډۍ خوړلې وه چې عیسی ورباندې د خدای شکر ویستلی ؤ.</verse>
				<verse number="24">نو کله چې خلکو ولیدل چې هلته نه عیسی ؤ او نه یې شاګردان، نو هغوی په کشتۍ کې سپاره شول او د عیسی د لټولو دپاره کپرناحوم ته لاړل.</verse>
				<verse number="25">کله چې خلکو عیسی د بحیرې په بله غاړه پیدا کړ نو ورته ویې ویل: «استاذه، ته کله دلته راورسېدلې؟»</verse>
				<verse number="26">عیسی ځواب ورکړ: «په یقین سره زه تاسو ته دا وایم چې تاسو د دې دپاره ما نه لټوئ چې زما معجزې مو لیدلي دي بلکې د هغه ډوډۍ په خاطر چې ومو خوړله او ماړه شوئ.</verse>
				<verse number="27">د فاني خوړو دپاره خواري مه کوئ بلکې د هغو خوړو دپاره خواري وکړئ چې د تلپاتې ژوندون پورې پاتې کیږي، یعنې هغه خواړه چې د انسان زوی به یې تاسو ته درکوي. ځکه چې پلار خدای هغه ته اختیار ورکړی دی چې داسې وکړي.»</verse>
				<verse number="28">بیا خلکو پوښتنه وکړه: «مونږ څه وکړو، ترڅو هغه کارونه چې خدای یې زمونږ نه غواړي سرته ورسوو؟»</verse>
				<verse number="29">عیسی په ځواب کې وویل: «کوم کار چې خدای یې ستاسو څخه غواړي هغه دا دی چې په هغه چا باندې ایمان راوړئ چې هغه رالېږلی دی.»</verse>
				<verse number="30">نو هغوی وویل: «ته مونږ ته کومه معجزه ښکاره کوې چې مونږ یې ووینو او ایمان درباندې راوړو؟ ته به څه کار وکړې؟</verse>
				<verse number="31">زمونږ نیکونو په دښته کې د من ډوډۍ وخوړله او لکه څنګه چې د خدای په کلام کې لیکل شوي دي: هغه د اسمان نه هغوی ته ډوډۍ ورکړه چې ویې خوري.»</verse>
				<verse number="32">عیسی هغوی ته وویل: «په یقین سره زه تاسو ته دا وایم چې دا موسی نه ؤ چې تاسو ته یې د اسمان نه ډوډۍ درکړله بلکې زما پلار درکوله او اوس هغه تاسو ته د اسمان څخه رښتینې ډوډۍ درکوي.</verse>
				<verse number="33">ځکه کومه ډوډۍ چې خدای یې درکوي هغه د اسمان څخه رانازلیږي او نړۍ ته ژوندون ورکوي.»</verse>
				<verse number="34">هغوی وویل: «ښاغلیه، مونږ ته تل دغه ډوډۍ راکوه.»</verse>
				<verse number="35">عیسی هغوی ته وویل: «زه هغه ډوډۍ یم چې ژوندون ورکوي. څوک چې ماته راځي هغه به هېڅکله نه وږی کیږي او څوک چې په ما باندې ایمان راوړي هغه به هېڅکله نه تږی کیږي.</verse>
				<verse number="36">خو لکه څنګه چې ما وویل چې سره له دې چې تاسو زه لیدلی یم خو بیاهم په ما باندې ایمان نه راوړئ.</verse>
				<verse number="37">کوم خلک چې زما پلار یې ماته راکوي هغوی به ماته راځي او څوک چې ماته راځي زه به هغه هېڅکله ونه شړم.</verse>
				<verse number="38">ځکه چې زه د اسمان نه د دې دپاره نه یم راښکته شوی چې خپله رضا پوره کړم بلکې د دې دپاره چې د هغه چا رضا پوره کړم چې زه یې رالېږلی یم.</verse>
				<verse number="39">چا چې زه رالېږلی یم د هغه رضا دا ده چې ټول خلک چې هغه ماته راکړي دي یو یې هم له لاسه ورنه کړم بلکې د اخرت په ورځ هغوی راژوندي کړم.</verse>
				<verse number="40">ځکه چې زما د پلار رضا دا ده چې هرڅوک چې ما د هغه د زوی په توګه وپېژني او په ما باندې ایمان راوړي، هغه به د تلپاتې ژوندون خاوند شي او زه به هغه د اخرت په ورځ راژوندی کړم.»</verse>
				<verse number="41">په دې باندې خلک په خپلو کې سره وغورېدل، ځکه چې هغه وویل: «زه هغه ډوډۍ یم چې د اسمان نه نازل شوې ده.»</verse>
				<verse number="42">نو هغوی وویل: «ایا دا سړی د یوسف زوی عیسی نه دی چې مونږ یې مور او پلار پېژنو؟ نو بیا هغه څنګه وایي چې زه د اسمان نه راښکته شوی یم؟»</verse>
				<verse number="43">عیسی ځواب ورکړ: «په خپل منځ کې سره مه غورېږئ.</verse>
				<verse number="44">هېڅوک نه شي کولای چې ماته راشي ترڅو هغه پلار چې زه یې رالېږلی یم هغه ماته رانه ولي، او زه به هغه د اخرت په ورځ راژوندی کړم.</verse>
				<verse number="45">د پیغمبرانو په کتابونو کې لیکل شوي دي: هغوی ټول به د خدای له خوا تعلیم حاصل کړي. هرڅوک چې د پلار خبرو ته غوږ ونیسي او د هغه څخه څه زده کړي، هغه ماته راځي.</verse>
				<verse number="46">هېچا پلار نه دی لیدلی پرته د هغه چا نه چې د خدای له خوا راغلی دی. یوازې هغه خدای لیدلی دی.</verse>
				<verse number="47">په یقین سره زه تاسو ته دا وایم چې څوک چې په ما باندې ایمان راوړي هغه د تلپاتې ژوندون خاوند دی.</verse>
				<verse number="48">زه هغه ډوډۍ یم چې ژوندون ورکوي.</verse>
				<verse number="49">سره له دې چې ستاسو نیکونو په دښته کې د من ډوډۍ وخوړله، خو هغوی مړه شول.</verse>
				<verse number="50">خو کومه ډوډۍ چې د اسمان څخه رانازلیږي هغه داسې ډوډۍ ده چې هرڅوک هغه وخوري، نو هېڅکله به نه مړ کیږي.</verse>
				<verse number="51">زه د ژوندون هغه ډوډۍ یم چې د اسمان څخه رانازل شوې ده. هرڅوک چې دا ډوډۍ وخوري، نو هغه به تل ترتله ژوندی وي. کومه ډوډۍ چې زه به یې ورکوم، هغه زما خپل بدن دی چې زه یې د نړۍ د ژوندون په خاطر ورکوم.»</verse>
				<verse number="52">په دې خبره یهودیانو په خپل منځ کې سره سخت بحث پیل کړ او ویل یې: «دا سړی څنګه کولای شي چې خپل بدن مونږ ته راکړي چې ویې خورو؟»</verse>
				<verse number="53">عیسی هغوی ته وویل: «په یقین سره زه تاسو ته دا وایم چې تر هغې پورې چې تاسو د انسان د زوی بدن ونه خورئ او د هغه وینه ونه څښئ، نو تاسو به تلپاتې ژوندون ونه لرئ.</verse>
				<verse number="54">هرڅوک چې زما بدن وخوري او زما وینه وڅښي، نو هغه به د تلپاتې ژوندون خاوند وي او زه به هغه د اخرت په ورځ راژوندی کړم.</verse>
				<verse number="55">ځکه چې زما بدن رښتیني خواړه دي او زما وینه رښتینې څښاک ده.</verse>
				<verse number="56">هرڅوک چې زما بدن وخوري او زما وینه وڅښي، نو هغه به په ما کې وي او زه به په هغه کې یم.</verse>
				<verse number="57">لکه څنګه چې اسماني پلار چې ژوند ورکوي زه راولېږلم او زه د هغه له امله ژوندی یم، نو په همدې ډول هرڅوک چې زما بدن وخوري نو هغه به زما له امله ژوندی وي.</verse>
				<verse number="58">دا هغه ډوډۍ ده چې د اسمان څخه رانازله شوې ده او دا د هغې ډوډۍ په شان نه ده چې ستاسو نیکونو وخوړله او مړه شول. هرڅوک چې دا ډوډۍ وخوري، نو هغه به تل ترتله ژوندی وي.»</verse>
				<verse number="59">دا خبرې عیسی هغه وخت په کنیسه کې وکړلې کله چې هغه په کپرناحوم کې تعلیم ورکاوه.</verse>
				<verse number="60">د هغه ډېرو پیروانو چې کله دا خبرې واورېدلې نو ویې ویل: «دا ډېره سخته ده، څوک کولای شي دا خبرې ومني؟»</verse>
				<verse number="61">عیسی په خپل زړه کې پوه شو چې شاګردان یې په دې خبره باندې غوریږي، نو هغوی ته یې وویل: «ایا تاسو په دې باندې خفه شوئ؟</verse>
				<verse number="62">که چېرې تاسو د انسان زوی ووینئ چې بېرته هغه ځای ته ورخېژي چې پخوا په کې ؤ، نو تاسو به څه فکر وکړئ؟</verse>
				<verse number="63">دا د خدای روح دی چې انسانانو ته ژوند وربخښي، انساني قوت هېڅ نه شي کولای. ما چې تاسو ته کومې خبرې کړې دي هغه هم روح دی او هم ژوندون.</verse>
				<verse number="64">خو بیاهم په تاسو کې ځینې خلک شته چې په ما ایمان نه لري.» ځکه چې عیسی ته د هماغې ورځې نه چې تعلیم یې پیل کړ دا معلومه وه چې څوک به ایمان نه راوړي او څوک به د هغه سره خیانت کوي.</verse>
				<verse number="65">بیا هغه وویل: «په همدې سبب ما تاسو ته وویل چې هېڅوک نه شي کولای ماته راشي، ترڅو پورې چې پلار ورته دا توان ورکړی نه وي.»</verse>
				<verse number="66">د دې خبرې نه وروسته د عیسی ډېرو پیروانو هغه پرېښود او نور یې د هغه ملګرتیا ونه کړه.</verse>
				<verse number="67">نو عیسی د دولسو شاګردانو څخه پوښتنه وکړه: «ایا تاسو هم غواړئ چې ما پرېږدئ؟»</verse>
				<verse number="68">شمعون پطروس ځواب ورکړ: «ای استاذه، مونږ به چاته لاړ شو؟ ستا سره هغه خبرې دي چې تلپاتې ژوندون ورکوي.</verse>
				<verse number="69">مونږ په تا باندې ایمان راوړی دی او په دې باندې پوه شوي یو چې ته د خدای سپېڅلی یې.»</verse>
				<verse number="70">عیسی ځواب ورکړ: «ایا تاسو دولس واړه ما غوره نه کړئ؟ خو بیاهم په تاسو کې یو تن شیطان دی!»</verse>
				<verse number="71">عیسی دا خبرې د شمعون اسخریوتي د زوی یهودا په هکله کولې، که څه هم هغه د دولسو شاګردانو څخه ؤ، هغه وروسته د عیسی سره خیانت وکړ.</verse>
			</chapter>
			<chapter number="7">
				<verse number="1">هغې نه وروسته عیسی په جلیل کې ګرځېده. هغه نه غوښتل چې په یهودیه کې پاتې شي، ځکه چې د یهودیانو مشرانو غوښتل هغه ووژني.</verse>
				<verse number="2">کله چې د یهودیانو د جونګړو اختر رانژدې شو،</verse>
				<verse number="3">نو ورونو یې عیسی ته وویل: «دا سیمه پرېږده او یهودیې ته لاړ شه، ترڅو ستا پیروان ستا معجزې وویني.</verse>
				<verse number="4">څوک چې غواړي مشهور شي، نو هغه خپل کارونه په پټه نه کوي. که چېرې ته داسې کارونه کوې نو پرېږده چې ټوله نړۍ دې وپېژني.»</verse>
				<verse number="5">ځکه چې د هغه ورونو هم په هغه باندې ایمان نه درلود.</verse>
				<verse number="6">عیسی هغوی ته وویل: «زما دپاره ټاکل شوی وخت لا تر اوسه نه دی رارسېدلی، خو ستاسو دپاره هر وخت مناسب دی.</verse>
				<verse number="7">د نړۍ خلک نه شي کولای کوم دلیل پیدا کړي چې ستاسو نه کرکه وکړي، خو زما نه کرکه کوي ځکه چې زه هغوی ته شاهدي ورکوم چې د دوی کارونه غلط دي.</verse>
				<verse number="8">تاسو د اختر دپاره لاړ شئ، زه دې اختر ته نه ځم ځکه چې زما دپاره هغه ټاکل شوی وخت لا نه دی رارسېدلی.»</verse>
				<verse number="9">هغه دا خبره وکړه او په جلیل کې پاتې شو.</verse>
				<verse number="10">وروسته له هغې چې د عیسی ورونه اختر ته لاړل، نو عیسی هم لاړ خو په ښکاره نه بلکې په پټه.</verse>
				<verse number="11">د یهودیانو مشران د اختر په ورځو کې هغه پسې ګرځېدل او د خلکو نه یې پوښتنه کوله: «هغه سړی چېرته دی؟»</verse>
				<verse number="12">د خلکو په منځ کې د هغه په هکله ګونګسې راپیدا شوې. ځینو ویل: «هغه ښه سړی دی.» او نورو ویل: «هغه خلک بې لارې کوي.»</verse>
				<verse number="13">خو د یهودیانو د مشرانو له وېرې هېچا د هغه په هکله په ښکاره هېڅ نه شو ویلی.</verse>
				<verse number="14">کله چې د اختر نیمې ورځې تېرې شوې، نو عیسی د خدای کور ته لاړ او په تعلیم ورکولو یې پیل وکړ.</verse>
				<verse number="15">د یهودیانو مشرانو په حیرانتیا سره وویل: «دا بې تعلیمه سړی په دومره شیانو باندې څنګه پوهیږي؟»</verse>
				<verse number="16">عیسی ځواب ورکړ: «کوم تعلیم چې زه یې ورکوم هغه زما خپل تعلیم نه دی بلکې دا د هغه چا تعلیم دی چې زه یې رالېږلی یم.</verse>
				<verse number="17">که چېرې څوک غواړي چې د خدای رضا پوره کړي، نو هغه به په دې پوه شي چې کوم تعلیم چې زه یې ورکوم هغه د خدای له خوا دی یا که زه له خپله ځانه خبرې کوم.</verse>
				<verse number="18">څوک چې له خپله ځانه خبرې کوي هغه د خپل ځان دپاره لویي غواړي. خو څوک چې د هغه چا لویي غواړي چې هغه یې رالېږلی دی هغه صادق دی او په هغه کې هېڅ ټګي نشته.</verse>
				<verse number="19">ایا تاسو ته موسی شریعت درنه کړ؟ خو په تاسو کې هېڅوک هم په هغه شریعت باندې عمل نه کوئ. نو بیا تاسو ولې غواړئ چې ما ووژنئ؟»</verse>
				<verse number="20">خلکو ځواب ورکړ: «ته پېریانو نیولی یې! څوک غواړي چې تا ووژني؟»</verse>
				<verse number="21">عیسی په ځواب کې وویل: «ما یوه معجزه وښودله او تاسو ټول ورته حیران شوئ.</verse>
				<verse number="22">موسی تاسو ته حکم وکړ چې خپل زامن سنت کړئ، خو په حقیقت کې دا د موسی له خوا نه بلکې ستاسو د نیکونو له وخته پیل شوی دی. همدارنګه تاسو د سبت په ورځ خپل زامن سنتوئ.</verse>
				<verse number="23">که چېرې تاسو خپل زامن د سبت په ورځ سنتوئ چې د موسی شریعت مات نه شي، نو بیا ولې په ما باندې په قهر یئ چې د سبت په ورځ مې یو سړی روغ رمټ کړ؟</verse>
				<verse number="24">تاسو په ظاهره قضاوت مه کوئ، بلکې د انصاف له مخې قضاوت وکړی.»</verse>
				<verse number="25">په دې وخت کې د اورشلیم ځینو خلکو وویل: «ایا دا هماغه سړی نه دی چې یهودي مشران یې غواړي ووژني؟</verse>
				<verse number="26">ګورئ، هغه دلته په ښکاره لګیا دی خبرې کوي او هغوی ورته هېڅ هم نه وایي! ایا داسې خو نه ده چې زمونږ مشران په رښتیا سره پوهیږي چې هغه مسیح دی؟</verse>
				<verse number="27">خو مونږ پوهېږو چې دا سړی د کوم ځای دی او کله چې مسیح راشي، نو هېڅوک به نه پوهیږي چې هغه د کوم ځای دی.»</verse>
				<verse number="28">کوم وخت چې عیسی د خدای په کور کې تعلیم ورکاوه نو په لوړ اواز یې وویل: «هو، تاسو ما پېژنئ او په دې پوهېږئ چې زه د کوم ځای یم. خو زه په خپله خوښه نه یم راغلی، هغه چا چې زه رالېږلی یم هغه رښتینی دی او تاسو هغه نه پېژنئ.</verse>
				<verse number="29">خو زه هغه پېژنم، ځکه چې زه د هغه له خوا راغلی یم او زه هغه رالېږلی یم.»</verse>
				<verse number="30">بیا په هغه ځای کې ځینو خلکو کوښښ وکړ چې هغه راونیسي، خو هېچا هغه ته لاس ور نه وړ، ځکه چې هغه ټاکلی شوی وخت لا نه ؤ رارسېدلی.</verse>
				<verse number="31">خو بیاهم په هغو خلکو کې ډېرو په هغه باندې ایمان راوړ او ویې ویل: «کله چې مسیح راشي ایا هغه به د دې سړي نه زیاتې معجزې وښایي؟»</verse>
				<verse number="32">فریسیانو د عیسی په هکله د خلکو ګونګوسې واورېدلې، نو دوی او مشرانو کاهنانو د خدای د کور ساتونکي ولېږل چې عیسی ونیسي.</verse>
				<verse number="33">خو عیسی هغوی ته وویل: «زه به د لږ نور وخت دپاره ستاسو سره یم او بیا به هغه چاته ورځم چې زه یې رالېږلی یم.</verse>
				<verse number="34">تاسو به ما پسې ګرځئ، خو ما به پیدا نه کړئ او په کوم ځای کې به چې زه یم هلته تاسو نه شئ راتللی.»</verse>
				<verse number="35">یهودي مشرانو په خپلو کې یو بل ته سره وویل: «دا سړی چېرته غواړي لاړ شي چې مونږ یې نه شو پیدا کولای؟ ایا هغه غواړي چې هغو غیریهودي ښارونو ته لاړ شي چې زمونږ خلک په کې اوسیږي او غیریهودي خلکو ته تعلیم ورکړي؟</verse>
				<verse number="36">د دې خبرې نه د هغه مقصد څه دی چې تاسو به په ما پسې ګرځئ، خو پیدا کولای به مې نه شئ او په کوم ځای کې چې زه یم تاسو هلته نه شئ راتللی؟»</verse>
				<verse number="37">د اختر په اخره ورځ یعنې هغه ورځ چې ډېر مهم مراسم په کې تر سره کیږي، عیسی ودرېده او په لوړ اواز یې وویل: «که څوک تږی وي، نو هغه دې ماته راشي او خپله تنده دې ماته کړي.</verse>
				<verse number="38">څوک چې په ما باندې ایمان راوړي، نو لکه څنګه چې د خدای کلام وایي: ‹د ژوندون د اوبو ویالې به د هغه نه رابهیږي.›»</verse>
				<verse number="39">عیسی دا خبره د روح القدس په هکله وکړه چې په هغو خلکو باندې به نازلیږي کوم چې په هغه باندې ایمان راوړي. تر هغه وخته پورې لا روح القدس نه ؤ نازل شوی، ځکه چې عیسی لا خپل جلال ته نه ؤ رسېدلی.</verse>
				<verse number="40">کله چې خلکو دا خبرې واورېدلې نو ځینو یې وویل: «دا سړی په رښتیا سره هماغه پیغمبر دی چې مونږ ورته په تمه یو.»</verse>
				<verse number="41">نورو وویل: «هغه مسیح دی.» خو نورو وویل: «ایا مسیح د جلیل نه راځي؟</verse>
				<verse number="42">ایا د خدای کلام دا نه وایي چې مسیح به د داود د کورنۍ څخه وي او د داود د کلي یعنې بیت لحم څخه به وي؟»</verse>
				<verse number="43">په دې ډول د عیسی په اړه د خلکو په منځ کې بې اتفاقي راپیدا شوه.</verse>
				<verse number="44">ځینو غوښتل چې هغه ونیسي، خو هېچا ورته لاس ورنه وړ.</verse>
				<verse number="45">کله چې د خدای د کور ساتونکي بېرته مشرانو کاهنانو او فریسیانو ته ورغلل، نو هغوی د ساتونکو څخه پوښتنه وکړه: «هغه مو ولې رانه ووست؟»</verse>
				<verse number="46">ساتونکو ځواب ورکړ: «تر اوسه پورې هېچا داسې خبرې نه دي کړي لکه دا سړی یې چې کوي.»</verse>
				<verse number="47">فریسیانو هغوی ته وویل: «ایا هغه تاسو هم بې لارې کړي یئ؟</verse>
				<verse number="48">ایا تاسو اورېدلي دي چې د مشرانو او یا د فریسیانو څخه کوم چا په هغه باندې ایمان راوړی دی؟ بې له شکه چې نه،</verse>
				<verse number="49">خو دا خلک چې د موسی د شریعت نه خبر نه دي، لعنتیان دي!»</verse>
				<verse number="50">نیکودیموس چې د فریسیانو د ډلې څخه ؤ، یعنې هغه سړی چې یوځل مخکې عیسی ته ورغلی ؤ، هغوی ته وویل:</verse>
				<verse number="51">«ایا زمونږ شریعت مونږ ته اجازه راکوي چې کوم څوک مخکې له دې چې د هغه خبرې واورو او په دې پوه شو چې هغه څه کړي دي، مجرم اعلان کړو؟»</verse>
				<verse number="52">هغوی په ځواب کې وویل: «ایا ته هم جلیلي یې؟ د خدای کلام ولوله، نو بیا به پوه شې چې په جلیل کې به هېڅ کوم پیغمبر پیدا نه شي.»</verse>
				<verse number="53">[بیا ټول خپلو کورونو ته لاړل.</verse>
			</chapter>
			<chapter number="8">
				<verse number="1">خو عیسی د زیتون غره ته لاړ.</verse>
				<verse number="2">بله ورځ سهار وختي هغه بېرته د خدای کور ته لاړ او ټول خلک ورته راټول شول. هغه کښېناست او هغوی ته یې تعلیم پیل کړ.</verse>
				<verse number="3">په دې وخت کې د شریعت عالمانو او فریسیانو یوه ښځه چې د زنا په وخت کې یې نیولې وه هغه ته راوستله او د ټولو په مخکې یې ودروله.</verse>
				<verse number="4">هغوی عیسی ته وویل: «استاذه، دا ښځه د زنا کولو په وخت کې نیول شوې ده.</verse>
				<verse number="5">موسی په شریعت کې مونږ ته حکم کړی دی چې داسې ښځې باید سنګسارې شي. خو ته په دې هکله څه وایې؟»</verse>
				<verse number="6">هغوی دا خبره د دې دپاره وکړه چې عیسی په دام کې راونیسي، ترڅو وکولای شي په هغه باندې تور ولګوي. خو هغه خپل سر ښکته واچاوه او په خپله ګوته یې په ځمکه باندې لیکل پیل کړل.</verse>
				<verse number="7">کله چې هغوی په پرله پسې توګه د هغه نه سوالونه کول، نو عیسی خپل سر راپورته کړ او هغوی ته یې وویل: «په تاسو کې چې کوم چا هېڅکله هم ګناه نه وي کړې، نو هغه به لومړنی کس وي چې هغه په تیږه باندې ولي.»</verse>
				<verse number="8">عیسی یوځل بیا خپل سر ښکته واچاوه او په ځمکه باندې یې لیکل کول.</verse>
				<verse number="9">کله چې هغوی دا خبره واورېدله نو زاړه خلک لومړي لاړل او بیا ځوانان ورپسې روان شول. عیسی د هغې ښځې سره چې هلته لا ولاړه وه یوازې پاتې شو.</verse>
				<verse number="10">عیسی خپل سر راپورته کړ او هغې ښځې ته یې وویل: «هغوی څه شول؟ هېچا ته محکومه نه کړې؟»</verse>
				<verse number="11">هغې ځواب ورکړ: «هېچا هم نه، ښاغلیه.» عیسی وویل: «نو بیا زه هم تا نه محکوموم، ځه او بیا نوره ګناه مه کوه.»]</verse>
				<verse number="12">عیسی یوځل بیا د خلکو سره خبرې وکړې او ویې ویل: «زه د نړۍ دپاره رڼا یم! څوک چې زما پیروي کوي، هغه به په تیاره کې نه ګرځي، بلکې د هغه سره به د ژوندون رڼا وي.»</verse>
				<verse number="13">فریسیانو هغه ته وویل: «ته د خپل ځان په هکله شاهدي ورکوې، نو ستا شاهدي اعتبار نه لري.»</verse>
				<verse number="14">عیسی په ځواب کې وویل: «حتی که زه د خپل ځان په هکله هم شاهدي ورکوم نو زما شاهدي اعتبار لري، ځکه زه پوهېږم چې د کوم ځای نه راغلی یم او چېرته به ځم. خو تاسو نه پوهېږئ چې زه د کوم ځای نه راغلی یم او چېرته ځم.</verse>
				<verse number="15">تاسو د انسانانو د رسمونو او رواجونو له مخې قضاوت کوئ، خو زه د هېچا په هکله داسې قضاوت نه کوم.</verse>
				<verse number="16">خو که زه قضاوت هم کوم نو هغه سم دی، ځکه چې دا کار زه یوازې نه کوم بلکې هغه پلار چې زه یې رالېږلی یم په دې کار کې زما سره دی.</verse>
				<verse number="17">ستاسو په شریعت کې لیکل شوي دي چې که چېرې دوه کسه د یوې موضوع په هکله شاهدي ورکړي، نو هغه اعتبار لري.</verse>
				<verse number="18">یو زه یم چې د خپل ځان په هکله شاهدي ورکوم او بل شاهد زما پلار دی چې زه یې رالېږلی یم.»</verse>
				<verse number="19">بیا هغوی د هغه نه پوښتنه وکړه: «ستا پلار چېرته دی؟» عیسی ځواب ورکړ: «تاسو نه ما پېژنئ او نه زما پلار. که تاسو زه پېژندلی، نو زما پلار به مو هم پېژانده.»</verse>
				<verse number="20">عیسی دا خبرې هغه وخت وکړلې، کله چې هغه د خدای د کور په خزانه کې خلکو ته تعلیم ورکاوه. خو هېچا هم هغه ونه نیوه، ځکه چې د هغه وخت لا نه ؤ رارسېدلی.</verse>
				<verse number="21">عیسی یوځل بیا هغوی ته وویل: «زه ځم او تاسو به ما پسې ګرځئ، خو که تاسو خپلو ګناهونو ته دوام ورکړئ نو مړه به شئ. چېرته چې زه ځم تاسو هلته نه شئ راتللی.»</verse>
				<verse number="22">نو خلکو وویل: «کله چې هغه وایي: ‹چېرته چې زه ځم تاسو هلته نه شئ راتللی،› ایا د هغه مقصد دا دی چې هغه به خپل ځان ووژني؟»</verse>
				<verse number="23">عیسی هغوی ته وویل: «تاسو د ځمکې خلک یئ خو زه د اسمان نه راغلی یم. تاسو د دې نړۍ یئ، خو زه د دې نړۍ نه یم.</verse>
				<verse number="24">نو ځکه مې تاسو ته وویل چې تاسو به په خپلو ګناهونو کې مړه شئ. که چېرې تاسو په دې باندې ایمان رانه وړئ چې زه هماغه یم، نو په خپلو ګناهونو کې به مړه شئ.»</verse>
				<verse number="25">هغوی د هغه نه پوښتنه وکړه: «ته څوک یې؟» عیسی ځواب ورکړ: «زه هماغه څوک یم چې د اول نه مې تاسو ته وویل.</verse>
				<verse number="26">زما سره زیات شیان شته چې ستاسو په هکله یې ووایم او قضاوت وکړم، خو زه هغه نه وایم. چا چې زه رالېږلی یم هغه رښتینی دی او څه چې ما د هغه نه اورېدلي دي هغه نړۍ ته وایم.»</verse>
				<verse number="27">هغوی په دې پوه نه شول چې عیسی د هغوی سره د خپل اسماني پلار په هکله خبرې کولې.</verse>
				<verse number="28">نو عیسی هغوی ته وویل: «کله چې تاسو د انسان زوی په صلیب وخېژوئ، نو بیا به پوه شئ چې زه هماغه یم. زه د خپل ځانه کوم کار نه کوم، بلکې هغه خبرې کوم چې پلار مې راته ښودلې دي.</verse>
				<verse number="29">چا چې زه رالېږلی یم هغه زما سره مل دی. هغه زه یوازې نه یم پریښی، ځکه چې زه تل هغه کار کوم چې هغه ورباندې خوشحالیږي.»</verse>
				<verse number="30">کله چې عیسی دا خبرې وکړې نو ډېرو ورباندې ایمان راوړ.</verse>
				<verse number="31">نو کومو خلکو چې په عیسی باندې ایمان راوړی ؤ عیسی هغوی ته وویل: «که چېرې تاسو تل زما په تعلیم باندې عمل وکړئ، نو په رښتیا به زما شاګردان یئ</verse>
				<verse number="32">او تاسو به حقیقت وپېژنئ او حقیقت به تاسو ازاد کړي.»</verse>
				<verse number="33">هغوی ځواب ورکړ: «مونږ د ابراهیم اولاد یو او مونږ هېڅکله هم د چا غلامان شوي نه یو. نو بیا د دې خبرې نه ستا مقصد څه دی چې تاسو به ازاد شئ؟»</verse>
				<verse number="34">عیسی هغوی ته وویل: «په یقین سره زه تاسو ته دا وایم چې هرڅوک چې ګناه کوي، نو هغه د ګناه غلام دی.</verse>
				<verse number="35">غلام تل په یوه کورنۍ کې نه پاتې کیږي، خو زوی تل د کورنۍ غړی وي.</verse>
				<verse number="36">که چېرې زوی تاسو ازاد کړي، نو تاسو به په رښتیا سره ازاد اوسئ.</verse>
				<verse number="37">زه تاسو پېژنم چې د ابراهیم اولاده یئ. خو په دې خاطر چې زما تعلیم ستاسو په زړونو کې ځای نه لري، نو غواړئ چې ما ووژنئ.</verse>
				<verse number="38">زه ستاسو سره د هغو شیانو په هکله خبرې کوم چې د پلار په حضور کې مې لیدلي دي. خو تاسو هغه څه کوئ چې د خپل پلار نه مو اورېدلي دي.»</verse>
				<verse number="39">هغوی وویل: «ابراهیم زمونږ پلار دی.» عیسی هغوی ته وویل: «که چېرې تاسو په رښتیا د ابراهیم اولاده وای نو هغه کارونه به مو کول چې ابراهیم کول.</verse>
				<verse number="40">خو اوس تاسو غواړئ چې ما ووژنئ، ما چې تاسو ته هغه حقیقت ویلی دی چې د خدای له خوا مې اورېدلی ؤ. ابراهیم هېڅکله هم داسې کار نه دی کړی.</verse>
				<verse number="41">تاسو هغه کارونه کوئ چې پلار مو کوي.» هغوی وویل: «مونږ حرامیان نه یو، مونږ یو پلار لرو او هغه خدای دی.»</verse>
				<verse number="42">عیسی هغوی ته وویل: «که خدای په رښتیا ستاسو پلار وای نو تاسو به زما سره مینه کولای، ځکه چې زه د خدای له خوا راغلی یم او اوس دلته یم. زه په خپل سر نه یم راغلی بلکې هغه رالېږلی یم.</verse>
				<verse number="43">تاسو ولې زما په خبرو نه پوهېږئ؟ ځکه چې تاسو نه غواړئ چې زما تعلیم ته غوږ ونیسئ.</verse>
				<verse number="44">تاسو د خپل پلار یعنې شیطان اولادونه یئ او د خپل پلار په خوښه کارونه کوئ. هغه له پیل نه قاتل ؤ او هېڅکله د حقیقت طرفدار نه دی، ځکه چې هغه هېڅکله حقیقت نه دي ویلي. کله چې هغه دروغ وایي، نو له خپله ځانه یې وایي ځکه چې هغه دروغجن دی او د ټولو دروغو پلار دی.</verse>
				<verse number="45">خو کله چې زه رښتیا وایم تاسو په ما باندې باور نه کوئ.</verse>
				<verse number="46">په تاسو کې څوک کولای شي دا ثابته کړي چې ما ګناه کړې ده؟ که چېرې زه حقیقت وایم نو بیا ولې په ما باندې باور نه کوی؟</verse>
				<verse number="47">هرڅوک چې د خدای له خوا راځي هغه د خدای کلام ته غوږ نیسي، خو تاسو د خدای نه یئ نو له دې امله د خدای کلام ته غوږ نه نیسئ.»</verse>
				<verse number="48">خلکو عیسی ته په ځواب کې وویل: «ایا مونږ په حقه نه یو چې وایو ته سامري یې او پېریانو نیولی یې؟»</verse>
				<verse number="49">عیسی وویل: «زه پېریانو نه یم نیولی بلکې د خپل پلار درناوی کوم، خو تاسو زما سپکاوی کوئ.</verse>
				<verse number="50">زه د خلکو نه د خپل ځان دپاره لویي نه غواړم، خو یو بل څوک شته چې هغه غواړي چې زما عزت دې وشي او هغه سم قضاوت کوي.</verse>
				<verse number="51">په یقین سره زه تاسو ته دا وایم چې که څوک زما په تعلیم باندې عمل وکړي، نو هغه به هېڅکله مړ نه شي.»</verse>
				<verse number="52">خلکو هغه ته وویل: «اوس مونږ پوره ډاډه یو چې ته پېریانو نیولی یې. ابراهیم مړ شو او نور پیغمبران هم مړه شول، خو ته بیاهم وایې چې که څوک زما په تعلیم باندې عمل وکړي، نو هغه به هېڅکله مړ نه شي.</verse>
				<verse number="53">ایا ته زمونږ د پلار ابراهیم او نورو پیغمبرانو نه چې مړه شول ډېر لوی یې؟ ته څه فکر کوې چې څوک یې؟»</verse>
				<verse number="54">عیسی ځواب ورکړ: «که زه خپل ځان لوی وګڼم نو دا لویې به هېڅ معنی ونلري. خو دا زما پلار دی چې ماته لویي راکوي، هماغه څوک چې تاسو وایئ چې زمونږ خدای دی.</verse>
				<verse number="55">که څه هم تاسو هغه نه پېژنئ، خو زه هغه پېژنم. خو که زه ووایم چې هغه نه پېژنم نو زه به ستاسو په شان دروغجن یم، خو زه هغه پېژنم او د هغه په تعلیم باندې عمل کوم.</verse>
				<verse number="56">ستاسو پلار ابراهیم په دې خاطر خوشحاله ؤ چې زما د راتللو ورځ وویني. نو هغه یې ولیدله او خوشحاله شو.»</verse>
				<verse number="57">خلکو هغه ته وویل: «ته خو لا د پنځوسو کالو هم نه یې، نو بیا څنګه ویلی شې چې ابراهیم دې لیدلی دی؟»</verse>
				<verse number="58">عیسی ځواب ورکړ: «په یقین سره زه تاسو ته دا وایم چې ابراهیم لا پیدا شوی هم نه ؤ چې ‹زه یم›.»</verse>
				<verse number="59">په دې خبره هغوی تیږې راواخیستلې چې عیسی ورباندې سنګسار کړي، خو عیسی د خلکو له نظره پناه شو او د خدای د کور نه لاړ.</verse>
			</chapter>
			<chapter number="9">
				<verse number="1">کله چې عیسی په لاره تېرېده، نو یو سړی یې ولیده چې د پیدایښت نه ړوند ؤ.</verse>
				<verse number="2">شاګردانو یې ترې پوښتنه وکړه: «استاذه، ګناه چا کړې ده، دې سړي یا د ده مور او پلار چې هغه ړوند پیدا شوی دی؟»</verse>
				<verse number="3">عیسی ځواب ورکړ: «نه دې سړي او نه یې مور او پلار ګناه کړې ده، بلکې هغه د دې دپاره ړوند پیدا شو چې د هغه په وجود کې د خدای کار ولیدل شي.</verse>
				<verse number="4">تر هغې پورې چې لا ورځ ده باید هغه کارونه سرته ورسوو چې د هغه چا له خوا مونږ ته سپارل شوي دي چې زه یې رالېږلی یم. کله چې شپه شي نو هېڅوک کار نه شي کولای.</verse>
				<verse number="5">ترڅو پورې چې په دې نړۍ کې یم د نړۍ دپاره رڼا یم.»</verse>
				<verse number="6">څنګه چې عیسی دا خبره وکړه، نو په ځمکه باندې یې لاړې تو کړې او په هغې یې خټه جوړه کړه او هغه یې د هغه سړي په سترګو باندې وموږله</verse>
				<verse number="7">او ورته ویې ویل: «لاړ شه او د سیلوام په حوض کې خپلې سترګې ووینځه.» (د سیلوام معنی ده لېږل شوی.) نو هغه سړی لاړ، خپلې سترګې یې ووینځلې او بېرته چې راغی نو بینا شوی ؤ.</verse>
				<verse number="8">د هغه ګاونډیانو او هغو خلکو چې د پخوا نه یې هغه پېژانده چې خیرات به یې غوښته وویل: «ایا دا هماغه ړوند سوالګر سړی نه دی چې ناست به ؤ او خیرات به یې غوښته؟»</verse>
				<verse number="9">ځینو وویل: «دا هماغه سړی دی.» خو نورو وویل: «نه، دا د هغه په شان ښکاري.» خو هغه خپله وویل: «زه هماغه سړی یم.»</verse>
				<verse number="10">نو هغوی ترې پوښتنه وکړه: «ستا سترګې څنګه بینا شوې؟»</verse>
				<verse number="11">هغه ځواب ورکړ: «هغه سړی چې عیسی نومېده لږه خټه جوړه کړه او زما په سترګو باندې یې وموږله او راته ویې ویل چې د سیلوام حوض ته لاړ شه او هلته یې ووینځه. نو زه لاړم او خپلې سترګې مې ووینځلې او بینا شوم.»</verse>
				<verse number="12">هغوی پوښتنه وکړه: «هغه چېرته دی؟» هغه ځواب ورکړ: «زه نه پوهېږم.»</verse>
				<verse number="13">بیا ځینې خلکو هغه سړی چې مخکې ړوند ؤ فریسیانو ته راوست.</verse>
				<verse number="14">دا د سبت ورځ وه چې عیسی خټه جوړه کړې وه او د هغه سترګې یې بینا کړې وې.</verse>
				<verse number="15">دوهم ځل فریسیانو د هغه سړي نه پوښتنه وکړه چې څنګه بینا شو. هغه سړي هغوی ته وویل: «هغه زما په سترګو باندې خټه کېښودله او ما هغه ووینځلې او اوس هرڅه لیدلی شم.»</verse>
				<verse number="16">ځینو فریسیانو وویل: «هغه سړی د خدای له خوا نه دی راغلی، ځکه چې د سبت ورځ نه مراعتوي.» خو نورو وویل: «یو ګناهکار سړی څنګه داسې معجزه ښودلی شي؟» او د هغوی ترمنځ اختلاف راپیدا شو.</verse>
				<verse number="17">نو فریسیانو یوځل بیا د هغه سړي نه پوښتنه وکړه: «ته د هغه سړي په هکله چې ستا سترګې یې بینا کړلې څه وایې؟» هغه سړي ځواب ورکړ: «هغه پیغمبر دی.»</verse>
				<verse number="18">خو یهودي مشرانو په دې باندې باور نه کاوه چې هغه سړی پخوا ړوند ؤ او اوس بینا شوی دی، ترڅو یې د هغه مور او پلار راوغوښتل.</verse>
				<verse number="19">یهودي مشرانو د هغوی نه پوښتنه وکړه: «ایا دا ستاسو زوی دی؟ تاسو وایئ چې هغه ړوند پیدا شوی دی؟ نو بیا څنګه اوس کولای شي چې وویني؟»</verse>
				<verse number="20">د هغه سړي مور او پلار په ځواب کې وویل: «مونږ پوهېږو چې دا زمونږ زوی دی او ړوند پیدا شوی دی.</verse>
				<verse number="21">خو مونږ نه پوهېږو چې هغه څنګه بینا شو یا چا د هغه سترګې بینا کړلې. د هغه نه پوښتنه وکړئ، هغه بالغ دی او په خپله ځواب ویلی شي!»</verse>
				<verse number="22">د هغه مور او پلار په دې خاطر داسې وویل چې هغوی د یهودي مشرانو نه وېرېدل، ځکه چې هغوی لا د مخکې نه په دې موافقه کړې وه چې هرڅوک چې اقرار وکړي چې عیسی هماغه مسیح دی، نو هغه به د کنیسې نه وشړي.</verse>
				<verse number="23">نو له دې امله د هغه سړي مور او پلار وویل: «هغه بالغ دی، پوښتنه ترې وکړئ.»</verse>
				<verse number="24">هغوی د دوهم ځل دپاره هغه سړی چې مخکې ړوند ؤ راوغوښت او ورته ویې ویل: «د خدای په نوم قسم وخوره چې رښتیا به وایې! مونږ پوهېږو چې دا سړی ګناهکار دی.»</verse>
				<verse number="25">هغه سړي ځواب ورکړ: «دا چې هغه ګناهکار دی او که نه دی زه نه پوهېږم، خو په یو شي باندې پوهېږم چې زه ړوند وم او اوس بینا شوی یم.»</verse>
				<verse number="26">هغوی پوښتنه وکړه: «هغه تا سره څه وکړل او څنګه یې ستا سترګې روغې کړلې؟»</verse>
				<verse number="27">هغه ځواب ورکړ: «ما مخکې تاسو ته وویل خو تاسو نه غوښتل چې زما خبره واورئ. نو تاسو ولې غواړئ چې یوځل بیا یې واورئ؟ ایا تاسو هم غواړئ چې د هغه شاګردان شئ؟»</verse>
				<verse number="28">بیا هغوی هغه سړي ته ښکنځلې وکړې او ورته ویې ویل: «ته د هغه شاګرد یې، خو مونږ د موسی شاګردان یو.</verse>
				<verse number="29">مونږ پوهېږو چې خدای د موسی سره خبرې کړې وې، خو خبر نه یو چې دا سړی له کوم ځایه راغلی دی.»</verse>
				<verse number="30">هغه سړي په ځواب کې وویل: «څومره حیرانوونکې خبره ده! هغه زما سترګې بینا کړلې، خو تاسو لا اوس هم خبر نه یئ چې هغه له کوم ځای نه راغلی دی.</verse>
				<verse number="31">مونږ پوهېږو چې خدای د ګناهکارانو دعا نه اوري، خو هغه د دینداره خلکو چې د هغه رضا پوره کوي دعاګانې اوري.</verse>
				<verse number="32">د نړۍ د پیدایښت نه هېچا نه دي اورېدلي چې کوم چا د پیدایشي ړوند سترګې بینا کړې وي.</verse>
				<verse number="33">که چېرې دا سړی د خدای له خوا نه وای راغلی نو هغه هېڅ نه شو کولای.»</verse>
				<verse number="34">هغوی په ځواب کې وویل: «د کومې ورځې نه چې ته پیدا شوی یې ړوند او ګناهکار یې، نو بیا ته څوک یې چې مونږ ته درس راکوې؟» بیا یې هغه د کنیسې نه وشړلو.</verse>
				<verse number="35">کله چې عیسی واورېدل چې هغوی هغه سړی د کنیسې نه شړلی دی، نو هغه یې لټاوه او پیدا یې کړ نو پوښتنه یې ترې وکړه: «ایا ته د انسان په زوی ایمان لرې؟»</verse>
				<verse number="36">هغه سړي په ځواب وویل: «ښاغلیه، ماته ووایه چې هغه څوک دی چې زه ورباندې ایمان راوړم.»</verse>
				<verse number="37">عیسی ورته وویل: «تا هغه لیدلی دی او دا هماغه سړی دی چې همدا اوس درسره خبرې کوي.»</verse>
				<verse number="38">هغه سړي وویل: «هو، څښتنه، زه درباندې ایمان لرم.» او هغه ته په سجده پرېوت.</verse>
				<verse number="39">بیا عیسی هغه ته وویل: «زه دې نړۍ ته د قضاوت کولو دپاره راغلی یم چې ړانده بینا شي او بینا ړانده شي.»</verse>
				<verse number="40">ځینې فریسیان چې د عیسی سره نژدې ولاړ وو دا خبرې واورېدلې او پوښتنه یې ترې وکړه: «ستا مقصد دا دی چې مونږ هم ړانده یو؟»</verse>
				<verse number="41">عیسی هغوی ته وویل: «که تاسو ړانده وای نو ستاسو ګناه به نه وه، خو دا چې تاسو وایئ مونږ بینا یو، نو د دې معنی دا ده چې تاسو لا تر اوسه هم ګناهکاران یئ.</verse>
			</chapter>
			<chapter number="10">
				<verse number="1">په یقین سره زه تاسو ته دا وایم چې هرڅوک چې د پسونو پنډغالي ته د دروازې په لاره نه ورننوځي، بلکې د کومې بلې لارې نه ورننوځي هغه غل او داړه مار دی.</verse>
				<verse number="2">خو کوم سړی چې په دروازه ورننوځي هغه د پسونو شپون دی.</verse>
				<verse number="3">څوکیدار هغه ته دروازه خلاصوي او کله چې هغه خپلو پسونو ته نوم اخلي او نارې ورته وهي نو پسونه د هغه اواز پېژني او هغه یې دباندې وباسي.</verse>
				<verse number="4">کله چې هغه خپل ټول پسونه وباسي نو شپون یې مخکې روان وي او پسونه ورپسې وي، ځکه چې د هغه اواز پېژني.</verse>
				<verse number="5">هغوی د پردي سړي پسې نه ځي بلکې د هغه نه تښتي، ځکه چې هغوی د پردي سړي اواز نه پېژني.»</verse>
				<verse number="6">عیسی هغوی ته دا مثال راوړ، خو هغوی په دې پوه نه شول چې د هغه مقصد څه دی.</verse>
				<verse number="7">عیسی یوځل بیا هغوی ته وویل: «په یقین سره زه تاسو ته دا وایم چې زه د پسونو دپاره د دروازې په شان یم.</verse>
				<verse number="8">هغه ټول نور چې زما نه مخکې راغلي وو، غله او داړه ماران وو او پسونو د هغوی اواز ته غوږ نه دی نیولی.</verse>
				<verse number="9">زه د دروازې په شان یم. هرڅوک چې زما له لارې ننوځي نو هغوی به وژغورل شي. هغوی به ځي او راځي او ښه څړځای به پیدا کوي.</verse>
				<verse number="10">غل یوازې د غلا، قتل او بربادۍ دپاره راځي. زه د دې دپاره راغلی یم چې زما پسونه ژوندون ومومي او د هغوی په ژوند کې هرڅه پرېمانه وي.</verse>
				<verse number="11">زه نېک شپون یم، داسې شپون چې د خپلو پسونو په خاطر خپل ځان قربانوي.</verse>
				<verse number="12">خو یو مزدور چې شپون نه دی او پسونه یې خپل نه دي، نو کله چې وویني چې لېوه راروان دی، پسونه پرېږدي او تښتي. لېوه به په پسونو باندې حمله وکړي، پسونه به په زوره بوځي او خواره واره به یې کړي.</verse>
				<verse number="13">هغه تښتي، ځکه چې هغه مزدور دی او د پسونو پروا نه لري.</verse>
				<verse number="14">زه نېک شپون یم. زه خپل پسونه پېژنم او هغوی ما پېژني.</verse>
				<verse number="15">لکه څنګه چې ما پلار پېژني، زه هم پلار پېژنم او زه خپل ځان د پسونو دپاره قربانوم.</verse>
				<verse number="16">زه نور پسونه هم لرم خو هغه د دې شپول نه دي، هغه هم باید راولم. هغوی به هم زما اواز اوري او یوه رمه به شي او شپون به یې هم یو وي.</verse>
				<verse number="17">پلار زما سره مینه کوي ځکه چې زه خپل ځان قربانوم د دې دپاره چې هغه بیا ومومم.</verse>
				<verse number="18">هېڅوک زما نه زما ژوند نه اخلي بلکې په خپله خوښه یې قرباني کوم. دا زما اختیار دی چې ځان قربان کړم او دا واک او اختیار لرم چې هغه بېرته لاسته راوړم. دا هغه څه دي چې پلار مې راته حکم کړی چې ویې کړم.»</verse>
				<verse number="19">د عیسی په دې خبرو یوځل بیا د یهودیانو ترمنځ اختلاف پیدا شو.</verse>
				<verse number="20">په هغو کې ډېرو وویل: «هغه پېرانو نیولی دی او لېونی دی. ولې د هغه خبرو ته غوږ نیسئ؟»</verse>
				<verse number="21">خو نورو به ویل: «څوک چې پېریانو نیولی وي هغه داسې خبرې نه شي کولای. ایا پېری کولای شي چې ړانده بینا کړي؟»</verse>
				<verse number="22">دا د ژمي وخت ؤ او په اورشلیم کې د خدای د کور د وقف کېدلو اختر ؤ.</verse>
				<verse number="23">عیسی د خدای د کور په یوځای کې چې د سلیمان د برنډې په نوم یادېده، ګرځېده.</verse>
				<verse number="24">خلک د هغه نه ګردچاپېره راټول شول او ورته ویې ویل: «ترڅو پورې به مونږ پرېږدې چې شکمن واوسو؟ که چېرې ته مسیح یې نو مونږ ته یې ښکاره ووایه.»</verse>
				<verse number="25">عیسی ځواب ورکړ: «ما تاسو ته وویل خو تاسو پرې باور نه کوئ. زه چې د خپل پلار په نوم کوم کارونه کوم هغه زما په هکله شاهدي ورکوي.</verse>
				<verse number="26">خو تاسو پرې باور نه کوئ ځکه چې تاسو زما پسونه نه یئ.</verse>
				<verse number="27">زما پسونه زما اواز پېژني او زه هغوی پېژنم او هغوی ما پسې راځي.</verse>
				<verse number="28">زه هغوی ته تلپاتې ژوندون ورکوم او هغوی به هېڅکله هم هلاک نه شي او هېڅوک نه شي کولای چې هغوی په زوره راڅخه بوځي.</verse>
				<verse number="29">زما پلار چې هغه خلک یې ماته راکړي دي هغه د ټولو نه لوی دی او هېڅوک نه شي کولای چې هغوی زما د پلار نه په زوره بوځي.</verse>
				<verse number="30">زه او پلار یو یو.»</verse>
				<verse number="31">خلکو یوځل بیا تیږې راواخیستې چې هغه سنګسار کړي.</verse>
				<verse number="32">عیسی هغوی ته وویل: «ما تاسو ته د پلار له خوا ډېر ښه کارونه وکړل. تاسو د هغو نه د کومې یوې په خاطر ما سنګساروئ؟»</verse>
				<verse number="33">هغوی ورته ځواب ورکړ: «مونږ تا د کوم نېک کار په خاطر نه سنګساروو، بلکې د کفر ویلو په خاطر. ځکه چې ته یوازې یو انسان یې، خو د خدایۍ دعوه کوې.»</verse>
				<verse number="34">عیسی هغوی ته په ځواب کې وویل: «ایا ستاسو په شریعت کې نه دي لیکل شوي چې خدای وویل: ‹تاسو خدایان یئ؟›</verse>
				<verse number="35">مونږ پوهېږو چې د خدای کلام نه شي بدلېدلی. نو که چېرې خدای هغه خلک چې د هغه پیغام ورته رسېدلی دی خدایان بللي دي،</verse>
				<verse number="36">نو بیا تاسو ولې په ما باندې د کفر ویلو تور لګوئ چې کله وایم چې زه د خدای زوی یم؟ لکه څنګه چې پلار زه وقف کړی یم او نړۍ ته یې رالېږلی یم.</verse>
				<verse number="37">که چېرې زه د خپل پلار کارونه نه کوم نو په ما باندې ایمان مه راوړئ.</verse>
				<verse number="38">خو که چېرې زه هغه کارونه کوم چې پلار یې کوي، که بیاهم په ما باندې ایمان نه راوړئ نو لږ تر لږه زما په کارونو باندې خو ایمان راوړئ. بیا تاسو دا ومنئ او په دې پوه شئ چې پلار په ما کې دی او زه په پلار کې یم.»</verse>
				<verse number="39">هغوی یوځل بیا هڅه وکړه چې عیسی ونیسي، خو هغه د هغوی له نظره پناه شو.</verse>
				<verse number="40">بیا عیسی د اردن د سیند بلې غاړې ته پورې وت او هغه ځای ته لاړ چې مخکې یحیی په کې د تعمید غسل ورکاوه او هلته پاتې شو.</verse>
				<verse number="41">ډېر خلک ورته راغلل او هغوی وویل: «یحیی هېڅکله کومه معجزه ونه ښودله، خو هغه چې هرڅه د دې سړي په هکله ویلي وو هغه رښتیا ؤ.»</verse>
				<verse number="42">او په هغه ځای کې ډېرو خلکو په عیسی باندې ایمان راوړ.</verse>
			</chapter>
			<chapter number="11">
				<verse number="1">د ایلعازر په نوم یو سړی ؤ چې ناروغه ؤ. د هغه کور په بیت عنیا کې ؤ، یعنې په هغه کلي کې چې مریم او د هغې خور مرتا اوسېدله.</verse>
				<verse number="2">دا هغه مریم ده چې ورسته د عیسی په پښو باندې عطر اچوي او د هغه پښې په خپلو ویښتانو وچوي. د هغې ورور ایلعازر ناروغه ؤ.</verse>
				<verse number="3">نو خویندو یې عیسی ته خبر ورولېږه او ورته ویې ویل: «استاذه، ستا ګران دوست ناروغه دی.»</verse>
				<verse number="4">کله چې عیسی دا واورېدل نو ویې ویل: «ایلعازر به د دې ناروغۍ څخه نه مړ کیږي بلکې دا د خدای د جلال ښکاره کولو دپاره یوه وسیله ده، ترڅو د خدای زوی هم له دې لارې جلال ومومي.»</verse>
				<verse number="5">په عیسی باندې مرتا، د هغې خور او ایلعازر ګران وو.</verse>
				<verse number="6">سره له دې چې هغه د ایلعازر د ناروغۍ نه خبر شو، خو دوه ورځې نور هم په هغه ځای کې چې ؤ، هلته پاتې شو.</verse>
				<verse number="7">بیا هغه خپلو شاګردانو ته وویل: «راځئ چې بېرته یهودیې ته لاړ شو.»</verse>
				<verse number="8">شاګردانو ورته وویل: «ای استاذه، لږه موده مخکې د هغه ځای خلکو غوښتل تا سنګسار کړي، خو ته بیاهم غواړې چې هلته لاړ شې؟»</verse>
				<verse number="9">عیسی ځواب ورکړ: «ایا په ورځ کې دولس ساعته رڼا نه وي؟ څوک چې د ورځې ګرځي نه راغورځیږي، ځکه چې د دې نړۍ رڼا ویني.</verse>
				<verse number="10">خو که څوک د شپې ګرځي نو غورځیږي، ځکه چې د هغه سره رڼا نه وي.»</verse>
				<verse number="11">عیسی دا خبرې وکړې او بیا یې هغوی ته وویل: «زمونږ دوست ایلعازر ویده پروت دی، خو زه ورځم چې راویښ یې کړم.»</verse>
				<verse number="12">شاګردانو وویل: «ای استاذه، که هغه ویده وي نو هغه به راپاڅیږي.»</verse>
				<verse number="13">خو د عیسی د خبرې مقصد دا ؤ چې ایلعازر مړ شوی دی، خو هغوی فکر وکړ چې د هغه مقصد عادي خوب دی.</verse>
				<verse number="14">نو عیسی هغوی ته ښکاره وویل: «ایلعازر مړ شوی دی.</verse>
				<verse number="15">خو زه ستاسو په خاطر خوشحاله یم چې هلته نه وم، ځکه چې تاسو به اوس په رښتیا ایمان راوړئ. راځئ چې هغه ته ورشو.»</verse>
				<verse number="16">توما چې د غبرګوني په نوم هم یادېده، نورو شاګردانو ته وویل: «راځئ چې مونږ هم لاړ شو او د هغه سره مړه شو.»</verse>
				<verse number="17">کله چې عیسی هغه ځای ته ورسېده، څلور ورځې کېدلې چې د ایلعازر مړی په قبر کې ایښودل شوی ؤ.</verse>
				<verse number="18">بیت عنیا د اورشلیم نه شاوخوا درې کیلومتره لېرې ؤ</verse>
				<verse number="19">او د اورشلیم نه د یهودیې ډېر خلک مرتا او مریم ته راغلي وو چې د هغوی د ورور د مړینې په خاطر ورته تسلي ورکړي،</verse>
				<verse number="20">نو کله چې مرتا د عیسی د راتللو څخه خبره شوه، د هغه مخې ته ورغله، خو مریم په کور کې پاتې شوه.</verse>
				<verse number="21">مرتا عیسی ته وویل: «استاذه، که ته دلته وای، نو زما ورور به نه وای مړ شوی.</verse>
				<verse number="22">خو زه اوس هم په دې پوهېږم چې که ته د خدای څخه هرڅه وغواړې، نو خدای به یې درکړي.»</verse>
				<verse number="23">عیسی هغې ته وویل: «ستا ورور به بېرته راژوندی شي.»</verse>
				<verse number="24">مرتا وویل: «زه پوهېږم چې هغه به د قیامت په ورځ راژوندی شي.»</verse>
				<verse number="25">عیسی هغې ته وویل: «زه قیامت او ژوندون یم. که څوک په ما باندې ایمان راوړي که هغه مړ هم شي، خو بیا به هم ژوندی وي،</verse>
				<verse number="26">او که څوک ژوندی وي او په ما باندې ایمان راوړي، نو هغه به هېڅکله هم مړ نه شي. ایا په دې باندې باور کوې؟»</verse>
				<verse number="27">هغې وویل: «هو، استاذه! زه په دې ایمان لرم چې ته مسیح یعنې د خدای زوی یې، د چا په هکله چې خدای ویلي دي چې هغه باید نړۍ ته راشي.»</verse>
				<verse number="28">کله چې مرتا دا خبره وکړه، نو لاړه او خپلې خور ته یې غږ وکړ او په پټه یې ورته وویل: «استاذ راغلی دی او تا غواړي.»</verse>
				<verse number="29">کله چې مریم دا واورېدل، نو زر راپاڅېدله او عیسی ته ورغله.</verse>
				<verse number="30">عیسی لا کلي ته رسېدلی نه ؤ او لا په هماغه ځای کې ؤ چې مرتا یې لیدلو ته ورغلې وه.</verse>
				<verse number="31">کوم خلک چې مریم ته د تسلۍ ورکولو دپاره راغلي وو او د هغې په کور کې وو، نو کله یې چې ولیدل چې هغه په بیړه له کوره وځي نو هغې پسې روان شول. هغوی فکر کاوه چې هغه قبر ته روانه ده چې هلته وژاړي.</verse>
				<verse number="32">مریم هغه ځای ته ورسېدله چې عیسی په کې ؤ او څنګه یې چې هغه ولیده، نو پښو ته یې پرېوتله او ویې ویل: «استاذه، که ته دلته وای، نو زما ورور به نه وای مړ شوی.»</verse>
				<verse number="33">کله چې عیسی هغه ولیدله چې ژاړي او همدارنګه کوم خلک چې د هغې سره راغلي وو هم ژاړي، نو سوړ اوسېلی یې وویست او ډېر خفه شو</verse>
				<verse number="34">او د هغوی نه یې پوښتنه وکړه: «د هغه قبر چېرته دی؟» هغوی ځواب ورکړ: «ښاغلیه، راشه او ویې ګوره.»</verse>
				<verse number="35">عیسی په ژړا شو.</verse>
				<verse number="36">بیا خلکو وویل: «وګورئ هغه ورباندې څومره ګران ؤ.»</verse>
				<verse number="37">خو ځینو یې وویل: «دې سړي چې د هغه ړوند سړي سترګې بینا کړلې، ایا دا یې نه شو کولای چې ایلعازر یې د مرګ نه ژغورلی وای؟»</verse>
				<verse number="38">عیسی یوځل بیا سوړ اوسېلی وویست او قبر ته ورغی. دا قبر یو غار ؤ چې خولې ته یې یوه تیږه ایښودل شوې وه.</verse>
				<verse number="39">عیسی خلکو ته امر وکړ: «تیږه لېرې کړئ.» مرتا د مړ شوي سړي خور هغه ته وویل: «استاذه، اوس خو د هغه د مرګ څلور ورځې شوې دي او بوی به یې کړی وي.»</verse>
				<verse number="40">عیسی هغې ته وویل: «ایا تاته مې نه وو ویلي چې که چېرې ته ایمان ولرې، نو د خدای جلال به ووینې؟»</verse>
				<verse number="41">نو خلکو تیږه لېرې کړه. بیا عیسی پورته اسمان ته وکتل او ویې ویل: «ای پلاره، زه ستا شکر کوم چې زما دعا دې واورېدله.</verse>
				<verse number="42">زه پوهېدم چې ته تل زما دعا اورې، خو ما دا د دې خلکو په خاطر چې دلته ولاړ دي وویل، ترڅو هغوی په دې باندې ایمان راوړي چې زه تا رالېږلی یم.»</verse>
				<verse number="43">کله چې عیسی دعا خلاصه کړه، نو په لوړ اواز یې چیغه کړه: «ای ایلعازره، راووځه.»</verse>
				<verse number="44">نو هغه مړی چې لاسونه او پښې یې په کفن کې تاو شوې وې او مخ یې په دستمال کې پټ ؤ، راووت. عیسی هغوی ته وویل: «هغه راخلاص کړئ او پرېږدئ چې لاړ شي.»</verse>
				<verse number="45">نو ډېرو خلکو چې د مریم لیدلو ته راغلي وو، کله چې هغوی هغه څه چې عیسی وکړل ولیدل، نو په هغه باندې یې ایمان راوړ.</verse>
				<verse number="46">خو د هغوی څخه ځینې یې فریسیانو ته ورغلل او کوم کارونه چې عیسی کړي وو هغوی ته یې وویل.</verse>
				<verse number="47">بیا فریسیانو او مشرانو کاهنانو شورا راوغوښتله او ویې ویل: «څه باید وکړو؟ ځکه چې دا سړی ډېرې معجزې ښکاره کوي.</verse>
				<verse number="48">که مونږ هغه پرېږدو چې همداسې کارونه وکړي نو ټول خلک به ورباندې ایمان راوړي، بیا به رومیان راشي او زمونږ د خدای کور او زمونږ ټول قوم به له منځه یوسي.»</verse>
				<verse number="49">خو په هغوی کې یو تن چې قیافا نومېده او په هغه کال لوی کاهن ؤ، وویل: «تاسو نه پوهېږئ!</verse>
				<verse number="50">په دې نه پوهېږئ چې ستاسو دپاره دا ښه ده چې یو کس د ټول قوم په خاطر مړ شي، نه دا چې ټول قوم تباه شي.»</verse>
				<verse number="51">هغه دا خبره له خپله ځانه ونه کړه بلکې د دې دپاره چې هغه په هغه کال لوی کاهن ؤ، نو هغه پېشګویي وکړه چې عیسی به د یهودو د قوم په خاطر مړ شي،</verse>
				<verse number="52">او یوازې د هغه قوم دپاره نه بلکې د خدای ټول خواره واره اولادونه چې په مختلفو ځایونو کې اوسیږي سره یوځای کړي.</verse>
				<verse number="53">نو د هماغې ورځې نه هغوی د عیسی د وژلو پرېکړه وکړه.</verse>
				<verse number="54">له هغې وروسته عیسی نور د خلکو په منځ کې ښکاره نه ګرځېده بلکې د هغه ځای نه یوې سیمې ته چې دښتې ته نژدې وه، یعنې د افرایم په نوم ښار ته لاړ او د خپلو شاګردانو سره هلته پاتې شو.</verse>
				<verse number="55">د یهودیانو د فسحې اختر نژدې ؤ او ډېر خلک د کلیوالي سیمو نه اورشلیم ته راغلل چې د اختر نه مخکې د پاکوالي مراسم سرته ورسوي.</verse>
				<verse number="56">هغوی عیسی لټاوه او څنګه چې هغوی د خدای په کور کې سره راټول شول نو یو بل ته یې وویل: «تاسو څه فکر کوئ، ایا هغه به د اختر جشن ته رانه شي؟»</verse>
				<verse number="57">مشرانو کاهنانو او فریسیانو دا حکم کړی ؤ، که هرڅوک پوه شي چې عیسی چېرته دی، نو دوی ته دې خبر ورکړي چې هغه ونیسي.</verse>
			</chapter>
			<chapter number="12">
				<verse number="1">د فسحې د اختر نه شپږ ورځې مخکې عیسی بیت عنیا ته چې ایلعازر په کې اوسېده، یعنې هماغه سړی چې هغه د مرګ نه وروسته بېرته راژوندی کړی ؤ، راغی.</verse>
				<verse number="2">هغوی هلته د عیسی دپاره د ماښام ډوډۍ تیاره کړې وه. مرتا د هغوی خدمت کاوه او ایلعازر هم د عیسی سره ډوډۍ ته ناست ؤ.</verse>
				<verse number="3">په دې وخت کې مریم یو بوتل قیمتي عطر چې نیم لیتر ؤ او د یو ډول خالصه خوشبویه ملهمو څخه جوړ شوي وو، راواخیستل او د عیسی په پښو باندې یې واچول او د هغه پښې یې په خپلو ویښتانو باندې وچې کړلې او ټول کور د عطرو د خوشبویۍ نه ډک شو.</verse>
				<verse number="4">خو یهودا اسخریوتي چې د عیسی د شاګردانو څخه ؤ او وروسته یې د هغه سره خیانت وکړ، وویل:</verse>
				<verse number="5">«دا عطر ولې د درېو سوو سپینو زرو په سکو باندې خرڅ نه شول چې پیسې یې غریبانو ته ورکړل شوې وای؟»</verse>
				<verse number="6">هغه دا خبره د دې دپاره ونه کړه چې ګنې د هغه سره د غریبانو غم ؤ، بلکې په دې خاطر چې هغه خپله غل ؤ او څرنګه چې هغه د پیسو د ساتلو مسوولیت په غاړه درلود، نو اکثره وخت به یې یو څه پیسې د خپل ځان دپاره پټولې</verse>
				<verse number="7">عیسی وویل: «د هغې سره کار مه لرئ، هغې زه د ښخولو دپاره تیار کړم.</verse>
				<verse number="8">ځکه چې غریبان به تل ستاسو سره وي، خو زه به تل تاسو سره نه یم.»</verse>
				<verse number="9">زیات شمېر خلک خبر شول چې عیسی په بیت عنیا کې دی، نو هغوی هلته ورغلل. یوازې د دې دپاره نه چې عیسی وویني بلکې ایلعازر چې عیسی راژوندی کړی ؤ، هم وویني.</verse>
				<verse number="10">نو مشرانو کاهنانو پرېکړه وکړه چې ایلعازر هم ووژني،</verse>
				<verse number="11">ځکه چې د هغه له امله ډېرو خلکو هغوی پرېښودل او په عیسی باندې یې ایمان راوړ.</verse>
				<verse number="12">په بله ورځ ګڼ شمېر خلک چې د اختر دپاره راغلي وو، خبر شول چې عیسی اورشلیم ته راروان دی.</verse>
				<verse number="13">نو هغوی د خرما د ونو څانګې واخیستلې او د هغه مخې ته ورووتل او چیغې یې وهلې: «ژوندی دې وي! مبارک دی وي هغه څوک چې د څښتن په نوم راځي! مبارک دي وي د اسراییلو پاچا!»</verse>
				<verse number="14">عیسی یو کوټی پیدا کړ او په هغه باندې سپور شو، لکه څنګه چې د خدای په کلام کې لیکل شوي دي:</verse>
				<verse number="15">«ای د صهیون خلکو، نور مه وېرېږئ! ګوره، ستا پاچا دی راروان هغه سپور دی په کوټي باندې.»</verse>
				<verse number="16">په پیل کې شاګردان د دې شیانو په معنی باندې پوه نه شول، خو کله چې عیسی خپل جلال ته ورسېده، نو هغوی ته ور په یاد شول چې دا شیان د هغه په هکله لیکل شوي وو او د هغه سره همداسې وشول.</verse>
				<verse number="17">کله چې عیسی ایلعازر ته غږ وکړ او هغه یې راژوندی کړ او د قبر څخه یې راوویست، نو زیات شمېر خلک هلته موجود وو. هغوی چې څه لیدلي او اورېدلي وو د هغې په هکله یې نورو خلکو ته شاهدي ورکوله.</verse>
				<verse number="18">نو ګڼ شمېر خلک د هغه هرکلي ته ورغلل، ځکه چې هغوی اورېدلي وو چې عیسی دا معجزه ښودلې وه.</verse>
				<verse number="19">نو بیا فریسیانو یو بل ته سره وویل: «تاسو ګورئ چې مونږ هېڅ نه شو کولای، ټوله نړۍ هغه پسې روانه ده.»</verse>
				<verse number="20">په اختر کې چې د عبادت دپاره اورشلیم ته کوم خلک راغلي وو په هغوی کې ځینې یونانیان هم وو.</verse>
				<verse number="21">هغوی فیلیپوس ته چې د جلیل د بیت صیدا ؤ، راغلل او ورته ویې ویل: «ای ښاغلیه، مونږ غواړو چې عیسی ووینو.»</verse>
				<verse number="22">فیلیپوس لاړ او اندریاس ته یې وویل او هغوی دواړه لاړل چې عیسی خبر کړي.</verse>
				<verse number="23">عیسی هغوی ته وویل: «اوس هغه وخت رارسېدلی دی چې د انسان زوی جلال ومومي.</verse>
				<verse number="24">په یقین سره زه تاسو ته دا وایم چې که د غنمو یوه دانه په خاوره کې ونه لویږي او له منځه لاړه نه شي، نو هغه به هماغه یوه دانه پاتې شي. خو که چېرې هغه له منځه لاړه شي نو ډېرې غلې دانې به راوړي.</verse>
				<verse number="25">په چا باندې چې په دې نړۍ کې خپل ځان ګران وي نو هغه به له لاسه ورکړي. خو که څوک په نړۍ کې د خپل ځان نه تېر شي، نو هغه به تل ترتله خپل ژوند وساتي.</verse>
				<verse number="26">که څوک غواړي چې زما خدمت وکړي، نو هغه دې ما پسې راځي او چېرته چې زه یم نو زما خدمتګار به هم هلته وي. څوک چې زما خدمت کوي نو زما پلار به هغه سرلوړی کړي.</verse>
				<verse number="27">اوس زما زړه نا ارامه دی. څه ووایم؟ ایا ووایم: ‹ای پلاره، ما د دې ساعت د کړاو او ځورېدنې نه وساته؟› خو زه دې نړۍ ته د دې دپاره راغلی یم چې وکړېږم.</verse>
				<verse number="28">ای پلاره، خپل نوم ته جلال ورکړه!» هغه وخت د اسمان نه یو اواز راغی او ویې ویل: «ما جلال ورکړی دی او بیا به هم جلال ورکړم.»</verse>
				<verse number="29">کوم خلک چې په هغه ځای کې ولاړ وو او دا اواز یې واورېد، نو ځینو یې وویل: «دا د تندر اواز ؤ.» خو نورو وویل: «فرښتې د هغه سره خبرې وکړې.»</verse>
				<verse number="30">خو عیسی هغوی ته وویل: «دا اواز زما په خاطر نه بلکې ستاسو په خاطر ؤ.</verse>
				<verse number="31">اوس د دې وخت رارسېدلی چې خدای به د نړۍ د خلکو په هکله قضاوت کوي او د دې نړۍ واکمن یعنې شیطان به شړل کیږي.</verse>
				<verse number="32">کله چې زه د ځمکې نه پورته وخېژول شم، نو ټول انسانان به خپل ځان ته راکاږم.»</verse>
				<verse number="33">د عیسی د خبرې اشاره دې ته وه چې هغه به په څه قسم مرګ مړ کیږي.</verse>
				<verse number="34">خلکو عیسی ته وویل: «زمونږ شریعت وایي چې مسیح به تل ترتله ژوندی وي. نو بیا ته څنګه ویلی شې چې د انسان زوی باید پورته وخېژول شي؟ دا د انسان زوی څوک دی؟»</verse>
				<verse number="35">عیسی هغوی ته وویل: «ستاسو سره د لږ نور وخت دپاره رڼا شته. ترڅو پورې چې دا رڼا ستاسو سره ده نو تاسو ګرځئ، هسې نه چې تیاره درباندې راشي. ځکه څوک چې په تیاره کې ګرځي هغه نه پوهیږي چې چېرته روان دی.</verse>
				<verse number="36">تر هغې پورې چې رڼا درسره ده، نو په رڼا باندې ایمان راوړئ د دې دپاره چې تاسو د رڼا بچیان شئ.» کله چې عیسی خپلې خبرې پای ته ورسولې، نو لاړ او د هغوی نه پټ شو.</verse>
				<verse number="37">سره له دې چې عیسی د هغوی په مخکې ډېرې معجزې وښودلې خو هغوی په هغه باندې ایمان رانه وړ،</verse>
				<verse number="38">ترڅو د اشعیا پیغمبر هغه خبرې رښتیا شي چې ویلي یې وو: «ای څښتنه، چا زمونږ په پیغام باندې باور کړی دی؟ چاته څښتن خپل قدرت ښودلی دی؟»</verse>
				<verse number="39">نو هغوی ونه شو کولای چې ایمان راوړي. اشعیا پیغمبر دا هم ویلي دي:</verse>
				<verse number="40">«خدای د هغوی سترګې ړندې کړې دي، او د هغوی زړونه یې سخت کړي دي، چې په سترګو باندې څه ونه ویني او په زړونو کې ورباندې پوه نه شي او ماته را ونه ګرځي چې زه یې روغ کړم.»</verse>
				<verse number="41">اشعیا دا د دې دپاره وویل چې د عیسی جلال یې لیدلی ؤ او د هغه په هکله یې خبرې وکړې.</verse>
				<verse number="42">سره له دې بیاهم ډېرو یهودي مشرانو په هغه باندې ایمان راوړ، خو د فریسیانو له وېرې یې د خپل ایمان راوړلو اقرار نه کاوه، هسې نه چې د کنیسې څخه یې وشړي،</verse>
				<verse number="43">ځکه چې هغوی د خدای له خوا د ستاینې په ځای د انسان ستاینه زیاته خوښوله.</verse>
				<verse number="44">نو عیسی په لوړ اواز وویل: «هرڅوک چې په ما باندې ایمان راوړي، نو هغه نه یوازې دا چې په ما باندې یې ایمان راوړی بلکې په هغه چا باندې یې هم راوړی دی چې زه یم رالېږلی یم.</verse>
				<verse number="45">هرڅوک چې ما ویني، نو هغه څوک هم ویني چې زه یې رالېږلی یم.</verse>
				<verse number="46">زه نړۍ ته لکه د یوې رڼا په شان راغلی یم د دې دپاره چې هرڅوک چې په ما باندې ایمان راوړي هغه په تیاره کې پاتې نه شي.</verse>
				<verse number="47">خو که چېرې څوک زما خبرې واوري او عمل ورباندې ونه کړي، نو زه هغه نه محکوموم. زه نړۍ ته د دې دپاره راغلی یم چې خلک وژغورم، د دې دپاره نه یم راغلی چې هغوی محکوم کړم.</verse>
				<verse number="48">هرڅوک چې ما رد کړي او زما خبرې ونه مني، نو د هغه دپاره قاضي شته، یعنې هغه تعلیم چې ما ورکړی دی هغه به د اخرت په ورځ ملامته کړي.</verse>
				<verse number="49">ځکه چې زه له خپله ځانه خبرې نه کوم بلکې هغه پلار چې زه یې رالېږلی یم ماته دا حکم کړی دی چې څه ووایم او څنګه خبرې وکړم.</verse>
				<verse number="50">زه پوهېږم چې د هغه حکم خلکو ته تلپاتې ژوندون ورکوي، نو ځکه زه چې څه وایم هماغه څه دي چې پلار راته ویلي دي چې ویې وایم.»</verse>
			</chapter>
			<chapter number="13">
				<verse number="1">د فسحې د اختر نه یوه ورځ مخکې ؤ چې عیسی په دې پوه شو چې هغه وخت راورسېد چې د دې نړۍ نه لاړ شي او پلار ته ورشي. هغه د خپلو پیروانو سره چې د دې نړۍ سره یې تړاو درلود، مینه کوله او تر اخره پورې یې د هغوی سره مینه وکړه.</verse>
				<verse number="2">د ماښام د ډوډۍ وخت ؤ او شیطان له مخکې نه د شمعون اسخریوتي د زوی یهودا په زړه کې دا فکر اچولی ؤ چې د عیسی سره خیانت وکړي.</verse>
				<verse number="3">عیسی په دې پوهېده چې پلار ورته د ټولو شیانو اختیار ورکړی دی او هغه د خدای له خوا راغلی دی او بېرته خدای ته ورځي.</verse>
				<verse number="4">نو هغه د ډوډۍ نه راپاڅېده، خپله چپنه یې لېرې کړله او یو دستمال یې راواخیست او د خپلې ملا نه یې راتاو کړ.</verse>
				<verse number="5">بیا یې په لګن کې اوبه واچولې او د خپلو شاګردانو د پښو په وینځلو یې پیل وکړ او هغه یې په هغه دستمال باندې چې د خپلې ملا نه یې تاو کړی ؤ، وچې کړې.</verse>
				<verse number="6">هغه شمعون پطروس ته ورغی نو پطروس هغه ته وویل: «ای څښتنه، ایا ته غواړې چې زما پښې ووینځې؟»</verse>
				<verse number="7">عیسی په ځواب کې وویل: «ته اوس نه پوهېږې چې زه څه کوم، خو وروسته به پوه شې.»</verse>
				<verse number="8">پطروس ورته وویل: «ته به هېڅکله هم زما پښې نه وینځې.» عیسی وویل: «که زه ستا پښې ونه وینځم، نو ته به نور زما سره ملګرتیا ونه لرې.»</verse>
				<verse number="9">شمعون پطروس وویل: «بیا نو څښتنه، یوازې پښې مې نه بلکې لاسونه او سر مې هم ووینځه.»</verse>
				<verse number="10">عیسی ورته وویل: «چا چې ځان وینځلی وي نو هغه بیخي پاک وي او وینځلو ته اړتیا نه لري، یوازې پښې یې باید ووینځل شي. تاسو ټول پاک یئ، خو په تاسو کې یو کس پاک نه دی.»</verse>
				<verse number="11">ځکه چې عیسی ته معلومه وه چې څوک به ورسره خیانت کوي، نو ځکه یې وویل: «تاسو ټول پاک یئ پرته د یو کس نه.»</verse>
				<verse number="12">کله چې عیسی د هغوی پښې ووینځلې، نو خپله چپنه یې بېرته واغوستله او بېرته دسترخوان ته کښېناست او د هغوی نه یې پوښتنه وکړه: «ما چې ستاسو دپاره څه وکړل ایا تاسو د هغې په معنی باندې پوه شوئ؟</verse>
				<verse number="13">تاسو ماته استاذ او بادار وایئ او تاسو ښه کوئ چې داسې وایئ، ځکه چې زه همداسې یم.</verse>
				<verse number="14">که چېرې ما چې ستاسو بادار او استاذ یم ستاسو پښې ووینځلې، نو تاسو هم باید د یو بل پښې ووینځئ.</verse>
				<verse number="15">ما تاسو ته یو مثال درکړ، ترڅو تاسو د یو بل سره همداسې وکړئ لکه څنګه چې ما ستاسو دپاره وکړل.</verse>
				<verse number="16">په یقین سره زه تاسو ته دا وایم چې هېڅ یو نوکر د خپل بادار څخه لوی نه دی او هېڅ یو استازی د خپل رالېږونکي څخه لوی نه دی.</verse>
				<verse number="17">اوس چې تاسو په دې شیانو باندې پوه شوئ، نو که عمل ورباندې وکړئ، نو تاسو بختور یئ.</verse>
				<verse number="18">زه ستاسو ټولو په هکله خبرې نه کوم، کوم خلک چې ما غوره کړي دي زه هغوی پېژنم. خو د خدای د کلام دا وینا باید رښتیا شي چې وایي: ‹هغه چا چې زما سره یې ډوډۍ خوړله زما په ضد راپورته شو.›</verse>
				<verse number="19">اوس زه تاسو ته د هغې پېښې د رامنځته کېدلو نه مخکې وایم، د دې دپاره کله چې هغه پېښه وشي، نو تاسو به په دې ایمان راوړئ چې زه هماغه یم.</verse>
				<verse number="20">په یقین سره زه تاسو ته دا وایم څوک چې هغه کس قبول کړي چې زه یې لېږم، نو زه یې قبول کړی یم او هرڅوک چې ما قبول کړي، نو هغه څوک یې قبول کړی چې زه یې رالېږلی یم.»</verse>
				<verse number="21">کله چې عیسی دا خبرې وکړې، نو د هغه روح نا ارامه شو او په ښکاره یې وویل: «په یقین سره زه تاسو ته دا وایم چې په تاسو کې به یو کس زما سره خیانت وکړي.»</verse>
				<verse number="22">شاګردانو یو بل ته وکتل او شکمن شول چې هغه د چا په هکله خبرې کوي.</verse>
				<verse number="23">په شاګردانو کې یو یې چې په عیسی باندې ډېر ګران ؤ د هغه په څنګ کې ناست ؤ.</verse>
				<verse number="24">شمعون پطروس هغه شاګرد ته اشاره وکړه او ورته ویې ویل: «د عیسی نه پوښتنه وکړه چې هغه د چا په هکله خبرې کوي.»</verse>
				<verse number="25">نو هغه شاګرد عیسی ته ورنژدې شو او پوښتنه یې ترې وکړه: «استاذه، هغه څوک دی؟»</verse>
				<verse number="26">عیسی ځواب ورکړ: «دا هغه سړی دی چې زه لږه ډوډۍ په کاسه کې لمدوم او ورته یې ورکوم.» نو هغه لږه ډوډۍ په کاسه کې لمده کړه او د شمعون اسخریوتي زوی یهودا ته یې ورکړه.</verse>
				<verse number="27">څنګه چې یهودا هغه لږه ډوډۍ واخیستله، نو شیطان یې وجود ته ورننوت. عیسی ورته وویل: «هرڅه چې کوې زر یې وکړه.»</verse>
				<verse number="28">کوم خلک چې ډوډۍ ته ناست وو د هغوی څخه هېڅوک پوه نه شو چې د دې خبرې نه د هغه مقصد څه ؤ.</verse>
				<verse number="29">څرنګه چې یهودا سره د پیسو ساتلو کڅوړه وه، نو ځینو شاګردانو دا ګومان وکړ چې عیسی هغه ته وویل چې لاړ شي او د اختر دپاره چې کوم څه په کار دي واخلي او یا غریبانو ته کوم څه ورکړي.</verse>
				<verse number="30">څنګه چې یهودا هغه لږه ډوډۍ واخیستله نو سمدلاسه دباندې ووت. دا شپه وه.</verse>
				<verse number="31">کله چې یهودا لاړ، نو عیسی وویل: «اوس به د خدای زوی جلال ومومي او د هغه په وسیله به خدای جلال مومي.</verse>
				<verse number="32">څرنګه چې خدای د هغه په وسیله جلال مومي نو خدای به په خپله هم هغه ته جلال ورکړي او ډېر زر به ورته جلال ورکړي.</verse>
				<verse number="33">زما بچیانو! زه به د لږ نور وخت دپاره ستاسو سره یم. بیا به ما پسې ګرځئ او پیدا کولای به مې نه شئ او لکه څنګه چې مې یهودي مشرانو ته وویل، اوس یې تاسو ته هم وایم، زه چې چېرته ځم هلته تاسو نه شئ تللی.</verse>
				<verse number="34">زه تاسو ته نوی حکم درکوم: د یو بل سره مینه کوئ، لکه څنګه چې ما ستاسو سره کړې ده، نو تاسو هم باید د یو بل سره مینه وکړئ.</verse>
				<verse number="35">که تاسو یو د بل سره مینه ولرئ، نو بیا به ټول په دې پوه شي چې تاسو زما شاګردان یئ.»</verse>
				<verse number="36">شمعون پطروس د هغه نه پوښتنه وکړه: «استاذه، ته چېرته ځې؟» عیسی ځواب ورکړ: «زه چې کوم ځای ته ځم ته اوس هلته ما پسې نه شې راتللی، خو وروسته به راشې.»</verse>
				<verse number="37">پطروس وویل: «استاذه، اوس درپسې ولې نه شم درتلی؟ زه دې ته حاضر یم چې ستا په خاطر خپل ځان قربان کړم.»</verse>
				<verse number="38">عیسی ځواب ورکړ: «ایا ته حاضر یې چې زما په خاطر خپل ځان قربان کړې؟ په یقین سره زه تاته دا وایم چې د چرګ د اذان نه مخکې به درې ځلې ووایې چې ته ما نه پېژنې.»</verse>
			</chapter>
			<chapter number="14">
				<verse number="1">عیسی خپلو شاګردانو ته وویل: «خپل زړونه مه نا ارامه کوئ. په خدای باندې ایمان ولرئ او په ما باندې هم ایمان ولرئ.</verse>
				<verse number="2">زما د پلار په کور کې ډېرې کوټې دي. که داسې نه وای نو ما به تاسو ته ویلي نه وای چې زه ځم چې ستاسو دپاره ځای تیار کړم.</verse>
				<verse number="3">کله چې زه لاړم او تاسو دپاره مې ځای تیار کړ، نو بېرته راځم او تاسو د ځان سره وړم، ترڅو په کوم ځای کې چې زه یم هلته به تاسو هم یئ.</verse>
				<verse number="4">تاسو پوهېږئ زه چې چېرته ځم هغه لاره درته معلومه ده.»</verse>
				<verse number="5">توما وویل: «څښتنه، مونږ نه پوهېږو چې ته چېرته ځې، نو لاره به څنګه وپېژنو؟»</verse>
				<verse number="6">عیسی ځواب ورکړ: «زه لاره یم، زه حقیقت یم او زه ژوندون یم. هېڅوک نه شی کولای چې زما د وسیلې نه پرته پلار ته ورشي.</verse>
				<verse number="7">که چېرې تاسو زه پېژندلی، نو زما پلار به مو هم پېژانده. نو له دې نه وروسته تاسو هغه پېژنئ او هغه مو لیدلی دی. څرنګه چې تاسو زه وپېژندلم، نو زما پلار به هم وپېژنئ او هغه مو لیدلی دی.»</verse>
				<verse number="8">د عیسی بل شاګرد فیلیپوس هغه ته وویل: «استاذه، مونږ ته پلار وښایه نو زمونږ قناعت به حاصل شي.»</verse>
				<verse number="9">عیسی هغه ته وویل: «ای فیلیپوسه، دومره موده زه ستاسو سره وم خو بیاهم ما نه پېژنې؟ هرچا چې زه لیدلی یم نو پلار یې هم لیدلی دی. نو بیا ته څنګه وایې چې مونږ ته پلار وښایه؟</verse>
				<verse number="10">ایا په دې باندې باور نه لرې چې زه په پلار کې یم او پلار په ما کې دی؟ زه چې تاسو ته کومې خبرې کوم هغه د خپل ځانه نه کوم، بلکې زما پلار چې په ما کې دی زما په وسیله خپل کارونه کوي.</verse>
				<verse number="11">کله چې زه وایم چې زه په پلار کې یم او پلار په ما کې دی، نو په دې باندې باور وکړئ. که زما په خبرو باندې باور نه کوئ نو کوم کارونه چې ما کړي دي د هغو دپاره باور وکړئ.</verse>
				<verse number="12">په یقین سره زه تاسو ته دا وایم چې هرڅوک چې په ما باندې ایمان راوړي، نو کوم کارونه چې ما کړي دي، هغه به یې هم وکړي او له دې نه به هم لوی لوی کارونه وکړي، ځکه چې زه خپل پلار ته ورځم.</verse>
				<verse number="13">او تاسو چې هرڅه زما په نوم وغواړئ زه به هغه کوم، ترڅو د پلار جلال د زوی په وسیله ښکاره شي.</verse>
				<verse number="14">که چېرې تاسو کوم څه زما په نوم زما نه وغواړئ نو زه به یې سرته رسوم.</verse>
				<verse number="15">که چېرې تاسو زما سره مینه کوئ نو زما په حکمونو باندې به عمل کوئ</verse>
				<verse number="16">او زه به د پلار نه غوښتنه وکړم او هغه به تاسو ته یو بل مرسته کوونکی درولېږي چې تل ترتله به ستاسو سره وي،</verse>
				<verse number="17">یعنې د حقیقت روح چې د نړۍ خلک یې نه شي منلی، ځکه چې هغه نه ویني او نه یې پېژني. خو تاسو یې پېژنئ، ځکه چې هغه ستاسو سره اوسي او په تاسو کې به وي.</verse>
				<verse number="18">زه به تاسو لکه د یتیمانو په شان پرېنږدم، زه بېرته تاسو ته راځم.</verse>
				<verse number="19">لږ وخت وروسته به د نړۍ خلک نور ما ونه ویني خو تاسو به مې بیا وینئ. ځکه چې زه به راژوندی کېږم نو تاسو به هم ژوندي یئ.</verse>
				<verse number="20">کله چې هغه ورځ راشي نو تاسو به پوه شئ چې زه په پلار کې یم، تاسو په ما کې یئ او زه په تاسو کې یم.</verse>
				<verse number="21">هرڅوک چې زما حکمونه مني او عمل ورباندې کوي نو دا هغه څوک دی چې زما سره مینه کوي. څوک چې زما سره مینه کوي نو زما پلار به ورسره مینه وکړي، او زه به هم د هغه سره مینه وکړم او خپل ځان به ورته ښکاره کړم.»</verse>
				<verse number="22">یهودا (دا اسخریوتي یهودا نه دی) هغه ته وویل: «استاذه، ته ولې غواړې چې خپل ځان دې یوازې مونږ ته ښکاره کړې او د نړۍ خلکو ته نه؟»</verse>
				<verse number="23">عیسی په ځواب کې وویل: «هرڅوک چې زما سره مینه کوي نو هغه به زما په تعلیم باندې عمل کوي. زما پلار به د هغه سره مینه کوي او زه او پلار به هغه ته ورځو او د هغه سره به اوسېږو.</verse>
				<verse number="24">خو څوک چې زما سره مینه نه کوي هغه زما په تعلیم باندې عمل نه کوي. کوم تعلیم چې تاسو یې اورئ هغه زما تعلیم نه دی بلکې زما د پلار تعلیم دی چې زه یې رالېږلی یم.</verse>
				<verse number="25">تر هغې پورې چې زه ستاسو سره یم دا خبرې درته کوم.</verse>
				<verse number="26">خو ستاسو مرسته کوونکی یعنې روح القدس چې پلار به یې زما په نوم راولېږي، هغه به ټول شیان تاسو ته درزده کړي او هرڅه چې ما درته ویلي دي هغه به در په یاد کړي.</verse>
				<verse number="27">زه تاسو ته سوله درکوم داسې سوله چې یوازې زه یې ورکولای شم. دا د هغې سولې په شان نه ده چې نړۍ یې ورکولای شي. نو څه چې پېښیږي، د هغې په هکله مه نا ارامه کېږئ او مه وېرېږئ.</verse>
				<verse number="28">تاسو واورېدل چې ما وویل زه ځم خو بېرته تاسو ته راځم. که چېرې تاسو زما سره مینه کولای نو د دې خبرې په اورېدلو سره چې زه پلار ته ورځم، تاسو به خوشحاله شوي وای، ځکه چې پلار زما نه ډېر لوی دی.</verse>
				<verse number="29">مخکې له دې چې دا کار وشي تاسو ته مې وویل نو کله چې دا کار وشي، تاسو به ایمان راوړئ.</verse>
				<verse number="30">زه نور زیات وخت نه لرم چې ستاسو سره خبرې وکړم، ځکه چې د دې نړۍ واکمن راروان دی. هغه په ما باندې هېڅ واک او اختیار نه لري،</verse>
				<verse number="31">خو نړۍ باید په دې پوه شي چې زه د پلار سره مینه کوم، نو هماغه کار کوم چې هغه یې راته حکم کوي. اوس راځئ چې د دې ځای نه لاړ شو.</verse>
			</chapter>
			<chapter number="15">
				<verse number="1">زه د انګورو اصلي تاک یم او زما پلار باغوان دی.</verse>
				<verse number="2">زما هره څانګه چې مېوه نه نیسي هغه پرې کوي او هره څانګه چې مېوه نیسي هغه اصلاح کوي، ترڅو ډېره مېوه ونیسي.</verse>
				<verse number="3">تاسو لا د مخکې نه په هغه تعلیم باندې چې درکړی مې دی، پاک شوي یئ.</verse>
				<verse number="4">په ما کې پاتې شئ لکه څنګه چې زه په تاسو کې پاتې کېږم. لکه څنګه چې یوه څانګه په خپله مېوه نه شي نیولی ترڅو هغه په تاک کې پاتې نه وي، تاسو هم مېوه نه شئ نیولی ترڅو چې په ما کې پاتې نه شئ.</verse>
				<verse number="5">زه د انګورو تاک یم او تاسو څانګې یئ. هرڅوک چې په ما کې پاتې شي او زه په هغه کې پاتې شم نو هغه به ډېره مېوه ونیسي، ځکه چې تاسو بې له ما هېڅ نه شئ کولای.</verse>
				<verse number="6">که چېرې څوک په ما کې پاتې نه شي هغه به لکه بېکاره څانګه لېرې وغورځول شي او وچ به شي. هغه څانګې راټولیږي، په اور کې اچول کیږي ترڅو وسوځي</verse>
				<verse number="7">که چېرې تاسو په ما کې پاتې شئ او زما خبرې په تاسو کې پاتې شي، نو هرڅه چې غواړئ د هغو دپاره سوال وکړئ او هغه به درکړل شي.</verse>
				<verse number="8">زما د پلار جلال په دې کې دی چې تاسو ډېره مېوه ونیسئ او دا ثابته کړئ چې زما شاګردان یئ.</verse>
				<verse number="9">لکه څنګه چې پلار زما سره مینه کړې ده ما هم ستاسو سره مینه کړې ده. نو زما په مینه کې پاتې شئ.</verse>
				<verse number="10">که چېرې تاسو زما په حکمونو باندې عمل وکړئ، نو زه به تاسو سره مینه کوم لکه څنګه چې ما د خپل پلار په حکمونو باندې عمل کړی دی او زه د هغه په مینه کې اوسېږم.</verse>
				<verse number="11">ما دا شیان تاسو ته وویل ترڅو ستاسو زړونه زما د خوشحالۍ نه ډک شي او ستاسو خوشحالي پوره شي.</verse>
				<verse number="12">زما حکم دا دی: د یو بل سره مینه کوئ لکه څنګه چې ما تاسو سره مینه کړې ده.</verse>
				<verse number="13">د دې نه نوره زیاته مینه نشته چې یو سړی دې د خپلو ملګرو په خاطر خپل ځان قربان کړي.</verse>
				<verse number="14">که چېرې تاسو زما په حکمونو باندې عمل وکړئ نو بیا به تاسو زما ملګري یئ.</verse>
				<verse number="15">زه نور تاسو ته نوکران نه وایم، ځکه چې نوکران په دې نه پوهیږي چې بادار یې څه کوي، خو ما تاسو ته ملګري ویلي دي، ځکه ما چې هرڅه د خپل پلار نه اورېدلي دي هغه مې تاسو ته ویلي دي.</verse>
				<verse number="16">تاسو زه نه یم غوره کړی، بلکې ما تاسو غوره کړي یئ او دا کار مې درته سپارلی دی چې لاړ شئ او مېوه ونیسئ، داسې مېوه چې دوامداره وي. نو بیا چې تاسو هرڅه زما په نوم د پلار نه وغواړئ هغه به تاسو ته درکړي.</verse>
				<verse number="17">نو زه تاسو ته دا حکم کوم چې د یو بل سره مینه کوئ.</verse>
				<verse number="18">که چېرې د نړۍ خلک ستاسو نه کرکه کوي، نو پوه شئ چې ستاسو نه لومړی یې زما نه کرکه کړې ده.</verse>
				<verse number="19">که چېرې تاسو د دې نړۍ وای نو تاسو به د دې نړۍ د خلکو سره مینه کولی، خو څرنګه چې تاسو د دې نړۍ نه یئ او تاسو مې د دې نړۍ نه غوره کړي یئ نو له همدې امله نړۍ ستاسو نه کرکه کوي.</verse>
				<verse number="20">ما چې کوم تعلیم تاسو ته درکړې دی هغه در په یاد کړئ چې یو نوکر د خپل بادار نه لوی نه دی. که هغوی زه ځورولی یم نو تاسو به هم وځوروي. که چېرې هغوی زما په تعلیم باندې عمل کړی وي نو ستاسو په تعلیم باندې به یې هم وکړي.</verse>
				<verse number="21">هغوی به ستاسو سره زما د نوم په خاطر دا هرڅه وکړي، ځکه چا چې زه رالېږلی یم هغوی هغه نه پېژني.</verse>
				<verse number="22">که چېرې زه نه وای راغلی او د هغوی سره مې خبرې نه وای کړې نو هغوی به ګناهکار نه وای. خو اوس د هغوی سره د خپلې ګناه دپاره کومه بهانه نشته.</verse>
				<verse number="23">څوک چې زما نه کرکه کوي نو هغه زما د پلار نه هم کرکه کوي.</verse>
				<verse number="24">که چېرې ما د هغوی په منځ کې داسې کارونه چې کوم بل چا هېڅکله کړي نه دي، نه وای کړي نو هغوی به ګناهکاره نه وای، خو هغوی دا کارونه لیدلي دي او بیاهم هغوی زما او زما د پلار نه کرکه کوي.</verse>
				<verse number="25">خو د هغوی په شریعت کې چې کوم څه لیکل شوي دي هغه باید رښتیا شي: هغوی بې له کوم دلیله زما نه کرکه کوله.</verse>
				<verse number="26">خو کله چې ستاسو مرسته کوونکی چې زه به یې د پلار له خوا نه تاسو ته درلېږم، راشي یعنې د حقیقت روح چې د خدای له خوا راځي، هغه به زما په هکله شاهدي ورکړي.</verse>
				<verse number="27">او تاسو به هم زما په هکله شاهدي ورکوئ، ځکه چې تاسو له پیل نه زما سره وئ.</verse>
			</chapter>
			<chapter number="16">
				<verse number="1">ما دا شیان تاسو ته د دې دپاره وویل چې ایمان له لاسه ورنه کړئ.</verse>
				<verse number="2">هغوی به تاسو د کنیسو نه وشړي او داسې وخت به راشي څوک چې تاسو ووژني، نو هغوی به ګومان کوي چې په دې کار سره یې خدای ته خدمت کړی دی.</verse>
				<verse number="3">هغوی به تاسو سره داسې کارونه کوي، ځکه چې هغوی نه پلار پېژني او نه ما.</verse>
				<verse number="4">دا شیان مې د دې دپاره تاسو ته وویل چې کله د هغوی د واک وخت راورسیږي، نو تاسو ته به زما خبرې در په یاد شي. ما دا شیان په پیل کې تاسو ته ونه ویل ځکه زه په خپله تاسو سره وم،</verse>
				<verse number="5">خو زه اوس هغه چاته ورځم چې زه یې رالېږلی یم او تاسو یو هم زما نه دا پوښتنه نه کوئ چې ته چېرته ځې؟</verse>
				<verse number="6">ما چې تاسو ته کوم څه وویل په هغې باندې ستاسو زړونه غمجن شول.</verse>
				<verse number="7">خو زه تاسو ته حقیقت وایم چې زما تګ ستاسو دپاره ښه دی، ځکه که زه لاړ نه شم نو تاسو ته به مرسته کوونکی رانه شي. خو که زه لاړ شم، نو هغه به تاسو ته درولېږم.</verse>
				<verse number="8">کله چې هغه راشي، نو د دې نړۍ خلکو ته به د ګناه او د خدای د عدالت او قضاوت په هکله حقیقت ښکاره کړي.</verse>
				<verse number="9">د نړۍ خلک د ګناه په هکله غلط فکر لري، ځکه چې هغوی په ما باندې ایمان نه راوړي.</verse>
				<verse number="10">هغوی د عدالت په هکله غلط فکر لري، ځکه چې زه پلار ته ځم او نور به مې ونه وینئ،</verse>
				<verse number="11">هغوی د خدای د قضاوت په هکله هم غلط فکر لري، ځکه چې د دې نړۍ واکمن لا پخوا محکوم کړای شوی دی.</verse>
				<verse number="12">ډېرې نورې خبرې دي چې باید تاسو ته یې وکړم خو اوس یې تاسو د اورېدلو توان نه لرئ.</verse>
				<verse number="13">خو کله چې د حقیقت روح راشي نو تاسو ته به د حقیقت طرف ته بوځي. هغه به له خپله ځانه خبرې نه کوي بلکې څه چې هغه اوري هغه به وایي او په راتلونکي کې چې کوم څه کیږي تاسو به ورباندې خبر کړي.</verse>
				<verse number="14">هغه چې زما نه کوم تعلیم تر لاسه کوي، نو تاسو به ورباندې خبروي او په دې ډول به زما جلال ښکاره کوي.</verse>
				<verse number="15">څه چې د پلار سره دي هغه زما دي، نو په دې خاطر ما وویل هغه تعلیم چې روح القدس یې زما نه حاصلوي، تاسو به ورباندې خبروي.»</verse>
				<verse number="16">عیسی خپلو شاګردانو ته وویل: «د لږ وخت دپاره به تاسو نور ما نه وینئ، خو لږه موده وروسته به مې بیا ووینئ.»</verse>
				<verse number="17">ځینو شاګردانو یو بل ته سره وویل: «د دې خبرې نه د هغه مقصد څه دی چې وایي: ‹د لږ وخت دپاره به تاسو ما ونه وینئ، خو لږه موده وروسته به مې ووینئ› او ‹دا ځکه چې زه پلار ته ورځم؟›»</verse>
				<verse number="18">هغوی وویل: «د دې لږې مودې نه چې عیسی د هغې په هکله خبرې کوي مقصد څه دی؟ مونږ نه پوهېږو چې هغه د څه شي په هکله خبرې کوي.»</verse>
				<verse number="19">عیسی پوه شو چې هغوی غواړي په دې هکله ترې پوښتنه وکړي، نو هغوی ته یې وویل: «ایا تاسو په دې خاطر د یو بل نه پوښتنه کوئ چې زما د دې خبرې نه مقصد څه دی چې تاسو به د لږ وخت دپاره نور ما ونه وینئ، خو لږه موده وروسته به بیا ما ووینئ؟</verse>
				<verse number="20">په یقین سره زه تاسو ته دا وایم چې تاسو به ژاړئ او ویر به کوئ خو نړۍ به خوشحاله وي. تاسو به غمجن یئ، خو ستاسو غم به په خوشحالۍ بدل شي.</verse>
				<verse number="21">یوه ښځه د ماشوم د زېږولو په وخت کې ډېر دردونه زغمي، خو کله چې ماشوم پیدا شي، نو هغه خپل دردونه هېروي، ځکه چې هغه خوشحاله وي چې یو انسان یې نړۍ ته راوړی دی.</verse>
				<verse number="22">تاسو هم اوس غمجن یئ، خو زه به بیا تاسو ووینم او زړونه به مو خوشحاله شي او هېڅوک نه شي کولای چې دا خوشحالي ستاسو نه واخلي.</verse>
				<verse number="23">کله چې هغه ورځ راشي نو تاسو به زما نه هېڅ سوال نه کوئ. په یقین سره زه تاسو ته دا وایم چې که چېرې تاسو زما په نوم د پلار نه هرڅه وغواړئ نو تاسو ته به یې درکړي.</verse>
				<verse number="24">تر اوسه پورې تاسو زما په نوم هېڅ شی نه دی غوښتی، وغواړئ نو تاسو ته به درکړل شي، ترڅو ستاسو خوشحالي پوره شي.</verse>
				<verse number="25">ما تاسو ته په مثالونو کې خبرې کولې، خو داسې وخت به راشي چې نور به تاسو ته په مثالونو کې خبرې نه کوم، بلکې په ښکاره توګه به تاسو ته د پلار په هکله خبرې کوم.</verse>
				<verse number="26">کله چې هغه ورځ راشي نو تاسو به زما په نوم هغه ته سوال کوئ او ماته به د دې اړتیا نه وي چې ستاسو په خاطر هغه ته خواست وکړم،</verse>
				<verse number="27">ځکه چې پلار په خپله تاسو سره مینه لري. ځکه چې تاسو ما سره مینه کوئ او په دې باندې تاسو ایمان راوړی دی چې زه د خدای له خوا راغلی یم.</verse>
				<verse number="28">زه د پلار له خوا دې نړۍ ته راغلی یم او اوس نړۍ پرېږدم او پلار ته ورځم.»</verse>
				<verse number="29">بیا د عیسی شاګردانو وویل: «ته اوس ښکاره خبرې کوې او د مثالونو نه کار نه اخلې.</verse>
				<verse number="30">اوس مونږ پوهېږو چې ته د هرڅه نه خبر یې او لازمه نه ده چې کوم څوک ستا نه د کوم شي په هکله پوښتنه وکړي. نو له همدې امله مونږ ایمان لرو چې ته د خدای له خوا راغلی یې.»</verse>
				<verse number="31">عیسی هغوی ته وویل: «ایا تاسو اوس په ما باندې پوره ایمان لرئ؟</verse>
				<verse number="32">ګورئ، هغه وخت راروان دی او بلکې رارسېدلی دی چې تاسو ټول به خواره واره شئ او خپلو کورونو ته به لاړ شئ او ما به یوازې پرېږدئ. خو بیاهم زه یوازې نه یم، ځکه چې پلار راسره دی.</verse>
				<verse number="33">ما دا هرڅه د دې دپاره تاسو ته وویل ترڅو په ما کې ارامي ولرئ. په دې نړۍ کې به تاسو ځورېږئ او کړېږئ. خو زړور اوسئ! ځکه چې زه په نړۍ باندې بریالی شوی یم.»</verse>
			</chapter>
			<chapter number="17">
				<verse number="1">د دې خبرو نه وروسته عیسی پورته اسمان ته وکتل او ویې ویل: «پلاره، هغه ساعت رارسېدلی دی. خپل زوی ته جلال ورکړه ترڅو چې زوی دې هم تاته جلال درکړي،</verse>
				<verse number="2">ځکه چې تا هغه ته په ټولو انسانانو باندې واک او اختیار ورکړی دی ترڅو هغو ټولو خلکو ته چې هغه ته دې ورسپارلي دي، تلپاتې ژوندون ورکړي.</verse>
				<verse number="3">او تلپاتې ژوندون دا دی چې هغوی تا وپېژني چې ته یوازېنی رښتینی خدای یې او عیسی مسیح چې تا رالېږلی دی، وپېژني.</verse>
				<verse number="4">ما د هغه کار په سرته رسولو سره چې تا راته راسپارلی ؤ په دې نړۍ کې تاته جلال درکړ.</verse>
				<verse number="5">ای پلاره! اوس ماته دې په خپل حضور کې جلال راکړه، هماغه جلال چې د نړۍ د پیدایښت نه مخکې مې ستا په حضور کې درلود.</verse>
				<verse number="6">ما ستا نوم هغو خلکو ته چې په نړۍ کې دې غوره کړل او ماته دې راکړل، وروپېژانده. هغوی ستا وو او تا ماته راکړل او هغوی ستا په کلام باندې عمل کړی دی.</verse>
				<verse number="7">اوس هغوی پوهیږي چې هرڅه چې تا راکړي دي هغه ستا له خوا دي.</verse>
				<verse number="8">ځکه چې هغه پیغام چې تا ماته راکړی دی هغه مې هغوی ته رسولی دی او هغوی قبول کړی دی. هغوی پوهیږي چې دا رښتیا دي چې زه ستا له خوا راغلی یم او په دې باندې ایمان لري چې زه تا رالېږلی یم.</verse>
				<verse number="9">زه د هغوی دپاره دعا کوم، د نړۍ دپاره یې نه کوم. زه د هغو خلکو دپاره دعا کوم چې تا راته راکړي دي ځکه چې هغوی ستا دي.</verse>
				<verse number="10">زه چې کوم خلک لرم هغه ستا دي او تا سره چې کوم خلک دي هغه زما دي او د هغو په وسیله زما جلال څرګند شوی دی.</verse>
				<verse number="11">زه نور په دې نړۍ کې نه پاتې کېږم او هغوی به لا په دې نړۍ کې پاتې وي او زه تاته درروان یم. ای سپېڅلی پلاره، د خپل نوم په قدرت سره هغه خلک چې ماته دې راکړي وساته، ترڅو هغوی سره یو وي لکه څنګه چې مونږ سره یو یو.</verse>
				<verse number="12">هغه وخت چې زه د هغوی سره وم هغوی مې په هغه نوم چې تا راته راکړی ؤ وساتل او د هغوی نه یو هم هلاک نه شو، پرته له یو نه چې باید هلاک شي، ترڅو د خدای د کلام وینا رښتیا شي.</verse>
				<verse number="13">خو زه اوس تاته درروان یم او ترڅو پورې چې زه په دې نړۍ کې یم دا خبرې کوم د دې دپاره چې هغوی په خپلو زړونو کې په پوره توګه داسې خوشحالي ولري لکه زما خوشحالي.</verse>
				<verse number="14">ما ستا کلام هغوی ته ورساوه خو د نړۍ خلکو د هغه نه کرکه وکړه، ځکه چې هغوی د دې نړۍ نه دي لکه څنګه چې زه د دې نړۍ نه یم.</verse>
				<verse number="15">زه تاته دا دعا نه کوم چې هغوی د دې نړۍ نه لېرې کړې بلکې دا سوال کوم چې هغوی د شیطان نه وساتې.</verse>
				<verse number="16">لکه څنګه چې زه د دې نړۍ نه یم نو هغوی هم د دې نړۍ نه دي.</verse>
				<verse number="17">هغوی د خپل کلام په وسیله چې رښتینی کلام دی، وقف کړه چې ستا خدمت وکړي.</verse>
				<verse number="18">لکه څنګه چې تا زه نړۍ ته راولېږلم نو ما هم هغوی نړۍ ته لېږلي دي.</verse>
				<verse number="19">ما خپل ځان وقف کړ چې ستا خدمت وکړم، د دې دپاره چې هغوی هم په رښتیا سره ستا خدمت ته وقف شي.</verse>
				<verse number="20">زه یوازې د دې شاګردانو دپاره دعا نه کوم بلکې د هغو خلکو دپاره یې هم کوم چې د دوی د پیغام په وسیله په ما باندې ایمان راوړي.</verse>
				<verse number="21">زه دعا کوم چې هغوی دې سره یو وي. ای پلاره، لکه څنګه چې ته په ما کې یې نو پرېږده چې هغوی دې هم په مونږ کې وي، ترڅو د نړۍ خلک په دې باندې ایمان ولري چې زه تا رالېږلی یم.</verse>
				<verse number="22">کوم جلال چې تا ماته راکړی ؤ هغه ما هغوی ته ورکړ، ترڅو هغوی سره یو وي لکه څنګه چې زه او ته سره یو یو.</verse>
				<verse number="23">زه په هغوی کې اوسېږم او ته په ما کې اوسېږې، ترڅو هغوی په پوره توګه سره یو وي او د نړۍ خلک په دې پوه شي چې زه تا رالېږلی یم او د هغوی سره دومره مینه کوې لکه څنګه چې زما سره یې کوې.</verse>
				<verse number="24">ای پلاره، کوم خلک چې تا ماته راکړي دي زه غواړم چېرته چې زه یم هغوی دې هم زما سره وي، ترڅو زما جلال وویني چې تا ماته راکړی، ځکه تا د نړۍ د پیدایښت نه مخکې ما سره مینه کړې ده.</verse>
				<verse number="25">ای عادل پلاره! نړۍ ته ونه پېژندلې، خو ما پېژندلی یې او دوی پوهیږي چې تا زه رالېږلی یم.</verse>
				<verse number="26">ما ته هغوی ته وروپېژندلې چې ته څوک یې او نور به دې هم وروپېژنم، ترڅو هغه مینه چې ته یې په ما کې لرې په هغوی کې یې هم ولرې او زه به په هغوی کې اوسم.»</verse>
			</chapter>
			<chapter number="18">
				<verse number="1">کله چې عیسی دعا وکړه نو هغه د خپلو شاګردانو سره د ښار نه ووت او د قدرون د درې بلې خواته لاړ. هلته یو باغ ؤ چې عیسی او شاګردان یې ورننوتل.</verse>
				<verse number="2">یهودا خاین ته هغه ځای معلوم ؤ چې عیسی او شاګردان به یې اکثره وختونه په هغه ځای کې سره راټولېدل.</verse>
				<verse number="3">یهودا یوه ډله رومي عسکر او د خدای د کور ساتونکي چې د مشرانو کاهنانو او فریسیانو له خوا رالېږل شوي وو، د ځان سره واخیستل او باغ ته ورغلل. د هغوی سره لاټینونه اوڅراغونه وو او په وسلو باندې سمبال وو.</verse>
				<verse number="4">که څه هم عیسی په دې پوهېده چې څه به ورته پېښیږي، خو بیاهم مخکې ورغی او د هغوی نه یې پوښتنه وکړه: «تاسو څوک لټوئ؟»</verse>
				<verse number="5">هغوی ځواب ورکړ: «ناصري عیسی.» عیسی وویل: «هماغه زه یم.» او یهودا خاین هم هلته د هغوی سره ولاړ ؤ.</verse>
				<verse number="6">کله چې عیسی هغوی ته وویل: «هماغه زه یم.» هغوی شاته شول او په ځمکه راوغورځېدل.</verse>
				<verse number="7">عیسی یوځل بیا د هغوی نه پوښتنه وکړه: «تاسو څوک لټوئ؟» هغوی ځواب ورکړ: «ناصري عیسی.»</verse>
				<verse number="8">عیسی وویل: «ما تاسو ته وویل چې هماغه زه یم. که تاسو ما لټوئ نو دا نور پرېږدئ چې لاړ شي.»</verse>
				<verse number="9">هغه دا وویل ترڅو هغه څه چې هغه ویلي وو هغه رښتیا شي: «ای پلاره، تا چې څوک ماته راسپارلي وو چې پام ورباندې وکړم د هغو نه مې یو هم له لاسه نه دی ورکړی.»</verse>
				<verse number="10">بیا شمعون پطروس چې توره ورسره وه، هغه یې راوویستله او د لوی کاهن په نوکر یې چې ملخوس نومېده، ګوزار وکړ او د هغه ښي غوږ یې پرې کړ.</verse>
				<verse number="11">عیسی پطروس ته وویل: «خپله توره دې بېرته په خپل ځای کې کېږده. ایا د مصیبت هغه پیاله چې پلار راته راکړې ده ونه څښم؟»</verse>
				<verse number="12">رومي عسکرو د خپل قوماندان او د یهودي ساتونکو سره عیسی ونیوه او کلک یې وتاړه.</verse>
				<verse number="13">هغه یې لومړی حناس ته چې د قیافا خسر ؤ او په هغه کال کې لوی کاهن ؤ، بوته.</verse>
				<verse number="14">قیافا هماغه سړی ؤ چې یهودیانو مشرانو ته یې مشوره ورکړې وه چې په دې کې به د هغوی خیر وي چې یو کس د ټول قوم په خاطر مړ شي.</verse>
				<verse number="15">شمعون پطروس او یو بل شاګرد د لوی کاهن د کور تر حوېلۍ پورې عیسی پسې روان وو. څرنګه چې هغه شاګرد د لوی کاهن سره آشنایي لرله، نو هغه د عیسی سره د لوی کاهن د کور حوېلۍ ته ورننوت.</verse>
				<verse number="16">خو پطروس دباندې په دروازه کې ودرېده. بیا هغه بل شاګرد چې د لوی کاهن سره یې آشنایي لرله بېرته راووت او د هغې ښځې سره یې چې د دروازې ساتونکې وه خبرې وکړې او پطروس یې دننه بوته.</verse>
				<verse number="17">هغې چوکیدارې ښځې د پطروس نه پوښتنه وکړه: «ایا ته هم د دې سړي د شاګردانو څخه نه یې؟» پطروس ځواب ورکړ: «نه، زه نه یم.»</verse>
				<verse number="18">نوکرانو او ساتونکو د سکرو اور بل کړی ؤ او ګردچاپېره ترې ولاړ وو او ځانونه یې تودول ځکه چې هوا سړه وه. پطروس هم د هغوی په څنګ کې ولاړ ؤ او ځان یې توداوه.</verse>
				<verse number="19">لوی کاهن د عیسی نه د هغه د شاګردانو او د هغه د تعلیم په هکله پوښتنه وکړه.</verse>
				<verse number="20">عیسی ځواب ورکړ: «ما د ټولو په مخکې ښکاره خبرې کړي دي. ما تل په کنیسو او د خدای په کور کې چې خلک په کې راټولیږي تعلیم ورکړی دی او هېڅکله مې پټې خبرې نه دي کړي.</verse>
				<verse number="21">نو بیا ولې زما نه پوښتنه کوې؟ د هغو خلکو نه پوښتنه وکړه چې زما خبرې یې اورېدلي دي. هغوی پوهیږي چې ما څه ویلي دي.»</verse>
				<verse number="22">کله چې عیسی دا خبره وکړه نو د خدای د کور یو ساتونکي چې په هغه ځای کې ولاړ ؤ، عیسی ته په مخ څپېړه ورکړه او ویې ویل: «ته څنګه لوی کاهن ته داسې ځواب ورکوې؟»</verse>
				<verse number="23">عیسی ځواب ورکړ: «که غلطه خبره مې کړې وي نو ثابته یې کړه او که سمه خبره مې کړې وي نو ولې مې وهې؟»</verse>
				<verse number="24">بیا حناس هغه لاس تړلی لوی کاهن قیافا ته ولېږه.</verse>
				<verse number="25">په دې وخت کې شمعون پطروس په هغه ځای کې ولاړ ؤ او ځان یې توداوه، نو ځینو خلکو چې هلته ولاړ وو ورڅخه پوښتنه وکړه: «ایا ته هم د هغه د شاګردانو څخه نه یې؟» خو پطروس منکر شو او ویې ویل: «نه، زه نه یم»</verse>
				<verse number="26">د لوی کاهن د نوکرانو نه یو کس چې د هغه سړي خپلوان ؤ چې پطروس یې ورته غوږ پرې کړی ؤ، هغه ته وویل: «ایا ته مې د هغه سره په باغ کې ونه لیدلې؟»</verse>
				<verse number="27">پطروس یوځل بیا منکر شو او په هماغه وخت کې چرګ اذان وکړ.</verse>
				<verse number="28">سهار وختي هغوی عیسی د قیافا د کور نه د روم د والي ماڼۍ ته یووړ. یهودیان ماڼۍ ته وردننه نه شول، ځکه چې هغوی نه غوښتل چې په مذهبي توګه ناپاکه شي او وکولای شي د فسحې ډوډۍ وخوري.</verse>
				<verse number="29">نو والي پیلاتوس دباندې راووت او د هغوی نه یې پوښتنه وکړه: «تاسو په دې سړي باندې د څه شي تور لګوئ؟»</verse>
				<verse number="30">هغوی په ځواب کې وویل: «که هغه مجرم نه وای نو تاته به مو نه راوست.»</verse>
				<verse number="31">پیلاتوس وویل: «هغه بوځئ او د خپل قانون له مخې یې محاکمه کړئ.» یهودیانو ورته وویل: «مونږ ته اجازه نشته چې څوک مړ کړو.»</verse>
				<verse number="32">په دې ډول د عیسی هغه خبره رښتیا شوه چې ویلي یې وو چې هغه به په کوم ډول مرګ مړ شي.</verse>
				<verse number="33">پیلاتوس بېرته ماڼۍ ته ننوت او عیسی یې راوغوښت او پوښتنه یې ترې وکړه: «ایا ته د یهودیانو پاچا یې؟»</verse>
				<verse number="34">عیسی ځواب ورکړ: «ایا ته د خپل ځانه دا خبره کوې یا نورو درته زما په هکله ویلي دي؟»</verse>
				<verse number="35">پیلاتوس وویل: «ایا زه یهودي یم؟ ته دې خپل قوم او مشرانو کاهنانو ماته راوستلی یې. تا څه کړي دي؟»</verse>
				<verse number="36">عیسی وویل: «زما پاچاهي د دې نړۍ پاچاهي نه ده. که زما پاچاهي د دې نړۍ پاچاهي وای، نو زما پیروانو به جنګ کړی وای، ترڅو زه یهودي مشرانو ته تسلیم نه شم. خو زما پاچاهي دنیاوي پاچاهي نه ده.»</verse>
				<verse number="37">پیلاتوس هغه ته وویل: «نو ته پاچا یې؟» عیسی ځواب ورکړ: «ته خپله وایې چې زه پاچا یم. زه د دې دپاره پیدا شوی یم او نړۍ ته راغلی یم چې د حقیقت په هکله شاهدي ورکړم او څوک چې حقیقت خوښوي هغه زما خبرو ته غوږ نیسي.»</verse>
				<verse number="38">پیلاتوس پوښتنه وکړه: «حقیقت څه دی؟» کله چې پیلاتوس دا وویل، هغه بېرته دباندې راووت، یهودي مشرانو ته لاړ او اعلان یې وکړ: «زه په ده کې کوم جرم نه وینم.</verse>
				<verse number="39">لکه څرنګه چې زه هر کال د فسحې د اختر په ورځ تاسو ته د زندان نه یو بندي خلاصوم. ایا تاسو غواړئ چې د یهودیانو پاچا درته ازاد کړم؟»</verse>
				<verse number="40">هغوی بیا چیغې ووهلې: «نه، دا سړی نه غواړو، مونږ باراباس غواړو!» او باراباس یو داړه مار ؤ.</verse>
			</chapter>
			<chapter number="19">
				<verse number="1">وروسته بیا پیلاتوس عسکرو ته امر وکړ چې عیسی په دورو باندې ووهي.</verse>
				<verse number="2">عسکرو د اغزو نه تاج جوړ کړ او د هغه په سر یې کېښود او بانجاني چپنه یې ورته ورواغوستله.</verse>
				<verse number="3">هغوی به په وار وار هغه ته راتلل او ویل به یې: «ژوندی دې وي د یهودیانو پاچا!» او په مخ به یې څپېړه ورکوله.</verse>
				<verse number="4">پیلاتوس یوځل بیا دباندې راووت او یهودیانو ته یې وویل: «ګورئ، زه هغه تاسو ته راولم ترڅو تاسو خبر شئ چې زه په هغه کې کوم جرم نه وینم.»</verse>
				<verse number="5">نو عیسی په داسې حال کې چې د اغزو تاج یې په سر ؤ او بانجاني چپنه یې اغوستې وه دباندې راووت. پیلاتوس هغوی ته وویل: «وګورئ، هغه سړی دلته دی.»</verse>
				<verse number="6">کله چې مشرانو کاهنانو او د خدای د کور ساتونکو هغه ولیده، نو په چیغو یې پیل وکړ او ویل یې: «هغه په صلیب باندې ځوړند کړه! هغه په صلیب باندې ځوړند کړه!» پیلاتوس هغوی ته وویل: «هغه بوځئ او په خپله یې په صلیب باندې ځوړند کړئ، ځکه چې زه په هغه کې کوم جرم نه وینم.»</verse>
				<verse number="7">خلکو ځواب ورکړ: «مونږ قانون لرو او د هغه له مخې باید هغه ووژل شي، ځکه چې هغه دعوه کوي چې د خدای زوی دی.»</verse>
				<verse number="8">کله چې پیلاتوس دا خبره واورېدله نو نور هم ووېرېده،</verse>
				<verse number="9">او بېرته ماڼۍ ته لاړ او د عیسی نه یې پوښتنه وکړه: «ته د کوم ځای یې؟» خو عیسی ورته ځواب ورنه کړ.</verse>
				<verse number="10">پیلاتوس هغه ته وویل: «ولې زما سره خبرې نه کوې؟ ایا ته په دې نه پوهېږې چې زه دا واک او اختیار لرم چې تا ازاد کړم او یا دې په صلیب باندې ځوړند کړم؟»</verse>
				<verse number="11">عیسی ځواب ورکړ: «که چېرې خدای تاته واک او اختیار نه وای درکړی، نو تا به زما سره هېڅ هم نه شوی کولای. نو چا چې زه تاته په لاس درکړم، نو په دې کې زیاته ګناه د هغه ده.»</verse>
				<verse number="12">کله چې پیلاتوس دا خبره واورېدله، نو کوښښ یې وکړ چې هغه ازاد کړي خو یهودیانو به بیا چیغې وهلې او ویل یې: «که چېرې تا دا سړی ازاد کړ نو ته د امپراتور دوست نه یې. هرڅوک چې دعوه کوي چې زه پاچا یم، نو هغه د امپراتور په خلاف سرکښي کوي.»</verse>
				<verse number="13">کله چې پیلاتوس دا خبرې واورېدلې، نو عیسی یې دباندې راوویست او بیا پیلاتوس په هغه ځای کې د قضاوت په چوکۍ باندې کښېناست چې د تیږو د فرش په نوم یادېده او په آرامي ژبه کې ورته جباتا وایي.</verse>
				<verse number="14">دا د فسحې د تیارولو ورځ وه او شاوخوا غرمه وه چې پیلاتوس خلکو ته وویل: «ګورئ، دا دی ستاسو پاچا!»</verse>
				<verse number="15">هغوی بیا چیغې کړې: «هغه دې ووژل شي! هغه دې ووژل شي! په صلیب یې ځوړند کړه!» پیلاتوس د هغوی نه پوښتنه وکړه: «ایا غواړئ چې ستاسو پاچا په صلیب باندې ځوړند کړم؟» مشرانو کاهنانو ځواب ورکړ: «مونږ د امپراتور نه پرته بل پاچا نه لرو.»</verse>
				<verse number="16">نو بیا پیلاتوس عیسی هغوی ته وروسپاره چې په صلیب باندې یې ځوړند کړي. نو هغوی عیسی لېرې بوتلو.</verse>
				<verse number="17">عیسی په داسې حال کې چې خپل صلیب یې په اوږه ؤ د ښار نه ووت او هغه ځای ته چې د سر د کوپړۍ په نوم یادېده او په آرامي ژبه ورته جلجتا وایي، لاړ.</verse>
				<verse number="18">په هغه ځای کې هغوی عیسی په صلیب باندې مېخ کړ او د هغه سره یې دوه کسه نور هم چې یو یې یو اړخ او بل یې بل اړخ ته په صلیب باندې ځوړند کړل او عیسی د هغوی په منځ کې ؤ.</verse>
				<verse number="19">پیلاتوس امر وکړ چې په یوه تخته باندې دې ولیکل شي: «عیسی ناصري د یهودیانو پاچا» او د صلیب په سر باندې دې ولګول شي.</verse>
				<verse number="20">ډېرو یهودیانو دا لیکنه ولوستله، ځکه په کوم ځای کې چې عیسی په صلیب باندې ځوړند کړای شو هغه ښار ته نژدې ؤ. دا لوحه په آرامي، لاتینۍ او یونانۍ ژبو لیکل شوې وه.</verse>
				<verse number="21">د یهودیانو مشرانو کاهنانو پیلاتوس ته وویل: «تا ولې ولیکل چې هغه د یهودیانو پاچا دی؟ تا باید لیکلي وای چې هغه دعوه کوي چې د یهودیانو پاچا دی.»</verse>
				<verse number="22">پیلاتوس ځواب ورکړ: «هرڅه چې ما لیکلي دي، لیکلي مې دي.»</verse>
				<verse number="23">کله چې عسکرو عیسی په صلیب باندې ځوړند کړ نو د هغه کالي یې راواخیستل او په څلورو برخو یې سره ووېشل، هر یو عسکر یوه برخه واخیستله او د هغه کمیس یې هم واخیست. دا کمیس د پاس نه نیولې تر ښکته پورې د یوې ټوټې نه اوبدل شوې ؤ او هېڅ درز په کې نه ؤ.</verse>
				<verse number="24">نو عسکرو یو بل ته سره وویل: «راځئ چې دا څېرې نه کړو او پچه ورباندې واچوو او وګورو چې د چا کیږي.» داسې وشول ترڅو د خدای کلام هغه لیکنه رښتیا شي: «اچوي پچه دوی زما په جامو او وېشي یې په خپل منځ کې.» نو عسکرو همدا کار وکړ.</verse>
				<verse number="25">د هغه صلیب څنګ ته چې عیسی ورباندې مېخ کړای شوی ؤ، د عیسی مور، د هغه ترور، مریم چې د کلوپاس ښځه وه او مریم مجدلیه ولاړې وې.</verse>
				<verse number="26">کله چې عیسی خپله مور ولیدله چې د هماغه شاګرد په خوا کې چې په هغه باندې ګران ؤ ولاړه وه، نو هغې ته یې وویل: «مور جانې! دا ستا زوی دی.»</verse>
				<verse number="27">بیا یې هغه شاګرد ته وویل: «دا ستا مور ده.» او د هماغه وخت نه هغه شاګرد هغه د خپلې کورنۍ غړې وګڼله.</verse>
				<verse number="28">د هغه نه وروسته عیسی پوه شو چې ټول کارونه سرته رسېدلي دي او هغه وویل: «زه تږی یم.» په دې ډول د خدای د کلام وینا رښتیا شوه.</verse>
				<verse number="29">په هغه ځای کې د عادي شرابو نه ډک یو لوښی پروت ؤ. هغوی یو اسفنج په تروو شرابو باندې لوند کړ او د وېلنې د څانګې په سر یې کېښود او د هغه خولې ته یې ونیوه.</verse>
				<verse number="30">کله چې عیسی هغه تروه شراب وڅښل نو ویې ویل: «پوره شو!» بیا یې سر ټیټ کړ او خپل روح یې خدای ته وسپاره.</verse>
				<verse number="31">څرنګه چې دا د فسحې د تیارلو ورځ وه او یهودیانو نه غوښتل چې په صلیب باندې د ځوړند شویو مړي د هغه ځانګړي سبت په ورځ پاتې شي، نو هغوی د پیلاتوس نه وغوښتل چې د هغوی پښې ماتې کړي او کله چې هغوی مړه شي نو د صلیب نه یې راښکته کړي.</verse>
				<verse number="32">نو عسکر راغلل او د لومړني سړي پښې یې چې د عیسی سره په صلیب ځوړند کړای شوی ؤ، ماتې کړې او بیا یې د هغه بل سړي پښې ماتې کړې.</verse>
				<verse number="33">خو کله چې عیسی ته راغلل نو ویې لیدل چې هغه لا مخکې مړ شوی دی، نو د هغه پښې یې ماتې نه کړې.</verse>
				<verse number="34">خو یو عسکر عیسی په نېزه باندې په بغل کې وواهه او سمدلاسه یې د بدن نه وینې او اوبه راوبهېدلې.</verse>
				<verse number="35">یو سړی چې په خپله د دې پېښې شاهد ؤ دغه شاهدي ورکوي او د هغه شاهدي رښتیا ده. هغه پوهیږي چې د څه په هکله خبرې کوي او هغه رښتیا وایي ترڅو تاسو هم ایمان راوړئ.</verse>
				<verse number="36">همداسې وشول ترڅو د خدای د کلام وینا رښتیا شي چې وایي: «د هغه یو هډوکی به هم مات نه شي.»</verse>
				<verse number="37">او په بل ځای کې وایي: «هغوی به هغه سړي ته ګوري چې په نېزه باندې یې سوری کړ.»</verse>
				<verse number="38">وروسته له هغې یوسف چې د رامه د ښار څخه ؤ او په پټه د عیسی پیرو ؤ ځکه چې هغه د یهودیانو نه وېرېده، پیلاتوس ته ورغی او د هغه نه یې وغوښتل چې اجازه ورته ورکړي چې د عیسی مړی واخلي او ښخ یې کړي. پیلاتوس ورته اجازه ورکړه. نو هغه راغی او د عیسی مړی یې یووړ.</verse>
				<verse number="39">نیکودیموس یعنې هماغه سړی چې د شپې له خوا وختي د عیسی لیدلو ته ورغلی ؤ، هم راغی او د ځان سره یې د مر کنډ او د عود د بوټي څخه جوړه شوې مساله چې شاوخوا څلوردېرش کیلو وه، راوړه.</verse>
				<verse number="40">هغوی دواړو د عیسی مړی یووړ او د یهودیانو د مړو د ښخولو د مراسمو له مخې یې د خوشبویه تېلو سره په کفن کې تاو کړ.</verse>
				<verse number="41">په کوم ځای کې چې عیسی په صلیب باندې ځړول شوی ؤ هلته یو باغ ؤ او په هغه باغ کې یو نوی قبر ؤ چې تر هغه وخته پورې په کې څوک نه ؤ ښخ شوی.</verse>
				<verse number="42">څرنګه چې دا د فسحې د تیارولو ورځ وه او قبر هلته نژدې ؤ، نو هغوی د عیسی مړی هلته ښخ کړ.</verse>
			</chapter>
			<chapter number="20">
				<verse number="1">د یکشنبې په ورځ سهار وختي چې لا تیاره وه مریم مجدلیه قبر ته راغله او ویې لیدل چې د قبر د خولې نه تیږه لېرې شوې ده.</verse>
				<verse number="2">نو هغه په منډه منډه شمعون پطروس او هغه شاګرد ته چې په عیسی باندې ډېر ګران ؤ ورغله او هغوی ته یې وویل: «هغوی زمونږ د عیسی مړی د قبر نه وړی او مونږ نه پوهېږو چې په کوم ځای کې یې اچولی دی.»</verse>
				<verse number="3">نو پطروس او هغه بل شاګرد ووتل او د قبر خواته لاړل.</verse>
				<verse number="4">هغوی دواړو منډې وهلې، خو هغه بل شاګرد د پطروس نه مخکې شو او د هغه نه لومړی قبر ته ورسېده.</verse>
				<verse number="5">هغه قبر ته ورټیټ شو او دننه یې وکتل او کفن یې ولیده چې هلته پروت ؤ، خو قبر ته وردننه نه شو.</verse>
				<verse number="6">بیا شمعون پطروس راورسېد او قبر ته ورننوت. هغه هم کفن ولیده چې هلته پروت ؤ،</verse>
				<verse number="7">او هغه دستمال چې د عیسی د سر نه تاو ؤ، هغه د کفن سره نه ؤ، بلکې هغه په خپله قات شوی ؤ او په بل ځای کې پروت ؤ.</verse>
				<verse number="8">بیا هغه بل شاګرد چې مخکې قبر ته رسېدلی ؤ، هم قبر ته ورننوت او چې کله یې هغه ولیده، نو باور یې وکړ،</verse>
				<verse number="9">ځکه چې هغوی لا تر دې وخته پورې د خدای په کلام باندې پوه شوي نه وو چې ویلي یې وو چې عیسی باید د مړو نه بیا راژوندی شي.</verse>
				<verse number="10">نو بیا هغه دواړه شاګردان بېرته کور ته لاړل.</verse>
				<verse number="11">خو مریم د قبر نه دباندې ولاړه وه او ژړل یې. هغې لا ژړل چې ټیټه شوه او دننه قبر ته یې وکتل</verse>
				<verse number="12">او دوه فرښتې یې په سپینو کالیو کې ولیدلې چې په هغه ځای کې چې د عیسی مړی پروت ؤ یوه یې سرته او بله یې پښو ته ناسته وه.</verse>
				<verse number="13">هغوی د هغې نه پوښتنه وکړه: «ای ښځې، ته ولې ژاړې؟» هغې ورته وویل: «ځکه چې هغوی زما د استاذ مړی وړی دی او زه نه پوهېږم چې چېرته یې اچولی دی.»</verse>
				<verse number="14">کله چې هغې دا خبره وکړه نو مخ یې راواړاوه او عیسی یې ولیده چې هلته ولاړ دی، خو هغې ونه پېژانده چې دا عیسی دی.</verse>
				<verse number="15">عیسی هغې ته وویل: «ای خورې، ته ولې ژاړې؟ څوک لټوې؟» هغې دا ګومان وکړ چې ګوندې هغه باغوان دی نو ورته ویې ویل: «ښاغلیه، که چېرې تا د هغه مړی وړی وي نو ماته ووایه چې هغه دې په کوم ځای کې اچولی دی چې زه لاړه شم او هغه راپیدا کړم.»</verse>
				<verse number="16">عیسی هغې ته وویل: «مریمې!» مریم هغه ته مخ ورواړاوه او په آرامي ژبه کې یې ورته وویل: «ربوني!» چې معنی یې ده «استاذه!»</verse>
				<verse number="17">عیسی هغې ته وویل: «ماته لاس مه راوړه، ځکه چې زه لا تر اوسه پلار ته نه یم تللی. خو زما ورونو یعنې زما شاګردانو ته ورشه او هغوی ته ووایه چې زه اوس خپل پلار ته چې ستاسو پلار هم دې او خپل خدای ته چې ستاسو خدای هم دی، پورته ورځم.»</verse>
				<verse number="18">نو مریم مجدلیه لاړه او شاګردانو ته یې وویل چې ما عیسی لیدلی دی. بیا هغوی ته یې د هغه پیغام ورساوه.</verse>
				<verse number="19">د هماغې یکشنبې په ماښام کله چې شاګردان د یهودیانو د مشرانو له وېرې د تړلو دروازو شاته سره راټول شوي وو، عیسی راغی او د هغوی په منځ کې ودرېده او ویې ویل: «سلام دې وي په تاسو باندې!»</verse>
				<verse number="20">کله چې هغه دا وویل، نو هغوی ته یې خپل لاسونه او خپل بغل وروښودل. کله چې شاګردانو خپل استاذ ولیده نو ډېر خوشحاله شول.</verse>
				<verse number="21">عیسی یوځل بیا وویل: «سلام دې وي په تاسو باندې! لکه څنګه چې پلار زه رالېږلی یم نو همداسې زه هم تاسو لېږم.»</verse>
				<verse number="22">بیا یې په هغوی وپوکل او ویې ویل: «زما له خوا روح القدس قبول کړئ.</verse>
				<verse number="23">که چېرې تاسو د چا ګناهونه وبخښئ، نو هغوی به وبخښل شي. که تاسو هغوی ونه بخښئ نو هغوی به ونه بخښل شي.»</verse>
				<verse number="24">د دولسو شاګردانو څخه توما چې بل نوم یې غبرګونی ؤ، په هغه وخت کې چې عیسی راغی د نورو سره هلته موجود نه ؤ.</verse>
				<verse number="25">نو نورو شاګردانو هغه ته وویل: «مونږ استاذ لیدلی دی.» خو هغه ورته وویل: «ترڅو پورې چې زه د هغه په لاسونو باندې د مېخونو نښې ونه وینم او خپلې ګوتې ورباندې کېنږدم او خپل لاس د هغه د بدن په بغل کېنږدم نو هېڅکله به باور ونه کړم.»</verse>
				<verse number="26">یوه هفته وروسته د هغه شاګردان یوځل بیا په کور کې سره راټول شوي وو او توما هم د هغوی سره ؤ. سره له دې چې دروازې بندې وې، خو عیسی راغی او د هغوی په منځ کې ودرېده او ویې ویل: «سلام دې وي په تاسو باندې!»</verse>
				<verse number="27">بیا یې توما ته وویل: «خپلې ګوتې دې دلته کېږده، زما لاسونو ته وګوره او خپل لاسونه راوړاندې کړه او زما په بغل باندې یې کېږده او نور شک مه کوه بلکې ایمان ولره.»</verse>
				<verse number="28">توما وویل: «ای زما استاذه او زما خدایه.»</verse>
				<verse number="29">عیسی هغه ته وویل: «په دې خاطر چې زه دې ولیدم نو ایمان دې راوړ؟ بختور دي هغه خلک چې زه یې نه یم لیدلی او ایمان راوړي.»</verse>
				<verse number="30">عیسی د خپلو شاګردانو په حضور کې ډېرې نورې معجزې وښودلې چې په دې کتاب کې نه دي لیکل شوي.</verse>
				<verse number="31">خو دا نښې د دې دپاره لیکل شوي دي چې تاسو په دې ایمان راوړئ چې عیسی هماغه مسیح دی او د خدای زوی دی او په هغه باندې په ایمان راوړلو سره به د هغه په نوم تلپاتې ژوندون ولرئ.</verse>
			</chapter>
			<chapter number="21">
				<verse number="1">څه موده وروسته عیسی یوځل بیا د تبریې د بحیرې په غاړه شاګردانو ته خپل ځان ښکاره کړ. هغه خپل ځان په دې ډول ښکاره کړ:</verse>
				<verse number="2">شمعون پطروس او توما چې د غبرګوني په نوم یادېده، نتناییل چې د جلیل د قانا څخه ؤ، د زبدي دوه زامن او دوه نور شاګردان هم هلته وو.</verse>
				<verse number="3">شمعون پطروس هغوی ته وویل: «زه ځم چې ماهیان ونیسم.» هغوی وویل: «مونږ هم درسره ځو.» هغوی روان شول او په کشتۍ کې سپاره شول، خو په هغه شپه یې هېڅ ونه نیول.</verse>
				<verse number="4">کله چې سهار شو نو عیسی د بحیرې په غاړه ولاړ ؤ، خو شاګردانو ونه پېژانده چې هغه عیسی دی.</verse>
				<verse number="5">عیسی هغوی ته نارې کړې: «ای ملګرو، کوم څه مو نیولي دي؟» هغوی ځواب ورکړ: «نه.»</verse>
				<verse number="6">عیسی هغوی ته وویل: «خپل جال مو د کشتۍ ښي خواته ورواچوئ نو یو څه ماهیان به ونیسئ.» نو هغوی جال ورواچاوه او دومره ډېر ماهیان یې ونیول چې دوی نه شو کولای چې جال بېرته کشتۍ ته راکاږي.</verse>
				<verse number="7">بیا هغه شاګرد چې په عیسی باندې ډېر ګران ؤ پطروس ته وویل: «هغه سړی چې د بحیرې په غاړه ولاړ دی، هغه زمونږ استاذ دی!» کله چې شمعون پطروس دا خبره واورېدله چې هغه عیسی دی، نو خپل لنګ یې وتاړه، ځکه چې هغه خپل لنګ ویستلی ؤ او اوبو ته یې ورټوپ کړ.</verse>
				<verse number="8">نور شاګردان په کشتۍ کې د بحیرې غاړې ته راغلل او د ماهیانو ډک جال یې راکش کړ، ځکه چې هغوی د وچې نه شاوخوا سل متره لېرې وو.</verse>
				<verse number="9">کله چې هغوی وچې ته راووتل، نو هلته یې د سکرو اور ولیده چې ماهي ورباندې پروت ؤ او لږه ډوډۍ هم وه.</verse>
				<verse number="10">عیسی هغوی ته وویل: «د خپلو ماهیانو نه چې همدا اوس مو ونیول لږ څه راوړئ.»</verse>
				<verse number="11">شمعون پطروس بېرته کشتۍ ته وخوت او جال یې وچې ته راوویست چې په کې یوسلو دري پنځوس غټ ماهیان وو، خو د دومره زیاتو ماهیانو سره بیاهم جال ونه شلېده.</verse>
				<verse number="12">عیسی هغوی ته وویل: «راشئ د سهار ډوډۍ وخورئ.» په شاګردانو کې هېچا هم دا جرات ونه کړ چې د هغه نه پوښتنه وکړي: «ته څوک یې؟» ځکه چې هغوی پوهېدل چې دا د هغوی استاذ دی.</verse>
				<verse number="13">نو عیسی راوړاندې شو، ډوډۍ یې راواخیستله او هغوی ته یې ورکړه او ماهیان یې هم ورکړل.</verse>
				<verse number="14">دا درېم ځل ؤ چې عیسی د مړو نه د راژوندي کېدلو نه وروسته شاګردانو ته ښکاره شو.</verse>
				<verse number="15">د ډوډۍ خوړلو نه وروسته عیسی د شمعون پطروس نه پوښتنه وکړه: «ای د یوحنا زویه شمعونه، ته د دې نورو نه زما سره زیاته مینه کوې؟» پطروس ځواب ورکړ: «هو، استاذه، ته پوهېږې چې په ما باندې ګران یې.» عیسی وویل: «زما په وریو باندې پام کوه.»</verse>
				<verse number="16">عیسی په دوهم ځل هغه نه پوښتنه وکړه: «ای د یوحنا زویه شمعونه، ایا زما سره مینه کوې؟» پطروس ځواب ورکړ: «هو، استاذه، ته پوهېږې چې زه ستا سره مینه کوم.» عیسی هغه ته وویل: «زما په پسونو باندې پام کوه.»</verse>
				<verse number="17">په درېم ځل عیسی د هغه نه پوښتنه وکړه: «ای د یوحنا زویه شمعونه، ایا ته زما سره مینه کوې؟» پطروس غمجن شو ځکه چې هغه ترې په درېم ځل دا پوښتنه وکړه: «ایا ته زما سره مینه کوې؟» نو پطروس هغه ته وویل: «استاذه، ته د هرڅه نه خبر یې، ته پوهېږې چې په ما باندې ګران یې.» عیسی هغه ته وویل: «زما په پسونو باندې پام کوه.</verse>
				<verse number="18">په یقین سره زه تاته دا وایم کله چې ته ځوان وې، نو خپله ملا به دې خپله تړله او هر چېرته چې دې غوښتل نو هلته به تللې، خو کله چې زوړ شې، نو لاسونه به دې بل چاته غځولي وي چې ملا دې وتړي او هغه ځای ته به دې بوځي چې ته ورته تلل نه غواړې.»</verse>
				<verse number="19">عیسی دا خبره د دې دپاره وکړه چې دا ښکاره کړي چې پطروس به په څه ډول مړ کیږي، ترڅو خدای ته جلال ورکړي. بیا عیسی هغه ته وویل: «ما پسې راځه.»</verse>
				<verse number="20">پطروس مخ راواړاوه او ویې لیدل چې هغه شاګرد ورپسې شاته راروان دی چې په عیسی باندې ډېر ګران ؤ، یعنې هغه شاګرد چې د ماښام ډوډۍ په وخت کې د عیسی په څنګ کې ناست ؤ او پوښتنه یې ترې کړې وه: «استاذه، هغه څوک دی چې تا به خپلو دښمنانو ته تسلیموي؟»</verse>
				<verse number="21">کله چې پطروس هغه شاګرد ولیده، نو د عیسی نه یې پوښتنه وکړه: «په هغه باندې به څه کیږي؟»</verse>
				<verse number="22">عیسی ځواب ورکړ: «که زه وغواړم چې هغه دې زما تر راتګ پورې ژوندی پاتې شي، نو په دې کې ستا څه کار دی؟ ته ما پسې راځه.»</verse>
				<verse number="23">نو د عیسی د پیروانو په منځ کې دا خبره خپره شوه چې هغه شاګرد به نه مړ کیږي، خو عیسی داسې ونه ویل چې هغه به نه مړ کیږي، هغه یوازې دا ویلي وو: «که زه وغواړم چې هغه دې زما تر راتګ پورې ژوندی پاتې شي، نو په دې کې ستا څه کار دی؟»</verse>
				<verse number="24">دا هماغه شاګرد دی چې دا شیان یې لیکلي دي او د هغو په هکله شاهدي ورکوي او مونږ پوهېږو چې د هغه شاهدي رښتیا ده.</verse>
				<verse number="25">عیسی ډېر نور کارونه هم کړي دي. که هغه ټول په کتابونو کې لیکل شوي وای، نو زه ګومان کوم چې په ټوله نړۍ کې به د دې لیکل شویو کتابونو دپاره هېڅ ځای نه وای.</verse>
			</chapter>
		</book>
		<book number="44">
			<chapter number="1">
				<verse number="1">ای تیوفیلوسه! ما په خپل لومړي کتاب کې د هغو کارونو په هکله ولیکل چې عیسی سرته ورسول او تعلیم یې ورکړ، یعنې د هماغې ورځې نه چې کار یې پیل کړ،</verse>
				<verse number="2">تر هغې ورځې پورې چې هغه اسمان ته پورته کړای شو. مخکې له دې چې دا کار وشي هغه خپلو رسولانو ته چې هغه غوره کړي وو د روح القدس په وسیله لارښوونې وکړې.</verse>
				<verse number="3">عیسی د خپلې مړینې څخه وروسته خپل ځان رسولانو ته وښود او ډېر ثبوتونه یې وړاندې کړل چې هغه ژوندی دی او تر څلوېښتو ورځو پورې څو څو ځلې هغوی ته ښکاره شو او د هغوی سره یې د خدای د پاچاهۍ په هکله خبرې وکړلې.</verse>
				<verse number="4">هغه وخت چې عیسی لا د هغوی سره ؤ، هغوی ته یې حکم وکړ: «د اورشلیم څخه لاړ نه شئ بلکې د هغې وعدې انتظار وباسئ چې زما پلار کړې ده او د هغې په هکله مې تاسو ته ویلي وو.</verse>
				<verse number="5">یحیی به په اوبو باندې د تعمید غسل ورکاوه، خو څو ورځې وروسته به تاسو ته په روح القدس د تعمید غسل درکړل شي.»</verse>
				<verse number="6">نو کله چې رسولان سره راټول شول، د عیسی څخه یې پوښتنه وکړه: «څښتنه، ایا همدا یې وخت دی چې ته به بیا اسراییلو ته پاچاهي ورکوې؟»</verse>
				<verse number="7">عیسی هغوی ته وویل: «تاسو ته په کار نه دي چې هغه وختونه او نیټې وپېژنئ چې زما پلار په خپل اختیار سره ټاکلي دي.</verse>
				<verse number="8">خو د روح القدس په نازلېدلو به تاسو قدرت پیدا کړئ او په اورشلیم، ټوله یهودیه، سامره او د نړۍ تر بله سره پورې به زما شاهدان یئ.»</verse>
				<verse number="9">وروسته له دې چې عیسی دا وویل، په داسې حال کې چې هغوی ورته کتل هغه اسمان ته پورته بوتلل شو او ورېځې هغه د هغوی له نظره پناه کړ.</verse>
				<verse number="10">کله چې عیسی پورته روان ؤ او هغوی لا اسمان ته ځیر ځیر کتل، نو ناڅاپه دوه سړي چې سپین کالي یې اغوستي وو د هغوی په خوا کې ودرېدل</verse>
				<verse number="11">او ویې ویل: «ای جلیلیانو، تاسو ولې دلته ولاړ یئ او اسمان ته ګورئ؟ دغه عیسی چې ستاسو څخه اسمان ته پورته بوتلل شو، لکه څنګه چې لاړ او تاسو ولیده، نو همداسې به بېرته راشي.»</verse>
				<verse number="12">بیا رسولان د زیتون د غره څخه چې له اورشلیم څخه یو کیلومتر لېرې دی، بېرته اورشلیم ته راستانه شول.</verse>
				<verse number="13">کله چې هغوی ښار ته ورسېدل، نو هغې بالاخانې ته پورته شول چې هغوی په کې د یو څه وخت دپاره اوسېدل. کوم رسولان چې هلته تللي وو هغوی پطروس، یوحنا، یعقوب، اندریاس، فیلیپوس، توما، بارتولما، متي، د حلفي زوی یعقوب، شمعون سرتېری او د یعقوب زوی یهودا وو.</verse>
				<verse number="14">هغوی ټول به یوځای سره راټولېدل او تل به یې په ګډه دعا کوله چې په هغوی کې د عیسی مور مریم، څو نورې ښځې او د عیسی ورونه هم وو.</verse>
				<verse number="15">په هغو ورځو کې پطروس په یوه غونډه کې چې د عیسی شاګردان په کې راټول شوي وو او شمېر یې شاوخوا یوسلو شل تنه وو، ودرېده او ویې ویل:</verse>
				<verse number="16">«ای خویندو او ورونو! د خدای د کلام هغه پېشګویي باید رښتیا شي چې روح القدس د داود په خوله د یهودا په هکله چې د عیسی د نیوونکو لارښوونکی ؤ، کړې وه.</verse>
				<verse number="17">هغه زمونږ د ډلې څخه ؤ او زمونږ سره په خدمت کې شریک ؤ.</verse>
				<verse number="18">کومې پیسې چې یهودا د هغه بد کار په بدل کې تر لاسه کړې وې، په هغو باندې یې یوه ټوټه ځمکه واخیستله او په هغې کې سر په تالاق راولوېد. خېټه یې وشلېدله او ټولې کولمې یې دباندې راووتلې.</verse>
				<verse number="19">د اورشلیم ټول خلک له دې نه خبر شول او هغوی دا ځمکه په خپله ژبه د حقل دما په نوم یاده کړه چې معنی یې ده د وینې ځمکه.</verse>
				<verse number="20">نو ځکه د زبور په کتاب کې لیکل شوي دي: وران او ویجاړ دې شي د هغه د اوسېدلو ځای په هغه کې دې هېڅوک نه اوسي او همدارنګه لیکل شوي دي: د هغه مقام دې بل څوک ونیسي.</verse>
				<verse number="21">نو اوس باید یو داسې سړی وټاکل شي چې هغه په ټوله موده کې چې څښتن عیسی زمونږ سره تګ او راتګ درلود، زمونږ سره ملګری ؤ،</verse>
				<verse number="22">یعنې له هغه وخت نه چې یحیی د تعمید غسل ورکاوه تر هغه وخته پورې چې عیسی زمونږ څخه پورته بوتلل شو. نو د دغو کسانو څخه باید یو یې د عیسی د بیا راژوندي کېدلو د شاهد په توګه زمونږ سره وي.»</verse>
				<verse number="23">نو هغوی د دوو کسانو وړاندیز وکړ: یوسف چې د برسابا په نوم یادېده او همدارنګه د یوستوس په نوم هم مشهور ؤ او بل یې ماتیاس ؤ.</verse>
				<verse number="24">بیا هغوی دعا وکړه: «ای څښتنه، ته د ټولو انسانانو د زړونو څخه خبر یې، نو مونږ ته وښایه چې په دې دوه کسانو کې تا کوم یو غوره کړی دی</verse>
				<verse number="25">چې د رسول په توګه د یهودا په ځای خدمت وکړي، ځکه چې هغه خپل رسالت پرېښود او هغه ځای ته لاړ چې د هغه لایق ؤ.»</verse>
				<verse number="26">بیا هغوی پچه واچوله او پچه د ماتیاس په نوم راووتله او هغه په هغو نورو یوولسو رسولانو کې شامل شو.</verse>
			</chapter>
			<chapter number="2">
				<verse number="1">کله چې د پنتیکاست ورځ راورسېدله، ټول ایمانداران په یو ځای کې سره راټول شوي وو.</verse>
				<verse number="2">ناڅاپه د اسمان څخه د یو تېز باد په شان یو اواز راغی او په ټول کور کې چې هغوی په کې ناست وو، دا اواز خپور شو.</verse>
				<verse number="3">هلته هغوی ته د اور د لمبو په شان ژبې راښکاره شوې او په هغوی هر یو باندې نازلې شوې.</verse>
				<verse number="4">هغوی ټول د روح القدس څخه ډک شول او څنګه چې روح القدس هغوی ته د خبرو کولو توان ورکړ، نو په نورو ژبو یې خبرې پیل کړلې.</verse>
				<verse number="5">په هغه وخت کې پرهېزګاره یهودیان چې د نړۍ د هر هېواد څخه راغلي وو، په اورشلیم کې اوسېدل.</verse>
				<verse number="6">کله چې هغوی دا اواز واورېد، نو ډېر خلک سره راټول شول او حیران پاتې شول، ځکه چې هر یو د ایماندارانو خبرې په خپلو ژبو باندې اورېدلې.</verse>
				<verse number="7">هغوی ډېر حیران پاتې وو او ویل یې: «ایا دا ټول جلیلیان نه دي چې خبرې کوي؟</verse>
				<verse number="8">نو بیا څنګه مونږ هر یو په خپله مورنۍ ژبه د هغوی خبرې اورو؟</verse>
				<verse number="9">مونږ پارتیانو، مادیانو، ایلامیانو، د بین النهرین اوسېدونکو، د یهودیې او کپدوکیې، پونتوس، د اسیا د ولایت</verse>
				<verse number="10">او فریجیې او پمفیلیې، مصر او لیبیا د سیمو څخه چې د قیروان ښار ته نژدې دي، رومي مسافران</verse>
				<verse number="11">چې اصلي یهودیان او څوک چې یهودیان شوي دي، کریتیان او عربان یو. خو بیاهم مونږ د هغوی خبرې چې د خدای د حیرانوونکو کارونو په هکله یې کوي په خپلو خپلو ژبو اورو.»</verse>
				<verse number="12">هغوی حیران او وارخطا ولاړ وو او یو د بله څخه یې پوښتنه کوله چې دا څه معنی لري؟</verse>
				<verse number="13">خو نورو به ملنډې وهلې او ویل به یې چې دا خلک نشه دي.</verse>
				<verse number="14">بیا پطروس د نورو یوولسو رسولانو سره ودرېده او په لوړ اواز یې د خلکو ګڼې ګوڼې ته په وینا کې وویل: «ای یهودیانو او د اورشلیم اوسېدونکو! زه چې څه وایم، غواړم په هغې باندې پوه شئ او په غور سره یې واورئ.</verse>
				<verse number="15">لکه څنګه چې تاسو فکر کوئ دا خلک نشه نه دي، ځکه چې اوس لا د سهار نهه بجې دي.</verse>
				<verse number="16">بلکې دا هغه څه دي چې یوییل نبي د هغه په هکله ویلي وو:</verse>
				<verse number="17">خدای وایي: په اخرو ورځو کې به داسې وشي. زه به خپل روح کړمه نازل په ټولو خلکو باندې ستاسو لورګانې او زامن به زما پیغام رسوي ستاسو ځوانان به رویاګانې ویني او ستاسو سپین ږیري به خوبونه ویني</verse>
				<verse number="18">هو، په هغو ورځو کې حتی په خپلو غلامانو او وینځو باندې به هم خپل روح نازل کړم او دوی به زما پیغام رسوي.</verse>
				<verse number="19">زه به پاس په اسمان کې عجیبه کارونه وښایم او لاندې په ځمکه باندې حیرانوونکې نښې یعنې وینه، اور او سخت لوګی.</verse>
				<verse number="20">مخکې له دې چې د څښتن ورځ راشي یعنې لویه او د جلال ورځ، نو لمر به په تیاره باندې بدل شي او د سپوږمۍ رنګ به لکه د وینې په شان سوري شي.</verse>
				<verse number="21">نو بیا به داسې وشي چې هرڅوک د څښتن په نوم چې مرسته وغواړي، هغه به وژغورل شي.</verse>
				<verse number="22">ای د اسراییلو خلکو! دې خبرو ته غوږ ونیسئ: ناصري عیسی یو سړی ؤ چې خدای هغه تاسو ته د معجزو، حیرانوونکو کارونو او نښو له لارې چې خدای د هغه په وسیله ستاسو په منځ کې وښودلې، ثابته کړه چې هغه څوک دی، لکه څنګه چې تاسو په خپله ورباندې خبر یئ.</verse>
				<verse number="23">دا سړی تاسو ته د خدای د ټینګې ارادې او پوهې له مخې په لاس درکړل شو او تاسو هغه د بدکارانو په مرسته په صلیب ځوړند او مړ مو کړ.</verse>
				<verse number="24">خو خدای هغه بېرته راژوندی کړ او د مرګ د عذاب څخه یې خلاص کړ، ځکه چې مرګ نه شو کولای هغه په خپلو منګولو کې وساتي.</verse>
				<verse number="25">ځکه چې داود د هغه په هکله ویلي وو: ‹زه وینم چې تل څښتن زما سره دی هغه موجود دی زما ښي لاس ته چې زه ونه غورځېږم</verse>
				<verse number="26">نو زما زړه دی خوشحال کله چې کړم خبرې نو ډېر خوشحاله یمه او اوسي په هیله کې به ارام بدن زما</verse>
				<verse number="27">ځکه چې ته به ما پرېنږدې د مړو په دنیا کې او ته به پرېنږدې مړی د خپل سپېڅلي خادم چې شي خراب</verse>
				<verse number="28">تا راته وښودلې لارې د ژوند په خپل دیدار به کړې ما ډک د خوشحالیو څخه›</verse>
				<verse number="29">ای ګرانو دوستانو! زه کولای شم په پوره ډاډ سره د خپل نیکه داود په هکله تاسو ته ووایم چې هغه مړ شو او ښخ شو او د هغه قبر تر نن ورځې پورې دلته موجود دی.</verse>
				<verse number="30">خو داود پیغمبر ؤ او پوهېده چې خدای ورسره وعده کړې او قسم یې خوړلی چې د هغه د اولادې څخه به یو کس د پاچاهۍ په تخت کښېنوي.</verse>
				<verse number="31">داود پوهېده چې څه به کیږي او ویلي یې وو چې مسیح به بیا راژوندی کیږي. هغه وویل چې خدای به هغه د مړو په دنیا کې پرېنږدي او نه به د هغه مړی خرابېدلو ته پرېږدي.</verse>
				<verse number="32">خدای همدا عیسی د مړو څخه راژوندی کړ او مونږ ټول د دې شاهدان یو.</verse>
				<verse number="33">نو بیا عیسی پورته یووړل شو چې د خدای ښي لاس ته کښېني او هغه د اسماني پلار له خوا وعده شوی روح القدس تر لاسه کړ او په مونږ باندې یې نازل کړ چې اوس یې تاسو وینئ او اورئ.</verse>
				<verse number="34">ځکه چې داود خپله اسمان ته نه ؤ پورته شوی، خو هغه وایي: څښتن وویل زما بادار ته کښېنه زما ښي لاس ته</verse>
				<verse number="35">ترڅو ستا دښمنان کړم ستا د پښو لاندې</verse>
				<verse number="36">نو د اسراییلو ټول خلک دې په یقین سره په دې پوه شي چې هغه عیسی چې تاسو په صلیب ځوړند کړی ؤ، خدای هغه څښتن او مسیح وټاکه.»</verse>
				<verse number="37">کله چې خلکو دا واورېدل، نو زړونه یې مات شول. هغوی پطروس او نورو رسولانو ته وویل: «ای ګرانو دوستانو! مونږ باید څه وکړو؟»</verse>
				<verse number="38">پطروس هغوی ته وویل: «تاسو هر یو باید د خپلو ګناهونو نه توبه وباسئ او د عیسی مسیح په نوم د تعمید غسل واخلئ، په دې ډول به ستاسو ګناهونه وبخښل شي او روح القدس به د یو نعمت په توګه تر لاسه کړئ.</verse>
				<verse number="39">ځکه چې دا وعده ستاسو سره، ستاسو د اولادونو او هغو خلکو سره ده چې په لېرې ځایونو کې اوسیږي، یعنې د هغو ټولو سره چې زمونږ څښتن خدای یې خپل ځان ته رابولي.»</verse>
				<verse number="40">پطروس هغوی ته نورې ډېرې خبرې وکړې او هغوی ته یې خبرداری ورکړ او ویې ویل: «خپل ځانونه د دې زمانې د بدکارو خلکو څخه وساتئ.»</verse>
				<verse number="41">کومو خلکو چې د پطروس پیغام ومانه، نو هغوی ته د تعمید غسل ورکړل شو. په هغه ورځ شاوخوا درې زره کسان د ایماندارانو د ډلې سره یوځای شول.</verse>
				<verse number="42">ایماندارانو خپل وخت د رسولانو څخه د تعلیم په اورېدلو، د یو بل سره په ملګرتیا، په ګډه سره د ډوډۍ په خوړلو او دعا کولو تېراوه.</verse>
				<verse number="43">د هغو حیرانوونکو کارونو او معجزو له امله چې د رسولانو په وسیله به ښودل کېدلې، د ټولو په زړونو کې به وېره پیدا کېدله.</verse>
				<verse number="44">ټول ایمانداران به سره راټولېدل او هغوی چې هرڅه لرل نو ټول به په کې شریک وو.</verse>
				<verse number="45">هغوی به خپل مال او جایداد خرڅاوه او هر یو ته به یې د هغه د اړتیاوو له مخې پیسې ورکولې.</verse>
				<verse number="46">هغوی به هره ورځ د خدای په کور کې سره راټولېدل او په خپلو کورونو کې به یې په خوشحالۍ او اخلاص یوځای ډوډۍ خوړله.</verse>
				<verse number="47">هغوی به د خدای ثنا ویله او ټول خلک ترې خوشحاله وو او هره ورځ به چې څومره خلکو خلاصون مونده، نو څښتن به د هغوی په ډله کې شاملول.</verse>
			</chapter>
			<chapter number="3">
				<verse number="1">یوه ورځ د ماسپښین درې بجې چې د عبادت وخت ؤ، پطروس او یوحنا د خدای کور ته تلل.</verse>
				<verse number="2">یو سړی چې له مور نه شل پیدا شوی ؤ، د خدای د کور د هغې دروازې مخې ته چې د ښکلې دروازې په نوم یادېدله کښېناسته، ترڅو د خلکو څخه چې د خدای کور ته به ننوتل، خیرات وغواړي.</verse>
				<verse number="3">کله چې هغه شل سړي ولیدل چې پطروس او یوحنا د خدای کور ته ننوځي، نو د هغوی څخه یې خیرات وغوښت.</verse>
				<verse number="4">پطروس او یوحنا هغه ته په ځیر ځیر وکتل او پطروس ورته وویل: «مونږ ته وګوره.»</verse>
				<verse number="5">هغه شل سړي هغوی ته وکتل او تمه یې لرله چې د هغوی څخه به کوم څه تر لاسه کړي.</verse>
				<verse number="6">خو پطروس وویل: «زه سره زر یا سپین زر نه لرم، خو څه چې لرم هغه تاته درکوم. د ناصري عیسی مسیح په نوم امر کوم چې پاڅېږه او وګرځه.»</verse>
				<verse number="7">بیا پطروس هغه د ښي لاس څخه ونیوه او د هغه سره یې مرسته وکړه چې ویې دروي. سمدلاسه د هغه په پښو او د پښو په بندونو کې قوت پیدا شو.</verse>
				<verse number="8">بیا هغه زر پاڅېده او په خپلو پښو ودرېده او روان شو. بیا هغه سړی د هغوی سره د خدای کور ته ننوت، ګرځېده او ټوپونه یې وهل او د خدای ثنا یې ویله.</verse>
				<verse number="9">ټولو خلکو ولیدل چې هغه ګرځېده او د خدای ثنا یې ویله.</verse>
				<verse number="10">کله چې هغوی دا سړی وپېژانده چې دا هماغه سړی دی چې د خدای د کور د ښکلې دروازې په خوله کې به ناست ؤ او خیرات به یې غوښته، نو ټول هک حیران شول چې په هغه باندې څه وشول.</verse>
				<verse number="11">په داسې حال کې چې هغه سړي پطروس او یوحنا کلک نیولي وو، ټولو خلکو په حیرانتیا سره په هغه ځای کې چې د سلیمان د برنډې په نوم یادېده، د هغوی خواته منډې وهلې.</verse>
				<verse number="12">کله چې پطروس خلک ولیدل، نو هغوی ته یې په وینا کې وویل: «ای د اسراییلو خلکو، تاسو ولې په دې کار حیران شوئ او ولې مونږ ته داسې ګورئ؟ تاسو فکر کوئ چې دا سړی مونږ په خپل قدرت او دیندارۍ سره جوړ کړ چې وګرځي؟</verse>
				<verse number="13">د ابراهیم، اسحاق، یعقوب یعنې زمونږ د نیکونو خدای خپل خدمتګار عیسی ته لویي ورکړې ده. خو تاسو هغه حاکمانو ته په لاس ورکړ او د پیلاتوس په حضور کې مو د هغه څخه انکار وکړ، که څه هم پیلاتوس پرېکړه کړې وه چې هغه ازاد کړي.</verse>
				<verse number="14">تاسو د هغه سپېڅلي او نېک سړي څخه انکار وکړ او د یو قاتل د خوشې کولو غوښتنه مو وکړه.</verse>
				<verse number="15">تاسو هغه څوک وواژه چې د ژوندون سرچینه ده، خو خدای هغه بېرته د مرګ څخه راژوندی کړ او مونږ د دې شاهدان یو.</verse>
				<verse number="16">دا د عیسی د نوم قدرت ؤ چې هغه شل سړي ته یې چې تاسو یې وینئ او پېژنئ، توان ورکړ. د عیسی په نوم او په هغه باندې په ایمان راوړلو سره دا سړی بالکل روغ شو او تاسو یې وینئ.</verse>
				<verse number="17">اوس ای زما ورونو! زه پوهېږم چې تاسو او ستاسو مشرانو دا کار په ناپوهۍ سره کړی دی.</verse>
				<verse number="18">خو خدای چې کومه پېشګویي د خپلو پیغمبرانو په وسیله کړې وه چې د خدای مسیح به تکلیفونه وزغمي، هغه یې پوره کړه.</verse>
				<verse number="19">نو توبه وباسئ او د خدای خواته راوګرځئ، ترڅو ستاسو ګناهونه وبخښل شي.</verse>
				<verse number="20">بیا به داسې وختونه راشي چې څښتن تاسو ته روحاني سکون درکړي. خدای به تاسو ته عیسی چې ستاسو دپاره ټاکل شوی مسیح دی، درولېږي.</verse>
				<verse number="21">لکه څنګه چې خدای د خپلو سپېڅلو پیغمبرانو په وسیله ډېر پخوا وعده کړې وه، عیسی باید تر هغه وخته پورې په اسمان کې پاتې شي، ترڅو ټول شیان بېرته جوړ شي.</verse>
				<verse number="22">ځکه چې موسی وویل: ‹ستاسو څښتن خدای به ستاسو د خپل قوم څخه زما په شان یو پیغمبر درولېږي. هغه چې هرڅه وایي تاسو به ورته غوږ نیسئ.</verse>
				<verse number="23">هرڅوک چې د هغه پیغمبر خبرو ته غوږ ونه نیسي او هغه ونه مني، نو هغه به د خدای د قوم څخه وویستل شي او له منځه به یووړل شي.›</verse>
				<verse number="24">سموییل او نورو ټولو پیغمبرانو چې د هغه څخه وروسته راغلي دي په دې هکله خبرې کړې وې چې په دې ورځو کې به څه وشي.</verse>
				<verse number="25">تاسو د پیغمبرانو وارثان یئ او په هغه لوظ کې شریک یئ چې خدای ستاسو د نیکونو سره کړی دی، لکه څنګه چې خدای ابراهیم ته وویل: ‹ستا د اولادې په وسیله به د نړۍ ټول خلک برکت ومومي.›</verse>
				<verse number="26">کله چې خدای خپل خدمتګار عیسی وټاکه، نو هغه یې اول تاسو ته درولېږه چې تاسو هر یو د خپلو بدو لارو څخه راواړوي او برکت درته درکړي.»</verse>
			</chapter>
			<chapter number="4">
				<verse number="1">پطروس او یوحنا لا د خلکو سره خبرې کولې چې په دې وخت کې ځینې کاهنان، د خدای د کور د ساتونکو قوماندان او ځینې صدوقیان راورسېدل.</verse>
				<verse number="2">هغوی ډېر په قهر وو، ځکه چې رسولانو خلکو ته تعلیم ورکاوه او اعلان یې کاوه چې عیسی د مړو څخه بیا راژوندی شوی دی او دا ثابتوي چې مړي به راژوندي کیږي.</verse>
				<verse number="3">هغوی پطروس او یوحنا ونیول، خو له دې امله چې ماښام ؤ، نو هغوی یې تر سبا ورځې پورې په زندان کې وساتل.</verse>
				<verse number="4">خو ډېرو خلکو چې دا پیغام واورېد، نو ایمان یې راوړ. د هغوی شمېر نژدې پنځو زرو کسانو ته ورسېده.</verse>
				<verse number="5">بله ورځ د یهودیانو حاکمان، مشران او د شریعت عالمان په اورشلیم کې سره راټول شول.</verse>
				<verse number="6">لوی کاهن حناس او قیافا، یوحنا، سکندر او د لوی کاهن د کورنۍ نور غړي هم هلته وو.</verse>
				<verse number="7">هغوی پطروس او یوحنا راوستل او د شورا په مخکې یې ودرول او پوښتنه یې ترې وکړه: «تاسو په کوم قدرت او د چا په نوم دا کار کړی دی؟»</verse>
				<verse number="8">پطروس چې د روح القدس څخه ډک شو، هغوی ته ځواب ورکړ: «ای د قوم حاکمانو او مشرانو:</verse>
				<verse number="9">که چېرې تاسو نن زمونږ څخه د هغه نېک کار په هکله چې د هغه شل سړي سره مو کړی دی پوښتنه کوئ او غواړئ په دې پوه شئ چې هغه څنګه روغ شو،</verse>
				<verse number="10">نو تاسو ټول او د اسراییلو ټول قوم دې په دې پوه شي چې دا سړی چې ستاسو په مخکې ولاړ دی، هغه د ناصري عیسی مسیح د نوم په قدرت سره چې تاسو په صلیب ځوړند کړ او خدای بېرته د مړو څخه راژوندی کړ، روغ شوی دی.</verse>
				<verse number="11">عیسی هغه څوک دی چې د هغه په هکله د خدای په کلام کې لیکل شوي دي: کومه تیږه چې رد کړې ګلکارانو وه هغه اوس شوه اصلي تیږه د تهداب</verse>
				<verse number="12">خلاصون یوازې د عیسی په وسیله تر لاسه کېدای شي. ځکه چې په ټوله نړۍ کې بل داسې څوک نشته چې د هغه په وسیله مونږ خلاصون ومومو.»</verse>
				<verse number="13">کله چې هغوی د پطروس او یوحنا زړورتیا ولیدله او پوه شول چې هغوی عادي او بې تعلیمه خلک دي، نو حیران شول او ویې وپېژندل چې د عیسی ملګري دي.</verse>
				<verse number="14">خو څرنګه چې هغوی هغه سړی ولیده چې روغ رمټ د هغوی په منځ کې ولاړ دی، نو هېڅ یې ونه شو ویلی.</verse>
				<verse number="15">نو هغوی پطروس او یوحنا ته امر وکړ چې د شورا څخه ووځي او بیا یې په خپل منځ کې بحث پیل کړ.</verse>
				<verse number="16">هغوی وویل: «دې خلکو سره څه وکړو؟ ځکه چې د اورشلیم ټول خلک پوهیږي چې دا حیرانوونکې معجزه د هغوی له خوا وشوه او مونږ له هغې څخه منکرېدلی نه شو.</verse>
				<verse number="17">خو د دې دپاره چې دا خبره نوره هم د خلکو په منځ کې خپره نه شي، نو هغوی ته باید خبرداری ورکړو چې نور د عیسی په هکله د هېچا سره خبرې ونه کړي.»</verse>
				<verse number="18">نو هغوی پطروس او یوحنا بیا راوغوښتل او حکم یې ورته وکړ چې نور به هېڅکله د عیسی په نوم چاته څه نه وایي او نه به تعلیم ورکوي.</verse>
				<verse number="19">خو پطروس او یوحنا ځواب ورکړ: «تاسو په خپله قضاوت وکړئ چې د خدای په نظر کې کومه خبره سمه ده، ایا د خدای څخه اطاعت وکړو او که ستاسو څخه؟</verse>
				<verse number="20">مونږ چې څه لیدلي او اورېدلي دي د هغې په هکله غلي نه شو پاتې کېدلی.»</verse>
				<verse number="21">شورا پطروس او یوحنا ته یوځل بیا سخت خبرداری ورکړ او بیا یې پرېښودل چې لاړ شي. هغوی داسې کوم دلیل پیدا نه کړ چې دوی ته سزا ورکړي، ځکه څه چې شوي وو د هغې په خاطر ټولو خلکو د خدای ثنا ویله.</verse>
				<verse number="22">کوم سړي چې په دې معجزې شفا موندلې وه د هغه عمر د څلوېښتو کلونو څخه زیات ؤ.</verse>
				<verse number="23">کله چې پطروس او یوحنا رخصت شول، نو هغوی خپلو ملګرو ته لاړل او څه چې مشرانو کاهنانو او د قوم مشرانو ورته ویلي وو، هغوی ته یې وویل.</verse>
				<verse number="24">کله چې ایماندارانو دا واورېدل، نو په ګډه یې خدای ته دعا وکړه او ویې ویل: «ای څښتن تعالی، ای د اسمان، ځمکې، بحیرو او هرڅه چې په هغو کې دي، د هغو ټولو خالقه!</verse>
				<verse number="25">تا د روح القدس په وسیله د خپل خدمتګار او زمونږ د نیکه داود په خوله وویل: ‹ولې دومره شول په قهر نور قومونه؟ ولې بېځایه دسیسې جوړوي دغه قومونه؟</verse>
				<verse number="26">تیاروي ځانونه جنګ ته پاچاهان د جهان او یوځای کیږي یو د بله سره حکمرانان د څښتن او د هغه د مسیح په وړاندې›</verse>
				<verse number="27">په حقیقت کې دلته په همدې ښار کې هیرودیس او پانتیاس پیلاتوس د غیریهودیانو او د اسراییلو د خلکو سره ستا د سپېڅلي خدمتګار عیسی په وړاندې چې تا مسح کړی دی، سره یوځای شوي دي.</verse>
				<verse number="28">دوی هغه کارونه وکړل چې تا په خپل قدرت او خپلې ارادې سره مخکې پرېکړه کړې وه چې باید وشي.</verse>
				<verse number="29">اوس ای څښتنه، د هغوی خبرداریو ته وګوره او خپلو خدمتګارانو ته دې دا توان ورکړه چې په پوره زړورتیا سره ستا پیغام بیان کړي.</verse>
				<verse number="30">خپل لاس دې را اوږد کړه چې خلک شفا ومومي او ستا د سپېڅلي خدمتګار عیسی په نوم معجزې وښایي او حیرانوونکي کارونه وکړي.»</verse>
				<verse number="31">کله چې د هغوی دعا پای ته ورسېدله، نو په کوم ځای کې چې هغوی راټول شوي وو، هغه ځای ولړزېده او هغوی ټول د روح القدس څخه ډک شول او د خدای پیغام یې په زړورتیا سره بیان کړ.</verse>
				<verse number="32">ټول ایمانداران په یو زړه او یو فکر وو. د هغوی څخه یو هم دا دعوه نه کوله چې دا د هغه مال او جایداد دی، بلکې هرڅه چې یې لرل هغوی ټول په کې شریک وو.</verse>
				<verse number="33">رسولانو په پوره قدرت سره د څښتن عیسی د بیا راژوندي کېدلو په هکله شهادت ورکاوه او په هغوی ټولو باندې د خدای ډېر فضل ؤ.</verse>
				<verse number="34">په هغوی کې هېڅوک هم محتاج نه ؤ، ځکه هرچا چې ځمکه یا کورونه لرل هغه به یې خرڅول او پیسې به یې راوړلې</verse>
				<verse number="35">او د رسولانو په اختیار کې به یې ورکولې او د محتاجانو ترمنځ به وېشل کېدلې.</verse>
				<verse number="36">د مثال په ډول یو سړی ؤ چې یوسف نومېده او رسولانو به ورته برناباس ویلو چې معنی یې ده تشویق کوونکی دی. هغه یو لاوي ؤ او د قبرس څخه ؤ.</verse>
				<verse number="37">هغه خپله ځمکه خرڅه کړله او پیسې یې راوړلې او رسولانو ته یې ورکړې.</verse>
			</chapter>
			<chapter number="5">
				<verse number="1">خو یو سړی ؤ چې حنانیا نومېده او ښځه یې سفیره نومېدله. هغوی خپله یوه ټوټه ځمکه خرڅه کړه</verse>
				<verse number="2">او په داسې حال کې چې ښځه یې هم پوهېدله چې هغه یو څه پیسې یې د ځان سره وساتلې او پاتې پیسې یې رسولانو ته راوړلې.</verse>
				<verse number="3">خو پطروس هغه ته وویل: «ای حنانیا، ته ولې شیطان ته تسلیم شوې او دې ته یې مجبور کړې چې روح القدس ته دروغ ووایې او یو څه پیسې چې د ځمکې د خرڅولو څخه دې لاسته راوړې دي، خپل ځان ته وساتې؟</verse>
				<verse number="4">ایا د خرڅولو څخه مخکې هغه ځمکه ستا نه وه؟ کله چې دې خرڅه کړه هغه پیسې ستا نه وې؟ نو بیا دې څنګه فکر وکړ چې داسې کار وکړې؟ تا انسانانو ته نه بلکې خدای ته دې دروغ ویلي دي.»</verse>
				<verse number="5">کله چې حنانیا دا خبرې واورېدلې، نو هغه راولوېد او مړ شو. نورو ټولو چې دا واورېدل، ډېر ووېرېدل.</verse>
				<verse number="6">بیا یو څو ځوانان راغلل، د هغه مړی یې په کفن کې تاو کړ، هغه یې یووړ او ښخ یې کړ.</verse>
				<verse number="7">نژدې درې ساعته وروسته د هغه ښځه سفیره راننوتله او خبره نه وه چې څه شوي دي.</verse>
				<verse number="8">پطروس د هغې څخه پوښتنه وکړه: «ماته ووایه چې تاسو خپله ځمکه په همدومره پیسو خرڅه کړې وه؟» هغې ځواب ورکړ: «هو، په همدې پیسو.»</verse>
				<verse number="9">پطروس هغې ته وویل: «تاسو دواړو څنګه داسې پرېکړه وکړه چې د څښتن روح وازمایئ؟ ګوره، کومو خلکو چې ستا مېړه ښخ کړ، هغوی همدا اوس په دروازه کې ولاړ دي او هغوی به تا هم یوسي.»</verse>
				<verse number="10">سمدلاسه هغه ښځه د پطروس په پښو کې راولوېدله او مړه شوه. کله چې هغه ځوانان راننوتل، نو ویې لیدل چې هغه هلته مړه پرته ده، نو د هغې مړی یې هم یووړ او د خپل مېړه په خوا کې یې ښخه کړه.</verse>
				<verse number="11">د کلیسا ټول خلک او نور کسان چې د دې پېښې نه خبر شول، نو ډېر ووېرېدل.</verse>
				<verse number="12">رسولانو د خلکو په منځ کې ډېر حیرانوونکي کارونه وکړل او ډېرې معجزې یې وښودلې. ایمانداران به د سلیمان په برنډه کې یوځای سره راټولېدل.</verse>
				<verse number="13">که څه هم خلکو هغوی ته په درنه سترګه کتل، خو کوم خلک چې د دوی په ډله کې نه وو، د هغوی څخه هېچا هم زړه نه شو کولای چې د ایماندارانو سره یوځای شي.</verse>
				<verse number="14">خو بیاهم ډېرو سړیو او ښځو په څښتن باندې ایمان راوړ او د هغوی د ډلې سره یوځای شول.</verse>
				<verse number="15">د هغو معجزو له امله چې رسولانو به ښودلې، خلکو به خپل ناروغان کوڅو ته راویستل او په کټونو او بسترو باندې به یې اچولي وو، ترڅو کله چې پطروس له هغه ځای څخه تېریږي، نو لږ تر لږه د هغه سیوری د هغوی څخه په ځینو باندې ولویږي.</verse>
				<verse number="16">د اورشلیم د شاوخوا ښارګوټو څخه به ډېر خلک راتلل او هغوی به خپل ناروغان او هغه خلک راوستل چې پېریانو نیولي وو او ټول به روغ شول.</verse>
				<verse number="17">نو بیا د لوی کاهن او د هغوی ټولو ملګرو چې د صدوقیانو د ډلې غړي وو، په زړونو کې کینه پیدا شوه.</verse>
				<verse number="18">هغوی رسولان ونیول او د خلکو په مخکې یې په زندان کې واچول.</verse>
				<verse number="19">خو په هماغه شپه د څښتن فرښتې د زندان دروازې خلاصې کړې او هغوی یې دباندې راوویستل او ورته ویې ویل:</verse>
				<verse number="20">«لاړ شئ او د خدای په کور کې ودرېږئ او خلکو ته د دې نوي ژوندون په هکله پیغام ورسوئ.»</verse>
				<verse number="21">لکه څنګه چې رسولانو ته ویل شوي وو، هغوی سهار وختي د خدای کور ته ورننوتل او د تعلیم په ورکولو یې پیل وکړ. کله چې لوی کاهن او د هغه ملګري سره راټول شول، نو د یهودیانو ټول مشران یې د شورا د غونډې دپاره راوغوښتل. هغوی امر وکړ چې رسولان د زندان څخه راولي.</verse>
				<verse number="22">خو کله چې مامورین زندان ته ورغلل، نو هغوی یې په زندان کې پیدا نه کړل. نو بېرته شورا ته راغلل او د شورا غړي یې خبر کړل او ویې ویل:</verse>
				<verse number="23">«کله چې مونږ زندان ته ورغلو، نو ومو لیدل چې د زندان دروازې کلکې بندې وې او ټول ساتونکي په دروازه کې ولاړ وو. خو کله چې مونږ دروازې خلاصې کړې، نو دننه په کې هېڅوک نه ؤ.»</verse>
				<verse number="24">کله چې مشرانو کاهنانو او د خدای د کور د ساتونکو قوماندان دا خبر واورېد، هغوی حیران شول چې اوس به څه کیږي.</verse>
				<verse number="25">بیا یو سړی راغی او هغوی ته یې وویل: «کوم کسان چې تاسو په زندان کې اچولي وو هغوی د خدای په کور کې دي او خلکو ته تعلیم ورکوي.»</verse>
				<verse number="26">بیا قوماندان د خدای د کور د ساتونکو سره لاړ او رسولان یې بېرته راوستل. د هغوی سره یې د زور څخه کار وانخیست، ځکه چې هغوی د دې څخه وېرېدل چې خلک به یې سنګسار کړي.</verse>
				<verse number="27">هغوی رسولان راوستل او د شورا په مخکې یې ودرول او لوی کاهن ورڅخه پوښتنې پیل کړې او</verse>
				<verse number="28">ویې ویل: «مونږ تاسو ته په ټینګه امر کړی ؤ چې د عیسی په نوم تعلیم مه ورکوئ. خو تاسو خپل تعلیم په ټول اورشلیم کې خپور کړی دی او کوښښ کوئ چې د هغه سړي خون زمونږ په غاړه واچوئ.»</verse>
				<verse number="29">پطروس او نورو رسولانو په ځواب کې وویل: «مونږ باید د خدای امر ومنو، نه د انسان.</verse>
				<verse number="30">زمونږ د نیکونو خدای هغه عیسی بیا راژوندی کړ چې تاسو په صلیب ځوړند کړ او مړ مو کړ.</verse>
				<verse number="31">خدای هغه ته د سردار او خلاصوونکي په توګه د عزت مقام ورکړ او خپل ښي لاس ته یې کښېناوه، ترڅو د اسراییلو خلکو ته د توبې ویستلو موقعه ورکړي او د هغوی ګناهونه وبخښل شي.</verse>
				<verse number="32">مونږ د دې کارونو شاهدان یو او همدارنګه روح القدس چې خدای هغه چاته ورکړی دی چې د هغه امر ته غاړه ږدي.»</verse>
				<verse number="33">کله چې د شورا غړو دا واورېدل، نو هغوی دومره په قهر شول چې غوښتل یې رسولان ووژني.</verse>
				<verse number="34">خو په هغوی کې یو فریسي ؤ چې غمالاییل نومېده. هغه د شریعت استاذ ؤ او ټولو خلکو یې درناوی کاوه. هغه راپاڅېده او امر یې وکړ چې رسولان دې د لږې شېبې دپاره دباندې وویستل شي.</verse>
				<verse number="35">بیا هغه شورا ته وویل: «ای د اسراییلو خلکو! تاسو چې د دې خلکو سره څه کوئ، نو د احتیاط څخه کار واخلئ.</verse>
				<verse number="36">څه موده مخکې یو سړی چې تیوداس نومېده، راپورته شو او دعوه یې کوله چې زه یو لوی مشر یم. نژدې څلور سوه تنه د هغه سره یوځای شول، خو هغه ووژل شو او ټول پیروان یې خواره واره شول او هرڅه پای ته ورسېدل.</verse>
				<verse number="37">له هغه نه وروسته د سرشمېرنې په وخت کې د یهودا په نوم یو سړی چې د جلیل څخه ؤ، راپورته شو او ډېر خلک د هغه په لمسون یاغیان شول، ترڅو د هغه پیروان شي، خو هغه هم ووژل شو او ټول پیروان یې خواره واره شول.</verse>
				<verse number="38">نو اوس زه تاسو ته مشوره درکوم چې د دې خلکو څخه لېرې اوسئ او هغوی په خپل حال پرېږدئ. ځکه که چېرې دا نقشه او دا کار د انسان له خوا وي، نو هغه به ناکام شي،</verse>
				<verse number="39">خو که چېرې د خدای له خوا وي، نو تاسو یې مخه نه شئ نیولی او دا به په دې معنی وي چې تاسو د خدای سره جنګ کوئ.» هغوی د غمالاییل مشوره ومنله</verse>
				<verse number="40">او رسولان یې راوغوښتل، هغوی یې په دورو ووهل او حکم یې ورته وکړ چې بیا هېڅکله د عیسی په نوم خبرې ونه کړي. بیا یې هغوی پرېښودل چې لاړ شي.</verse>
				<verse number="41">کله چې رسولان د شورا څخه ووتل نو خوشحاله وو، ځکه چې خدای هغوی د دې وړ وګڼل چې د عیسی د نوم په خاطر بې عزتي وزغمي.</verse>
				<verse number="42">هغوی هره ورځ د خدای په کور او د خلکو په کورونو کې تعلیم او زېری ورکاوه چې عیسی هماغه وعده شوی مسیح دی.</verse>
			</chapter>
			<chapter number="6">
				<verse number="1">په هغو ورځو کې چې د عیسی د پیروانو شمېر زیاتېده، نو یوناني ژبو یهودیانو د عبراني ژبو یهودیانو څخه شکایت وکړ چې د ورځني خوراک د وېشلو په وخت کې یوناني ژبو یهودي کونډو ښځو ته خپله برخه نه ورکول کیږي.</verse>
				<verse number="2">نو هغو دولسو رسولانو ټول ایمانداران راوغوښتل او ویې ویل: «دا زمونږ دپاره مناسبه نه ده چې نورو ته د خوړو د رسولو په خاطر خلکو ته د خدای د پیغام رسول پرېږدو.</verse>
				<verse number="3">نو ای خویندو او ورونو! د خپل منځ څخه اووه تنه چې نېک نامه او د روح القدس څخه ډک او د حکمت لرونکي خلک وي غوره کړئ، ترڅو د دې کارونو مسوولیت د هغوی په غاړه واچوو.</verse>
				<verse number="4">خو مونږ به خپل وخت په دعا کولو او د خدای د کلام په وعظ او تعلیم ورکولو تېروو.»</verse>
				<verse number="5">د رسولانو دا نظر د ټولو خوښ شو، نو هغوی استیفان چې ډېر ایمانداره سړی ؤ او د روح القدس څخه ډک ؤ او فیلیپوس، پروکروس، نیکانور، تیمون، پرمیناس او نیکولاوس چې یهودي شوی ؤ او د سوریې د انطاکیې څخه ؤ، غوره کړل.</verse>
				<verse number="6">هغوی دا کسان رسولانو ته وروپېژندل او رسولانو د هغوی په سرونو باندې خپل لاسونه کېښودل او د هغوی دپاره یې دعا وکړه.</verse>
				<verse number="7">نو د خدای کلام په پرله پسې توګه خپرېده او په اورشلیم کې د ایماندارانو شمېر زیاتېده او ډېرو کاهنانو هم ایمان راوړ.</verse>
				<verse number="8">استیفان چې د خدای د فضل او قدرت څخه ډک ؤ، د خلکو په منځ کې به یې ډېر حیرانوونکي کارونه کول او معجزې به یې ښودلې.</verse>
				<verse number="9">خو ځینې خلک چې د ازادو خلکو په نوم د کنیسې غړي وو چې د قیروان او سکندریې د ښارونو او نور خلک چې د قیلیقیې او اسیا د ولایتونو څخه وو، راپورته شول او د استیفان سره یې بحث پیل کړ.</verse>
				<verse number="10">خو استیفان داسې په حکمت او د روح القدس په قدرت سره خبرې کولې چې هغوی نه شو کولای د هغه په وړاندې ودریږي.</verse>
				<verse number="11">نو هغوی ځینې خلک ولمسول چې ووایي: «مونږ واورېدل چې استیفان د موسی او خدای په ضد کفر ویل.»</verse>
				<verse number="12">نو په دې ډول هغوی خلک، مشران او د شریعت عالمان راوپارول او استیفان یې ونیوه او شورا ته یې راوست.</verse>
				<verse number="13">بیا هغوی څو تنه د دروغو شاهدان راوستل او دې شاهدانو وویل: «دا سړی تل د دې سپېڅلي کور او د موسی د شریعت په خلاف خبرې کوي.</verse>
				<verse number="14">مونږ د هغه څخه واورېدل چې ویل یې: ‹ناصري عیسی به دا د خدای کور وران کړي او کوم دودونه او دستورونه چې موسی مونږ ته راکړي دي هغه به بدل کړي.›»</verse>
				<verse number="15">نو په شورا کې چې کوم خلک ناست وو هغوی ټولو په ځیر سره استیفان ته کتل او ویې لیدل چې د هغه مخ لکه د فرښتې د مخ په شان ځلېده.</verse>
			</chapter>
			<chapter number="7">
				<verse number="1">لوی کاهن د استیفان څخه پوښتنه وکړه: «ایا دا رښتیا دي؟»</verse>
				<verse number="2">استیفان ځواب ورکړ: «ای ورونو او پلرونو! ماته غوږ ونیسئ! مخکې له دې چې زمونږ نیکه ابراهیم لاړ شي او په حاران کې واوسیږي، د جلال خاوند خدای ورته په بین النهرین کې ورښکاره شو</verse>
				<verse number="3">او هغه ته یې وویل: ‹خپل وطن او خپل خپلوان دې پرېږده او هغه هېواد ته لاړ شه چې زه یې درته ښایم.›</verse>
				<verse number="4">نو ابراهیم د کلدانیانو د وطن څخه لاړ او په حاران کې اوسېده. کله چې د ابراهیم پلار مړ شو، نو خدای هغه دې وطن ته چې تاسو اوس په کې اوسېږئ، راوست.</verse>
				<verse number="5">خو خدای په هغه وطن کې هغه ته حتی یو متر مربع ځمکه هم د میراث په توګه ورنه کړه، حتی دومره ځمکه یې هم ورنه کړه چې پښه ورباندې کېږدي. خو خدای وعده وکړه چې دا ځمکه به هغه ته او د هغه څخه وروسته د هغه اولادې ته ورکړي چې د هغوی ملکیت شي، که څه هم ابراهیم په هغه وخت کې اولاد نه درلود.</verse>
				<verse number="6">نو خدای ابراهیم ته داسې وویل: ‹ستا اولاده به په پردي وطن کې د مسافرو په شان اوسیږي. هغوی به هلته غلامان وي او څلور سوه کاله به ورباندې ظلم کیږي.›</verse>
				<verse number="7">همدارنګه خدای وویل: ‹ خو زه به هغه قوم ته چې ستاسو د اولادې څخه غلامان جوړوي، سزا ورکړم. وروسته به هغوی د هغه وطن څخه راووځي او په دې ځای کې به زما عبادت کوي.›</verse>
				<verse number="8">بیا خدای ابراهیم ته د سنتولو حکم ورکړ چې د لوظ یوه نښه به وي، ترڅو دا وښایي چې هغه په شوي لوظ باندې عمل کړی دی. نو کله چې د ابراهیم زوی اسحاق پیدا شو، نو هغه یې په اتمه ورځ سنت کړ. اسحاق خپل زوی یعقوب سنت کړ او یعقوب خپل دولس زامن چې وروسته بیا د دولسو قبیلو مشران شول، سنت کړل.</verse>
				<verse number="9">د یعقوب زامنو د خپل ورور یوسف سره بخیلي پیدا کړه او هغه یې په مصر کې د غلام په توګه خرڅ کړ. خو خدای د هغه سره مل ؤ</verse>
				<verse number="10">او هغه یې له خپلو ټولو تکلیفونو څخه خلاص کړ. کله چې یوسف د مصر د پاچا فرعون په حضور کې راښکاره شو، خدای په هغه باندې فضل وکړ او هغه ته یې حکمت ورکړ. نو فرعون هغه د ټول مصر واکمن او د خپلې کورنۍ مسوول وټاکه.</verse>
				<verse number="11">بیا په ټول مصر او کنعان کې قحطي راغله چې د یو لوی مصیبت د رامنځته کېدلو سبب شوه او زمونږ نیکونو د خوراک دپاره څه شی نه شو پیدا کولای.</verse>
				<verse number="12">نو کله چې یعقوب خبر شو چې په مصر کې غلې دانې پیدا کیږي، نو هغه خپل زامن یعنې زمونږ نیکونه د لومړي ځل دپاره هلته ولېږل.</verse>
				<verse number="13">کله چې هغوی د دوهم ځل دپاره هلته لاړل، نو یوسف خپل ځان خپلو ورونو ته وروپېژانده او فرعون د یوسف کورنۍ وپېژندله.</verse>
				<verse number="14">نو یوسف خپل پلار یعقوب او ټول خپلوان چې شمېر یې پنځه اویا تنو ته رسېده، مصر ته راوغوښتل.</verse>
				<verse number="15">نو یعقوب مصر ته لاړ او هلته هغه او زامن یې یعنې زمونږ نیکونه مړه شول.</verse>
				<verse number="16">د هغوی مړي شکیم ته یووړل شول او په هغې هدیره کې ښخ کړای شول چې ابراهیم د حمور د زامنو څخه په بیه اخیستې وه.</verse>
				<verse number="17">کله چې هغه وخت راورسېد چې خدای د ابراهیم سره خپله کړې وعده پوره کړي، نو په دې وخت کې زمونږ د خلکو شمېر په مصر کې ډېر زیات شو.</verse>
				<verse number="18">بیا په مصر کې یو بل پاچا په تخت کښېناست چې یوسف یې نه پېژانده.</verse>
				<verse number="19">هغه زمونږ د نیکونو سره ټګي وکړه، په هغوی باندې یې ظلم کاوه او هغوی یې دې ته مجبور کړل چې خپل نوي زېږېدلي ماشومان د کورونو څخه دباندې پرېږدي چې مړه شي.</verse>
				<verse number="20">په دې وخت کې موسی وزېږېده. هغه یو ډېر ښکلی ماشوم ؤ او تر درې میاشتو پورې د هغه پالنه د خپل پلار په کور کې کېدله.</verse>
				<verse number="21">خو کله چې هغوی مجبور شول چې هغه د کور څخه دباندې پرېږدي، نو د فرعون لور هغه واخیست او د خپل زوی په شان یې د هغه روزنه کوله.</verse>
				<verse number="22">موسی د مصریانو د ټول حکمت او پوهې تعلیم حاصل کړ. هغه په خبرو او کارونو کې غښتلی شو.</verse>
				<verse number="23">کله چې موسی څلوېښت کلن شو، نو په زړه کې یې دا وګرځېدل چې د خپلو اسراییلي ورونو د لیدلو دپاره لاړ شي.</verse>
				<verse number="24">کله چې هغه ولیدل چې یو مصري د یو اسراییلي سره بد چلند کاوه، نو هغه ورغی چې د هغه اسراییلي څخه دفاع وکړي او د مصري څخه یې د هغه بدل واخیست او هغه یې وواژه.</verse>
				<verse number="25">موسی فکر کاوه چې د هغه خپل قوم به په دې پوه شي چې د ده په وسیله به خدای هغوی ته خلاصون ورکوي، خو هغوی پوه نه شول.</verse>
				<verse number="26">بله ورځ موسی ولیدل چې دوه اسراییلیانو په خپلو کې سره جګړه کوله او هغه هڅه کوله چې د هغوی ترمنځ روغه جوړه وکړي، نو موسی هغوی ته وویل: ‹ای خلکو! تاسو خو سره ورونه یئ، نو ولې یو د بله سره جګړه کوئ؟›</verse>
				<verse number="27">خو هغه ملامته سړي موسی ټېل واهه او ورته ویې ویل: ‹ته چا په مونږ باندې حاکم او قاضي ټاکلی یې؟</verse>
				<verse number="28">ایا ته غواړې چې د پروني مصري په شان ما هم مړ کړې؟›</verse>
				<verse number="29">کله چې موسی دا خبره واورېدله، نو هغه د مصر څخه وتښتېد او مدیان ته لاړ او هلته د مسافر په شان اوسېده. هلته د هغه دوه زامن پیدا شول.</verse>
				<verse number="30">څلوېښت کاله وروسته د سینا غره ته نژدې په یوه دښته کې د یو سوځېدونکي بوټي د اور په لمبو کې یوه فرښته موسی ته ورښکاره شوه.</verse>
				<verse number="31">کله چې موسی هغه ولیدله، نو حیران شو. څنګه چې نژدې ورغی چې هغه ښه وویني، نو د څښتن اواز یې واورېد:</verse>
				<verse number="32">‹زه ستا د نیکونو خدای یم، د ابراهیم، اسحاق او یعقوب خدای یم.› موسی له وېرې رپېده او جرات یې نه شو کولای چې ورته وګوري.</verse>
				<verse number="33">څښتن هغه ته وویل: ‹خپلې څپلۍ وباسه، ځکه په کومه ځمکه باندې چې ته ولاړ یې هغه سپېڅلې ده.</verse>
				<verse number="34">ما لیدلي دي چې زما په قوم باندې په مصر کې ظلم کیږي. ما د هغوی فریادونه اورېدلي او زه د هغوی د خلاصون دپاره راښکته شوی یم. اوس راشه، زه تا بېرته مصر ته لېږم.›</verse>
				<verse number="35">نو دا هماغه موسی دی چې د اسراییلو خلکو رد کړی ؤ او ورته ویلي یې وو: ‹ته چا په مونږ باندې حاکم او قاضي ټاکلی یې؟› خدای همدا موسی د هغې فرښتې په وسیله چې هغه ته د سوځېدونکي بوټي د اور په لمبو کې ښکاره شوه، ولېږه ترڅو د اسراییلو د خلکو حاکم او خلاصوونکی وي.</verse>
				<verse number="36">دا موسی ؤ چې هغوی یې د مصر څخه راوویستل او په مصر او سره بحیره کې او څلوېښت کاله یې په دښته کې حیرانوونکي کارونه وکړل او معجزې یې وښودلې.</verse>
				<verse number="37">دا هغه موسی دی چې اسراییلیانو ته یې وویل: ‹خدای به ستاسو د خپل قوم څخه ستاسو دپاره زما په شان یو پیغمبر درولېږي.›</verse>
				<verse number="38">دا موسی ؤ چې په دښته کې زمونږ د نیکونو یعنې د خدای د قوم په غونډه کې د هغوی سره ؤ او فرښتې ورسره د سینا په غره کې خبرې وکړې. هلته هغه د خدای ژوندی کلام تر لاسه کړ چې مونږ ته یې راورسوي.</verse>
				<verse number="39">خو زمونږ نیکونو د موسی د منلو څخه انکار وکړ. هغه یې رد کړ او غوښتل یې چې بېرته مصر ته لاړ شي.</verse>
				<verse number="40">نو هغوی هارون ته وویل: ‹مونږ ته داسې خدایان جوړ کړه چې زمونږ لارښوونه وکړي. ځکه مونږ نه پوهېږو چې په دې موسی باندې چې مونږ یې له مصر څخه راوویستلو، څه وشول.›</verse>
				<verse number="41">په هغه وخت کې هغوی د خوسکي په شکل یو بت جوړ کړ او هغه ته یې قرباني وړاندې کړه او په خپلو لاسونو جوړ شوي شي ته یې خوشحالي وکړه.</verse>
				<verse number="42">نو خدای د هغوی څخه مخ واړاوه او هغوی یې پرېښودل چې د اسماني ستورو عبادت وکړي، لکه څنګه چې د پیغمبرانو په کتابونو کې لیکل شوي دي: ای د اسراییلو قومه! ایا تاسو په دې څلوېښتو کالو کې په دې دښته کې ماته قربانۍ او نذرانې راوړې دي؟</verse>
				<verse number="43">نه، تاسو هغه د مولک بت د عبادت خېمه او د خپل رفان خدای د ستوري تصویر له ځان سره وړئ چې په خپله مو جوړ کړي دي چې عبادت یې وکړئ. نو تاسو به د بابل بلې خواته جلاوطنه کړم.</verse>
				<verse number="44">زمونږ نیکونو په دښته کې د شهادت خېمه لرله. دا هغه خېمه وه چې خدای موسی ته حکم کړی ؤ چې د هغې نمونې له مخې چې هغه ته ښودل شوې وه، جوړه کړي.</verse>
				<verse number="45">وروسته بیا دا خېمه زمونږ نیکونو ته ورکړل شوه او هغوی دا هغه وخت راوړله کله چې د یوشع سره روان وو او د هغو قومونو ځمکه یې ونیوله چې خدای د هغوی له مخې څخه لېرې کول. دا خېمه د داود تر وخته پورې هلته پاتې وه.</verse>
				<verse number="46">خدای د داود څخه خوشحاله ؤ او هغه خدای ته سوال وکړ چې د یعقوب د خدای دپاره د اوسېدلو ځای جوړ کړي.</verse>
				<verse number="47">خو دا سلیمان ؤ چې د خدای دپاره یې کور جوړ کړ.</verse>
				<verse number="48">خو خدای تعالی د انسانانو په لاس جوړ شوي کور کې نه اوسیږي. لکه څنګه چې یو پیغمبر وایي:</verse>
				<verse number="49">اسمان زما تخت دی او ځمکه زما د پښو چوکۍ ده. تاسو به ماته څه ډول کور جوړ کړئ؟ څښتن وایي: او زما د اوسېدلو ځای چېرته دی؟</verse>
				<verse number="50">ایا دغه ټول شیان ما په خپلو لاسونو باندې پیدا کړي نه دي؟</verse>
				<verse number="51">ای سرزورو خلکو! ستاسو زړونه د کافرو د زړونو په شان دي، د خدای د پیغام اورېدلو ته کاڼه یئ! تاسو تل د خپلو نیکونو په شان د روح القدس په وړاندې ودرېږئ.</verse>
				<verse number="52">ایا داسې کوم پیغمبر شته چې ستاسو نیکونو ځورولی نه وي؟ هغوی هغه پیغمبران هم ووژل چې د هغه د نېک خدمتګار د راتګ پېشګویي یې کړې وه او اوس تاسو د هغه سره خیانت وکړ او هغه مو وواژه.</verse>
				<verse number="53">تاسو هغه خلک یئ چې شریعت درته د فرښتو په وسیله درورسېد، خو تاسو ورباندې عمل ونه کړ.»</verse>
				<verse number="54">کله چې د شورا غړو د استیفان خبرې واورېدلې، نو ډېر په قهر شول او د قهر له لاسه یې خپل غاښونه وچیچل.</verse>
				<verse number="55">خو استیفان چې د روح القدس څخه ډک ؤ، اسمان ته په ځیر وکتل او د خدای جلال یې ولیده او عیسی یې ولیده چې د خدای ښي لاس ته ولاړ ؤ.</verse>
				<verse number="56">هغه وویل: «ګورئ! زه وینم چې د اسمان دروازې خلاصې دي او د انسان زوی د خدای ښي لاس ته ولاړ دی.»</verse>
				<verse number="57">د شورا غړو په لوړ اواز سره چیغې ووهلې او خپل غوږونه یې بند کړل او هغوی ټولو په هغه باندې حمله وکړه</verse>
				<verse number="58">او هغه یې د ښار څخه دباندې وویست او سنګسار یې کړ. کومو خلکو چې د هغه په خلاف شاهدي ورکړې وه خپلې چپنې وویستلې او د شاوول په نوم د یو ځوان په پښو کې کېښودلې.</verse>
				<verse number="59">کله چې هغوی استیفان سنګساراوه، نو هغه دعا وکړه: «ای څښتنه عیسی! زما روح قبول کړه.»</verse>
				<verse number="60">هغه په ګونډو شو او په لوړ اواز یې چیغې ووهلې: «ای څښتنه، هغوی په دې ګناه مه نیسه.» هغه دا خبره وکړه او مړ شو.</verse>
			</chapter>
			<chapter number="8">
				<verse number="1">شاوول د هغو کسانو څخه ؤ چې د استیفان په مرګ باندې راضي ؤ. په هماغه ورځ په اورشلیم کې د ایماندارانو سخته ځورونه پیل شوه او پرته له رسولانو ټول ایمانداران د یهودیې او سامرې شاوخوا سیمو ته خواره واره شول.</verse>
				<verse number="2">ځینې پرهېزګاره خلک راغلل او استیفان یې ښخ کړ او په هغه باندې یې ډېر ویر وکړ.</verse>
				<verse number="3">خو شاوول کوښښ کاوه چې کلیسا ورانه کړي. هغه کور په کور ګرځېده او ښځې او نران به یې له کوره راویستل او په زندان کې به یې اچول.</verse>
				<verse number="4">خو هغه ایمانداران چې هرې خواته خواره واره شوي وو، هر چېرته چې تلل د عیسی په هکله یې پیغام اوراوه.</verse>
				<verse number="5">فیلیپوس د سامرې یو ښار ته لاړ او خلکو ته یې د مسیح په هکله وعظ کاوه.</verse>
				<verse number="6">کله چې ګڼ شمېر خلکو د فیلیپوس خبرې واورېدلې او هغه معجزې چې هغه ښودلې ولیدلې، نو ټولو د هغه خبرو ته په غور سره غوږ نیوه.</verse>
				<verse number="7">د ډېرو خلکو څخه چې پېریانو نیولي وو، پېریان په چیغو چیغو راوتل او ډېر شل او ګوډ خلک روغېدل.</verse>
				<verse number="8">نو په هغه ښار کې لویه خوشحالي وه.</verse>
				<verse number="9">خو په هغه ښار کې د شمعون په نوم یو سړی اوسېده چې د یو څه مودې راهیسې یې د سامرې خلک د خپلې جادو په زور حیران کړي وو او دعوه یې کوله چې هغه یو لوی سړی دی.</verse>
				<verse number="10">د ټولو طبقو خلکو یعنې هم لویانو او کوچنیانو د هغه خبرو ته په غور غوږ نیوه او ویل یې: «دا سړی زمونږ د خدای د هغه قدرت ښکارندوی دی چې ورته لوی قدرت وایي.»</verse>
				<verse number="11">هغوی ځکه د هغه خبرو ته په غور سره غوږ نیوه چې تر ډېر وخته پورې یې هغوی د خپلې جادو په زور حیران کړي وو.</verse>
				<verse number="12">خو کله چې هغوی د فیلیپوس په هغه زېري ایمان راوړ چې د خدای د پاچاهۍ او د عیسی مسیح په هکله یې ووراوه، نو نر او ښځو دواړو د تعمید غسل واخیست.</verse>
				<verse number="13">تر دې پورې چې خپله شمعون هم ایمان راوړ، د تعمید غسل یې واخیست او له هغې وروسته به هغه تل له فیلیپوس سره ؤ. کله چې هغه د فیلیپوس لوی او حیرانوونکي کارونه او معجزې چې هغه ښودلې ولیدلې، نو حیران پاتې شو.</verse>
				<verse number="14">کله چې په اورشلیم کې رسولان خبر شول چې سامریانو د خدای پیغام منلی دی، نو هغوی پطروس او یوحنا ورولېږل.</verse>
				<verse number="15">کله چې هغوی هغه ځای ته ورسېدل، نو د هغو نویو ایماندارانو دپاره یې دعا وکړه چې روح القدس ورباندې نازل شي.</verse>
				<verse number="16">ځکه چې هغوی یوازې د څښتن عیسی په نوم د تعمید غسل اخیستی ؤ او تر دې وخته پورې لا د هغوی څخه په هېچا باندې روح القدس نازل شوی نه ؤ.</verse>
				<verse number="17">نو بیا پطروس او یوحنا په هغوی باندې لاسونه کېښودل او هغوی روح القدس تر لاسه کړ.</verse>
				<verse number="18">کله چې شمعون ولیدل چې د رسولانو د لاس په ایښودلو روح القدس ورکول کیږي، نو هغه پطروس او یوحنا ته پیسې وړاندې کړې</verse>
				<verse number="19">او ویې ویل: «دا اختیار ماته هم راکړه چې زه په چا باندې لاس کېږدم او روح القدس ورباندې نازل شي.»</verse>
				<verse number="20">خو پطروس ځواب ورکړ: «ستا پیسې دې ستا سره یوځای تباه شي، ځکه تا فکر کاوه چې د خدای دا نعمت په پیسو اخیستل کیږي.</verse>
				<verse number="21">په دې کار کې ستا نصیب او برخه نشته، ځکه چې ستا زړه د خدای په نظر کې سم نه دی.</verse>
				<verse number="22">نو بیا له خپلو بدو کارونو څخه توبه وباسه او څښتن ته دعا وکړه، کېدای شي چې هغه تا د دې بدو خیالونو په خاطر چې په زړه کې یې لرې، وبخښي.</verse>
				<verse number="23">زه وینم چې ستا زړه سخت د کینې څخه ډک دی او د ګناه غلام یې.»</verse>
				<verse number="24">شمعون پطروس او یوحنا ته په ځواب کې وویل: «زما په خاطر څښتن ته دعا وکړئ چې څه چې تاسو وویل هغه په ما باندې رانه شي.»</verse>
				<verse number="25">کله چې پطروس او یوحنا د څښتن عیسی په هکله شاهدي ورکړه او د هغه پیغام یې اعلان کړ، نو بېرته اورشلیم ته لاړل او په لاره کې یې د سامرې ډېرو کلیو ته زېری ورساوه.</verse>
				<verse number="26">بیا د څښتن فرښتې فیلیپوس ته وویل: «پاڅېږه او جنوب خواته په هغه لاره لاړ شه چې د اورشلیم څخه غزې ته تللې ده.» (دا د دښتې یوه لاره ده.)</verse>
				<verse number="27">فیلیپوس پاڅېده او روان شو. هغه په لاره کې د یو ایتوپیایي سره چې خصي شوی ؤ او د ایتوپیا د کنداکې د ملکې د دربار د ټولې خزانې مشر مامور ؤ، مخامخ شو. هغه مامور اورشلیم ته د عبادت دپاره راغلی ؤ</verse>
				<verse number="28">او اوس بېرته خپل کور ته روان ؤ. هغه په خپلې ګاډۍ کې ناست ؤ او د اشعیا پیغمبر کتاب یې لوسته.</verse>
				<verse number="29">روح القدس فیلیپوس ته وویل: «لاړ شه او هغې ګاډۍ ته ورنژدې شه.»</verse>
				<verse number="30">نو فیلیپوس د هغه خواته ورمنډه کړه او هغه واورېدل چې هغه سړی د اشعیا پیغمبر کتاب لولي. نو پوښتنه یې ترې وکړه: «ته چې څه لولې ورباندې پوهېږې؟»</verse>
				<verse number="31">هغه ځواب ورکړ: «ترڅو پورې چې کوم څوک یې راته تشریح نه کړي زه ورباندې څنګه پوهېدلی شم؟» نو هغه د فیلیپوس څخه وغوښتل چې ګاډۍ ته وخېژي او د هغه سره کښېني.</verse>
				<verse number="32">هغه چې د خدای د کلام کومه برخه لوستله هغه داسې وه: هغه سړی د هغه پسه په شان ؤ چې حلالېدلو ته وړل کېده او د هغه وري په شان ؤ چې د سکولوونکو په مخکې غلی وي او هېڅ نه وایي.</verse>
				<verse number="33">هغه سپک کړای شو او انصاف ورسره ونه شو. څوک کولای شي چې د هغه د اولادې په هکله خبرې وکړي، ځکه چې د هغه ژوند د ځمکې په مخ پای ته ورسېده.</verse>
				<verse number="34">هغه مامور فیلیپوس ته وویل: «زه درته سوال کوم، ماته ووایه چې پیغمبر دلته د چا په هکله خبرې کوي؟ د خپل ځان په هکله یا د بل چا په هکله؟»</verse>
				<verse number="35">بیا فیلیپوس د خدای د کلام د هماغې برخې څخه پیل کړه او هغه ته یې د عیسی په هکله زېری ووراوه.</verse>
				<verse number="36">څنګه چې هغوی په لاره روان وو، نو یو داسې ځای ته ورسېدل چې هلته اوبه وې او هغه مامور وویل: «ګوره چې دلته اوبه شته، نو څه شی زما د تعمید د غسل اخیستلو مخه نیولی شي؟» [</verse>
				<verse number="37">فیلیپوس وویل: «که چېرې ته د زړه نه ایمان راوړې، نو بیا کولای شې.» هغه ځواب ورکړ: «زه ایمان لرم چې عیسی مسیح د خدای زوی دی.»]</verse>
				<verse number="38">نو هغه مامور امر وکړ چې ګاډۍ ودروي. فیلیپوس او هغه دواړه اوبو ته ورښکته شول او فیلیپوس هغه ته د تعمید غسل ورکړ.</verse>
				<verse number="39">کله چې هغوی دواړه له اوبو څخه راووتل، نو د څښتن روح فیلیپوس بوته او هغه مامور نور فیلیپوس ونه لیده او په خوشحالۍ سره په خپله لاره روان شو.</verse>
				<verse number="40">خو فیلیپوس پوه شو چې زه د اشدود په ښار کې یم. هغه په ټولو ښارونو کې ګرځېده او زېری یې ورکاوه، ترڅو قیصریې ته ورسېده.</verse>
			</chapter>
			<chapter number="9">
				<verse number="1">په هماغه وخت کې شاوول لا د څښتن عیسی پیروانو ته د قتل سخت خبردارۍ ورکولې. هغه لوی کاهن ته لاړ</verse>
				<verse number="2">او د هغه څخه یې وغوښتل چې د دمشق د کنیسو دپاره لیکونه ورکړي چې که چېرې هلته داسې سړي یا ښځې پیدا کړي‎ چې د څښتن عیسی د لارې پیروان وي، نو هغه ونیسي او اورشلیم ته یې راولي.</verse>
				<verse number="3">کله چې شاوول دمشق ته نژدې کېده، نو ناڅاپه د اسمان څخه یوه رڼا د هغه شاوخوا وځلېدله.</verse>
				<verse number="4">هغه په ځمکه باندې راولوېد او یو اواز یې واورېد چې ویل یې: «شاووله، شاووله! ته ولې ما ځوروې؟»</verse>
				<verse number="5">شاوول پوښتنه وکړه: «ای څښتنه، ته څوک یې؟» ځواب راغی: «زه عیسی یم، یعنې هغه څوک چې ته یې ځوروې.</verse>
				<verse number="6">اوس پاڅېږه او ښار ته لاړ شه او هلته به تاته وویل شي چې څه باید وکړې.»</verse>
				<verse number="7">کوم کسان چې د شاوول سره په سفر کې ملګري وو، غلي ولاړ وو. هغوی اواز واورېد، خو هېڅوک یې ونه لیده.</verse>
				<verse number="8">نو شاوول د ځمکې څخه راپورته شو او سره له دې چې سترګې یې غړېدلې، خو څه شی یې نه شو لیدلی. نو ملګرو یې هغه له لاسه ونیوه او دمشق ته یې بوته.</verse>
				<verse number="9">هغه تر درېو ورځو پورې ړوند ؤ او نه یې څه خوړل او نه یې څښل.</verse>
				<verse number="10">په دمشق کې یو ایماندار اوسېده چې حنانیا نومېده. هغه رویا ولیدله چې څښتن ورته وویل: «ای حنانیا!» هغه ځواب ورکړ: «ای څښتنه، زه حاضر یم.»</verse>
				<verse number="11">څښتن هغه ته وویل: «پاڅېږه او هغې کوڅې ته لاړ شه چې د مستقیمې کوڅې په نوم یادیږي او د یهودا په کور کې د شاوول په نوم د یو تن څخه چې د ترسوس د ښار څخه دی، پوښتنه وکړه. هغه همدا اوس دعا کوي.</verse>
				<verse number="12">هغه په رویا کې ولیدل چې د حنانیا په نوم یو سړی راځي او د هغه په سر باندې به لاس ږدي، ترڅو هغه بېرته بینا شي.»</verse>
				<verse number="13">حنانیا ځواب ورکړ: «ای څښتنه، ډېرو خلکو ماته د دې سړي او د هغو ټولو بدیو په هکله چې هغه په اورشلیم کې ستا د خلکو سره کړي دي، ویلي دي.</verse>
				<verse number="14">او مشرانو کاهنانو هغه ته اختیار ورکړی چې دمشق ته راشي او هغه ټول خلک چې ستا نوم اخلي، ونیسي.»</verse>
				<verse number="15">خو څښتن هغه ته وویل: «لاړ شه، ځکه چې دا سړی یوه وسیله ده چې ما غوره کړی دی، ترڅو زما نوم غیریهودیانو، د هغوی پاچاهانو او د اسراییلو قوم ته وروپېژني.</verse>
				<verse number="16">زه به په خپله هغه ته وښایم چې هغه باید زما د نوم په خاطر څومره کړاوونه وزغمي.»</verse>
				<verse number="17">نو حنانیا روان شو او هغه کور ته ورننوت چې شاوول په کې اوسېده او خپل لاس یې په شاوول باندې کېښود او ورته ویې ویل: «ای شاووله وروره! کله چې ته دلته راروان وې، نو څښتن یعنې هماغه عیسی چې تاته په لاره کې درښکاره شو، زه رالېږلی یم چې ته بېرته بینا شې او د روح القدس څخه ډک شې.»</verse>
				<verse number="18">سمدلاسه د شاوول د سترګو څخه د پوستکو په شان شیان راوغورځېدل او هغه بېرته بینا شو. بیا هغه راپاڅېده او د تعمید غسل یې واخیست.</verse>
				<verse number="19">له هغې وروسته هغه ډوډۍ وخوړله او بېرته یې قوت پیدا کړ. شاوول یو څو ورځې په دمشق کې د ایماندارانو سره پاتې شو.</verse>
				<verse number="20">هغه سمدلاسه کنیسو ته لاړ او وعظ یې پیل کړ او ویل یې چې عیسی د خدای زوی دی.</verse>
				<verse number="21">هرچا چې د هغه خبرې اورېدلې، نو حیران به شول او پوښتنه به یې کوله: «ایا دا هماغه سړی نه دی چې په اورشلیم کې به یې هغه خلک له منځه وړل چې د عیسی نوم به یې یاداوه؟ هغه دلته د دې مقصد دپاره نه دی راغلی چې دا خلک ونیسي او لاس تړلي یې مشرانو کاهنانو ته بوځي؟»</verse>
				<verse number="22">خو د شاوول د وعظ کولو قدرت نور هم زیاتېده او په خپلو قانع کوونکو دلیلونو یې ثابتوله چې عیسی هماغه وعده شوی مسیح دی او د دمشق یهودیانو ورته ځواب نه شو ویلی.</verse>
				<verse number="23">ډېره موده وروسته یهودیان سره راټول شول او دسیسه یې جوړه کړه چې شاوول ووژني.</verse>
				<verse number="24">هغوی شپه او ورځ د ښار په دروازو کې څوکیداري کوله، ترڅو هغه ووژني. خو شاوول د هغوی له دسیسې څخه خبر شو.</verse>
				<verse number="25">نو یوه شپه د شاوول پیروانو هغه په ټوکرۍ کې د ښار د دېوال د سوري په لاره راښکته کړ.</verse>
				<verse number="26">کله چې شاوول اورشلیم ته ورسېده، نو کوښښ یې وکړ چې د نورو ایماندارانو سره یوځای شي، خو هغوی ټول د هغه څخه وېرېدل، ځکه چې هغوی په دې باور نه درلود چې شاوول په رښتیا سره ایماندار شوی دی.</verse>
				<verse number="27">بیا برناباس د هغه سره مرسته وکړه او هغه یې رسولانو ته بوته او هغوی ته یې وویل چې شاوول څنګه دمشق ته په لاره کې څښتن عیسی ولیده او هغه څنګه د شاوول سره خبرې وکړلې. همدارنګه برناباس هغوی ته وویل چې شاوول څنګه په دمشق کې په زړورتیا سره د عیسی په نوم وعظ وکړ.</verse>
				<verse number="28">نو شاوول د هغوی سره پاتې شو او په اورشلیم کې د هغوی سره ګرځېده او په زړورتیا سره یې د څښتن عیسی په نوم وعظ کاوه.</verse>
				<verse number="29">هغه به د یوناني ژبو یهودیانو سره خبرې او بحث کاوه، خو هغوی کوښښ کاوه چې شاوول ووژني.</verse>
				<verse number="30">کله چې ایمانداران د دې څخه خبر شول، نو شاوول یې قیصریې ته بوته او بیا یې هغه د ترسوس ښار ته ولېږه.</verse>
				<verse number="31">نو په ټوله یهودیه، جلیل او سامره کې کلیسا ارامه وه او قوي شوه. ایماندارانو د څښتن څخه په وېره کې او د روح القدس په مرسته پرمختګ کاوه او شمېر یې زیاتېده.</verse>
				<verse number="32">پطروس به هرځای ته سفر کاوه او یوځل هغه د هغو ایماندارانو د لیدلو دپاره چې د لده په ښار کې اوسېدل، لاړ.</verse>
				<verse number="33">په هغه ځای کې هغه د اینیاس په نوم یو سړی ولیده چې شل ؤ او د اتو کالو راهیسې په کټ کې پروت ؤ.</verse>
				<verse number="34">پطروس هغه ته وویل: «ای اینیاسه، عیسی مسیح درته شفا درکوي. پاڅېږه او بستره دې راټوله کړه.» او هغه سمدلاسه پاڅېده.</verse>
				<verse number="35">هغو ټولو خلکو چې په لده او شارون کې اوسېدل، اینیاس ولیده او په څښتن عیسی یې ایمان راوړ.</verse>
				<verse number="36">د یافا په ښار کې یوه ایمانداره ښځه اوسېدله چې طبیتا نومېدله. (په یوناني ژبه کې د هغې د نوم معنی هوسۍ ده.) هغې تل نېک کارونه کول او د غریبانو سره یې مرسته کوله.</verse>
				<verse number="37">په دې وخت کې هغه ناروغه او بیا مړه شوه. خلکو هغې ته غسل ورکړ او پاس په بالاخانه کې یې د هغې مړی کېښود.</verse>
				<verse number="38">یافا د لدې څخه ډېره لېرې نه وه او ایمانداران خبر شول چې پطروس په لده کې دی، نو هغوی دوه تنه ورولېږل او د هغه څخه یې وغوښتل چې زر تر زره مونږ ته ځان راورسوه.</verse>
				<verse number="39">نو پطروس پاڅېده او د هغوی سره روان شو. کله چې هغه راورسېده، نو پاس بالاخانې ته یې بوته. ټولې کونډې ښځې د هغه څخه راتاوې شوې، هغوی ژړل او هغه کالي او چپنې چې طبیتا د خپل ژوندانه په وخت کې ګنډلي وو، هغه ته وښودل.</verse>
				<verse number="40">پطروس هغوی ټولې له کوټې څخه وویستلې، هغه په ګونډو شو او دعا یې وکړه. بیا یې مړي ته مخ راواړاوه او ویې ویل: «طبیتا پاڅېږه!» هغې خپلې سترګې وغړولې او کله چې یې پطروس ولیده، نو کښېناستله.</verse>
				<verse number="41">پطروس هغې ته لاس ورکړ او هغه یې په پښو ودروله. بیا پطروس ټول ایمانداران او کونډې راوغوښتلې او طبیتا یې ورته ژوندۍ وسپارله.</verse>
				<verse number="42">دا خبره په ټوله یافا کې خپره شوه او ډېرو خلکو په څښتن عیسی باندې ایمان راوړ.</verse>
				<verse number="43">پطروس د زیات وخت دپاره د شمعون په نوم د څرمنو جوړوونکي سره په یافا کې پاتې شو.</verse>
			</chapter>
			<chapter number="10">
				<verse number="1">په قیصریه کې یو سړی ؤ چې کورنیلیوس نومېده او د رومي لښکرو د کنډک چې د «ایټالوي کنډک» په نوم یادېده، مشر ؤ.</verse>
				<verse number="2">کورنیلیوس او د هغه کورنۍ دینداره خلک وو او د خدای څخه وېرېدل. هغه به غریبو یهودیانو ته ډېر خیراتونه ورکول او تل به یې دعا کوله.</verse>
				<verse number="3">یوه ورځ د ماسپښین شاوخوا درې بجې هغه رویا ولیدله چې د خدای فرښته د هغه خواته راغله او ورته ویې ویل: «ای کورنیلیوسه!»</verse>
				<verse number="4">هغه له وېرې په ځیر سره فرښتې ته وکتل او پوښتنه یې ترې وکړه: «ښاغلیه څه وایې؟» فرښتې ځواب ورکړ: «ستا دعاګانې او خیراتونه چې تا ورکړي وو، هغه د خدای حضور ته ورسېدل او قبول یې کړل.</verse>
				<verse number="5">اوس یو څو کسان یافا ته د شمعون پسې چې پطروس ورته ویل کیږي، ولېږه چې هغه راولي.</verse>
				<verse number="6">هغه د شمعون څرمن جوړوونکي په کور کې چې د بحیرې په غاړه دی، مېلمه دی.»</verse>
				<verse number="7">کله چې هغې فرښتې د هغه سره خبرې وکړې نو لاړه، بیا کورنیلیوس خپل دوه نوکران او یو عسکر چې یو دینداره سړی ؤ او د هغه د کور د خدمتګارانو څخه ؤ، راوغوښتل.</verse>
				<verse number="8">هرڅه چې شوي وو، هغوی ته یې وویل او هغوی یې یافا ته ولېږل.</verse>
				<verse number="9">بله ورځ د غرمې په وخت کې چې هغه دوه نوکران او عسکر په لاره کې روان وو او یافا ته ورسېدل، نو په همدې وخت کې پطروس د دعا کولو دپاره پاس بام ته وخوت.</verse>
				<verse number="10">هغه وږی شو او غوښتل یې چې څه وخوري، کله چې ډوډۍ تیارېدله، نو هغه رویا ولیدله.</verse>
				<verse number="11">هغه ولیدل چې د اسمان دروازې خلاصې شوې او د یو لوی دسترخوان په شان یو شی چې د څلورو څنډو څخه راځوړند ؤ او ښکته د ځمکې خواته راروان ؤ.</verse>
				<verse number="12">په هغه کې هر ډول حیوانات، خزندې او مرغان وو.</verse>
				<verse number="13">بیا یو اواز راغی او هغه ته یې وویل: «ای پطروسه، پاڅېږه! هغه حلال کړه او ویې خوره.»</verse>
				<verse number="14">خو پطروس وویل: «څښتنه! هېڅکله نه، ما هېڅکله هم حرام او ناپاکه شی نه دی خوړلی.»</verse>
				<verse number="15">په دوهم ځل بیا اواز راغی: «کوم شیان چې خدای حلال ګرځولي دي، هغه حرام مه ګڼه.»</verse>
				<verse number="16">درې ځلې همداسې وشول او بیا هغه دسترخوان بېرته پورته اسمان ته یووړل شو.</verse>
				<verse number="17">پطروس حیران پاتې ؤ چې د دې رویا معنی څه ده، چې په دې وخت کې هغو کسانو چې کورنیلیوس لېږلي وو، د شمعون کور پیدا کړ او هغوی د دروازې په مخکې ودرېدل.</verse>
				<verse number="18">هغوی نارې کړې او پوښتنه یې وکړه: «ایا شمعون چې پطروس ورته هم وایي، دلته مېلمه دی؟»</verse>
				<verse number="19">پطروس لا د دې رویا په هکله فکر کاوه چې روح القدس ورته وویل: «ګوره، درې سړي تا لټوي.</verse>
				<verse number="20">پاڅېږه او لاندې راښکته شه او د هغوی سره په تللو کې زړه نازړه کېږه مه، ځکه چې هغوی ما درلېږلي دي.»</verse>
				<verse number="21">نو پطروس لاندې ښکته شو او هغوی ته یې وویل: «زه هماغه سړی یم چې تاسو یې لټوئ. تاسو د څه دپاره راغلي یئ؟»</verse>
				<verse number="22">هغوی ځواب ورکړ: «مونږ قوماندان کورنیلیوس رالېږلي یو. هغه یو نېک او داسې سړی دی چې له خدایه وېریږي او د ټولو یهودیانو په نظر کې ډېر عزتمن سړی دی. د خدای فرښتې هغه ته ویلي وو چې تا خپل کور ته راوغواړي او څه چې وایې هغه یې واوري.»</verse>
				<verse number="23">نو پطروس هغوی کور ته راوستل او مېلمانه یې کړل. بله ورځ پطروس پاڅېده او د هغوی سره روان شو او د یافا څو ایمانداران هم ورسره ملګري وو.</verse>
				<verse number="24">په بله ورځ هغوی قیصریې ته ورسېدل. کورنیلیوس هغوی ته په تمه ؤ او خپل خپلوان او خپل نژدې ملګري یې هم راغوښتي وو.</verse>
				<verse number="25">څنګه چې پطروس کور ته ورننوت، کورنیلیوس د هغه مخې ته ورووت او د هغه په پښو کې پرېوت او سجده یې ورته وکړه.</verse>
				<verse number="26">خو پطروس هغه د ځمکې څخه راپورته کړ او ورته ویې ویل: «راپاڅېږه، زه هم ستا په شان یو انسان یم.»</verse>
				<verse number="27">په داسې حال کې چې پطروس د هغه سره خبرې کولې، کور ته ننوت او ویې لیدل چې هلته ډېر خلک راټول شوي وو.</verse>
				<verse number="28">پطروس هغوی ته وویل: «تاسو ته ښه معلومه ده چې د یهودیانو دپاره دا ناروا ده چې د غیریهودیانو سره ناسته ولاړه او یا ملګرتیا وکړي. خو خدای ماته دا راښودلي دي چې زه باید هېڅوک هم ناپاکه او نجس ونه ګڼم.</verse>
				<verse number="29">کله چې زه تاسو راوغوښتلم، نو پرته له کوم اعتراضه راغلم. خو اوس پوښتنه کوم چې تاسو ولې زه راوغوښتلم؟»</verse>
				<verse number="30">کورنیلیوس وویل: «څلور ورځې کیږي چې په همدې وخت کې یعنې د ماسپښین په درې بجو زه په خپل کور کې په دعا کولو بوخت وم چې ناڅاپه یو سړی چې ځلېدونکي کالي یې اغوستي وو، زما په مخکې ودرېده</verse>
				<verse number="31">او ویې ویل: ‹ای کورنیلیوسه! خدای ستا دعاګانې قبولې کړې دي او هغه خیراتونه یې قبول کړي دي چې غریبانو ته یې ورکوې.</verse>
				<verse number="32">اوس یو څو کسان د شمعون پسې چې پطروس ورته ویل کیږي، یافا ته ولېږه چې هغه راولي. هغه د بحیرې په غاړه د شمعون څرمن جوړوونکي په کور کې مېلمه دی.›</verse>
				<verse number="33">نو سمدلاسه مې تا پسې سړي درولېږل او تا ډېر ښه کار وکړ چې دلته راغلې. نو اوس مونږ ټول دلته د خدای په حضور کې حاضر یو چې د هرڅه په هکله چې څښتن تاته حکم کړی دی، هغه واورو.»</verse>
				<verse number="34">پطروس خپلې خبرې پیل کړې او ویې ویل: «زه اوس پوه شوم چې دا رښتیا دي چې خدای د هېچا طرفداري نه کوي.</verse>
				<verse number="35">په هر قوم کې چې هرڅوک ‎له خدایه وېریږي او سم کارونه کوي، خدای هغه مني.</verse>
				<verse number="36">تاسو پوهېږئ چې خدای خپل پیغام د اسراییلو قوم ته ورولېږه او د سولې او سلامتۍ زېری یې د عیسی مسیح په وسیله چې د ټولو څښتن دی، اعلان کړ.</verse>
				<verse number="37">تاسو پوهېږئ چې په ټوله یهودیه کې څه وشول. دا پېښه د یحیی د تعمید د غسل د اعلانولو څخه وروسته له جلیل څخه پیل شوه.</verse>
				<verse number="38">او تاسو خبر یئ چې خدای څنګه ناصري عیسی په روح القدس او په خپل قدرت سره مسح کړ. هغه به هرځای ته تللو او د خلکو سره به یې نېکي کوله او کوم خلک چې د شیطان په بند کې وو هغوی ته به یې شفا ورکوله، ځکه چې خدای ورسره مل ؤ.</verse>
				<verse number="39">مونږ د هغو ټولو کارونو شاهدان یو چې عیسی د یهودیانو په وطن او اورشلیم کې وکړل. هغوی عیسی په صلیب باندې ځوړند کړ او ویې واژه.</verse>
				<verse number="40">خو خدای هغه په درېمه ورځ بېرته راژوندی کړ او خلکو ته یې ښکاره کړ،</verse>
				<verse number="41">ټولو خلکو ته نه، بلکې یوازې هغو شاهدانو ته چې خدای له مخکې نه غوره کړي وو، یعنې مونږ ته چې د هغه د بیا راژوندي کېدلو څخه وروسته مو ورسره وخوړل او وڅښل.</verse>
				<verse number="42">عیسی مونږ ته حکم کړی چې خلکو ته وعظ وکړو او دا شهادت ورکړو چې دا هغه څوک دی چې خدای په مړو او ژوندیو باندې قاضي ټاکلی دی.</verse>
				<verse number="43">د هغه په هکله ټول پیغمبران شاهدي ورکوي او وایي چې هرڅوک چې په هغه باندې ایمان راوړي، نو د هغه په نوم به یې ګناهونه وبخښل شي.»</verse>
				<verse number="44">پطروس لا خبرې کولې چې په هغو ټولو خلکو باندې چې د هغه خبرې یې اورېدلې، روح القدس نازل شو.</verse>
				<verse number="45">هغه یهودي ایمانداران چې د پطروس سره راغلي وو، په دې حیران شول چې د روح القدس نعمت په غیریهودیانو هم نازل شو.</verse>
				<verse number="46">ځکه چې دوی اورېدل چې هغوی په نا اشنا ژبو خبرې کولې او د خدای لویي یې بیانوله. بیا پطروس وویل:</verse>
				<verse number="47">«ایا داسې څوک شته چې دا خلک چې زمونږ په شان یې روح القدس تر لاسه کړی دی په اوبو باندې د تعمید غسل د اخیستلو څخه منع کړي؟»</verse>
				<verse number="48">نو پطروس امر وکړ چې هغوی ته دې د عیسی مسیح په نوم د تعمید غسل ورکړل شي. بیا هغوی د پطروس څخه وغوښتل چې یو څو ورځې د هغوی سره پاتې شي.</verse>
			</chapter>
			<chapter number="11">
				<verse number="1">په ټوله یهودیه کې رسولان او ایمانداران خبر شول چې غیریهودیانو هم د خدای پیغام منلی دی.</verse>
				<verse number="2">کله چې پطروس بېرته اورشلیم ته راغی، نو یوې ډلې چې د غیریهودیانو د سنتولو غوښتونکي وو په هغه باندې اعتراض وکړ</verse>
				<verse number="3">او ویل یې: «ته ولې د ناسنت شویو خلکو کور ته لاړې او د هغوی سره دې ډوډۍ هم وخوړله؟»</verse>
				<verse number="4">نو څه چې پېښ شوي وو، پطروس ټکي په ټکي هغوی ته بیان کړل.</verse>
				<verse number="5">هغه وویل: «زه د یافا په ښار کې وم او دعا مې کوله چې بې هوشه شوم او رویا مې ولیدله چې د یو لوی دسترخوان په شان یو شی چې د څلورو څنډو څخه راځوړند ؤ او د اسمان نه د ځمکې خواته راښکته کېده او ما پورې راورسېده.</verse>
				<verse number="6">کله چې ما ورته په غور سره وکتل، نو په هغه کې کورني حیوانات او وحشي ځناور، خزندې او مرغان وو.</verse>
				<verse number="7">بیا مې یو اواز واورېد چې ویل یې: ‹ای پطروسه! پاڅېږه، هغه حلال کړه او ویې خوره.›</verse>
				<verse number="8">خو ما ورته وویل: ‹څښتنه! هېڅکله نه، ما هېڅکله هم کوم حرام یا ناپاکه شی خولې ته نه دی وروړی.›</verse>
				<verse number="9">د اسمان څخه یوځل بیا اواز راغی چې ویل یې: ‹کوم شیان چې خدای حلال ګرځولي دي، ته یې باید حرام ونه ګڼې.›</verse>
				<verse number="10">درې ځلې داسې وشول او بیا هغه ټول شیان بېرته اسمان ته یووړل شول.</verse>
				<verse number="11">په هماغه شېبه کې درې تنه چې د قیصریې څخه رالېږل شوي وو، هغه کور ته راورسېدل چې مونږ په کې اوسېدلو.</verse>
				<verse number="12">روح القدس راته وویل چې په دې هکله اندېښنه مه کوه چې هغوی غیریهودیان دي. بیا دا شپږ ایمانداران هم زما سره لاړل او مونږ ټول د کورنیلیوس کور ته ورننوتلو.</verse>
				<verse number="13">هغه مونږ ته وویل چې څنګه یې په خپل کور کې یوه فرښته ولیدله چې ولاړه وه او هغه ته یې وویل: ‹یو څوک یافا ته ولېږه او شمعون چې پطروس ورته ویل کیږي، راوله.</verse>
				<verse number="14">هغه به تاته یو پیغام واوروي چې د هغه په وسیله به ته او ستا ټوله کورنۍ خلاصون ومومئ.›</verse>
				<verse number="15">کله چې ما خبرې پیل کړې، نو په هغوی باندې روح القدس نازل شو لکه څنګه چې لومړی ځل په مونږ باندې نازل شوی ؤ.</verse>
				<verse number="16">بیا ماته را په یاد شول څه چې څښتن عیسی ویلي وو: ‹یحیی به په اوبو باندې د تعمید غسل ورکاوه، خو تاسو ته به په روح القدس د تعمید غسل درکول کیږي.›</verse>
				<verse number="17">که خدای هغوی ته هماغه نعمت ورکړی دی چې مونږ ته یې په هغه وخت کې راکړ چې په څښتن عیسی مسیح باندې مو ایمان راوړ، نو بیا زه څوک وم چې خدای مې د دې کار نه منع کړی وای؟»</verse>
				<verse number="18">کله چې هغوی دا خبرې واورېدلې، نو غلي پاتې شول. هغوی د خدای په ثنا او صفت کولو پیل وکړ او ویل یې: «نو بیا خدای حتی غیریهودیانو ته هم دا موقعه ورکړې ده چې توبه وباسي او تلپاتې ژوندون ولري.»</verse>
				<verse number="19">د هغې ځورونې له امله چې د استیفان د مړینې نه وروسته پیل شوه، ځینې ایمانداران خواره واره شول او د فنیقیې، قبرس او انطاکیې پورې لاړل. هغوی خپل پیغام یوازې یهودیانو ته ورساوه.</verse>
				<verse number="20">خو د قبرس او قیروان ځینې ایمانداران چې انطاکیې ته لاړل، د یونانیانو سره یې هم خبرې وکړې او هغوی ته یې د څښتن عیسی په هکله زېری ورساوه.</verse>
				<verse number="21">د څښتن قدرت د هغوی سره ؤ او زیات شمېر خلکو ایمان راوړ او د څښتن عیسی پیروان شول.</verse>
				<verse number="22">دا خبر د اورشلیم کلیسا ته ورسېد او هغوی برناباس انطاکیې ته ولېږه.</verse>
				<verse number="23">کله چې هغه راورسېده او ویې لیدل چې خدای څنګه خلکو ته برکت ورکړ، نو ډېر خوشحاله شو او هغوی یې وهڅول چې ټول د زړه له کومي څښتن ته وفادار پاتې شي،</verse>
				<verse number="24">ځکه چې برناباس یو مهربانه سړی او د روح القدس څخه ډک او د ټینګ ایمان خاوند ؤ. په دې ځای کې ډېرو خلکو په څښتن باندې ایمان راوړ.</verse>
				<verse number="25">بیا برناباس د ترسوس ښار ته لاړ چې شاوول ولټوي.</verse>
				<verse number="26">چې کله یې شاوول پیدا کړ، نو هغه یې انطاکیې ته راوست او برناباس او شاوول پوره یو کال هلته د ایماندارانو سره یوځای کېدل او ډېرو خلکو ته یې تعلیم ورکاوه. او همدلته په انطاکیه کې ؤ چې د لومړي ځل دپاره ایمانداران د مسیحیانو په نوم یاد شول.</verse>
				<verse number="27">په همدې وخت کې ځینې پیغمبران د اورشلیم څخه انطاکیې ته راغلل.</verse>
				<verse number="28">په هغوی کې یو تن چې اګابوس نومېده، ودرېده او د روح القدس په وسیله یې پېشګویي وکړه چې په ټوله نړۍ کې به سخته قحطي راشي. دا قحطي د کلودیوس امپراتور په زمانه کې راغله.</verse>
				<verse number="29">د انطاکیې ایماندارانو پرېکړه وکړه چې هر یو به د خپل توان سره سم هغو ایماندارانو ته چې په یهودیه کې اوسیږي، مرسته ورلېږي.</verse>
				<verse number="30">هغوی همداسې وکړل او خپلې مرستې یې د برناباس او شاوول په لاس د اورشلیم د کلیسا مشرانو ته ولېږلې.</verse>
			</chapter>
			<chapter number="12">
				<verse number="1">په هماغه وخت کې هیرودیس پاچا د کلیسا د ځینو غړو په ځورولو پیل وکړ.</verse>
				<verse number="2">هغه د یوحنا ورور یعقوب په توره باندې وواژه.</verse>
				<verse number="3">کله چې هیرودیس ولیدل چې یهودیان په دې کار خوشحاله شول، نو پطروس یې هم ونیوه. دا کار د فطیرې ډوډۍ د اختر په ورځو کې وشو.</verse>
				<verse number="4">کله چې هغه پطروس ونیوه، نو په زندان کې یې واچاوه او هغه یې څلورو ډلګیو ته چې په هر یو کې څلور څلور عسکره وو، وسپاره چې ساتنه یې وکړي. هیرودیس د دې نیت درلود چې د فسحې د اختر څخه وروسته هغه د ټولو خلکو په مخکې محاکمه کړي.</verse>
				<verse number="5">نو پطروس یې په زندان کې وساته، خو ایماندارانو د زړه له کومي د هغه دپاره خدای ته دعاګانې کولې.</verse>
				<verse number="6">یوه شپه مخکې چې هیرودیس غوښتل پطروس د محاکمې دپاره راولي، پطروس د دوو عسکرو په منځ کې په دوو زنځیرونو تړلی ویده پروت ؤ او ساتونکو د زندان په دروازه کې پهره کوله.</verse>
				<verse number="7">ناڅاپه د څښتن فرښته راښکاره شوه او په کوټه کې رڼا وځلېدله. فرښتې د پطروس اوږه وخوځوله او هغه یې راویښ کړ او ورته ویې ویل: «زر شه، پاڅېږه.» سمدلاسه د پطروس د لاسونو څخه زنځیرونه ولوېدل.</verse>
				<verse number="8">بیا فرښتې هغه ته وویل: «ملا دې وتړه او څپلۍ دې په پښو کړه.» پطروس همداسې وکړل. بیا فرښتې هغه ته وویل: «خپله چپنه دې واغونده او ما پسې راځه.»</verse>
				<verse number="9">پطروس راووت او په هغې پسې روان شو. هغه نه پوهېده چې دا هرڅه رښتیا دي، ځکه هغه فکر کاوه چې رویا ویني.</verse>
				<verse number="10">هغوی د لومړۍ او دوهمې پوستې څخه تېر شول او د اوسپنې هغې دروازې ته ورسېدل چې د ښار خواته وتلې وه. دروازه په خپله خلاصه شوه او هغوی دباندې راووتل. هغوی په یوه کوڅه کې روان وو او ناڅاپه فرښته د پطروس له سترګو پناه شوه.</verse>
				<verse number="11">بیا پطروس په هوش راغی او ویې ویل: «اوس پوره باور لرم چې څښتن خپله فرښته راولېږله او زه یې د هیرودیس او له هغه څه نه چې یهودیانو یې تمه درلودله، خلاص کړم.»</verse>
				<verse number="12">کله چې هغه پوه شو، نو هغه د مریم کور ته لاړ چې د یوحنا مرقوس مور وه. هلته زیات شمېر خلک د دعا دپاره راټول شوي وو.</verse>
				<verse number="13">کله چې پطروس د کور دروازه وټکوله، نو د رودا په نوم یوه وینځه راغله چې دروازه خلاصه کړي.</verse>
				<verse number="14">هغې د پطروس اواز واورېد او دومره خوشحاله شوه چې د دې په ځای چې دروازه ورته خلاصه کړي، هغې بېرته دننه منډه کړه او هغوی یې خبر کړل چې پطروس دباندې په دروازه کې ولاړ دی.</verse>
				<verse number="15">هغوی ورته وویل: «ته لېونۍ شوې یې.» خو هغه په خپله خبره باندې ټینګه ولاړه وه چې همداسې ده. بیا هغوی وویل: «دا به د هغه فرښته وي!»</verse>
				<verse number="16">خو پطروس په پرله پسې توګه دروازه ټکوله او کله چې هغوی دروازه خلاصه کړه او هغه یې ولیده، نو حیران پاتې شول.</verse>
				<verse number="17">خو پطروس د لاس په اشاره هغوی ته وویل چې غلي شئ او هغوی ته یې دا کیسه وکړه چې څښتن څنګه هغه د زندان څخه راوویست. هغه وویل چې یعقوب او نور ایمانداران له دې څخه خبر کړئ. بیا هغه روان شو او بل ځای ته لاړ.</verse>
				<verse number="18">کله چې سهار شو، نو هغه ساتونکي عسکر ډېر وارخطا شول چې په پطروس باندې څه وشول.</verse>
				<verse number="19">هیرودیس امر وکړ چې پطروس ولټوي، خو هغه یې پیدا نه کړ. هغه د ساتونکو څخه پوښتنې وکړې او د هغوی د اعدام حکم یې ورکړ. له هغې وروسته هیرودیس د یهودیې څخه لاړ او د څه مودې دپاره په قیصریه کې پاتې شو.</verse>
				<verse number="20">هیرودیس د صور او صیدون په خلکو ډېر په قهر ؤ. هغوی سره راټول شول او هغه ته ورغلل. لومړی هغوی بلاستوس چې د پاچا د ماڼۍ ناظر ؤ، په دې راضي کړ چې د هغوی سره به مرسته وکړي. بیا هغوی د هیرودیس څخه وغوښتل چې روغه جوړه ورسره وکړي، ځکه چې د دوی وطن ته خوراکي شیان د هیرودیس پاچا د وطن څخه راتلل.</verse>
				<verse number="21">نو په یوې ټاکلې ورځ هیرودیس خپل د پاچاهۍ کالي واغوستل، په تخت باندې کښېناست او هغوی ته یې وینا پیل کړه.</verse>
				<verse number="22">خلکو چیغې وهلې: «دا د خدای اواز دی، نه د انسان.»</verse>
				<verse number="23">سمدلاسه د څښتن فرښتې هیرودیس وواهه، ځکه چې کوم جلال چې باید خدای ته ورکړل شوی وای، هغه خپل ځان ته ورکړ. هغه چینجیو وخوړ او مړ شو.</verse>
				<verse number="24">خو په همدې وخت کې د خدای کلام خپرېده او ډېر خلک ایمانداران شول.</verse>
				<verse number="25">نو برناباس او شاوول خپله وظیفه سرته ورسوله او د اورشلیم څخه بېرته انطاکیې ته راستانه شول او د ځان سره یې یوحنا چې بل نوم یې مرقوس ؤ، بوتلو.</verse>
			</chapter>
			<chapter number="13">
				<verse number="1">د انطاکیې په کلیسا کې ځینې پیغمبران او استاذان وو لکه برناباس، شمعون چې د تور په نوم یادېده، لوکیوس قیرواني او مناحم چې د هیرودیس پاچا سره لوی شوی ؤ او شاوول هم د هغوی سره ؤ.</verse>
				<verse number="2">یوه ورځ چې هغوی د څښتن عبادت کاوه او روژه یې نیولې وه، روح القدس ورته وویل: «برناباس او شاوول د هغه کار دپاره چې ما راغوښتي دي، وقف کړئ.»</verse>
				<verse number="3">بیا هغوی د روژې نیولو او دعا کولو څخه وروسته د هغو دواړو په سرونو باندې لاس کېښود او هغوی یې د هغه کار دپاره ولېږل.</verse>
				<verse number="4">نو برناباس او شاوول دواړه د روح القدس په وسیله ولېږل شول. هغوی چلندیې ته لاړل او له هغه ځای څخه په کشتۍ کې قبرس ته لاړل.</verse>
				<verse number="5">کله چې هغوی سلامیس ته ورسېدل، نو د یهودیانو په کنیسو کې یې د خدای د کلام وعظ کاوه. یوحنا د هغوی مرستیال ؤ.</verse>
				<verse number="6">هغوی تر پافوس پورې په ټوله جزیره کې وګرځېدل او په هغه ځای کې هغوی د یو یهودي جادوګر سره مخامخ شول چې بریشوع نومېده او د پیغمبرۍ دعوه یې کوله.</verse>
				<verse number="7">هغه د قبرس د والي سرګیوس پولوس ملګری ؤ چې یو هوښیار سړی ؤ. هغه برناباس او شاوول خپل حضور ته راوغوښتل، ځکه چې غوښتل یې د هغوی څخه د خدای کلام واوري.</verse>
				<verse number="8">خو هغه جادوګر چې یوناني نوم یې الیما ؤ، د هغوی سره مخالفت وکړ او کوښښ یې کاوه چې والي ایمان رانه وړي.</verse>
				<verse number="9">خو شاوول چې د پولوس په نوم هم مشهور ؤ، د روح القدس څخه ډک شو او جادوګر ته یې په ځیر سره وکتل</verse>
				<verse number="10">او ویې ویل: «ای د شیطان زویه! ای د ټولو نېکیو دښمنه! ای ټګ انسانه او د هر ډول شرارت څخه ډکه! ایا ته به هېڅکله هم د څښتن د سمې لارې څخه د خلکو د بې لارې کولو څخه لاس وانه اخلې؟</verse>
				<verse number="11">اوس ګوره، څښتن به تاته سزا درکړي او ته به ړوند شې او تر یو وخته پورې به د لمر رڼا نه وینې.» نو سمدلاسه د هغه په سترګو باندې خړه او تیاره راغله او لاس او پښې یې تپولې چې څوک راشي او له لاسه یې ونیسي او هغه بوځي.</verse>
				<verse number="12">کله چې والي دا هرڅه ولیدل نو ایمان یې راوړ، ځکه چې هغه د څښتن په هکله په دې تعلیم ډېر حیران شو.</verse>
				<verse number="13">پولوس او د هغه ملګري د پافوس څخه روان شول او په کشتۍ کې پرجې ته چې په پمفیلیه کې ده، لاړل. خو یوحنا د هغوی څخه بېل شو او بېرته اورشلیم ته ستون شو.</verse>
				<verse number="14">پولوس او برناباس د پرجې څخه روان شول او انطاکیې ته چې په پیسیدیه کې ده، ورسېدل. د سبت په ورځ هغوی کنیسې ته لاړل او هلته کښېناستل.</verse>
				<verse number="15">د تورات او پیغمبرانو د لیکنو د لوستلو څخه وروسته د کنیسې مشرانو هغوی ته دا پیغام ورولېږه: «ای ورونو، که چېرې تاسو د خلکو د هڅولو دپاره کوم پیغام لرئ، نو هغه ووایئ.»</verse>
				<verse number="16">پولوس پاڅېده، په لاس یې اشاره وکړه او ویې ویل: «ای د اسراییلو خلکو او ای غیریهودیانو چې له خدایه وېرېږئ، زما خبرو ته غوږ ونیسئ.</verse>
				<verse number="17">د اسراییلو د خلکو خدای زمونږ نیکونه غوره کړل او کوم وخت چې هغوی په مصر کې د پردیو په شان اوسېدل، نو د هغوی څخه یې یو لوی قوم جوړ کړ. بیا یې په خپل لوی قدرت سره هغوی د مصر څخه راوویستل</verse>
				<verse number="18">او نژدې څلوېښت کاله یې په دښته کې د هغوی چلند وزغملو.</verse>
				<verse number="19">هغه په کنعان کې اووه قومونه له منځه یووړل او د هغوی خاوره یې د میراث په توګه خپل قوم ته ورکړه.</verse>
				<verse number="20">دا هرڅه نژدې څلور سوه او پنځوس کالو کې وشول. له هغې وروسته یې د سموییل پیغمبر تر زمانې پورې د هغوی دپاره قاضیان وټاکل.</verse>
				<verse number="21">او کله چې هغوی د خپل ځان دپاره پاچا وغوښت، نو خدای ورته د قیس زوی شاوول چې د بنیامین د قبیلې څخه ؤ، ورکړ او هغه څلوېښت کاله پاچاهي وکړه.</verse>
				<verse number="22">کله چې خدای شاوول لېرې کړ، نو داود یې د اسراییلو پاچا کړ. خدای د داود په هکله داسې وویل: ‹ما ولیدل چې د یسي زوی داود داسې سړی دی چې زما د زړه نه خبر دی او هرڅه چې زه وغواړم هغه به یې سرته رسوي.›</verse>
				<verse number="23">نو د همدې داود د نسل څخه خدای د خپلې وعدې له مخې عیسی د اسراییلو د قوم د خلاصوونکي په توګه راولېږه.</verse>
				<verse number="24">د عیسی د راتللو څخه مخکې یحیی د اسراییلو ټول قوم ته وعظ وکړ چې د خپلو ګناهونو څخه توبه وباسي او د تعمید غسل واخلي.</verse>
				<verse number="25">کله چې یحیی خپله وظیفه سرته ورسوله، هغه وویل: ‹تاسو څه فکر کوئ چې زه څوک یم؟ زه هغه څوک نه یم چې تاسو یې انتظار کوئ. خو زما څخه وروسته هغه څوک راروان دی چې زه د هغه د څپلیو د تسمو د خلاصولو لیاقت هم نه لرم.›</verse>
				<verse number="26">ای ورونو! ای د ابراهیم اولادې، او ای غیریهودیانو چې له خدایه وېرېږئ! مونږ هغه خلک یو چې د خلاصون دا پیغام راته رالېږل شوی دی.</verse>
				<verse number="27">د اورشلیم خلکو او د هغوی مشرانو نه عیسی وپېژانده او نه هغوی د پیغمبرانو په پیغام باندې پوه شول چې د هر سبت په ورځ لوستل کیږي. خو هغوی د عیسی په محکومولو سره د پیغمبرانو پېشګویانې پوره کړلې.</verse>
				<verse number="28">سره له دې چې کوم داسې جرم یې پیدا نه کړ چې هغه ته دې د مرګ سزا ورکړل شي، خو د پیلاتوس څخه یې وغوښتل چې هغه اعدام کړي.</verse>
				<verse number="29">کله چې هغوی هغه ټول شیان چې د هغه په هکله لیکل شوي وو سرته ورسول، نو هغه یې د صلیب څخه راښکته کړ او په قبر کې یې کېښود.</verse>
				<verse number="30">خو خدای هغه بېرته راژوندی کړ</verse>
				<verse number="31">او کوم خلک چې د هغه سره د جلیل څخه اورشلیم ته راغلي وو، تر ډېرو ورځو پورې هغوی ته ورښکاره شو او هغوی اوس د اسراییلو د خلکو په مخکې د هغه شاهدان دي.</verse>
				<verse number="32">اوس مونږ تاسو ته هغه زېری اوروو چې خدای زمونږ د نیکونو سره وعده کړې وه.</verse>
				<verse number="33">خدای دا وعده زمونږ دپاره چې د هغوی اولاده یو، د مړو نه د عیسی په بیا راژوندي کولو سره پوره کړه. لکه څنګه چې په دوهم زبور کې لیکل شوي دي: ته مې زوی، زه دې نن پلار شوم.</verse>
				<verse number="34">خدای هغه د مړو څخه راژوندی کړ او دې ته یې پرېنښود چې مړی یې په قبر کې خراب شي. او په دې هکله خدای داسې وویل: زه به تاته هغه ځانګړي او یقیني برکتونه درکړم چې د داود سره مې وعده کړې وه.</verse>
				<verse number="35">او د زبور په بل ځای کې داود وایي: ته به پرېنږدې مړی د خپل سپېڅلي خادم چې شي خراب</verse>
				<verse number="36">ځکه چې داود په خپله زمانه کې د خدای اراده پوره کړه او بیا مړ شو او د خپلو نیکونو سره ښخ کړای شو او مړی یې په قبر کې خراب شو.</verse>
				<verse number="37">خو کوم کس چې خدای د مړو څخه راژوندی کړ، د هغه مړی خراب نه شو.</verse>
				<verse number="38">نو ای زما ورونو! تاسو باید په دې پوه شئ چې د ګناهونو د بخښنې پیغام د عیسی په وسیله تاسو ته اعلانیږي او هرڅوک چې په هغه باندې ایمان راوړي، هغه به د هغو ټولو ګناهونو څخه خلاص شي چې د موسی شریعت ونه شو کولای هغه ته خلاصون ورکړي.</verse>
				<verse number="39"></verse>
				<verse number="40">نو پام کوئ چې پیغمبرانو چې څه ویلي دي هغه په تاسو عملي نه شي:</verse>
				<verse number="41">ګورئ ای ملنډو وهونکو! حیران او تباه شئ، ځکه چې زه به ستاسو په ژوندانه کې یو داسې کار وکړم، که څوک یې تاسو ته بیان هم کړي، نو باور به ورباندې ونه کړئ.»</verse>
				<verse number="42">کله چې پولوس او برناباس د کنیسې څخه وتل، نو خلکو ورڅخه وغوښتل چې د راتلونکي سبت په ورځ بیا راشي او د دې شیانو په هکله دوی ته خبرې وکړي.</verse>
				<verse number="43">کله چې غونډه پای ته ورسېدله، نو ډېر یهودیان او هغه دینداره خلک چې یهودیان شوي وو، د پولوس او برناباس سره روان شول. پولوس او برناباس د هغوی سره خبرې وکړې او هغوی یې وهڅول چې تل د خدای په فضل باندې توکل ولري.</verse>
				<verse number="44">د راتلونکي سبت په ورځ د ښار نژدې ټول اوسېدونکي راغلل چې د څښتن عیسی پیغام واوري.</verse>
				<verse number="45">کله چې ځینو یهودیانو دا ګڼه ګوڼه ولیدله، نو بخیلي ورسره پیدا شوه. هغوی د پولوس د خبرو سره مخالفت پیل کړ او هغه ته یې سپکاوی وکړ.</verse>
				<verse number="46">خو پولوس او برناباس په زړورتیا سره خبرې کولې او ویل یې: «دا ضروري وه چې د خدای پیغام لومړی تاسو ته واورول شي. خو څرنګه چې تاسو هغه ونه مانه او خپل ځانونه مو د تلپاتې ژوندون وړ ونه ګڼل، نو مونږ به اوس تاسو پرېږدو او غیریهودیانو ته به ورشو.</verse>
				<verse number="47">نو ځکه څښتن مونږ ته داسې حکم وکړ: زه به ستا څخه د غیریهودیانو دپاره رڼا جوړه کړم، ترڅو ته ټولې نړۍ ته د خلاصون وسیله وګرځې.»</verse>
				<verse number="48">کله چې غیریهودیانو دا خبرې واورېدلې، نو ډېر خوشحاله شول او د څښتن عیسی د پیغام ستاینه یې وکړه او کوم خلک چې د تلپاتې ژوندون دپاره غوره کړای شوي وو، هغوی ایمان راوړ.</verse>
				<verse number="49">د څښتن پیغام په هغه ټوله سیمه کې خپور شو.</verse>
				<verse number="50">خو یهودیانو دینداره او عزتمندې ښځې او د ښار مشران د پولوس او برناباس په خلاف داسې ولمسول چې د هغوی په ځورولو یې پیل وکړ او د خپلې سیمې څخه یې وشړل.</verse>
				<verse number="51">نو پولوس او برناباس د خپلو پښو خاورې د هغه ښار د خلکو په وړاندې د نښې په توګه وڅنډلې او د قونیې ښار ته لاړل.</verse>
				<verse number="52">خو د هغه ځای ایمانداران د خوشحالۍ او روح القدس څخه ډک شول.</verse>
			</chapter>
			<chapter number="14">
				<verse number="1">په همدې ډول په قونیه کې پولوس او برناباس د یهودیانو کنیسې ته ورغلل او داسې خبرې یې وکړې چې زیات شمېر یهودیانو او غیریهودیانو ایمان راوړ.</verse>
				<verse number="2">خو هغو یهودیانو چې ایمان یې نه ؤ راوړی، غیریهودیان ولمسول او د هغوی ذهنونه یې د ایماندارانو په وړاندې خراب کړل.</verse>
				<verse number="3">نو پولوس او برناباس د اوږدې مودې دپاره هلته پاتې شول او په زړورتیا سره یې د څښتن عیسی په هکله خبرې کولې. څښتن عیسی هغوی ته د حیرانوونکو کارونو او معجزو د ښودلو قدرت ورکړ او ثابته یې کړه چې د هغوی پیغام د هغه د فضل په هکله رښتیا ؤ.</verse>
				<verse number="4">خو د ښار خلک په دوو ډلو ووېشل شول: ځینې د یهودیانو په خوا او ځینې د رسولانو په خوا شول.</verse>
				<verse number="5">بیا ځینو غیریهودیانو او یهودیانو د خپلو مشرانو سره یوځای دا پرېکړه وکړه چې رسولان وځوروي او سنګسار یې کړي.</verse>
				<verse number="6">کله چې رسولان له دې څخه خبر شول، نو د لیکاونیا د لستره او دربې ښارونو او شاوخوا سیمو ته وتښتېدل.</verse>
				<verse number="7">هلته هغوی د زېري رسولو ته دوام ورکړ.</verse>
				<verse number="8">په لستره کې یو سړی ؤ چې له مور نه شل پیدا شوی ؤ او هېڅکله په خپلو پښو نه ؤ ګرځېدلی.</verse>
				<verse number="9">هغه هلته ناست ؤ او د پولوس خبرو ته یې غوږ نیولی ؤ. پولوس هغه ته په ځیر سره کتل او ویې لیدل چې هغه په دې ایمان لري چې روغ به شي،</verse>
				<verse number="10">نو په لوړ اواز یې هغه ته وویل: «په خپلو پښو باندې سم ودرېږه.» هغه سړی زر پاڅېده او په ګرځېدلو یې پیل وکړ.</verse>
				<verse number="11">کله چې خلکو د پولوس دا کار ولیده، نو په خپله لیکاونیایي ژبه یې چیغې ووهلې: «خدایان د انسانانو په څېره کې مونږ ته راښکته شوي دي.»</verse>
				<verse number="12">هغوی برناباس د مشتري او پولوس یې د عطارد په نوم یاد کړ، ځکه چې پولوس د هغوی مشر ویاند ؤ.</verse>
				<verse number="13">د مشتري کاهن چې د عبادت ځای یې ښار ته مخامخ ؤ، د ښار دروازې ته غویان راوستل او د ګلانو امېلونه یې راوړل، ځکه چې هغه او د ښار خلکو غوښتل چې برناباس او پولوس ته قربانۍ وړاندې کړي.</verse>
				<verse number="14">کله چې رسولان یعنې برناباس او پولوس له دې نه خبر شول، نو خپل کالي یې وشکول او د خلکو منځ ته یې منډې کړې او چیغې یې ووهلې:</verse>
				<verse number="15">«ای خلکو! تاسو ولې داسې کار کوئ؟ مونږ هم ستاسو په شان انسانان یو. مونږ ستاسو دپاره یو زېری لرو، ترڅو د دې بې ګټې شیانو څخه لاس واخلئ او ژوندي خدای ته راوګرځئ چې اسمان، ځمکه، بحیرې او هرڅه چې په هغو کې دي پیدا کړي دي.</verse>
				<verse number="16">په تېرو زمانو کې خدای ټول قومونه پرېښودل چې څه ورته ښه ښکاري هماغه کار وکړي.</verse>
				<verse number="17">خو بیاهم هغه تل په خپلو نېکو کارونو سره خپل شتون ثابت کړی دی، یعنې هغه په تاسو باندې د اسمان څخه باران وروي او په خپل موسم کې فصلونه درکوي. هغه تاسو ته پرېمانه خواړه هم درکوي او ستاسو زړونه د خوشحالۍ څخه ډکوي.»</verse>
				<verse number="18">په دې خبرو رسولانو په سختۍ سره وکولای شول چې خلک د قربانۍ کولو څخه منع کړي.</verse>
				<verse number="19">بیا له انطاکیې او قونیې څخه ځینې یهودیان راغلل او خلک یې خپل طرفداران کړل او پولوس یې سنګسار کړ. هغوی فکر کاوه چې مړ دی، نو په راښکلو یې د ښار څخه دباندې وویست.</verse>
				<verse number="20">خو کله چې ایمانداران د پولوس په شاوخوا راټول شول، نو هغه راپاڅېده او بېرته ښار ته لاړ او بله ورځ هغه د برناباس سره دربې ته لاړ.</verse>
				<verse number="21">کله چې پولوس او برناباس په دربه کې زېری ووراوه، نو ډېر خلک یې د عیسی پیروان کړل. بیا هغوی بېرته لسترې، قونیې او انطاکیې ته لاړل.</verse>
				<verse number="22">هغوی د ایماندارانو زړونه کلکول او هغوی یې هڅول چې په خپل ایمان کې ټینګ پاتې شي او هغوی ته به یې ویل چې د خدای پاچاهۍ ته د ورننوتلو دپاره باید ډېر تکلیفونه وزغمو.</verse>
				<verse number="23">پولوس او برناباس په هره کلیسا کې مشران وټاکل او په دعا کولو او روژې نیولو یې هغوی هغه څښتن عیسی ته وسپارل چې ایمان یې ورباندې راوړی ؤ.</verse>
				<verse number="24">بیا هغوی د پیسیدیې څخه تېر شول او پمفیلیې ته راغلل.</verse>
				<verse number="25">کله چې هغوی په پرجه کې د خدای کلام ووراوه، نو بیا اتالیې ته لاړل.</verse>
				<verse number="26">له هغه ځای څخه په کشتۍ کې بېرته انطاکیې ته لاړل، یعنې هماغه ځای ته چې هغوی په کې د هغې وظیفې دپاره د خدای فضل ته سپارل شوي وو چې اوس یې سرته ورسوله.</verse>
				<verse number="27">کله چې هغوی انطاکیې ته ورسېدل، نو د کلیسا خلک یې راټول کړل او هغوی یې د هغو کارونو څخه خبر کړل چې خدای د هغوی په وسیله سرته رسولي وو او دا چې خدای څنګه غیریهودیانو ته د ایمان راوړلو دپاره لاره خلاصه کړې وه.</verse>
				<verse number="28">برناباس او پولوس هلته د ډېر وخت دپاره د ایماندارانو سره پاتې شول.</verse>
			</chapter>
			<chapter number="15">
				<verse number="1">ځینې خلک د یهودیې څخه انطاکیې ته راغلل او ایماندارانو ته یې تعلیم ورکاوه او ویل یې: «که تاسو د موسی د شریعت له مخې سنت نه شئ، نو خلاصون نه شئ موندلی.»</verse>
				<verse number="2">پولوس او برناباس د هغوی سره موافق نه وو او ډېر سخت بحث یې ورسره وکړ او پرېکړه یې وکړه چې پولوس او برناباس دې د نورو ایماندارانو سره اورشلیم ته لاړ شي او د دې موضوع په هکله دې د رسولانو او نورو مشرانو سره خبرې وکړي.</verse>
				<verse number="3">هغوی د انطاکیې د کلیسا له خوا ولېږل شول او په داسې حال کې چې هغوی د فنیقیې او سامرې نه تېرېدل، ایمانداران یې خبرول چې څنګه غیریهودیانو ایمان راوړ. نو د دې خبر په اورېدلو ټول ایمانداران ډېر خوشحاله شول.</verse>
				<verse number="4">کله چې پولوس او برناباس اورشلیم ته ورسېدل، نو د کلیسا د غړو، رسولانو او مشرانو له خوا ورته تود هرکلی وویل شو او بیا یې هغوی د هغو ټولو کارونو څخه خبر کړل چې خدای د هغوی په وسیله سرته رسولي وو.</verse>
				<verse number="5">خو د فریسیانو د ډلې ځینې ایمانداران راپاڅېدل او ویې ویل: «غیریهودیان باید سنت کړای شي او هغوی ته دې امر وشي چې د موسی په شریعت باندې عمل وکړي.»</verse>
				<verse number="6">رسولان او مشران سره راټول شول چې د دې موضوع په هکله خبرې وکړي.</verse>
				<verse number="7">د یو اوږد بحث څخه وروسته پطروس پاڅېده او هغوی ته یې وویل: «ای ورونو، تاسو پوهېږئ چې څه موده مخکې زه خدای ستاسو له منځ څخه غوره کړم چې غیریهودیان زما د خولې نه د عیسی مسیح په هکله زېری واوري او ایمان راوړي.</verse>
				<verse number="8">خدای چې د هرچا د زړه څخه خبر دی، هغوی ته یې د روح القدس د ورکولو په وسیله دا ثابته کړه چې خدای هغوی هم منلي دي لکه څنګه یې چې مونږ منلي یو.</verse>
				<verse number="9">خدای زمونږ او د غیریهودیانو ترمنځ هېڅ فرق ونه کړ او د ایمان د راوړلو په وسیله یې د هغوی زړونه پاک کړل.</verse>
				<verse number="10">نو بیا ولې تاسو اوس خدای ازمایئ او د دې ایماندارانو په اوږو باندې داسې بار ږدئ چې نه یې مونږ او نه یې زمونږ نیکونه وړلی شي؟</verse>
				<verse number="11">خو مونږ په دې عقیده یو چې مونږ یهودیانو د څښتن عیسی په فضل خلاصون موندلی دی، همدا ډول غیریهودیانو هم خلاصون موندلی دی.»</verse>
				<verse number="12">د غونډې ټول خلک غلي پاتې شول او د برناباس او پولوس خبرو ته یې غوږ ونیوه چې د هغو ټولو معجزو او حیرانوونکي کارونو په هکله یې کولې چې خدای د هغوی په وسیله په غیریهودیانو کې ښودلي وو.</verse>
				<verse number="13">کله چې د برناباس او پولوس خبرې پای ته ورسېدلې، یعقوب وویل: «ای ورونو، زما خبرو ته غوږ ونیسئ.</verse>
				<verse number="14">شمعون مونږ ته ویلي وو چې خدای څنګه د لومړي ځل دپاره د غیریهودیانو سره علاقه وښودله او د هغوی له منځ نه یې د خپل ځان دپاره یو قوم غوره کړ.</verse>
				<verse number="15">دا د پیغمبرانو د خبرو سره سمون خوري، لکه څنګه چې د خدای په کلام کې لیکل شوي دي:</verse>
				<verse number="16">له هغې وروسته به زه بېرته راستون شم. بېرته به د داود وران شوی کور اباد او قوي کړم،</verse>
				<verse number="17">ترڅو نور انسانان څښتن ته رجوع وکړي یعنې ټول غیریهودیان چې ما خپل کړي دي. دا هغه څه دي چې څښتن یې وایي</verse>
				<verse number="18">چې دا شیان یې له پخوا نه ښکاره کړي دي.»</verse>
				<verse number="19">یعقوب زیاته کړه: «دا زما پرېکړه ده چې مونږ باید هغه غیریهودیان په تکلیف نه کړو چې د خدای خواته راګرځي،</verse>
				<verse number="20">بلکې د دې په ځای هغوی ته لیک ولیکو او ورته ووایو چې داسې خواړه ونه خوري چې په مذهبي توګه ناپاک وي، ځکه چې هغه بتانو ته وړاندې شوي دي او خپل ځانونه د جنسي بدو اړیکو څخه وساتي او د داسې حیواناتو غوښه ونه خوري چې زندۍ شوي وي او همدارنګه وینه ونه خوري.</verse>
				<verse number="21">ځکه چې د پخوا زمانې راهیسې په هر ښار کې د موسی د قانون په هکله وعظ کیږي او هغه په کنیسو کې د هر سبت په ورځ لوستل کیږي.»</verse>
				<verse number="22">بیا رسولانو، مشرانو او د کلیسا ټولو غړو دا پرېکړه وکړه چې د خپل منځ نه یو څو کسان غوره کړي او هغوی د پولوس او برناباس سره انطاکیې ته ولېږي. نو هغوی دوه کسان یعنې یهودا چې د برسابا په نوم یادېده او سیلاس چې د ایماندارانو له خوا یې ډېر درناوی کېده، غوره کړل</verse>
				<verse number="23">او د هغوی په لاس یې دغه لیک ولېږه: «مونږ رسولان او مشران تاسو ټولو غیریهودي ایماندارانو ته چې په انطاکیه، سوریه او قیلیقیه کې اوسېږئ، خپل سلامونه وایو.</verse>
				<verse number="24">مونږ اورېدلي چې ځینو خلکو چې زمونږ د ډلې څخه تللي دي، تاسو په خپلو خبرو پرېشانه کړي یئ او ستاسو فکرونه یې ګډوډ کړي دي، خو هغوی مونږ نه دي درلېږلي.</verse>
				<verse number="25">نو مونږ ټولو په ګډه پرېکړه وکړه چې یو څو کسان غوره کړو او د خپلو ګرانو دوستانو برناباس او پولوس سره یې تاسو ته درولېږو،</verse>
				<verse number="26">یعنې هغه خلک چې خپل ځانونه یې زمونږ د څښتن عیسی مسیح ته د خدمت دپاره په خطر کې اچولي دي.</verse>
				<verse number="27">نو له دې امله مونږ یهودا او سیلاس تاسو ته درولېږل چې هغوی په خپله خوله باندې تاسو ته هغه څه ووایي چې مونږ لیکلي دي.</verse>
				<verse number="28">دا د روح القدس او زمونږ په نظر کې ښه ښکاره شوه چې پرته له دې لاندېنیو ضروري شیانو په تاسو باندې نور بار وانه چوو:</verse>
				<verse number="29">تاسو باید هغه خواړه چې بتانو ته وړاندې کیږي ونه خورئ، وینه او د هغو حیواناتو غوښه ونه خورئ چې زندۍ شوي وي او خپل ځانونه د جنسي بد اخلاقۍ څخه وساتئ. که تاسو خپل ځانونه د دې شیانو څخه وساتئ، نو دا به ښه کوئ. د خدای پامان.»</verse>
				<verse number="30">نو کله چې یهودا او سیلاس رخصت کړای شول، انطاکیې ته لاړل او د کلیسا ټول غړي یې سره راټول کړل او هغه لیک یې ورته ورکړ.</verse>
				<verse number="31">کله چې خلکو هغه ولوست، نو هغوی په دې تشویق کوونکي پیغام باندې ډېر خوشحاله شول.</verse>
				<verse number="32">یهودا او سیلاس چې په خپله پیغمبران وو، په خپلو زیاتو خبرو هغوی تشویق او تکړه کړل.</verse>
				<verse number="33">هلته د څه وخت تېرولو نه وروسته هغوی د ایماندارانو له خوا په خیریت سره رخصت شول او بېرته هغو خلکو ته ورغلل چې دوی یې لېږلي وو.</verse>
				<verse number="34">خو پولوس او برناباس په انطاکیه کې پاتې شول او هلته یې د ډېرو نورو سره یوځای تعلیم ورکاوه او د څښتن عیسی پیغام یې اوراوه.</verse>
				<verse number="35">څه موده وروسته پولوس برناباس ته وویل: «راځئ چې بېرته لاړ شو او په هغو ټولو ښارونو کې چې مونږ په کې د څښتن عیسی پیغام اورولی ؤ، د ایماندارانو سره لیدنه کتنه وکړو او وګورو چې هغوی څنګه دي.»</verse>
				<verse number="36">برناباس غوښتل چې یوحنا چې د مرقوس په نوم یادېده هم د ځان سره بوځي.</verse>
				<verse number="37">خو پولوس دا مناسبه نه ګڼله چې مرقوس د ځان سره بوځي، ځکه چې هغوی یې په پمفیلیا کې پریښي وو او د کار تر پایه پورې د هغوی سره پاتې نه شو.</verse>
				<verse number="38">د پولوس او برناباس ترمنځ یوه داسې سخته شخړه راپیدا شوه چې د یو بل نه بېل شول. برناباس مرقوس د ځان سره واخیست او په کشتۍ کې قبرس ته روان شول.</verse>
				<verse number="39">خو پولوس سیلاس خوښ کړ او وروسته له هغې چې ایماندارانو هغوی د څښتن فضل ته وسپارل، هغوی روان شول.</verse>
				<verse number="40">کله چې پولوس د سوریې او قیلیقیې له لارې تېرېده، نو کلیساګانو ته یې ډاډګېرنه ورکوله.</verse>
			</chapter>
			<chapter number="16">
				<verse number="1">پولوس دربې او لسترې ته ورسېده او په لستره کې یې ولیدل چې د تیموتاوس په نوم یو ایماندار اوسېده چې مور یې یهودۍ ایمانداره وه، خو پلار یې یوناني ؤ.</verse>
				<verse number="2">د لسترې او قونیې ایماندارانو د هغه صفت کاوه.</verse>
				<verse number="3">پولوس غوښتل چې تیموتاوس د ځان سره بوځي، نو هغه یې د هغو ځایونو د یهودیانو په خاطر سنت کړ. هغه ځکه داسې وکړل چې ټولو ته معلومه وه چې د تیموتاوس پلار یوناني ؤ.</verse>
				<verse number="4">کله چې هغوی د یو ښار نه بل ښار ته سفر کاوه، نو کومې پرېکړې چې رسولانو او مشرانو په اورشلیم کې کړې وې، هغه یې ایماندارانو ته رسولې، ترڅو عمل ورباندې وکړي.</verse>
				<verse number="5">نو کلیساګانې په ایمان کې قوي کېدلې او د ایماندارانو شمېر ورځ په ورځ زیاتېده.</verse>
				<verse number="6">هغوی د فریجیې او غلاتیې د سیمو څخه تېر شول، ځکه چې روح القدس هغوی د اسیا په ولایت کې د څښتن عیسی د پیغام ورکولو څخه منع کړي وو.</verse>
				<verse number="7">کله چې هغوی د میسیه سرحد ته ورسېدل، نو کوښښ یې وکړ چې د بتونیې ولایت ته لاړ شي، خو د عیسی روح یعنې روح القدس هغوی ته اجازه ورنه کړه.</verse>
				<verse number="8">نو هغوی د میسیه څخه تېر شول او د ترواس ښار ته لاړل.</verse>
				<verse number="9">په هماغه شپه پولوس رویا ولیدله چې یو مقدونی سړی ولاړ دی او هغه ته زاري کوي او وایي: «مقدونیې ته راپورې وځه او زمونږ سره مرسته وکړه.»</verse>
				<verse number="10">څنګه چې پولوس دا رویا ولیدله، نو مونږ سمدلاسه تیار شولو چې مقدونیې ته لاړ شو. ځکه مونږ دې نتیجې ته ورسېدلو چې خدای مونږ رابللي یو چې د هغه ځای خلکو ته زېری ورسوو.</verse>
				<verse number="11">په ترواس کې په کشتۍ کې سپاره شو او سیده د ساموتراکې جزیرې ته لاړو او په بله ورځ د نیاپولیس ښار ته لاړو.</verse>
				<verse number="12">له هغه ځای څخه فیلیپي ته چې د مقدونیې د لومړۍ ناحیې یو ښار ؤ او د رومیانو مستعمره وه، لاړو او د یو څو ورځو دپاره په هغه ښار کې پاتې شو.</verse>
				<verse number="13">د سبت په ورځ مونږ د ښار له دروازې نه ووتلو او د سیند غاړې ته چې مونږ فکر کاوه د یهودیانو د دعا کولو ځای به وي، لاړو. هلته کښېناستلو او په هغه ځای کې مو د راټولو شویو ښځو سره خبرې وکړې.</verse>
				<verse number="14">په هغو ښځو کې چې زمونږ خبرو ته یې غوږ ایښی ؤ د یوې نوم لیدیه وه چې د بانجاني قیمتي ټوټو سوداګره او د تیاتیرا د ښار اوسېدونکې وه. هغه داسې ښځه وه چې د خدای عبادت یې کاوه او څښتن د هغې ذهن جوړ کړ څه چې پولوس وایي هغه ومني.</verse>
				<verse number="15">بیا هغې او د هغې کورنۍ ته د تعمید غسل ورکړل شو او هغې مونږ خپل کور ته راوبللو او ویې ویل: «که چېرې تاسو ما د څښتن عیسی رښتینې ایمانداره ګڼئ، نو راشئ او زمونږ په کور کې پاتې شئ.» هغې ټینګار وکړ چې ورسره لاړ شو.</verse>
				<verse number="16">یوه ورځ مونږ د دعا کولو ځای ته تللو چې د یوې وینځې سره مخامخ شولو چې داسې پېریان یې لرل چې د هغو په مرسته به یې فال کتلو. هغې به له دې لارې خپلو بادارانو ته ډېرې پیسې ګټلې.</verse>
				<verse number="17">هغه پولوس او مونږ پسې راروانه وه او چیغې به یې وهلې: «دا د خدای تعالی خدمتګاران دي. هغوی تاسو ته د خلاصون لاره ښایي.»</verse>
				<verse number="18">هغې هره ورځ دا کار کاوه، تر هغې چې پولوس دومره تنګ شو چې مخ یې راواړاوه او هغو پېریانو ته یې وویل: «زه درته د عیسی مسیح په نوم امر کوم چې د هغې نه راووځئ.» نو په هماغه ساعت پېریان د هغې څخه راووتل.</verse>
				<verse number="19">کله چې د هغې وینځې باداران پوه شول چې د هغوی د پیسو ګټلو هیله له منځه لاړه، نو هغوی پولوس او سیلاس ونیول او په راښکلو یې حاکمانو ته د محاکمې دپاره د بازار چوک ته راوستل.</verse>
				<verse number="20">هغوی یې رومي لوړ رتبه مامورینو ته راوستل او ویې ویل: «دا خلک یهودیان دي او دوی زمونږ په ښار کې ګډوډي جوړوي.</verse>
				<verse number="21">دوی د هغو دودونو او دستورونو په هکله تعلیم ورکوي چې منل او په هغو باندې عمل کول یې مونږ رومیانو دپاره روا نه دي.»</verse>
				<verse number="22">خلک د هغې وینځې د بادارانو سره یوځای شول او په پولوس او سیلاس باندې یې حمله وکړه او مامورینو امر وکړ چې د دوی کالي وباسي او په کوتکونو یې ووهي.</verse>
				<verse number="23">د سختو وهلو او ټکولو څخه وروسته یې پولوس او سیلاس په زندان کې واچول او د زندان مشر ته یې وویل چې د هغوی کلکه څارنه وکړي.</verse>
				<verse number="24">د دې امر له مخې د زندان مشر هغوی په یوې ډېرې خوندي کوټه کې واچول او پښې یې ورته د لرګیو په کوندو پورې په زنځیرونو وتړلې.</verse>
				<verse number="25">نژدې نیمه شپه وه چې پولوس او سیلاس دعا کوله او خدای ته یې روحاني سندرې ویلې او نورو بندیانو ورته غوږ نیولی ؤ</verse>
				<verse number="26">چې ناڅاپه یوه سخته زلزله وشوه چې د زندان بنیادونه یې ولړزول. سمدلاسه د زندان ټولې دروازې خلاصې شوې او د ټولو بندیانو زنځیرونه مات شول.</verse>
				<verse number="27">کله چې د زندان مشر راویښ شو او ویې لیدل چې د زندان دروازې خلاصې دي، نو فکر یې وکړ چې بندیان به تښتېدلي وي، نو خپله توره یې راوویستله او نژدې ؤ چې خپل ځان ووژني.</verse>
				<verse number="28">خو پولوس په زوره چیغې ووهلې: «خپل ځان ته دې زیان ونه رسوې، ځکه چې مونږ ټول دلته یو.»</verse>
				<verse number="29">د زندان مشر څراغ راوغوښت او دننه یې منډه کړه او په داسې حال کې چې له وېرې رپېده، هغه د پولوس او سیلاس په پښو کې پرېوت.</verse>
				<verse number="30">بیا یې هغوی دباندې راوویستل او پوښتنه یې ترې وکړه: «ای ښاغلو! زه باید څه وکړم چې خلاصون ومومم؟»</verse>
				<verse number="31">هغوی ځواب ورکړ: «په څښتن عیسی باندې ایمان راوړه چې ته او ستا کورنۍ خلاصون ومومئ.»</verse>
				<verse number="32">بیا هغوی د څښتن عیسی پیغام هغه او د هغه د کورنۍ ټولو خلکو ته بیان کړ.</verse>
				<verse number="33">د شپې په هماغه ساعت د زندان مشر هغوی بوتلل او د هغوی زخمونه یې ووینځل او سمدلاسه هغه او د هغه ټولې کورنۍ ته د تعمید غسل ورکړل شو.</verse>
				<verse number="34">بیا هغه پولوس او سیلاس خپل کور ته راوستل او هغوی ته یې ډوډۍ راوړه. په دې خاطر چې هغه او ټولې کورنۍ یې په خدای باندې ایمان راوړ، نو ډېر خوشحاله شول.</verse>
				<verse number="35">کله چې سهار شو، نو رومي مامورینو خپل د پولیسو منصبداران د زندان مشر ته ورولېږل او امر یې ورته وکړ: «هغه سړي پرېږدئ چې لاړ شي.»</verse>
				<verse number="36">نو د زندان مشر پولوس ته وویل: «رومي مامورینو امر کړی چې ته او سیلاس به ازاد شئ. نو اوس تاسو کولای شئ چې راووځئ او په خیر لاړ شئ.»</verse>
				<verse number="37">خو پولوس د پولیسو منصبدارانو ته وویل: «سره له دې چې مونږ رومي تابعیت لرو، خو بیاهم هغو خلکو مونږ بې له کومې محاکمې څخه د ټولو خلکو په مخکې ووهلو او په زندان کې یې واچولو او اوس غواړي مونږ په پټه وباسي؟ نه، پرېږده چې هغوی خپله راشي او مونږ وباسي.»</verse>
				<verse number="38">د پولیسو منصبدارانو دا خبرې رومي مامورینو ته ورسولې او کله چې هغوی خبر شول چې پولوس او سیلاس رومیان دي، نو ووېرېدل</verse>
				<verse number="39">او راغلل او د هغوی څخه یې بخښنه وغوښتله او هغوی یې د زندان څخه راوویستل او غوښتنه یې ورڅخه وکړه چې د ښار نه لاړ شي.</verse>
				<verse number="40">نو پولوس او سیلاس د زندان څخه ووتل او د لیدیه کور ته لاړل او هلته یې د ایماندارانو سره ولیدل او یوځل بیا یې هغوی ته تسلي ورکړه او بیا لاړل.</verse>
			</chapter>
			<chapter number="17">
				<verse number="1">پولوس او سیلاس د امفیپولیس او اپولونیا د ښارونو څخه تېر شول او تسالونیکیې ته چې د یهودیانو کنیسه په کې وه، ورسېدل.</verse>
				<verse number="2">پولوس د خپل عادت له مخې کنیسې ته لاړ او درې هفتې یې د هر سبت په ورځ د خدای د کلام په هکله د هغوی سره بحثونه وکړل</verse>
				<verse number="3">او دا یې ورته بیان او ثابت کړل چې مسیح باید تکلیفونه وزغمي او د مړینې څخه وروسته به بیا راژوندی شي. پولوس وویل: «همدا عیسی چې زه د هغه په هکله تاسو سره خبرې کوم، هماغه مسیح دی.»</verse>
				<verse number="4">ځینې یهودیان او زیات شمېر دینداره یونانیان او نامتو ښځې قانع شوې او پولوس او سیلاس سره یوځای شول.</verse>
				<verse number="5">خو په دې کار د ځینو یهودیانو سره بخیلي راپیدا شوه. هغوی څو بېکاره او لوچک خلک د کوڅو څخه راټول کړل او یوه ډله یې جوړه کړه او په ښار کې یې شور او غوغا جوړه کړه. هغوی د یاسون په کور حمله وکړه او کوښښ یې کاوه چې پولوس او سیلاس پیدا کړي او خلکو ته یې راولي.</verse>
				<verse number="6">خو چې کله یې هغوی پیدا نه کړل، نو یاسون او ځینې نور ایمانداران یې د ښار واکمنانو ته په راښکلو راوستل او چیغې یې وهلې: «دې خلکو نړۍ په بل مخ اړولې ده او اوس دلته راغلي</verse>
				<verse number="7">او یاسون هغوی په خپل کور کې مېلمانه کړي دي. دوی ټولو د امپراتور قانون مات کړی او وایي چې دلته یو بل پاچا دی چې عیسی نومیږي.»</verse>
				<verse number="8">کله چې خلکو او د ښار واکمنانو دا خبرې واورېدلې، نو ډېر نا ارامه شول.</verse>
				<verse number="9">نو هغوی د یاسون او نورو ایماندارانو څخه ضمانت واخیست او هغوی یې پرېښودل چې لاړ شي.</verse>
				<verse number="10">څنګه چې شپه شوه، نو ایماندارانو پولوس او سیلاس بیریې ته ولېږل. کله چې هلته ورسېدل، نو د یهودیانو کنیسې ته لاړل.</verse>
				<verse number="11">د بیریې یهودیان د تسالونیکیې د یهودیانو څخه د روښانه فکر خاوندان وو. ځکه چې هغوی په ډېر شوق سره پیغام ومنلو او هره ورځ به یې په غور سره د خدای کلام لوسته، ترڅو په دې پوه شي چې کوم څه چې پولوس وایي هغه رښتیا دي که نه.</verse>
				<verse number="12">نو له همدې امله په هغوی کې ډېرو خلکو ایمان راوړ او همدارنګه ډېرو نامتو یوناني ښځو او سړیو هم ایمان راوړ.</verse>
				<verse number="13">خو کله چې د تسالونیکیې یهودیان خبر شول چې پولوس په بیریه کې هم د خدای کلام بیانوي، نو هلته راغلل چې خلک ولمسوي او د پولوس په خلاف یې راپورته کړي.</verse>
				<verse number="14">نو ایماندارانو سمدلاسه پولوس د بحیرې غاړې ته ولېږه، خو سیلاس او تیموتاوس په بیریه کې پاتې شول.</verse>
				<verse number="15">کومو خلکو چې پولوس یې بدرګه کاوه، د هغه سره د آتن تر ښاره پورې لاړل. بیا پولوس هغوی ته لارښوونه وکړه چې کله بېرته خپل کور ته ورسېدلئ، نو سیلاس او تیموتاوس ته ووایئ چې زر تر ژره آتن ته راشي.</verse>
				<verse number="16">په هغه وخت کې چې پولوس په آتن کې د سیلاس او تیموتاوس دپاره انتظار کاوه، نو کله چې هغه ولیدل چې هغه ښار د بتانو څخه ډک دی، ډېر خفه شو.</verse>
				<verse number="17">هغه به په کنیسه کې د یهودیانو او دینداره غیریهودیانو سره بحثونه کول او هره ورځ به یې د ښار په بازارونو کې د هغو خلکو سره چې هلته ورسره مخامخ کېدل، هم بحثونه کول.</verse>
				<verse number="18">ځینو اپیکوري او رواقي فیلسوفانو هم د هغه سره بحث کاوه. ځینو خلکو به پوښتنه کوله: «دا جاهل غواړي څه ووایي؟» نورو به ویل: «داسې ښکاري چې هغه د نورو خدایانو په هکله خبرې کوي.» دا یې ځکه وویل چې پولوس د عیسی او د قیامت په هکله زېری ورکاوه.</verse>
				<verse number="19">نو هغوی پولوس شورا ته چې د مریخ په غونډۍ کې وه، راوست او ویې ویل: «مونږ غواړو پوه شو چې دا نوی تعلیم چې ته یې ورکوې هغه د څه شي په هکله دی؟</verse>
				<verse number="20">ځینې خبرې چې ته یې کوې هغه مونږ ته حیرانوونکې ښکاري. مونږ غواړو چې د هغو په معنی پوه شو.»</verse>
				<verse number="21">(ځکه چې د آتن خلکو او هغو پردیو خلکو چې هلته اوسېدل، دا خوښول چې خپل ټول وخت د نویو نظرونو په هکله په خبرو کولو او اورېدلو تېر کړي.)</verse>
				<verse number="22">پولوس د مریخ د غونډۍ د شورا په مخکې ودرېده او ویې ویل: «ای د آتن خلکو! زه پوه شوم چې تاسو ډېر مذهبي خلک یئ.</verse>
				<verse number="23">ځکه کله چې زه ستاسو په ښار کې ګرځېدم او ستاسو د عبادت شیانو ته مې کتل، نو د قربانۍ یو ځای مې ولیده چې پرې لیکل شوي وو: ‹د یو نامعلوم خدای دپاره.› تاسو چې د کوم شي عبادت کوئ او نه یې پېژنئ، د هغه په هکله تاسو ته خبرې کوم.</verse>
				<verse number="24">هغه خدای چې نړۍ او هرڅه چې په هغې کې دي، پیدا کړي دي، هغه د ځمکې او اسمان څښتن دی او د انسانانو په لاس جوړ شویو عبادتځایونو کې نه اوسیږي.</verse>
				<verse number="25">همدارنګه نه هغو شیانو ته کومه اړتیا لري چې انسانان یې په خپلو لاسونو هغه ته تیاروي، ځکه چې خدای په خپله انسانانو ته ژوند، ساه او هرڅه ورکوي.</verse>
				<verse number="26">هغه ټول قومونه د یو انسان د نسل څخه پیدا کړل چې په ټولې نړۍ کې واوسیږي. د هغوی دپاره یې وختونه او د ځایونو حدونه وټاکل چې چېرته به اوسیږي.</verse>
				<verse number="27">د هغه مقصد دا ؤ چې هغوی د خدای په لټه کې اوسي، هغه ته ځانونه ورسوي او پیدا یې کړي، که څه هم هغه زمونږ هر یو څخه لېرې نه دی.</verse>
				<verse number="28">لکه څنګه چې یو چا ویلي دي: په هغه کې زمونږ ژوند، زمونږ حرکت او زمونږ شتون دی. لکه څنګه چې ستاسو ځینو شاعرانو ویلي دي: مونږ هم د هغه اولادونه یو.</verse>
				<verse number="29">نو څرنګه چې مونږ د خدای اولادونه یو، نو باید داسې فکر ونه کړو چې د خدای ذات د یوې مجسمې په شان دی چې د انسان په هنر او مهارت د سرو زرو، سپینو زرو یا تیږو څخه جوړه شوې وي.</verse>
				<verse number="30">په هغه وخت کې چې خلکو خدای نه پېژانده، خدای په دې شیانو سترګې پټولې. خو اوس هغه په هرځای کې ټولو خلکو ته حکم کوي چې توبه وباسي.</verse>
				<verse number="31">ځکه چې خدای یوه ورځ ټاکلې ده چې هغه به د عدالت له مخې د نړۍ قضاوت د هغه چا په وسیله کوي چې هغه غوره کړی دی. او د هغه کس په بیا راژوندي کولو سره یې دا خبره ټولو خلکو ته ثابته کړې ده.»</verse>
				<verse number="32">کله چې هغوی د پولوس څخه د مړو نه د راژوندي کېدلو خبره واورېدله، نو ځینو ورباندې ملنډې ووهلې، خو نورو وویل: «مونږ به په دې هکله په کوم بل وخت کې ستا خبرې بیا واورو.»</verse>
				<verse number="33">نو په دې ډول پولوس د هغوی څخه لاړ.</verse>
				<verse number="34">خو یو څو تنه د پولوس سره یوځای شول او ایمان یې راوړ، چې دیونیسوس چې د مریخ د غونډۍ د شورا غړی ؤ او همدارنګه یوه ښځه چې دامریس نومېدله او ځینې نور خلک هم ورسره وو.</verse>
			</chapter>
			<chapter number="18">
				<verse number="1">له هغې وروسته پولوس له آتن څخه روان شو او قرنتوس ته لاړ.</verse>
				<verse number="2">په هغه ځای کې هغه د یو یهودي سره چې اکیلا نومېده او په اصل کې د پونتوس څخه ؤ، مخامخ شو. اکیلا د خپلې ښځې پریسکیلا سره نوی له ایټالیې څخه راغلی ؤ، ځکه چې کلودیوس امپراتور امر کړی ؤ چې ټول یهودیان دې له روم څخه ووځي. پولوس لاړ چې د هغوی سره وګوري</verse>
				<verse number="3">او په دې خاطر چې هغه هم د هغوی په شان خېمه جوړوونکی ؤ، نو د هغوی سره پاتې شو او یوځای یې ورسره کار کاوه.</verse>
				<verse number="4">د هر سبت په ورځ هغه په کنیسه کې بحث کاوه او کوښښ یې کاوه چې یهودیانو او یونانیانو ته قناعت ورکړي.</verse>
				<verse number="5">کله چې سیلاس او تیموتاوس د مقدونیې څخه راغلل، نو پولوس خپل ټول وخت د کلام په بیانولو تېر کړ. هغه یهودیانو ته دا شاهدي ورکوله چې عیسی هماغه مسیح دی.</verse>
				<verse number="6">خو کله چې یهودیانو د هغه سره مخالفت وکړ او هغه ته یې بد رد وویل، نو پولوس خپل کالي وڅنډل او هغوی ته یې وویل: «ستاسو خون ستاسو په خپله غاړه دی. زه یې د مسوولیت څخه خلاص یم. زه به له دې وروسته غیریهودیانو ته ورځم.»</verse>
				<verse number="7">نو پولوس له هغه ځای څخه لاړ او د تیتیوس یوستوس په نوم د یو غیریهودي کور ته چې د خدای عبادت به یې کاوه، لاړ. د هغه کور د کنیسې په څنګ کې ؤ.</verse>
				<verse number="8">کرسپوس چې د کنیسې مشر ؤ، د خپلې ټولې کورنۍ سره په څښتن عیسی باندې ایمان راوړ. همدارنګه د قرنتوس ډېرو خلکو چې د پولوس پیغام یې اورېده، نو ایمان یې راوړ او د تعمید غسل ورته ورکړل شو.</verse>
				<verse number="9">یوه شپه څښتن په رویا کې د پولوس سره خبرې وکړې او ورته ویې ویل: «مه وېرېږه، بلکې خپل وعظ کوه او غلی مه پاتې کېږه،</verse>
				<verse number="10">ځکه چې زه درسره مل یم او هېڅوک به ونه شي کولای چې په تا باندې حمله وکړي او زیان درته ورسوي، ځکه چې په دې ښار کې ډېر داسې خلک شته چې زما دي.»</verse>
				<verse number="11">نو پولوس د یو کال او شپږو میاشتو دپاره هلته پاتې شو او خلکو ته یې د خدای د کلام تعلیم ورکاوه.</verse>
				<verse number="12">خو کله چې ګالیون د جنوبي یونان د اخیې د ولایت والي وټاکل شو، نو یهودیان سره راټول شول او پولوس یې ونیوه او محکمې ته یې راوست</verse>
				<verse number="13">او ویې ویل: «دا سړی خلک په داسې ډول د خدای عبادت ته هڅوي چې د قانون خلاف دی.»</verse>
				<verse number="14">څنګه چې پولوس خبرې پیل کړلې، نو ګالیون یهودیانو ته وویل: «ای یهودیانو، که چېرې په دې خبره کې کومه غلطي او یا کوم سخت جرم وای چې هغه کړی وي، نو ما به ستاسو دعوه اورېدلې وای.</verse>
				<verse number="15">خو څرنګه چې دا ستاسو د بحثونو موضوع، اصطلاحګانو او ستاسو د خپل شریعت خبره ده، نو تاسو خپله یې باید حل کړئ. زه نه غواړم چې د دې شیانو په هکله قضاوت وکړم.»</verse>
				<verse number="16">نو هغوی یې له محکمې څخه وویستل.</verse>
				<verse number="17">خلکو سوستینیس چې د کنیسې مشر ؤ، راونیوه او د محکمې په مخکې یې وواهه. خو ګالیون یې کومه پروا ونه کړه.</verse>
				<verse number="18">پولوس د څه وخت دپاره د ایماندارانو سره په قرنتوس کې پاتې شو او بیا یې د هغوی سره خدای پاماني وکړه او په کشتۍ کې د پریسکیلا او اکیلا سره سوریې ته لاړ. د کينخریې په ښار کې هغه خپل سر وخرایه، ځکه چې نذر یې ایښی ؤ.</verse>
				<verse number="19">کله چې هغوی افسیس ته ورسېدل، نو پولوس پرسکیلا او اکیلا هلته پرېښودل. بیا یوازې کنیسې ته لاړ او هلته یې د یهودیانو سره بحث وکړ.</verse>
				<verse number="20">هغوی ورڅخه وغوښتل چې د ډېر وخت دپاره پاتې شي، خو هغه ونه منله.</verse>
				<verse number="21">نو د هغوی سره یې خدای پاماني وکړه او ویې ویل: «که د خدای رضا وي، نو بېرته به راشم.» نو هغه د افسیس څخه په کشتۍ کې روان شو.</verse>
				<verse number="22">کله چې هغه په قیصریه کې د کشتۍ څخه راښکته شو، نو اورشلیم ته لاړ او د کلیسا د خلکو سره د سلام او احوال اخیستنې څخه وروسته انطاکیې ته لاړ.</verse>
				<verse number="23">په انطاکیه کې د څه مودې تېرولو څخه وروسته پولوس بیا په سفر روان شو او د غلاتیې او فریجیې په ټوله سیمه کې یې د یو ځای څخه بل ځای ته سفر کاوه او د ټولو ایماندارانو زړونه یې غښتلي کول.</verse>
				<verse number="24">په دې وخت کې یو یهودي چې اپولوس نومېده او په اصل کې د سکندریې څخه ؤ، افسیس ته راغی. هغه یو ښه ویاند ؤ او د خدای په کلام ډېر ښه پوهېده.</verse>
				<verse number="25">هغه ته د څښتن د لارې تعلیم ورکړل شوی ؤ او په زیات شور او شوق سره یې خبرې کولې او په سمه توګه یې د عیسی په هکله تعلیم ورکاوه، که څه هم هغه یوازې د یحیی د تعمید د غسل څخه خبر ؤ.</verse>
				<verse number="26">هغه په کنیسه کې په زړورتیا سره خبرې پیل کړې. کله چې پریسکیلا او اکیلا د هغه خبرې واورېدلې، نو هغه یې ګوښه کړ او په سمه توګه یې ورته د خدای لاره بیان کړه.</verse>
				<verse number="27">اپولوس جنوبي یونان ته د تګ په هکله فکر کاوه، نو د افسیس ایماندارانو هغه وهڅاوه چې لاړ شي. هغوی د اخیې ایماندارانو ته لیک ولېږه چې هغه ته تود هرکلی ووایي. کله چې هغه هلته ورسېده، نو د هغو خلکو سره یې ډېره مرسته وکړه چې د خدای په فضل سره یې ایمان راوړی ؤ.</verse>
				<verse number="28">هغه د یهودیانو سره سخت بحث وکړ او د خلکو په مخکې یې د خدای د کلام څخه دا ثابته کړه چې عیسی هماغه مسیح دی.</verse>
			</chapter>
			<chapter number="19">
				<verse number="1">کوم وخت چې اپولوس په قرنتوس کې ؤ، نو پولوس د هغه ولایت له داخلي سیمو څخه تېر شو او افسیس ته ورسېده او هلته د څو ایماندارانو سره مخامخ شو.</verse>
				<verse number="2">د هغوی څخه یې پوښتنه وکړه: «کله چې تاسو ایمان راوړ، نو روح القدس مو تر لاسه کړ؟» هغوی ځواب ورکړ: «نه، مونږ لا خبر هم نه یو چې روح القدس شته.»</verse>
				<verse number="3">پولوس پوښتنه وکړه: «بیا تاسو ته د تعمید کوم ډول غسل درکړل شوی دی؟» هغوی په ځواب کې وویل: «د یحیی د تعمید غسل.»</verse>
				<verse number="4">پولوس وویل: «یحیی چې د تعمید کوم غسل ورکاوه، هغه د ګناهونو څخه د توبې ویستلو نښه وه او خلکو ته به یې ویل چې په هغه چا باندې ایمان راوړئ چې د هغه څخه وروسته راروان دی یعنې په عیسی باندې ایمان راوړئ.»</verse>
				<verse number="5">کله چې هغوی دا واورېدل، نو د څښتن عیسی مسیح په نوم ورته د تعمید غسل ورکړل شو.</verse>
				<verse number="6">کله چې پولوس د هغوی په سر باندې خپل لاس کېښود، نو روح القدس ورباندې نازل شو او هغوی په نا اشنا ژبو خبرې پیل کړلې او د خدای پیغام یې رساوه.</verse>
				<verse number="7">هغوی ټول شاوخوا دولس تنه وو.</verse>
				<verse number="8">پولوس تر درې میاشتو پورې کنیسې ته تللو او په زړورتیا سره به یې د خلکو سره خبرې کولې او د خدای د پاچاهۍ په هکله به یې هغوی ته دلیل ویلو او بحث به یې کاوه چې هغوی قانع کړي.</verse>
				<verse number="9">خو د هغوی څخه ځینې سرزورو خلکو ایمان نه راوړلو او د کنیسې د خلکو په مخکې به یې د څښتن عیسی مسیح لارې ته بد ویل. نو پولوس له هغوی څخه لاړ او شاګردان یې له ځان سره بوتلل او هره ورځ به یې د تیرانوس د غونډو په تالار کې بحثونه کول.</verse>
				<verse number="10">دا کار تر دوو کالو پورې روان ؤ، ترڅو د اسیا د ولایت ټولو اوسېدونکو یعنې یهودیانو او یونانیانو دواړو د څښتن عیسی پیغام واورېد.</verse>
				<verse number="11">خدای به د پولوس په وسیله لویې لویې معجزې ښودلې.</verse>
				<verse number="12">خلکو به هغه دستمالونه او پېشبندونه چې د پولوس په بدن باندې وهل شوي وو، وړل او هغه به یې د ناروغانو په بدن باندې وهل او هغوی به روغېدل او پېریان به ورڅخه وتل.</verse>
				<verse number="13">ځینو یهودیانو چې یوځای او بل ځای به ګرځېدل، کوښښ کاوه چې د څښتن عیسی په نوم پېریان وباسي. هغوی به پېریانو ته ویل: «زه د هغه عیسی په نوم چې پولوس یې وعظ کوي، امر کوم چې راووځه.»</verse>
				<verse number="14">د یهودي لوی کاهن اسکیوا اووه زامنو به دا کار کاوه.</verse>
				<verse number="15">خو یوه ورځ پېري هغوی ته ځواب ورکړ: «زه عیسی پېژنم او د پولوس په هکله مې هم اورېدلي دي، خو تاسو څوک یئ؟»</verse>
				<verse number="16">نو بیا هغه پېریانو نیولي سړي په هغوی ورټوپ کړ او هغوی ټول یې تر پښو لاندې کړل او دومره یې ووهل چې د هغه کور څخه لوڅ او ژوبل شوي وتښتېدل.</verse>
				<verse number="17">کله چې د افسیس ټول اوسېدونکي یهودیان او یونانیان د دې پېښې څخه خبر شول، نو په هغوی ټولو باندې وېره راغله او د څښتن عیسی نوم نور هم سرلوړی شو.</verse>
				<verse number="18">ډېرو خلکو چې ایمان یې راوړی ؤ، راغلل او دا اقرار یې وکړ چې هغوی جادوګري کوله.</verse>
				<verse number="19">ډېرو جادوګرانو خپل د جادوګرۍ کتابونه راټول کړل او د خلکو په مخکې یې وسوځول. کله چې هغوی د کتابونو قیمتونه حساب کړل، نو د هغو بیه پنځوس زره د سپینو زرو سکې شوې.</verse>
				<verse number="20">په دې ډول د څښتن عیسی پیغام خپرېده او په خلکو یې ډېره اغېزه کوله.</verse>
				<verse number="21">د دې ټولو پېښو نه وروسته پولوس د روح القدس په لارښوونه پرېکړه وکړه چې مقدونیې او جنوبي یونان ته سفر وکړي او وروسته بیا اورشلیم ته لاړ شي. هغه وویل: «هغه ځای ته د تللو نه وروسته باید د روم ښار هم ووینم.»</verse>
				<verse number="22">هغه خپل دوه ملګري یعنې تیموتاوس او اراستوس مقدونیې ته ولېږل او په خپله د یو څه وخت دپاره د اسیا په ولایت کې پاتې شو.</verse>
				<verse number="23">په دې وخت کې د څښتن عیسی د لارې له امله سخت شور او غوغا پیدا شوه.</verse>
				<verse number="24">هلته د دیمیتریوس په نوم یو زرګر ؤ چې د ارتیمیسې د بت د عبادت ځای د سپینو زرو نمونې به یې جوړولې او په دې ډول یې د کسبګرو دپاره یو ښه او ګټور کاروبار برابر کړی ؤ.</verse>
				<verse number="25">نو دیمیتریوس هغوی او د هغوی په شان نور کسبګر سره راټول کړل او ورته یې وویل: «ای ملګرو، تاسو پوهېږئ چې مونږ له همدې کاروبار څخه ښه ګټه تر لاسه کوو.</verse>
				<verse number="26">لکه څنګه چې تاسو وینئ او اورئ چې دې پولوس یوازې په افسیس کې نه، بلکې د اسیا په ټول ولایت کې ګڼ شمېر خلک په خپلو خبرو ځان ته را اړولي او بې لارې کړي دي. هغه وایي چې د انسان په لاس جوړ شوي خدایان بالکل خدایان نه دي.</verse>
				<verse number="27">نو دا خطر شته چې نه یوازې دا چې زمونږ کاروبار به بدنام شي بلکې د دې خطر هم شته چې زمونږ د لوی خدای ارتیمیسې د عبادت ځای به هم بې اعتباره شي او د هغې شان او شوکت چې په اسیا او ټوله نړۍ کې ورته عبادت کیږي، هم له منځه لاړ شي.»</verse>
				<verse number="28">کله چې هغوی دا خبرې واورېدلې، نو ډېر په قهر شول او چیغې یې ووهلې: «لویه ده د افسیسیانو ارتیمیسه!»</verse>
				<verse number="29">په ټول ښار کې شور او غوغا پیدا شوه. خلکو ګایوس او ارسترخوس چې د مقدونیې څخه وو او د پولوس د سفر ملګري وو، ونیول او په راښکلو راښکلو یې د ښار د غونډې ځای ته یووړل.</verse>
				<verse number="30">پولوس غوښتل چې دننه ورشي او د خلکو سره خبرې وکړي، خو ایماندارانو هغه پرېنښود.</verse>
				<verse number="31">د ولایت ځینو واکمنانو چې د پولوس ملګري وو هم هغه ته پیغام ورولېږه او هغه ته یې زاري وکړه چې د غونډې ځای ته لاړ نه شي.</verse>
				<verse number="32">په دې وخت کې غونډه ګډه وډه شوه او ځینو به په چیغو چیغو کې یو څه او ځینو به بل څه ویل، ځکه چې په هغوی کې ډېر خلک په دې هم نه پوهېدل چې د څه دپاره دلته راټول شوي دي.</verse>
				<verse number="33">ځینو یهودي مشرانو د سکندر په نوم سړی د خلکو د ګڼې ګوڼې مخې ته ورټېله کړ او هغه ته یې وویل چې یو څه باید ووایي. هغه په خپل لاس اشاره وکړه چې خلک غلي شي او کوښښ یې وکړ چې هر هغه څه چې شوي وو، هغه بیان کړي.</verse>
				<verse number="34">خو کله چې خلک پوه شول چې سکندر یهودي دی، نو ټولو په یو اواز دوه ساعته چیغې ووهلې: «لویه ده د افسیسیانو خدای ارتیمیسه!»</verse>
				<verse number="35">په پای کې ښاروال خلک غلي کړل او ویې ویل: «ای د افسیس خلکو، ټولو ته معلومه ده چې د افسیس ښار د لویې ارتیمیسې د عبادتځای او د هغې سپېڅلې تیږې ساتونکی دی چې د اسمان څخه راغورځېدلې ده.</verse>
				<verse number="36">نو څرنګه چې هېڅوک د دې حقیقتونو څخه انکار نه شي کولای، تاسو باید غلي شئ او بې سنجشه کار ونه کړئ.</verse>
				<verse number="37">دا خلک چې تاسو دلته راوستلي دي هغوی نه د عبادتځای څخه غلا کړې ده او نه یې زمونږ خدای ارتیمیسې ته کفر ویلی دی.</verse>
				<verse number="38">که چېرې دیمیتریوس او د هغه نور کسبګران د هغوی په خلاف دعوه چلول غواړي، نو د محکمو دروازې خلاصې دي او قاضیان هم شته، نو هغوی کولای شي چې په یو بل باندې دعوه وکړي.</verse>
				<verse number="39">که تاسو نور څه غواړئ، نو د هغې په هکله دې په یوه رسمي غونډه کې پرېکړه وشي.</verse>
				<verse number="40">ځکه چې دا خطر شته چې مونږ د نن ورځې د شور او غوغا په خاطر تورن شو او د دې ګډوډۍ دپاره کومه بهانه نشته او مونږ به ونه شو کولای چې د دې دپاره کوم سم دلیل وړاندې کړو.»</verse>
				<verse number="41">کله چې هغه دا خبره وکړه، نو د غونډې خلک یې رخصت کړل.</verse>
			</chapter>
			<chapter number="20">
				<verse number="1">کله چې شور او غوغا پای ته ورسېدله، نو پولوس ایمانداران راوغوښتل، هغوی یې وهڅول او خدای پاماني یې ورسره وکړه او مقدونیې ته روان شو.</verse>
				<verse number="2">هغه د مقدونیې د سیمو له لارې تېرېده او ایماندارانو ته یې ډاډګېرنه ورکوله او بیا یونان ته ورسېده.</verse>
				<verse number="3">درې میاشتې هلته پاتې شو. هغه تیاری ونیوه چې په کشتۍ کې سوریې ته لاړ شي، خو کله چې پوه شو چې یهودیانو د هغه په خلاف دسیسه جوړه کړې ده، نو پرېکړه یې وکړه چې د مقدونیې په لاره بېرته ستون شي.</verse>
				<verse number="4">د پیروس زوی سوپاتروس چې د بیریې څخه ؤ، ارسترخوس او سکندوس د تسالونیکې څخه، ګایوس له دربې څخه، تیخیکاس او تروفیموس چې د اسیا د ولایت څخه او تیموتاوس د هغه د سفر ملګري وو.</verse>
				<verse number="5">هغوی مخکې لاړل او په ترواس کې یې زمونږ انتظار کاوه.</verse>
				<verse number="6">کله چې د فطیرې ډوډۍ د اختر ورځې تېرې شوې، نو مونږ د فیلیپیې څخه په کشتۍ کې روان شولو او په پنځو ورځو کې د هغوی سره په ترواس کې یوځای شولو او یوه هفته هلته پاتې شولو.</verse>
				<verse number="7">د شنبې ورځې په ماښام مونږ د غوره ماښامي د مراسمو د لمانځلو دپاره سره راټول شولو. پولوس ایماندارانو ته خبرې وکړې، څرنګه چې هغه غوښتل بله ورځ په سفر لاړ شي، نو تر نیمې شپې پورې یې خپلو خبرو ته دوام ورکړ.</verse>
				<verse number="8">پاس په بالاخانه کې چې مونږ په کې راټول شوي وو، ډېر څراغونه لګېدلي وو.</verse>
				<verse number="9">هلته په کړکۍ کې یو ځوان ناست ؤ چې افتیخوس نومېده. کله چې پولوس خبرې کولې، نو په هغه ځوان باندې خوب راغی او په درانه خوب ویده شو او د درېم منزل څخه لاندې ځمکې ته راولوېد. کله یې چې راپورته کړ، نو هغه مړ شوی ؤ.</verse>
				<verse number="10">پولوس لاندې ورښکته شو او خپل ځان یې په هغه ځوان باندې وروغورځاوه او هغه یې په غېږ کې ونیوه او هغوی ته یې وویل: «مه پرېشانه کېږئ، هغه ژوندی دی.»</verse>
				<verse number="11">بیا پولوس بېرته بالاخانې ته وخوت، ډوډۍ یې ماته کړه او ویې خوړله. هغه تر لمرخاته پورې د هغوی سره خبرو ته دوام ورکړ او بیا روان شو.</verse>
				<verse number="12">بیا خلکو هغه ځوان خپل کور ته ژوندی بوته او هغوی ډېر ارام شول.</verse>
				<verse number="13">مونږ مخکې لاړو او په کشتۍ کې کښېناستو او د اسوس ښار ته روان شولو، چېرته چې مونږ غوښتل پولوس هم راسره په کشتۍ کې سپور شي. ځکه چې هغه نیت کړی ؤ چې د وچې لارې نه هغه ځای ته لاړ شي.</verse>
				<verse number="14">کله چې پولوس په اسوس کې زمونږ سره مخامخ شو، نو هغه مو په کشتۍ کې سپور کړ او میتیلینې ته راغلو.</verse>
				<verse number="15">د هغه ځای څخه په کشتۍ کې روان شو او په بله ورځ د خیوس جزیرې ته ورسېدلو. بله ورځ ساموس ته راغلو او د هغې ورځې په سبا میلیتوس ته ورسېدلو.</verse>
				<verse number="16">ځکه چې پولوس پرېکړه کړې وه چې په کشتۍ کې د افسیس څخه تېر شي، ترڅو د اسیا په ولایت کې د وخت د ضایع کېدلو څخه مخنیوی وشي. هغه بیړه کوله چې که چېرې امکان ولري د پنتیکاست د ورځې نه مخکې اورشلیم ته ورسیږي.</verse>
				<verse number="17">پولوس د میلیتوس څخه افسیس ته پیغام ولېږه او د کلیسا د مشرانو څخه یې وغوښتل چې راشي او د هغه سره وویني.</verse>
				<verse number="18">کله چې هغوی راورسېدل، نو هغه ورته وویل: «تاسو ته معلومه ده چې د هماغې لومړۍ ورځې څخه چې زه د اسیا ولایت ته راورسېدم او څومره وخت چې ستاسو سره وم، نو تاسو سره مې څنګه ژوند تېر کړ.</verse>
				<verse number="19">که څه هم د یهودیانو د دسیسو له امله په ما سختې ورځې راغلې، خو ما په پوره عاجزۍ او اوښکو تویولو سره د څښتن خدمت کړی دی.</verse>
				<verse number="20">تاسو ته معلومه ده چې ما ستاسو د ښېګڼې دپاره د هېڅ شي څخه ډډه نه ده کړې او تاسو ته مې د خلکو په مخکې او کور په کور تعلیم درکړی دی.</verse>
				<verse number="21">ما یهودیانو او غیریهودیانو دواړو ته په کلکه خبرداری ورکړ چې باید د خپلو ګناهونو څخه توبه وباسي او خدای ته رجوع وکړي او زمونږ په څښتن عیسی ایمان راوړي.</verse>
				<verse number="22">زه اوس د روح القدس څخه په اطاعت کولو سره اورشلیم ته روان یم، خو نه پوهېږم چې هلته به زما سره څه کیږي.</verse>
				<verse number="23">زه یوازې په دې پوهېږم چې روح القدس په هر ښار کې ما خبروي چې زندان او تکلیفونه زما په انتظار کې دي.</verse>
				<verse number="24">خو زه د خپل ژوند هېڅ پروا نه لرم او هغه ماته کوم ارزښت نه لري. زه یوازې دا غواړم چې خپله وظیفه سرته ورسوم کومه چې څښتن عیسی راته سپارلې ده، هغه تر سره کړم چې هغه د خدای د فضل په هکله د خلکو خبرول دي.</verse>
				<verse number="25">زه ستاسو ټولو په منځ کې ګرځېدلی یم او د خدای د پاچاهۍ په هکله مې وعظ کړی دی. اوس پوهېږم چې ستاسو څخه به یو کس هم نور زما مخ ونه ویني.</verse>
				<verse number="26">نو له دې امله زه همدا نن تاسو خبروم چې که ستاسو څخه کوم څوک د تلپاتې ژوندون څخه بې برخې شي، نو زه به یې مسوول نه یم،</verse>
				<verse number="27">ځکه چې ما تاسو ته هغه ټول شیان وویل چې خدای یې غواړي.</verse>
				<verse number="28">په خپلو ځانونو او هغو ټولو خلکو باندې پام کوئ چې روح القدس تاسو د هغو د ساتنې دپاره ټاکلي یئ. د خدای په کلیسا باندې چې عیسی د خپلې وینې په بیه اخیستې ده، داسې پام کوئ لکه څنګه چې شپانه په خپلو رمو پام کوي.</verse>
				<verse number="29">زه پوهېږم چې زما د تګ څخه وروسته به داړونکي لېوان ستاسو منځ ته درشي او رمه به په امان کې پرېنږدي.</verse>
				<verse number="30">حتی ستاسو په منځ کې به داسې خلک پیدا شي چې د حقیقت په ځای به دروغ وایي، ترڅو ایمانداران خپل ځان ته راواړوي.</verse>
				<verse number="31">نو بېداره اوسئ او دا خبره یاد ساتئ چې درې کاله مې شپه او ورځ تاسو هر یو ته نصیحت کاوه او ستاسو دپاره مې اوښکې تویې کړې.</verse>
				<verse number="32">اوس زه تاسو خدای او د هغه د فضل نه ډک کلام ته سپارم، هغه کلام ته چې کولای شي تاسو ته قوت درکړي او هغه برکتونه درکړي چې خدای یې خپلو ټولو سپېڅلو خلکو د میراث په توګه ورکوي.</verse>
				<verse number="33">ما هېڅکله د چا نه د سپینو زرو، سرو زرو او کالیو تمه نه ده کړې.</verse>
				<verse number="34">تاسو خپله پوهېږئ چې ما په خپلو لاسونو زیار ویستلی او د خپل ځان او خپلو ملګرو اړتیاوې مې پوره کړې دي.</verse>
				<verse number="35">ما په خپلو سختو کارونو سره تاسو ته وښودل چې په دې ډول کولای شو چې د غریبانو سره مرسته وکړو او باید د څښتن عیسی هغه خبرې په یاد وساتو چې ویلي یې دي: ‹د اخیستلو څخه په ورکولو کې برکتونه ډېر دي.›»</verse>
				<verse number="36">کله چې پولوس خپلې خبرې پای ته ورسولې، نو د هغوی سره یوځای په ګونډو شو او د هغوی ټولو سره یې دعا وکړه.</verse>
				<verse number="37">بیا هغوی ټولو وژړل، هغه یې په غېږ کې ونیوه، ښکل یې کړ او خدای پاماني یې ورسره وکړه.</verse>
				<verse number="38">هغوی په دې ډېر زیات غمجن شول، ځکه چې پولوس ویلي وو چې دوی به نور هېڅکله د هغه مخ ونه ویني. نو هغوی ورسره تر کشتۍ پورې لاړل.</verse>
			</chapter>
			<chapter number="21">
				<verse number="1">مونږ د افسیسانو د مشرانو سره خدای پاماني وکړه او له هغه ځای څخه روان شولو او په کشتۍ کې مخامخ د کاس جزیرې ته لاړو. په بله ورځ د رودوس جزیرې ته ورسېدلو او له هغه ځای څخه د پاترا د ښار بندر ته لاړو.</verse>
				<verse number="2">په هغه ځای کې مونږ یوه کشتۍ پیدا کړه چې فنیقیې ته روانه وه، نو مونږ په کې سپاره شولو او لاړو.</verse>
				<verse number="3">کله چې قبرس د لېرې نه ښکاره شو، نو مونږ د هغه د جنوب خوا څخه تېر شولو او د سوریې خواته روان شولو او د صور د ښار په بندر کې ښکته شولو، ځکه چې هلته یې د کشتۍ څخه بار ښکته کاوه.</verse>
				<verse number="4">په هغه ځای کې مو ایمانداران پیدا کړل او یوه هفته د هغوی سره پاتې شولو. هغوی د روح القدس په لارښوونه پولوس ته وویل چې اورشلیم ته لاړ نه شي.</verse>
				<verse number="5">خو کله چې هفته پوره شوه، نو مونږ بیا په سفر روان شولو. هغوی ټول د خپلو ښځو او ماشومانو سره زمونږ سره ملګري شول او د ښار څخه ووتلو او د بحیرې په غاړه په ګونډو شولو او دعا مو وکړه.</verse>
				<verse number="6">بیا مو یو د بل سره خدای پاماني وکړه. مونږ په کشتۍ کې سپاره شو او هغوی بېرته خپلو کورونو ته لاړل.</verse>
				<verse number="7">مونږ په بحیره کې د صور څخه خپل سفر ته دوام ورکړ او د پتولاماییس ښار ته ورسېدلو. هلته مو د ایماندارانو سره ستړي مشي وکړه او د یوې ورځې دپاره د هغوی سره پاتې شولو.</verse>
				<verse number="8">په بله ورځ له هغه ځای څخه روان شولو او قیصریې ته ورسېدلو او هلته د فیلیپوس په کور کې چې زېری رسوونکی ؤ، پاتې شولو. هغه د هغو اوو کسانو څخه ؤ چې په اورشلیم کې د خوړو د وېشلو دپاره ټاکل شوي وو.</verse>
				<verse number="9">فیلیپوس څلور پېغلې لورګانې لرلې چې د خدای پیغام به یې رساوه.</verse>
				<verse number="10">کله چې مونږ څو ورځې هلته وو، نو د یهودیې څخه د اګابوس په نوم یو پیغمبر راغی.</verse>
				<verse number="11">هغه مونږ ته راغی، د پولوس کمربند یې واخیست او په هغه باندې یې خپل لاسونه او پښې وتړلې او ویې ویل: «روح القدس داسې وایي: ‹په اورشلیم کې به یهودیان د دې کمربند خاوند همدا شان وتړي او غیریهودیانو ته به یې وسپاري.›»</verse>
				<verse number="12">کله چې مو دا خبرې واورېدلې، نو مونږ او د هغه ځای خلکو پولوس ته زارۍ وکړې چې اورشلیم ته لاړ نه شي.</verse>
				<verse number="13">خو پولوس په ځواب کې وویل: «تاسو څه کوئ؟ تاسو ولې ژاړئ او زما زړه ماتوئ؟ زه نه یوازې دې ته تیار یم چې بندي شم، بلکې دې ته هم تیار یم چې د څښتن عیسی په خاطر په اورشلیم کې مړ شم.»</verse>
				<verse number="14">مونږ ونه شو کولای چې هغه ته قناعت ورکړو، نو غلي شولو او ومو ویل: «څه چې د څښتن رضا وي هماغسې دې وشي.»</verse>
				<verse number="15">څو ورځې وروسته مونږ سفر ته تیاری ونیوه او اورشلیم ته روان شولو.</verse>
				<verse number="16">د قیصریې څو شاګردان زمونږ سره ملګري شول او مونږ یې د مناسون کور ته چې د قبرس څخه ؤ او د لومړنیو ایماندارانو څخه ؤ، د اوسېدلو دپاره بوتلو.</verse>
				<verse number="17">کله چې مونږ اورشلیم ته ورسېدلو، نو ایماندارانو مونږ ته تود هرکلی ووایه.</verse>
				<verse number="18">بله ورځ پولوس زمونږ سره د یعقوب د لیدلو دپاره لاړ او د کلیسا ټول مشران هم په هغه ځای کې حاضر وو.</verse>
				<verse number="19">پولوس په هغوی باندې سلام واچاوه او هغوی ته یې د هغو کارونو په هکله پوره راپور ورکړ چې خدای د هغه په وسیله په غیریهودیانو کې کړي وو.</verse>
				<verse number="20">کله چې هغوی دا واورېدل، نو د خدای ثنا یې وویله. بیا هغوی پولوس ته وویل: «ای وروره، ته وینې چې په یهودیانو کې په زرګونو خلکو ایمان راوړی دی او هغوی د موسی په شریعت باندې ټینګ ولاړ دي.</verse>
				<verse number="21">هغوی ته ستا په هکله ویل شوي دي چې ته هغو یهودیانو ته چې د غیریهودیانو په هېوادونو کې اوسیږي، تعلیم ورکوې چې د موسی شریعت پرېږدي. همدارنګه هغوی ته وایې چې خپل اولادونه مه سنتوئ او د یهودیانو د رواجونو څخه پیروي مه کوئ.</verse>
				<verse number="22">هغوی خامخا ستاسو د راتللو څخه خبریږي، نو بیا څه وکړو؟</verse>
				<verse number="23">بیا هرڅه چې مونږ درته وایو هماغسې وکړه. دلته څلور کسان دي چې نذر یې منلی دی.</verse>
				<verse number="24">د هغوی سره لاړ شه او په ګډه ورسره د پاکوالي مراسم په ځای کړه او هغوی ته پیسې ورکړه چې خپل سرونه وخرایي. نو په دې ډول به هغوی ټول په دې پوه شي څه چې ستا په هکله ویل شوي وو هغه رښتیا نه دي، بلکې ته په خپله هم د موسی د شریعت سره سم خپل ژوند تېروې.</verse>
				<verse number="25">خو د هغو غیریهودیانو په هکله چې ایمانداران شوي دي، مونږ هغوی ته خپله پرېکړه په لیکلې توګه لېږلې ده چې هغوی باید د هغو خوړو څخه چې بتانو ته وړاندې کیږي، د وینې د خوړلو څخه، د هغه حیوان د غوښې د خوړلو څخه چې زندۍ شوی وي او د جنسي بد اخلاقۍ څخه خپل ځانونه وساتي.»</verse>
				<verse number="26">نو بله ورځ پولوس هغه څلور تنه د ځان سره بوتلل او د هغوی سره یې د پاکوالي مراسم سرته ورسول. بیا هغه د خدای کور ته لاړ چې هغوی ته خبر ورکړي چې په څو ورځو کې به د پاکوالي مراسم پوره کیږي او له هغې وروسته به د هر یو دپاره قرباني وړاندې کړای شي.</verse>
				<verse number="27">د پاکوالي د مراسمو اووه ورځنۍ دوره لا پای ته نه وه رسېدلې چې د اسیا د ولایت ځینو یهودیانو پولوس د خدای په کور کې ولیده. هغوی خلک ولمسول او پولوس یې ونیوه</verse>
				<verse number="28">او چیغې یې ووهلې: «ای د اسراییلو خلکو، مرسته وکړئ او د دې سړي په خلاف زمونږ سره یوځای شئ. دا هغه سړی دی چې هر چېرته ځي او زمونږ د قوم، د موسی د شریعت او د خدای د کور په ضد هرچا ته تعلیم ورکوي. برسېره پر دې هغه یونانیان هم د خدای کور ته راوستلي دي او دا سپېڅلی ځای یې ورباندې ناپاکه کړی دی.»</verse>
				<verse number="29">هغوی د دې دپاره دا خبرې وکړې چې له مخکې څخه یې تروفیموس چې د افسیس څخه ؤ، په ښار کې د پولوس سره لیدلی ؤ او فکر یې کاوه چې پولوس هغه د خدای کور ته راوستلی دی.</verse>
				<verse number="30">په ټول ښار کې ګډوډي رامنځته شوه او خلکو د هرې خوا څخه رامنډې کړې، پولوس یې ونیو او په راښکلو یې د خدای د کور څخه دباندې راوویست او سمدلاسه د خدای د کور دروازې بندې شوې.</verse>
				<verse number="31">کله چې خلکو هڅه کوله پولوس ووژني، په دې وخت کې د رومي لښکرو قوماندان ته خبر ورسېده چې په ټول اورشلیم کې غوغا جوړه شوې ده.</verse>
				<verse number="32">قوماندان سمدلاسه خپل عسکر او منصبداران د ځان سره واخیستل او د ګڼې ګوڼې خواته یې ورمنډې کړې. کله چې خلکو قوماندان او عسکر ولیدل، نو د پولوس د وهلو نه یې لاس واخیست.</verse>
				<verse number="33">بیا قوماندان پولوس ته نژدې ورغی او هغه یې ونیو او امر یې وکړ چې هغه په دوو زنځیرونو باندې وتړئ. بیا هغه پوښتنه وکړه: «دا سړی څوک دی او څه یې کړي دي؟»</verse>
				<verse number="34">ځینو خلکو به په چیغو کې یو څه ویل او ځینو به بل څه. هلته دومره شور او غوغا وه چې قوماندان پوه نه شو چې حقیقت څه دی. نو امر یې وکړ چې هغه نظامي قلعه ته بوځي.</verse>
				<verse number="35">کله چې هغوی د نظامي قلعه زینو ته ورسېدل، نو خلکو دومره زور راوړ چې عسکر مجبور شول پولوس په خپلو اوږو باندې یوسي،</verse>
				<verse number="36">ځکه چې خلک ورپسې وو او چیغې یې وهلې: «هغه ووژنئ.»</verse>
				<verse number="37">عسکرو لا پولوس نظامي قلعه ته نه ؤ رسولی چې قوماندان ته یې وویل: «ایا زه کولای شم تاته یو څه ووایم؟» قوماندان ورته وویل: «نو ته په یوناني ژبه هم خبرې کولای شې؟</verse>
				<verse number="38">نو بیا ته هغه مصری نه یې چې څه موده مخکې یې اله ګوله جوړه کړې وه او څلور زره قاتلان یې د ځان سره دښتې ته بیولي وو؟»</verse>
				<verse number="39">پولوس ځواب ورکړ: «زه یهودي یم او په قیلیقیه کې د ترسوس د ښار څخه یم چې یو مهم ښار دی. مهرباني وکړه اجازه راکړه چې د خلکو سره خبرې وکړم.»</verse>
				<verse number="40">قوماندان ورته اجازه ورکړه، نو پولوس په زینې باندې ودرېده او د لاس په پورته کولو سره یې خلکو ته اشاره وکړه چې غلي شي. کله چې هغوی غلي شول، نو په عبراني یعنې د هغوی په ژبه یې د هغوی سره خبرې پیل کړې.</verse>
			</chapter>
			<chapter number="22">
				<verse number="1">پولوس هغوی ته وویل: «ای زما یهودي ورونو او پلرونو! زه چې اوس تاسو ته د خپل ځان څخه د دفاع دپاره څه وایم، ورته غوږ ونیسئ.»</verse>
				<verse number="2">کله چې هغوی واورېدل پولوس په عبراني ژبه خبرې کوي، نو هغوی نور هم غلي شول. بیا پولوس وویل:</verse>
				<verse number="3">«زه یهودي یم او د قیلیقیې په ترسوس کې پیدا شوی یم، خو دلته په اورشلیم کې لوی شوی یم او د غمالاییل شاګرد وم. د هغه څخه مې په ډېرې سختې طریقې سره زده کړل چې څنګه د خپلو نیکونو د شریعت څخه پیروي وکړم او په غیرت او شوق سره مې د خدای خدمت وکړ لکه څنګه چې تاسو یې کوئ.</verse>
				<verse number="4">ما د مرګ تر حده د څښتن عیسی مسیح د لارې پیروان ځورول. ښځې او نران دواړه به مې نیول او په زندان کې به مې اچول.</verse>
				<verse number="5">لوی کاهن او د یهودیانو د شورا ټول غړي کولای شي شاهدي ورکړي چې زه رښتیا وایم. هغوی ماته په دمشق کې د یهودي ورونو دپاره رسمي لیکونه راکړي وو. نو زه دمشق ته لاړم چې هغه خلک لاس تړلي اورشلیم ته راولم چې سزا ورته ورکړل شي.</verse>
				<verse number="6">کله چې زه په سفر روان وم او دمشق ته نژدې شوم او د غرمې وخت نژدې ؤ، نو ناڅاپه د اسمان څخه یوه لویه رڼا زما شاوخوا وځلېدله.</verse>
				<verse number="7">زه په ځمکه راولوېدم او یو اواز مې واورېد چې ویل یې: ‹شاووله، شاووله! ته ولې ما ځوروې؟›</verse>
				<verse number="8">ما پوښتنه وکړه: ‹ای څښتنه، ته څوک یې؟› هغه ځواب راکړ: ‹زه ناصري عیسی یم، یعنې هغه څوک چې ته یې ځوروې.›</verse>
				<verse number="9">زما ملګرو رڼا ولیدله، خو چا چې زما سره خبرې کولې د هغه اواز یې نه اورېدلو.</verse>
				<verse number="10">ما پوښتنه وکړه: ‹څښتنه، زه څه وکړم؟› څښتن راته وویل: ‹پاڅېږه او دمشق ته لاړ شه. کله چې هلته ورسېدلې، نو په هغه ځای کې به د هغو ټولو کارونو په هکله چې ستا دپاره ټاکل شوي دي، درته وویل شي.›</verse>
				<verse number="11">زه د هغې سختې رڼا له لاسه ړوند شوی وم، نو ملګرو مې له لاسه ونیولم او دمشق ته یې بوتلم.</verse>
				<verse number="12">په هغه ښار کې یو سړی اوسېده چې حنانیا نومېده چې یو پرهېزګاره او په شریعت باندې ټینګ ولاړ ؤ او د هغه ځای ټولو یهودیانو د هغه ډېر درناوی کاوه.</verse>
				<verse number="13">هغه راغی، زما په څنګ کې ودرېده او ویې ویل: ‹ای شاووله وروره، سترګې وغړوه.› په هماغه شېبه زه بینا شوم او هغه مې ولیده.</verse>
				<verse number="14">هغه وویل: ‹زمونږ د نیکونو خدای ته د دې دپاره غوره کړی یې چې د هغه رضا وپېژنې، د هغه نېک خدمتګار ووینې او د هغه اواز د هغه د خپلې خولې څخه واورې.</verse>
				<verse number="15">ځکه چې ته به د ټولو خلکو دپاره د هغه شاهد اوسې او څه چې دې لیدلي او اورېدلي دي، د هغو شاهدي به ورکوې.</verse>
				<verse number="16">اوس څه شي ته انتظار کوې؟ پاڅېږه، د تعمید غسل واخله او څښتن ته دعا وکړه چې ګناهونه دې وبخښل شي.›</verse>
				<verse number="17">کله چې زه بېرته اورشلیم ته راغلم او د خدای په کور کې مې دعا کوله، نو رویا مې ولیدله.</verse>
				<verse number="18">په دې رویا کې مې څښتن ولیده چې راته ویل یې: ‹زر شه او سمدلاسه د اورشلیم څخه لاړ شه، ځکه چې د دې ښار خلک به زما په هکله ستا شاهدي ونه مني.›</verse>
				<verse number="19">ما وویل: ‹څښتنه، هغوی په دې ښه پوهیږي چې زه هغه سړی یم چې ستا ایمانداران به مې زندان ته اچول او په هرې کنیسې کې به مې وهل.</verse>
				<verse number="20">کله چې ستا شاهد استیفان ووژل شو، نو زه هلته ولاړ وم او په دې کار کې ورسره زما رضا وه او د هغه د قاتلانو د چپنو ساتنه مې کوله.›</verse>
				<verse number="21">نو څښتن راته وویل: ‹لاړ شه، ځکه چې زه تا د لېرې ځایونو غیریهودیانو ته لېږم.›»</verse>
				<verse number="22">خلکو تر دې ځای پورې د پولوس خبرو ته غوږ ونیوه، خو هغوی چیغې پیل کړې: «داسې سړی د دې نړۍ څخه ورک کړئ! هغه د دې لایق نه دی چې ژوندی پاتې شي.»</verse>
				<verse number="23">هغوی چیغې وهلې، خپل څادرونه یې له ځمکې وهل او خاورې یې پورته بادولې.</verse>
				<verse number="24">رومي قوماندان امر وکړ چې پولوس دننه نظامي قلعه ته بوځئ او په دورو یې ووهئ او پوښتنه ترې وکړئ، ترڅو دا معلومه شي چې خلک ولې د هغه په خلاف داسې چیغې وهي.</verse>
				<verse number="25">خو کله چې هغوی پولوس وتاړه چې په دورو یې ووهي، نو پولوس د هغه منصبدار څخه چې په هغه ځای کې ولاړ ؤ، پوښتنه وکړه: «ایا تاسو ته قانون دا اجازه درکوي چې یو رومي سړی چې جرم هم ورباندې ثابت شوی نه وي، ووهئ؟»</verse>
				<verse number="26">کله چې هغه منصبدار دا خبره واورېدله، نو قوماندان ته ورغی او پوښتنه یې ترې وکړه: «ته پوهېږې چې څه کوې؟ دا سړی خو رومي دی.»</verse>
				<verse number="27">نو قوماندان پولوس ته ورغی او پوښتنه یې ترې وکړه: «ماته ووایه چې ته رومي یې؟» پولوس ځواب ورکړ: «هو.»</verse>
				<verse number="28">قوماندان وویل: «ما په ډېره لوړه بیه دا تابعیت حاصل کړی دی.» پولوس ورته وویل: «خو زه رومي یم، ځکه چې مور او پلار مې رومیان دي.»</verse>
				<verse number="29">نو کومو عسکرو چې غوښتل د پولوس څخه پوښتنې وکړي، هغه یې زر پرېښود او قوماندان هم ووېرېده، ځکه هغه پوه شو چې پولوس یو رومي سړی دی او د هغه په امر تړل شوی ؤ.</verse>
				<verse number="30">په بله ورځ قوماندان وغوښتل په دې پوه شي چې په کوم معقول دلیل یهودیان په پولوس تور لګوي، نو پولوس یې ازاد کړ او مشرانو کاهنانو او ټولې شورا ته یې امر وکړ چې سره راټول شي. بیا هغه پولوس راوست او د هغوی په مخکې یې ودراوه.</verse>
			</chapter>
			<chapter number="23">
				<verse number="1">پولوس په ځیر سره د شورا غړو ته وکتل او ویې ویل: «ای ورونو! ما تر نن ورځې پورې په پاک وجدان سره د خدای په حضور کې ژوند تېر کړی دی.»</verse>
				<verse number="2">په دې خبره لوی کاهن حنانیا هغو خلکو ته چې د پولوس په خوا کې ولاړ وو، امر وکړ چې په خوله یې ووهئ.</verse>
				<verse number="3">بیا پولوس هغه ته وویل: «خدای به دې ووهي، ای په چونه باندې سپین شوی دېواله. ته ناست یې چې د شریعت له مخې زما په هکله قضاوت وکړې، خو اوس د شریعت خلاف امر کوې چې ما ووهي.»</verse>
				<verse number="4">نو هغو خلکو چې د پولوس په خوا کې ولاړ وو، وویل: «ته د خدای لوی کاهن ته سپکاوی کوې؟»</verse>
				<verse number="5">پولوس ځواب ورکړ: «ای ورونو، زه نه پوهېدم چې هغه لوی کاهن دی. ځکه چې د خدای په کلام کې لیکل شوي دي: چې د خپل قوم مشر ته بدې خبرې مه کوئ.»</verse>
				<verse number="6">کله چې پولوس پوه شو چې د شورا ځینې غړي صدوقیان او ځینې یې فریسیان دي، نو په لوړ اواز یې وویل: «ای ورونو! زه فریسي یم او پلار مې هم فریسي ؤ. زه په دې خاطر محاکمه کېږم چې په دې هیله یم چې مړي به بیا راژوندي کیږي.»</verse>
				<verse number="7">څنګه چې هغه دا خبره وکړه، نو د فریسیانو او صدوقیانو ترمنځ مخالفت پیدا شو او غونډه په دوو ډلو ووېشل شوه.</verse>
				<verse number="8">(ځکه چې صدوقیان د قیامت د ورځې، فرښتو او پېریانو څخه منکر دي، خو فریسیان دا ټول مني.)</verse>
				<verse number="9">په غونډه کې ډېر شورماشور او غوغا پیدا شوه او د فریسیانو د ډلې څخه د شریعت یو څو عالمان راپاڅېدل او په کلکه یې وویل: «مونږ په دې سړي کې هېڅ غلطي نه وینو. کېدای شي چې کوم روح یا فرښتې ورسره خبرې کړې وي.»</verse>
				<verse number="10">دا مخالفت دومره سخت شو چې قوماندان ووېرېده چې هسې نه هغوی پولوس ټوټې ټوټې کړي، نو عسکرو ته یې امر وکړ چې غونډې ته ورننوځي او پولوس په زوره د هغوی له منځ نه راوباسي او نظامي قلعه ته یې بوځي.</verse>
				<verse number="11">په هماغه شپه څښتن د پولوس په خوا کې ودرېده او ویې ویل: «زړور اوسه! لکه څنګه چې تا په اورشلیم کې زما په هکله شاهدي ورکړه، نو په روم کې هم باید شاهدي ورکړې.»</verse>
				<verse number="12">کله چې ورځ شوه، نو ځینې یهودیان سره راټول شول او یوه دسیسه یې جوړه کړه او قسم یې وخوړ چې ترڅو پورې مو پولوس نه وي وژلی، نو نه به څه خورو او نه به څه څښو.</verse>
				<verse number="13">کومو خلکو چې دا دسیسه جوړه کړې وه، شمېر یې د څلوېښتو تنو څخه زیات ؤ.</verse>
				<verse number="14">بیا هغوی مشرانو کاهنانو او د قوم مشرانو ته ورغلل او ویې ویل: «مونږ قسم خوړلی دی تر هغې پورې چې پولوس مو نه وي وژلی، نو مونږ به هېڅ شی ونه خورو.</verse>
				<verse number="15">نو اوس تاسو او د شورا غړي په دې بهانه چې غواړئ د هغه په هکله سم معلومات تر لاسه کړئ، د قوماندان څخه وغواړئ چې پولوس تاسو ته راولي. مونږ دې ته تیار یو چې دلته د رارسېدلو څخه مخکې هغه مړ کړو.»</verse>
				<verse number="16">خو د پولوس د خور زوی د دې دسیسې څخه خبر شو او نظامي قلعه ته لاړ او پولوس یې خبر کړ.</verse>
				<verse number="17">بیا پولوس یو منصبدار راوغوښت او ورته ویې ویل: «دا ځوان سړی قوماندان ته بوځه، ځکه هغه غواړي چې قوماندان ته کوم څه ووایي.»</verse>
				<verse number="18">نو منصبدار هغه ځوان سړی قوماندان ته بوته او ورته ویې ویل: «زنداني شوي پولوس زه راوغوښتلم او زما څخه یې وغوښتل چې دا ځوان تاسو ته راولم، ځکه چې هغه غواړي تاسو ته څه ووایي.»</verse>
				<verse number="19">قوماندان هغه له لاسه ونیو او یو ګوښه ځای ته یې بوته او پوښتنه یې ترې وکړه: «ته څه غواړې چې ماته یې ووایې؟»</verse>
				<verse number="20">هغه وویل: «ځینو یهودیانو دسیسه جوړه کړې چې ستاسو څخه وغواړي چې پولوس سبا شورا ته بوځئ. هغوی به داسې یوه بهانه وکړي چې غواړي د هغه په هکله سم معلومات تر لاسه کړي.</verse>
				<verse number="21">خو د هغوی خبرو ته غوږ مه نیسه، ځکه چې تر څلوېښتو زیات کسان هغه ته په کمین کې ناست دي او قسم یې خوړلی، ترڅو پورې یې چې پولوس مړ کړی نه وي، نو هغوی به نه څه خوري او نه به څه څښي. هغوی همدا اوس دې کار ته تیار دي او ستا ځواب ته انتظار وباسي.»</verse>
				<verse number="22">نو قوماندان هغه ځوان رخصت کړ او هغه ته یې حکم وکړ: «څه چې دې ماته وویل هغه هېچا ته ونه وایې.»</verse>
				<verse number="23">بیا قوماندان خپل دوه تنه منصبداران راوغوښتل او هغوی ته یې وویل: «دوه سوه پیاده او اویا تنه سپاره عسکر او دوه سوه نېزه لرونکي تیار کړئ چې نن شپه نهه بجې قیصریې ته لاړ شي.</verse>
				<verse number="24">د پولوس دپاره هم یو څو اسونه تیار کړئ چې ورباندې سپور شي او روغ رمټ یې فیلیکس والي ته ورسوئ.»</verse>
				<verse number="25">بیا قوماندان هغه ته یو لیک ولیکه چې په کې داسې لیکل شوي وو:</verse>
				<verse number="26">«د کلودیوس لیسیاس له خوا دې ښاغلي فیلیکس والي ته سلام وي.</verse>
				<verse number="27">دا سړی یهودیانو نیولی ؤ او نژدې ؤ چې وژلی یې وای. خو کله چې زه خبر شوم هغه یو رومي دی، نو د خپلو عسکرو سره ورغلم او هغه مې ترې خلاص کړ.</verse>
				<verse number="28">ما غوښتل په دې پوه شم چې هغوی پرې ولې تور لګولی دی، نو هغه مې د هغوی شورا ته بوته.</verse>
				<verse number="29">زه پوه شوم چې هغه داسې کار نه دی کړی چې د مرګ لایق وي او یا دې په زندان کې واچول شي. کوم تور چې په هغه باندې لګېدلی دی هغه د هغوی د خپل شریعت پورې تړلې خبرې وې.</verse>
				<verse number="30">خو کله چې زه خبر شوم چې د هغه د وژلو دپاره دسیسه جوړه شوې ده، نو سمدلاسه مې پرېکړه وکړه چې تاسو ته یې درولېږم او د هغه مدعیانو ته مې امر وکړ چې خپله دعوه دې تاسو ته وړاندې کړي.»</verse>
				<verse number="31">نو عسکرو د حکم سره سم په هماغه شپه پولوس د انتیپاتریس ښار ته بوته.</verse>
				<verse number="32">په بله ورځ پیاده عسکر بېرته خپلې نظامي قلعه ته راستانه شول او سپاره عسکر یې پرېښودل چې د پولوس سره لاړ شي.</verse>
				<verse number="33">کله چې هغوی قیصریې ته ورسېدل، نو هغه لیک یې والي ته ورساوه او پولوس یې ورته وروسپاره.</verse>
				<verse number="34">والي لیک ولوست او د پولوس څخه یې پوښتنه وکړه چې د کوم ولایت څخه دی. کله چې پوه شو چې هغه د قیلیقیې څخه دی،</verse>
				<verse number="35">نو والي ورته وویل: «زه به هغه وخت ستا دعوه واورم چې کله ستا مدعیان راورسیږي.» بیا هغه امر وکړ چې پولوس دې د هیرودیس په ماڼۍ کې وساتل شي.</verse>
			</chapter>
			<chapter number="24">
				<verse number="1">پنځه ورځې وروسته لوی کاهن حنانیا د څو تنو مشرانو او د ترتولوس په نوم د یو وکیل سره قیصریې ته راورسېدل او د پولوس په ضد یې خپله دعوه والي ته وړاندې کړه.</verse>
				<verse number="2">کله چې پولوس راوغوښتل شو، نو ترتولوس خپله دعوه داسې پیل کړه: «ښاغلیه، ستاسو د ښه مشرتوب له امله مونږ د دوامدارې سولې څخه برخمن شولو او زمونږ د وطن د ښېګڼې دپاره ډېر ضروري اصلاحات روان دي.</verse>
				<verse number="3">مونږ په هرځای کې او په هر وخت کې ستاسو د دې کارونو دپاره د زړه له کومي ډېره مننه کوو.</verse>
				<verse number="4">زه نه غواړم چې ستاسو ډېر وخت ونیسم، نو ستاسو څخه غوښتنه کوم چې د مهربانۍ له مخې زمونږ څو خبرو ته غوږ ونیسئ.</verse>
				<verse number="5">مونږ ته معلومه شوې ده چې دا یو شر جوړوونکی سړی دی او په ټوله نړۍ کې د یهودیانو ترمنځ شور او غوغا راپیدا کوي او د ناصریانو د مذهبي ډلې مشر دی.</verse>
				<verse number="6">همدارنګه هغه کوښښ کاوه چې د خدای د کور بې عزتي وکړي، خو مونږ هغه ونیوه. [مونږ غوښتل چې د خپل شریعت له مخې هغه محاکمه کړو.</verse>
				<verse number="7">خو لیسیاس قوماندان راغی او په زوره یې هغه زمونږ نه خلاص کړ</verse>
				<verse number="8">او د هغه مدعیانو ته یې امر وکړ چې ستاسو حضور ته راشي.] که تاسو خپله د پولوس څخه پوښتنه وکړئ، نو پوه به شئ چې زمونږ دعوه رښتیا ده.»</verse>
				<verse number="9">بیا نورو حاضرو یهودیانو هم په پولوس باندې همدا تورونه ولګول او ویې ویل چې د ترتولوس ټولې خبرې رښتیا دي.</verse>
				<verse number="10">والي پولوس ته اشاره وکړه چې خبرې وکړي او پولوس وویل: «زه خبر یم چې ډېر کلونه کیږي تاسو د دې قوم قاضي یئ، نو زه په خوشحالۍ سره ستاسو په مخکې د خپل ځان څخه دفاع کوم.</verse>
				<verse number="11">تاسو ته به خپله معلومه شي چې د دولسو ورځو څخه زیات وخت نه کیږي چې زه اورشلیم ته د عبادت کولو دپاره تللی وم.</verse>
				<verse number="12">هېچا زه نه یم لیدلی چې د خدای په کور کې مې د چا سره بحث کړی وي یا مې په کنیسې یا مې د ښار په کوم بل ځای کې خلک راپارولي وي.</verse>
				<verse number="13">کوم تورونه چې هغوی په ما لګولي دي د هغو په هکله تاسو ته کوم ثبوت نه شي وړاندې کولای.</verse>
				<verse number="14">خو زه ستاسو په حضور کې اقرار کوم چې زه د خپلو نیکونو د خدای په عبادت کولو کې د څښتن عیسی د لارې څخه پیروي کوم چې هغوی یې غلطه بولي. زه په هغو ټولو شیانو چې د موسی په شریعت او د پیغمبرانو په کتابونو کې لیکل شوي دي، عقیده لرم.</verse>
				<verse number="15">زه خدای ته همداسې هیله لرم چې دوی یې لري او هغه دا چې نېک او بد خلک به دواړه د قیامت په ورځ له مړو نه راژوندي کیږي.</verse>
				<verse number="16">نو زه تل کوښښ کوم چې د خدای او انسانانو په حضور کې پاک وجدان ولرم.</verse>
				<verse number="17">وروسته له څو کلونو زه اورشلیم ته راغلم چې خپل قوم ته خیرات یوسم او قرباني وکړم.</verse>
				<verse number="18">زه د خدای په کور کې د پاکوالي د مراسمو د سرته رسولو څخه وروسته هغوی ولیدم. هلته نه د خلکو ګڼه ګوڼه او نه کومه شور او غوغا وه.</verse>
				<verse number="19">خو د اسیا د ولایت ځینې یهودیان چې هلته موجود وو، باید په خپله دلته حاضر شي او که زما په خلاف کوم څه لري، نو خپل تورونه دې وړاندې کړي.</verse>
				<verse number="20">یا پرېږدئ چې په خپله دا خلک ووایي کله چې زه د شورا په مخکې ولاړ وم په ما کې کوم جرم پیدا کړ،</verse>
				<verse number="21">بې له یو شي چې کله زه د هغوی په مخکې ولاړ وم او په لوړ اواز مې وویل: ‹زه نن له دې امله محاکمه کېږم چې په دې عقیده یم چې مړي به بیا راژوندي کیږي.›»</verse>
				<verse number="22">خو فیلیکس چې د څښتن عیسی د لارې نه ښه خبر ؤ، نو محاکمه یې وځنډوله او ویې ویل: «کله چې لیسیاس قوماندان راورسېده، نو بیا به زه ستاسو د دعوې په هکله خپله پرېکړه وکړم.»</verse>
				<verse number="23">هغه یو منصبدار ته امر وکړ چې پولوس تر نظارت لاندې ونیسي او هغه ته لږ څه ازادي ورکړي او د هغه ملګرو ته چې د هغه د اړتیاوو د پوره کولو دپاره ځي او راځي، اجازه ورکړي.</verse>
				<verse number="24">څو ورځې وروسته فیلیکس د خپلې ښځې دروسیلې سره چې یهودۍ وه، راغی. هغه پولوس راوغوښت او د هغه خبرې یې چې په عیسی مسیح باندې د ایمان راوړلو په هکله کولې، واورېدلې.</verse>
				<verse number="25">خو کله چې پولوس د عدالت، په خپل نفس باندې د واک لرلو او د قیامت د ورځې په هکله خبرې کولې، نو فیلیکس ووېرېده او ویې ویل: «د اوس دپاره همدومره بس دی. کله چې یو مناسب وخت پیدا شو بیا به دې راوغواړم.»</verse>
				<verse number="26">په همدې وخت کې هغه په دې هیله ؤ چې پولوس به ورته رشوت ورکړي او له همدې امله به یې هغه هر وخت راغوښته او خبرې به یې ورسره کولې.</verse>
				<verse number="27">کله چې دوه کاله تېر شول، نو پورکیوس فستوس د فیلیکس په ځای والي وټاکل شو. فیلیکس د یهودیانو د خوشحالولو دپاره پولوس په زندان کې پرېښود.</verse>
			</chapter>
			<chapter number="25">
				<verse number="1">کله چې فستوس قیصریې ته د والي په توګه راغی، نو درې ورځې وروسته اورشلیم ته لاړ.</verse>
				<verse number="2">هلته مشرانو کاهنانو او د یهودیانو مشرانو د پولوس په خلاف خپله دعوه هغه ته وړاندې کړه. هغوی د فستوس څخه غوښتنه وکړه چې ورباندې مهرباني وکړي او پولوس اورشلیم ته راوغواړي. ځکه چې هغوی ورته دسیسه جوړه کړې وه چې کمین ورته ونیسي او په لاره کې یې ووژني.</verse>
				<verse number="3"></verse>
				<verse number="4">فستوس ځواب ورکړ: «پولوس په قیصریه کې بندي ساتل شوی دی او زه په خپله ډېر زر بېرته هلته ورځم.</verse>
				<verse number="5">نو ستاسو مشران دې زما سره قیصریې ته لاړ شي او که هغه کوم غلط کار کړی وي، نو دعوه دې پرې وکړي.»</verse>
				<verse number="6">فستوس د اتو یا لسو ورځو دپاره په اورشلیم کې پاتې شو او بیا قیصریې ته لاړ. په بله ورځ هغه په محکمه کې په خپلې چوکۍ باندې کښېناست او امر یې وکړ چې پولوس راولي.</verse>
				<verse number="7">کله چې پولوس راغی، نو هغه یهودیان چې د اورشلیم څخه راغلي وو د هغه څخه شاوخوا راتاو شول او په هغه باندې یې ډېر سخت تورونه ولګول چې ثابتولی یې نه شول.</verse>
				<verse number="8">پولوس د خپل ځان څخه دفاع وکړه او ویې ویل: «ما نه د یهودیانو د شریعت په خلاف، نه مې د خدای د کور او نه مې د امپراتور په خلاف کوم غلط کار کړی دی.»</verse>
				<verse number="9">خو فستوس غوښتل چې یهودیان خوشحاله کړي، نو د پولوس څخه یې پوښتنه وکړه: «ایا ته غواړې چې اورشلیم ته لاړ شې او د دې تورونو له امله چې درباندې لګېدلي دي په هغه ځای کې زما په حضور کې ستا محاکمه وشي؟»</verse>
				<verse number="10">پولوس په ځواب کې وویل: «زه همدا اوس د امپراتور په محکمه کې یعنې هغه ځای کې چې باید زما قضیه په کې وچلیږي، ولاړ یم. تاسو ته ښه معلومه ده چې ما د یهودیانو په خلاف کوم جرم نه دی کړی.</verse>
				<verse number="11">که چېرې زه مجرم یم او داسې کار مې کړی وي چې د مرګ د سزا لایق یم، نو د مرګ څخه نه تښتم. خو که چېرې هغه تورونه چې د دې یهودیانو له خوا په ما لګېدلي دي رښتیا نه وي، نو هېڅوک حق نه لري چې ما هغوی ته په لاس ورکړي. زه امپراتور ته عرض کوم چې خپله دې زما د قضیې په هکله پرېکړه وکړي.»</verse>
				<verse number="12">بیا فستوس د خپلو مشاورانو سره د مشورې کولو نه وروسته په ځواب کې وویل: «دا چې تا امپراتور ته عرض کړی دی، نو امپراتور ته به لاړ شې.»</verse>
				<verse number="13">څو ورځې وروسته اګریپاس پاچا او د هغه خور برنیکۍ قیصریې ته راغلل چې فستوس ته هرکلی ووایي.</verse>
				<verse number="14">هغوی د څو ورځو دپاره هلته پاتې شول، نو فستوس د پولوس قضیه پاچا ته وړاندې کړه او ویې ویل: «دلته یو سړی دی چې فیلیکس په زندان کې پریښی دی.</verse>
				<verse number="15">کله چې زه اورشلیم ته لاړم، نو د مشرانو کاهنانو او نورو یهودي مشرانو په هغه باندې تورونه ولګول او زما څخه یې وغوښتل چې هغه ته سزا ورکړم.</verse>
				<verse number="16">خو ما هغوی ته ځواب ورکړ چې دا د رومیانو دود او دستور نه دی چې یو تورن سړی دې خپلو مدعیانو ته په لاس ورکړي، تر هغې چې هغه د خپلو مدعیانو سره مخامخ نه کړي او هغه ته دا موقعه ورنه کړي چې د لګول شویو تورونو په وړاندې د خپل ځان څخه دفاع وکړي.</verse>
				<verse number="17">کله چې هغوی دلته راغلل، نو ځنډ مې ونه کړ او په بله ورځ په محکمه کې کښېناستم او امر مې وکړ چې هغه راولي.</verse>
				<verse number="18">کله چې د هغه مدعیان پاڅېدل چې خبرې وکړي، هغوی ونه شو کولای چې هغه په هغو جرمونو باندې چې زما په خیال کې هم نه وو، ملامته کړي.</verse>
				<verse number="19">هغوی د خپل دین او د یو سړي په هکله چې عیسی نومیږي او مړ شوی دی، د نظر اختلاف درلود او پولوس دعوه کوي چې هغه ژوندی دی.</verse>
				<verse number="20">زه زړه نازړه وم چې څنګه د دې موضوع په هکله څېړنه وکړم، نو د پولوس څخه مې پوښتنه وکړه چې ایا ته غواړې چې اورشلیم ته لاړ شې او هلته دې قضیه وڅېړل شي.</verse>
				<verse number="21">خو پولوس غوښتنه وکړه تر هغې پورې چې امپراتور د هغه د قضیې په هکله خپله پرېکړه نه وي کړې، هغه دې تر نظارت لاندې وساتل شي. نو ما امر وکړ، ترڅو پورې چې هغه امپراتور ته لېږم هغه دې بندي وساتل شي.»</verse>
				<verse number="22">اګریپاس فستوس ته وویل: «زه غواړم چې په خپله د دې سړي خبرې واورم.» فستوس ځواب ورکړ: «سبا به د هغه خبرې واورې.»</verse>
				<verse number="23">په بله ورځ اګریپاس او برنیکۍ په زیات شان او شوکت سره راغلل او د قوماندانانو او د ښار د مشرانو سره دربار ته ننوتل. بیا فستوس امر وکړ او پولوس یې حاضر کړ.</verse>
				<verse number="24">بیا فستوس وویل: «ای اګریپاس پاچا او ټولو حاضرینو! تاسو دا سړی وینئ چې ټولو یهودیانو که دلته دي او که په اورشلیم کې دي، ورڅخه ماته شکایت کړی دی. هغوی چیغې وهلې چې دا سړی باید ژوندی پاتې نه شي.</verse>
				<verse number="25">خو زما په نظر هغه کوم داسې کار نه دی کړی چې د مرګ سزا دې ورکړای شي. څرنګه چې هغه خپله عرض وکړ چې امپراتور دې د هغه د قضیې په هکله پرېکړه وکړي، نو ما پرېکړه وکړه چې هغه روم ته ولېږم.</verse>
				<verse number="26">خو د هغه په هکله زما سره کوم ځانګړی څه شی نشته چې امپراتور ته یې ولیکم. نو هغه مې تاسو ټولو او په ځانګړې توګه ستاسې اګریپاس پاچا حضور ته راوست، ترڅو د هغه د قضیې تر څېړلو وروسته وکولای شم هغه ته یو څه ولیکم.</verse>
				<verse number="27">ځکه چې زما په نظر دا خبره سمه نه ده چې یو بندي بې له کومو ښکاره تورونو امپراتور ته ولېږم.»</verse>
			</chapter>
			<chapter number="26">
				<verse number="1">اګریپاس پولوس ته وویل: «تاته اجازه درکول کیږي چې د خپل ځان څخه دفاع وکړې.» نو پولوس خپل لاس پورته کړ او د خپل ځان څخه یې داسې دفاع وکړه:</verse>
				<verse number="2">«ای پاچا، زه خپل ځان بختور ګڼم چې نن ستاسو په حضور کې ولاړ یم او د هغو ټولو تورونو په خلاف چې د یهودیانو له خوا په ما لګېدلي دي، د خپل ځان څخه دفاع کوم.</verse>
				<verse number="3">په ځانګړې توګه څرنګه چې تاسو د یهودیانو د ټولو دودونو او د هغوی ترمنځ چې کوم اختلافات موجود دي، د هغو ټولو سره بلد یئ. نو تاسو ته سوال کوم چې په پوره صبر او حوصلې سره زما خبرو ته غوږ ونیسئ.</verse>
				<verse number="4">ټول یهودیان پوهیږي چې ما د ځوانۍ د وخت نه د خپلو خلکو سره او په اورشلیم کې څنګه ژوند تېر کړی دی.</verse>
				<verse number="5">هغوی ما له پخوا څخه پېژني او که چېرې هغوی وغواړي، نو کولای شي تصدیق کړي چې زه د فریسیانو د ډلې غړی وم چې دا زمونږه یوه ډېره سرسخته مذهبي ډله ده.</verse>
				<verse number="6">اوس د دې دپاره چې د خدای د هغې وعدې په هیله یم چې زمونږ د نیکونو سره یې کړې ده، محاکمه کېږم.</verse>
				<verse number="7">دا هغه وعده ده چې زمونږ د خلکو دولس قبیلې د هغې د پوره کېدلو په هیله شپه او ورځ عبادت کوي. ای پاچا! د همدې هیلې په خاطر یهودیان په ما باندې تورونه لګوي.</verse>
				<verse number="8">تاسو هر یو ته دا ولې ناشونې ښکاري چې خدای مړي راژوندي کولای شي؟</verse>
				<verse number="9">یو وخت ما خپله داسې فکر کاوه هرڅه چې کولای شم باید د ناصري عیسی د نوم سره د مخالفت کولو دپاره یې وکړم.</verse>
				<verse number="10">ما په اورشلیم کې همداسې وکړل. د مشرانو کاهنانو څخه مې واک او اختیار تر لاسه کړ او ډېر ایمانداران مې زندان ته واچول او کله به چې هغوی ته د مرګ سزا ورکول کېدله، نو ما به هم د هغوی په خلاف رایه ورکوله.</verse>
				<verse number="11">څو څو ځلې مې هغوی ته په کنیسو کې سزا ورکړې ده او کوښښ مې کاوه چې هغوی دې ته مجبور کړم چې د خپلې عقیدې څخه منکر شي. زما قهر او غضب تر دې حده پورې ورسېده چې حتی هغوی پسې به د نورو هېوادونو ښارونو ته تللم چې هغوی وځوروم.</verse>
				<verse number="12">یوه ورځ زه د هغه واک او حکم له مخې چې د مشرانو کاهنانو له خوا راکړل شوی ؤ، د یو کار پسې دمشق ته روان وم.</verse>
				<verse number="13">ای پاچا! کله چې زه د غرمې په وخت کې په لاره روان وم، نو ما یوه رڼا ولیدله چې د لمر څخه هم زیاته روښانه وه او د اسمان څخه راروانه وه او په ما او زما د سفر په ملګرو باندې وځلېدله.</verse>
				<verse number="14">مونږ ټول په ځمکه باندې راولوېدلو. بیا مې په عبراني ژبه کې یو اواز واورېد چې ماته یې وویل: ‹ای شاووله، ای شاووله، ته ولې ما ځوروې؟ دا یو بې ګټې کار دی چې د خپل بادار په وړاندې ودرېږې.›</verse>
				<verse number="15">ما پوښتنه وکړه: ‹ای څښتنه، ته څوک یې؟› او څښتن وویل: ‹زه عیسی یم، یعنې هغه څوک چې ته یې ځوروې.</verse>
				<verse number="16">خو اوس پاڅېږه او په خپلو پښو ودرېږه. زه تاته د دې دپاره راښکاره شوم چې تا خپل خدمتګار وټاکم او څه چې دې زما څخه ولیدل او هغه څه چې په راتلونکې کې به یې درته وښایم د هغو په هکله به شاهدي ورکړې.</verse>
				<verse number="17">زه به تا د اسراییلو د قوم او غیریهودیانو څخه وژغورم. زه تا هغوی ته لېږم</verse>
				<verse number="18">چې د هغوی سترګې خلاصې کړې، ترڅو هغوی د تیارې څخه رڼا ته او د شیطان د واکمنۍ څخه یې د خدای خواته راواړوې، ترڅو په ما باندې د ایمان راوړلو په وسیله د هغوی ګناهونه وبخښل شي او د خدای په سپېڅلو خلکو کې شامل شي.›</verse>
				<verse number="19">نو ای پاچا! ما د هغه حکم څخه چې په اسماني رویا کې راته وشو، سرغړونه نه ده کړې.</verse>
				<verse number="20">ما لومړی په دمشق او اورشلیم کې او بیا په ټوله یهودیه کې او همدارنګه غیریهودیانو ته مې اعلان وکړ چې د خپلو ګناهونو څخه توبه وباسي، د خدای خواته راوګرځي او داسې کارونه وکړي چې ثابته کړي چې هغوی توبه ویستلې ده.</verse>
				<verse number="21">له همدې امله ځینو یهودیانو زه د خدای په کور کې ونیولم او کوښښ یې کاوه چې ما ووژني.</verse>
				<verse number="22">خو تر نن ورځې پورې خدای وساتلم او دلته ولاړ یم او ټولو لویو او وړو ته شاهدي ورکوم. زه یوازې هغه څه وایم چې موسی او نورو پیغمبرانو ویلي دي چې پېښ به شي،</verse>
				<verse number="23">یعنې دا چې مسیح باید کړاوونه وزغمي او لومړنی کس به وي چې د مړو څخه به راژوندی شي او یهودیانو او غیریهودیانو دواړو ته به د خلاصون د رڼا اعلان وکړي.»</verse>
				<verse number="24">پولوس لا د خپل ځان څخه د دفاع په خاطر خبرې کولې چې فستوس چیغې کړې: «ای پولوسه، ته لېونی یې! په ډېرو لوستلو لېونی شوی یې.»</verse>
				<verse number="25">پولوس په ځواب کې وویل: «نه ښاغلیه! زه لېونی نه یم. زه په هوش یم او رښتیا او معقولې خبرې کوم.</verse>
				<verse number="26">پاچا په دې ښه خبر دی او زه د هغه سره په زړورتیا سره خبرې کوم. زه په دې باندې ډاډه یم چې دا ټولې پېښې تاسو ته معلومې دي، ځکه چې هغه په کوم پټ ځای کې نه دي شوې.</verse>
				<verse number="27">ای پاچا! ایا تاسو په پیغمبرانو باندې عقیده لرئ؟ زه پوهېږم چې تاسو ورباندې عقیده لرئ.»</verse>
				<verse number="28">اګریپاس پولوس ته وویل: «ته فکر کوې چې دومره زر به ما مسیحي کړې؟»</verse>
				<verse number="29">پولوس وویل: «که لږ وخت ونیسي یا ډېر، خو زه خدای ته دعا کوم چې یوازې تاسو نه بلکې هغه ټول خلک چې نن زما خبرې اوري، زما په شان شي، بې له شکه زما په شان په زولنو کې نه.»</verse>
				<verse number="30">بیا پاچا پاڅېد او والي، برنیکۍ او نور خلک چې د هغوی سره ناست وو، هم پاڅېدل.</verse>
				<verse number="31">کله چې هغوی ووتل، نو یو بل ته یې سره وویل: «دې سړي داسې کوم کار نه دی کړی چې د مرګ یا زندان ته د اچولو وړ وي.»</verse>
				<verse number="32">اګریپاس فستوس ته وویل: «که چېرې دې سړي امپراتور ته عرض نه وای کړی، نو ازادېدلی شو.»</verse>
			</chapter>
			<chapter number="27">
				<verse number="1">کله چې دا پرېکړه وشوه چې مونږ به په کشتۍ کې ایټالیا ته ځو، نو هغوی پولوس او ځینې نور بندیان یولیوس ته چې د روم د امپراتور د لښکرو د کنډک یو منصبدار ؤ، وسپارل.</verse>
				<verse number="2">بیا مونږ د ادرامیتینې په کشتۍ کې چې د اسیا د ولایت بندرونو ته روانه وه، سپاره شولو. زمونږ سره یو مقدوني سړی چې ارسترخوس نومېده او د تسالونیکیې څخه ؤ، هم ملګری ؤ.</verse>
				<verse number="3">په بله ورځ مونږ د صیدون د ښار بندر ته ورسېدلو. یولیوس په پولوس مهربانه شو او هغه ته یې اجازه ورکړه چې خپلو ملګرو ته ورشي او چې کوم شي ته اړتیا ولري، هغوی یې ورته ورکړي.</verse>
				<verse number="4">مونږ د صیدون څخه روان شولو، خو له دې امله چې باد مونږ ته مخامخ لګېده، نو د قبرس د جزیرې په بلې خوا لاړو، ځکه چې هلته باد نه لګېده.</verse>
				<verse number="5">کله چې مونږ د قیلیقیې او پمفیلیې د بحیرو څخه تېر شولو، نو د میرا ښار ته چې د لیکیا په ولایت کې دی، ورسېدلو.</verse>
				<verse number="6">په هغه ځای کې هغه منصبدار د سکندریې یوه کشتۍ پیدا کړه چې ایټالیا ته روانه وه او مونږ یې په هغې کې سپاره کړو.</verse>
				<verse number="7">تر ډېرو ورځو پورې مونږ ورو ورو تللو او په ډېر تکلیف سره قنیدوس ته ورسېدلو. څرنګه چې باد مونږ ته مخامخ لګېده، نو بلې خواته مو حرکت وکړ او د کریت د جزیرې په هغې خوا چې د باد څخه پناه وه، روان شولو او د سلمونې د سیمې څخه تېر شولو.</verse>
				<verse number="8">په سختۍ سره د بحیرې په غاړه تللو او یو ځای ته ورسېدلو چې د «خوندي بندر» په نوم یادېده او د لسایې ښار ته نژدې ؤ.</verse>
				<verse number="9">هلته مونږ زیات وخت له لاسه ورکړ او زمونږ دپاره نور سفر کول خطرناک ؤ، ځکه چې د کفارې ورځ تېره شوې وه. نو پولوس هغوی ته دا مشوره ورکړه:</verse>
				<verse number="10">«ای ملګرو، ماته ښکاري چې د دې ځای نه وروسته به زمونږ سفر خطرناک وي. یوازې کشتۍ او د هغې بار ته به لوی تاوان ونه رسیږي بلکې زمونږ ژوند ته به هم خطر وي.»</verse>
				<verse number="11">خو هغه منصبدار د پولوس په ځای د کشتۍ د مشر او د کشتۍ د خاوند خبرو ته زیات غوږ نیوه.</verse>
				<verse number="12">څرنګه چې هغه بندر د ژمي تېرولو دپاره مناسب نه ؤ، نو د هغوی څخه زیاتو یې دا پرېکړه وکړه چې له هغه ځای څخه حرکت وکړي او کوښښ وکړي چې فینکاس ته ورسیږي او ژمی هلته تېر کړي. فینکاس په کریت کې یو بندر دی چې جنوب لوېدیځ او شمال لوېدیځ خواته مخامخ دی.</verse>
				<verse number="13">کله چې د جنوب له خوا نری نری باد راوالوت، نو هغوی فکر وکړ چې خپل مقصد ته ورسېدل. نو هغوی د کشتۍ لنګر راکش کړ او د کریت په غاړه روان شول.</verse>
				<verse number="14">خو ډېر وخت نه ؤ تېر شوی چې یو توفاني باد چې د «شمال ختیځ» د باد په نوم یادیږي، د جزیرې څخه زمونږ خواته راوالوت.</verse>
				<verse number="15">کشتۍ په توفان کې راګېره شوه او د دې امکان نه ؤ چې د باد مخالف طرف ته لاړه شي، نو مونږ نوره هڅه ونه کړه او پرې مو ښودله چې کوم طرف ته چې باد لګیږي هماغې خواته کشتۍ بوځي.</verse>
				<verse number="16">مونږ د کاودا په نوم د یوې کوچنۍ جزیرې طرف ته چې د باد څخه پناه وه، روان شولو. په ډېرې سختۍ سره مو وکولای شول چې هغه کوچنۍ کشتۍ خوندي وساتو.</verse>
				<verse number="17">هغه کوچنۍ کشتۍ یې لویې کشتۍ ته وخېژوله او لویه کشتۍ یې ګردچاپېره په رسیو باندې وتړله. هغوی وېرېدل چې د سیرتیس په شګو کې به ونښلي. هغوی د کشتۍ لنګر راښکته کړ او کشتۍ یې پرېښودله چې باد یې بوځي.</verse>
				<verse number="18">په بله ورځ چې ډېر سخت توفان ؤ، نو هغوی د کشتۍ یو څه بار اوبو ته وغورځاوه.</verse>
				<verse number="19">خو په درېمه ورځ یې د کشتۍ سامان په خپلو لاسونو بحیرې ته وغورځاوه.</verse>
				<verse number="20">تر ډېرو ورځو پورې مونږ نه لمر ولیده او نه ستوري او سخت باد لګېده او نور زمونږ د خلاصون هېڅ هیله نه وه.</verse>
				<verse number="21">په کشتۍ کې ناستو خلکو تر ډېره وخته پورې هېڅ شی نه وو خوړلي، نو پولوس د هغوی په مخکې ودرېده او ویې ویل: «ای ملګرو، تاسو باید زما خبره منلې وای او د کریت څخه مو حرکت نه وای کړی، نو د دې زیان او تاوان څخه به ساتل شوي وای.</verse>
				<verse number="22">خو اوس تاسو ته مشوره درکوم چې زړور اوسئ! په تاسو کې به هېڅوک هم خپل ژوند له لاسه ورنه کړي، خو کشتۍ به ټوټې ټوټې شي،</verse>
				<verse number="23">ځکه چې پرون شپه د هغه خدای فرښته چې زه د هغه یم او د هغه عبادت کوم، ماته راغله او زما په څنګ کې ودرېدله</verse>
				<verse number="24">او ویې ویل: ‹پولوسه! مه وېرېږه، ځکه چې ته باید د امپراتور په مخکې ودرېږې او خدای به په خپل فضل سره ستا په خاطر د هغو ټولو کسانو ژوند چې تا سره په کشتۍ کې دي، وژغوري.›</verse>
				<verse number="25">نو ای خلکو، زړور اوسئ! ځکه چې زه په خدای ایمان لرم. لکه څنګه چې ماته ویل شوي دي، همداسې به وشي.</verse>
				<verse number="26">خو مونږ به د جزیرې په غاړه وغورځول شو.»</verse>
				<verse number="27">دا څوارلسمه شپه وه چې مونږ د مدیترانې په بحیره کې د توفان له امله یوې خوا او بلې خواته وړل کېدلو. خو نژدې نیمه شپه وه چې کشتیوانانو دا ګومان وکړ چې وچې ته ورنژدې کیږي.</verse>
				<verse number="28">هغوی د اوبو ژوروالی اندازه کړ او ویې لیدل چې څلوېښت متره ؤ او د لږې فاصلې څخه وروسته یې چې بیا اندازه واخیستله، نو دېرش متره وه.</verse>
				<verse number="29">هغوی وېرېدل هسې نه چې د ګټانو سره ولګیږي، نو د کشتۍ له شا نه یې څلور لنګرونه واچول او دعا یې وکړه چې زر سبا شي.</verse>
				<verse number="30">کشتیوانانو کوښښ کاوه چې د کشتۍ څخه وتښتي او هغوی په دې بهانه چې غواړي د کشتۍ د مخکینۍ برخې یو څو لنګرونه واچوي، کوچنۍ کشتۍ یې بحیرې ته ښکته کړه.</verse>
				<verse number="31">خو پولوس هغه منصبدار او عسکرو ته وویل: «که چېرې کشتیوانان په کشتۍ کې پاتې نه شي، نو ستاسو څخه به هېڅوک هم ونه ژغورل شي.»</verse>
				<verse number="32">نو عسکرو د کوچنۍ کشتۍ طنابونه پرې کړل او هغه یې پرېښودله چې په بحیره کې لاړه شي.</verse>
				<verse number="33">د لمرخاته څخه مخکې پولوس د ټولو څخه وغوښتل چې یو څه شی وخوري. هغه وویل: «نن څوارلسمه ورځ ده چې تاسو دومره پرېشانه یئ چې هېڅ شی مو نه دي خوړلي.</verse>
				<verse number="34">نو له دې امله تاسو ته سوال کوم چې لږ خواړه وخورئ، ځکه چې تاسو ورته اړتیا لرئ د دې دپاره چې ژوندي پاتې شئ. په تاسو کې به د هېچا د سر یو ویښته هم کم نه شي.»</verse>
				<verse number="35">کله چې پولوس دا خبره وکړه، بیا یې لږه ډوډۍ راواخیستله، د ټولو په مخکې یې د خدای شکر وکړ، هغه یې ماته کړه او په خوړلو یې پیل وکړ.</verse>
				<verse number="36">هغوی ټولو همت پیدا کړ او خواړه یې وخوړل.</verse>
				<verse number="37">په کشتۍ کې مونږ ټول دوه سوه او شپږ اویا تنه وو.</verse>
				<verse number="38">کله چې هغوی ټول ماړه شول، نو ټول غنم یې بحیرې ته ورګوزار کړل چې کشتۍ سپکه شي.</verse>
				<verse number="39">کله چې سهار شو، نو کشتیوانانو وچه ځمکه ونه پېژندله، خو هغوی د خلیج غاړه ولیدله او پرېکړه یې وکړه چې که کېدای شي نو کشتۍ به په هغه ځای باندې وخېژوو.</verse>
				<verse number="40">نو هغوی هغه طنابونه چې لنګرونه پرې تړل شوي وو، پرېکړل او هغه یې په بحیره کې پرېښودل او په هماغه وخت کې یې د کشتۍ د راشپېلونو طنابونه سست کړل. بیا هغوی د کشتۍ د مخکینۍ برخې بادوان د باد خواته پورته کش کړ او کشتۍ د بحیرې غاړې ته روانه شوه.</verse>
				<verse number="41">خو کشتۍ د اوبو لاندې د شګو د غونډۍ سره ولګېدله او هلته ونښتله. د کشتۍ مخکینۍ برخه ډېره سخته ولګېدله او حرکت یې نه شو کولای، خو وروستنۍ برخه یې د سختو څپو له امله ټوټې ټوټې شوه.</verse>
				<verse number="42">عسکرو پرېکړه وکړه چې ټول بندیان به ووژنو، هسې نه چې په لامبو وهلو وتښتي.</verse>
				<verse number="43">خو هغه منصبدار غوښتل چې پولوس وژغوري، نو هغوی یې د دې کار څخه منع کړل. هغه امر وکړ چې اول دې هغه کسان چې لامبو وهلی شي، ځانونه اوبو ته وغورځوي او وچې ته دې ځانونه ورسوي.</verse>
				<verse number="44">او نورو ته یې وویل چې په تختو او یا د کشتۍ په ټوټو باندې دې هغوی پسې ورشي. په دې ډول مونږ ټول روغ رمټ وچې ته ورسېدلو.</verse>
			</chapter>
			<chapter number="28">
				<verse number="1">کله چې مونږ روغ رمټ د بحیرې غاړې ته ورسېدلو، نو پوه شولو چې دا د مالتا په نوم جزیره ده.</verse>
				<verse number="2">د هغه ځای خلکو په مونږ ډېره مهرباني وکړه او څرنګه چې هوا سړه وه او باران ورېده، نو اور یې راته بل کړ او مونږ ټولو ته یې تود هرکلی ووایه.</verse>
				<verse number="3">پولوس یو څه لرګي راټول کړل او هغه یې اور ته واچول او د اور د ګرموالي له امله یو زهرجن مار راووت او د هغه د لاس پورې ونښته.</verse>
				<verse number="4">کله چې د هغه ځای خلکو ولیدل چې د پولوس په لاس پورې مار ځوړند دی، نو یو بل ته یې سره وویل: «دا سړی به خامخا قاتل وي. که څه هم هغه له بحیرې څخه وژغورل شو، خو الهي عدالت به هغه ژوندی پرېنږدي.»</verse>
				<verse number="5">خو پولوس هغه مار اور ته ورګوزار کړ او کوم زیان ورته ونه رسېده.</verse>
				<verse number="6">هغوی په دې تمه وو چې پولوس به زر وپړسیږي او یا به ناڅاپه راولویږي او مړ به شي. خو کله چې هغوی ډېر انتظار وویست او ویې لیدل چې په هغه باندې هېڅ هم ونه شول، نو فکرونه یې بدل شول او ویې ویل: «دا هم یو خدای دی.»</verse>
				<verse number="7">هغه ځای ته نژدې د هغې جزیرې د حاکم پوبلیوس ځمکې وې. هغه په مهربانۍ سره مونږ ته هرکلی ووایه او درې ورځې یې په خپل کور کې مېلمانه کړو.</verse>
				<verse number="8">هغه وخت د پوبلیوس پلار ناروغه پروت ؤ. هغه تبه لرله او د پېچ په ناروغۍ اخته ؤ. پولوس د هغه کوټې ته ننوت، د هغه دپاره یې دعا وکړه، خپل لاس یې ورباندې کېښود او هغه ته یې شفا ورکړه.</verse>
				<verse number="9">کله چې دا کار وشو، نو د جزیرې نور ناروغان هم راغلل او روغ شول.</verse>
				<verse number="10">هغوی مونږ ته ډېر سوغاتونه راکړل او کله چې مونږ غوښتل لاړ شو، نو کومو شیانو ته چې په سفر کې مو ورته اړتیا لرله، هغه یې مونږ ته کشتۍ ته راوړل.</verse>
				<verse number="11">درې میاشتې وروسته د سکندریې په یوه کشتۍ کې چې د دوه غبرګوني خدایانو کیستر او پولوکس توږل شوې مجسمې ورباندې لګېدلې وې او ژمی یې په هغې جزیرې کې تېر کړی ؤ، لاړو.</verse>
				<verse number="12">مونږ د سراکیوس ښار ته ورسېدلو او درې ورځې هلته پاتې شولو.</verse>
				<verse number="13">بیا د هغه ځای څخه په کشتۍ کې روان شولو او د ریغیون ښار ته ورسېدلو. بیا یوه ورځ وروسته جنوبي بادونه پیل شول او په دوو ورځو کې د پوتیولي بندر ته ورسېدلو.</verse>
				<verse number="14">په هغه ځای کې مونږ ځینې ایمانداران ولیدل او هغوی زمونږ څخه وغوښتل چې د یوې هفتې دپاره ورسره پاتې شو. په دې ډول مونږ روم ته ورسېدلو.</verse>
				<verse number="15">کله چې د روم ایمانداران زمونږ د راتللو څخه خبر شول، نو هغوی د اپیاس تر بازاره او هغه ځای پورې چې د درې مېلمستونونو په نوم یادېده، زمونږ لیدلو ته راغلل. کله چې پولوس هغوی ولیدل، نو د خدای شکر یې وویست او زړور شو.</verse>
				<verse number="16">کله چې مونږ روم ته ورسېدلو، نو پولوس ته اجازه ورکړل شوه چې د یو رومي عسکر سره چې د هغه ساتنه یې کوله، په یو شخصي کور کې واوسیږي.</verse>
				<verse number="17">درې ورځې وروسته پولوس د هغه ځای د یهودیانو مشران غونډې ته راوغوښتل. کله چې هغوی سره راټول شول، نو ورته ویې ویل: «ای زما ورونو، که څه هم ما د خپلو خلکو او د خپلو نیکونو د دودونو او دستورونو په خلاف کوم کار نه دی کړی، خو بیاهم زه په اورشلیم کې بندي شوم او رومیانو ته وسپارل شوم.</verse>
				<verse number="18">کله چې رومیانو زما څخه څېړنې وکړې نو غوښتل یې چې ما ازاد کړي، ځکه هغوی پوه شول چې ما داسې کوم کار نه دی کړی چې د مرګ سزا دې راته راکړل شي.</verse>
				<verse number="19">خو کله چې د یهودیانو مشرانو مخالفت وکړ، نو زه دې ته مجبور شوم چې امپراتور ته عرض وکړم. بې له شکه ما سره هېڅ داسې څه نشته چې د خپل قوم په خلاف یې ووایم.</verse>
				<verse number="20">نو له دې امله مې راوغوښتلئ چې تاسو ووینم او خبرې درسره وکړم چې زه د هغه چا په خاطر په زولنو تړل شوی یم چې د اسراییلو خلک ورته هیله مند دي.»</verse>
				<verse number="21">یهودي مشرانو ځواب ورکړ: «مونږ ته ستا په هکله له یهودیې څخه کوم لیک نه دی رارسېدلی او نه زمونږ د یهودي ورونو څخه کوم څوک دلته راغلی دی چې ستا په هکله یې مونږ ته خبر راوړی وي او یا یې ستا په هکله کومه بده خبره کړې وي.</verse>
				<verse number="22">خو مونږ غواړو چې ستا نظر واورو، ځکه مونږ پوهېږو چې خلک په هرځای کې د دې ډلې په خلاف خبرې کوي.»</verse>
				<verse number="23">نو هغوی د پولوس سره یوه ورځ وټاکله او ډېر خلک د هغه کور ته راغلل. د سهار نه تر ماښامه پورې پولوس د هغوی سره د خدای د پاچاهۍ په هکله خپل پیغام بیان کړ او شاهدي یې ورکړه او کوښښ یې وکړ چې د موسی د شریعت او د پیغمبرانو له کتابونو څخه په کار اخیستلو سره هغوی د عیسی په هکله قانع کړي.</verse>
				<verse number="24">ځینې د هغه په خبرو قانع شول، خو نورو ورباندې باور ونه کړ.</verse>
				<verse number="25">هغوی په خپل منځ کې سره بې اتفاقه شول او روان شول. خو له تګ څخه مخکې پولوس دا خبره وکړه: «روح القدس د اشعیا نبي په وسیله ستاسو نیکونو ته څنګه ښه ویلي دي:</verse>
				<verse number="26">دې قوم ته ورشه او ورته ووایه: تاسو به بیا بیا اورئ، خو پوه به نه شئ. تاسو به ګورئ، خو څه به نه وینئ،</verse>
				<verse number="27">ځکه چې د دې خلکو زړونه سخت شوي دي او په غوږونو درانه شوي او سترګې یې پټې شوې دي. که نه، نو سترګو به یې لیدل، غوږونو به یې اورېدل، په زړونو کې به پوهېدل او ماته به بېرته راګرځېدلي وای او ما به شفا ورکړې وای.</verse>
				<verse number="28">نو بیا پوه شئ چې دغه د خلاصون پیغام د خدای له خوا غیریهودیانو ته لېږل شوی دی او هغوی به یې مني.» [</verse>
				<verse number="29">کله چې پولوس خپلې خبرې پای ته ورسولې، نو یهودیان لاړل او په خپل منځ کې یې سره بحث وکړ.]</verse>
				<verse number="30">پولوس دوه کاله په یو کرایي کور کې اوسېده او هرڅوک چې به د هغه د لیدلو دپاره راتللو، نو هرکلی به یې ورته ویل.</verse>
				<verse number="31">هغه د خدای د پاچاهۍ په هکله وعظ کاوه او د څښتن عیسی مسیح په هکله یې په زړورتیا او په ازادانه توګه تعلیم ورکاوه.</verse>
			</chapter>
		</book>
		<book number="45">
			<chapter number="1">
				<verse number="1">دا لیک د پولوس له خوا دی چې د عیسی مسیح خدمتګار او د خدای له خوا غوره شوی رسول او د خدای د زېري د خپرولو دپاره ټاکل شوی دی.</verse>
				<verse number="2">خدای د پخوا نه په سپېڅلو لیکنو کې د خپلو پیغمبرانو په وسیله د دې زېري وعده کړې وه.</verse>
				<verse number="3">دا زېری د هغه د زوی په هکله دی چې په جسماني توګه د داود د نسل نه پیدا شوی دی</verse>
				<verse number="4">او د هغه سپېڅلي روح په وسیله چې په هغه کې ؤ او د مرګ نه د بیا راژوندي کېدلو په وسیله خدای په خپل لوی قدرت سره وښودل چې هغه د خدای زوی دی. هغه زمونږ څښتن عیسی مسیح دی.</verse>
				<verse number="5">خدای د هغه په وسیله او د هغه د نوم په خاطر په ما باندې فضل وکړ چې د هغه رسول شم او ټولو قومونو ته بلنه ورکړم چې ایمان راوړي او د مسیح اطاعت وکړي.</verse>
				<verse number="6">په هغوی کې تاسو رومیان هم شامل یئ چې خدای رابللي یئ چې د عیسی مسیح اوسئ.</verse>
				<verse number="7">زه دا سلامونه تاسو ټولو ته چې په روم کې یئ او په خدای باندې ګران یئ او د دې دپاره رابلل شوي یئ چې د خدای خلک اوسئ، وایم. زمونږ د پلار خدای او څښتن عیسی مسیح فضل او سلامتي دې وي په تاسو باندې.</verse>
				<verse number="8">د هرڅه نه مخکې زه د عیسی مسیح په نوم ستاسو ټولو دپاره د خدای شکر کوم، ځکه چې په ټوله نړۍ کې خلک ستاسو د ایمان په هکله خبرې کوي.</verse>
				<verse number="9">هغه خدای چې د زړه له کومي یې خدمت کوم او د هغه د زوی په هکله زېری خپروم، هغه زما شاهد دی چې زه په دوامداره توګه تل تاسو په خپلو دعاګانو کې یادوم.</verse>
				<verse number="10">زه تل دا سوال کوم چې که د خدای رضا وي او ماته یوه لاره برابره شي چې څه موده وروسته تاسو ووینم.</verse>
				<verse number="11">ځکه چې دا زما ارمان دی چې تاسو ووینم او د روحاني برکت څخه مو برخمن کړم، ترڅو ستاسو روح ورباندې قوي شي.</verse>
				<verse number="12">زما مقصد دا دی چې مونږ د یو بل سره د خپل ایمان په وسیله مرسته وکړو ترڅو زمونږ د دواړو ایمان قوي شي، یعنې تاسو زما د ایمان په وسیله او زه ستاسو د ایمان په وسیله.</verse>
				<verse number="13">زما خویندو او ورونو، زه نه غواړم چې تاسو بې خبره پاتې شئ چې ما څو څو ځلې نیت کړی دی چې ستاسو خواته درشم، خو تل زما مخنیوی شوی دی. زه غواړم چې ستاسو په منځ کې کار وکړم او روحاني حاصل یې ووینم لکه څنګه چې مې په نورو غیریهودي قومونو کې ولیدل.</verse>
				<verse number="14">زه د ټولو خلکو په وړاندې مسوولیت لرم که هغه پرمختللي خلک دي او که وروسته پاتې خلک، که هغه پوه خلک دي یا ناپوهه.</verse>
				<verse number="15">نو له دې امله زه دې ته هیله من یم چې تاسو ته هم چې په روم کې یئ زېری واوروم.</verse>
				<verse number="16">زه په دې زېري نه شرمېږم، ځکه چې دا د خلاصون دپاره د خدای قدرت دی، د هر چا دپاره چې ایمان راوړي، لومړی د یهودیانو دپاره او بیا د غیریهودیانو دپاره.</verse>
				<verse number="17">ځکه چې دا زېری مونږ ته دا ښکاره کوي چې خدای څنګه انسانان عادلان جوړوي او دا د ایمان څخه پیل کیږي او په ایمان باندې پای ته رسیږي. لکه څنګه چې د خدای په کلام کې لیکل شوي دي: «عادل انسان به د ایمان په وسیله ژوند کوي.»</verse>
				<verse number="18">د خدای غضب له اسمانه په هغو ټولو نازلیږي چې بې دینه او بد کاره دي او د هغوی دا بد کارونه د خدای په هکله د حقیقت پېژندنې مخه نیسي.</verse>
				<verse number="19">ځکه چې هغوی د خدای په هکله په حقیقت باندې پوهیږي، له همدې امله خدای په خپله دا هرڅه هغوی ته ښکاره کړي دي.</verse>
				<verse number="20">ځکه چې د نړۍ د پیدایښت نه د هغه نه لیدونکي صفتونه یعنې د هغه تلپاتې قدرت او الهي ذات په هغو شیانو کې چې هغه پیدا کړي دي، په روښانه توګه لیدل کیږي. نو له دې امله د دې خلکو دپاره هېڅ عذر نشته.</verse>
				<verse number="21">سره له دي چې هغوی خدای پېژانده، خو هغه ته یې د خدای په توګه عزت ورنه کړ او نه یې ترې شکرګزاري وکړه، بلکې د هغوی خیالونه باطل شول او پوچ مغزونه یې تیاره شول.</verse>
				<verse number="22">هغوی دا دعوه کوي چې پوه دي، خو هغوی کم عقل دي.</verse>
				<verse number="23">هغوی د نه فنا کېدونکي او د جلال نه ډک خدای عبادت کول پریښی دی او د هغو بتانو عبادت کوي چې د فاني انسانانو، مرغانو، حیواناتو او خزندو ته ورته جوړ شوي دي.</verse>
				<verse number="24">له دې امله خدای هغوی د خپلو زړونو د نفساني غوښتنو پوره کولو ته پرېښودل، ترڅو خپل بدنونه یو د بله سره ناپاک او فاسد کړي.</verse>
				<verse number="25">هغوی د خدای په هکله حقیقت په دروغو بدل کړ او د خالق په ځای یې د هغه د مخلوق عبادت او خدمت وکړ یعنې هغه خالق چې تل ترتله د ثنا او صفت لایق دی. امین.</verse>
				<verse number="26">نو ځکه خدای هغوی خپل د شرم نه ډکو نفساني غوښتنو ته پرېښودل. حتی د هغوی ښځو عادي جنسي اړیکې پرېښودلې او د هغې په ځای یې په خپل منځ کې سره جنسي اړیکې خپلې کړې.</verse>
				<verse number="27">په همدې ډول سړیو هم د ښځو سره عادي جنسي اړیکې پرېښودلې او د خپل همجنس سره یې د جنسي اړیکو سختې غوښتنې پیدا کړلې. یو سړي به د بل سړي سره له شرمه ډک کارونه کول او په نتیجه کې هغوی په خپلو ځانونو باندې هغه سزا راوستله چې د خپلو بې لاریو له امله د هغې لایق وو.</verse>
				<verse number="28">څرنګه چې هغوی د دې نه انکار وکړ چې حتی د خدای په هکله فکر وکړي، نو هغه هم هغوی خپلو فاسدو خیالونو ته پرېښودل، ترڅو داسې کارونه وکړي چې باید ونه شي.</verse>
				<verse number="29">هغوی د هر ډول بدو کارونو، بدیو، حرص، کینې، بخیلتوب، قتل، جګړو، غولونې او بدو نیتونو څخه ډک دي. هغوی د یو بل پسې اوازې خپروي</verse>
				<verse number="30">او خبرې کوي، د خدای څخه کرکه کوي او د یو بل سپکاوی کوي. هغوی مغرور او لافې وهونکي خلک دي. هغوی د بدیو دپاره نوې لارې چارې جوړوي او د خپل مور او پلار د امر نه سرغړونه کوي.</verse>
				<verse number="31">هغوی ناپوهه، بې وفا، بې مینې او بې رحمه خلک دي.</verse>
				<verse number="32">هغوی د خدای د دې عادلانه حکم څخه ښه خبر دي چې څوک چې داسې کارونه کوي هغوی د مرګ لایق دي، خو هغوی نه یوازې دا چې خپله داسې کارونه کوي، بلکې نور هم دې ته هڅوي چې داسې کارونه وکړي.</verse>
			</chapter>
			<chapter number="2">
				<verse number="1">نو له دې امله ای انسانه، ته څوک یې چې د نورو په هکله قضاوت کوې؟ ته چې هرڅوک یې، تا سره هېڅ عذر نشته، ځکه کله چې ته د نورو په هکله قضاوت کوې او بیا په خپله هماغه کار کوې چې هغوی یې کوي، نو په خپله خپل ځان ملامتوې.</verse>
				<verse number="2">مونږ پوهېږو کله چې خدای د هغو خلکو په هکله چې داسې کارونه کوي، قضاوت کوي، نو هغه په حقه دی.</verse>
				<verse number="3">خو ای انسانه، ته چې د نورو په هکله قضاوت کوې او په خپله هماغه کارونه کوې، ایا ګومان کوې چې د خدای د قضاوت نه به وتښتې؟</verse>
				<verse number="4">یا دا چې د خدای ډېرې زیاتې مهربانۍ، زغم او صبر ته په سپکه سترګه ګورې؟ ایا په دې نه پوهېږې چې د خدای د مهربانۍ مقصد دا دی چې هغه تاته وښایي چې ته توبه وباسې؟</verse>
				<verse number="5">خو دا چې ته سرزوری یې او د خپلو ګناهونو نه لاس نه اخلې، نو ته خپله سزا په هغه ورځ چې کله د خدای غضب او عادلانه قضاوت ښکاره شي، نوره هم زیاتوې.</verse>
				<verse number="6">خدای به هرچا ته د هغه د عملونو له مخې چې کړي یې دي، بدل ورکړي.</verse>
				<verse number="7">کوم خلک چې په صبر او زغم سره ښه کارونه کوي او د جلال، عزت او نه فناکېدونکي ژوند په لټه کې دي، نو هغوی ته به خدای تلپاتې ژوندون ورکړي.</verse>
				<verse number="8">خو کوم خلک چې ځان خوښوونکي دي، حقیقت نه مني او بدو کارونو پسې ګرځي، نو په هغوی باندې به خدای خپل قهر او غضب نازل کړي.</verse>
				<verse number="9">د هغو خلکو دپاره به چې بد کارونه کوي، مصیبت او کړاوونه وي، لومړی د یهودیانو دپاره او بیا د غیریهودیانو دپاره.</verse>
				<verse number="10">خو خدای به هغو ټولو خلکو ته چې ښه کارونه کوي، جلال، عزت او سوله ورکړي، لومړی یهودیانو ته او بیا غیریهودیانو ته.</verse>
				<verse number="11">ځکه چې خدای د هېچا طرفداري نه کوي.</verse>
				<verse number="12">هغه ټول خلک چې د موسی شریعت نه لري او ګناه کوي، نو هغوی به بې له شریعته له منځه ځي او د یهودیانو سره چې شریعت شته او ګناه کوي، نو د هغوی سره به د شریعت له مخې قضاوت کیږي.</verse>
				<verse number="13">ځکه چې یوازې د شریعت په اورېدلو سره هېڅوک د خدای په نظر کې عادل نه ګڼل کیږي، بلکې د شریعت په حکمونو باندې په عمل کولو سره عادل ګڼل کیږي.</verse>
				<verse number="14">کله چې غیریهودیان چې شریعت نه لري په طبیعي توګه د شریعت په حکمونو باندې عمل کوي، نو د هغوی شریعت په خپله هغوی دي، که څه هم هغوی د موسی شریعت نه لري.</verse>
				<verse number="15">د هغوی عملونه دا ښکاره کوي چې د شریعت حکمونه د هغوی په زړونو کې لیکل شوي دي. د هغوی وجدان د دې شاهدي ورکوي، ځکه چې د هغوی خیالونه یا هغوی ملامتوي او یا د هغوی څخه دفاع کوي.</verse>
				<verse number="16">نو د هغه زېري له مخې چې زه یې ورکوم، دا کار به په هغه ورځ وشي کله چې خدای د عیسی مسیح په وسیله د ټولو انسانانو د پټو خیالونو په هکله قضاوت کوي.</verse>
				<verse number="17">خو ته خپل ځان ته یهودي وایې او په شریعت باندې ولاړ یې او د خدای سره په اړیکو لرلو باندې ویاړ کوې.</verse>
				<verse number="18">ته د خدای په ارادې باندې پوهېږې او د شریعت څخه دې دا زده کړي دي چې هرڅه چې ښه دي غوره کړې،</verse>
				<verse number="19">او په دې یقین لرې چې د ړندو دپاره لارښوونکی یې او د هغو خلکو دپاره رڼا یې کوم چې په تیاره کې دي،</verse>
				<verse number="20">د ناپوهه خلکو استاذ او د ماشومانو ښوونکی یې. ته د شریعت خاوند یې چې په هغه کې په پوره توګه پوهه او حقیقت شته.</verse>
				<verse number="21">نو بیا ته چې نورو ته تعلیم ورکوې، ولې خپل ځان ته تعلیم نه ورکوې؟ ته نورو ته وعظ کوې چې غلا مه کوئ، ایا ته په خپله غلا نه کوې؟</verse>
				<verse number="22">ته وایې چې زنا مه کوئ، ایا ته په خپله زنا نه کوې؟ ته چې د بتانو څخه بد وړې، ایا ته بتخانې نه لوټ کوې؟</verse>
				<verse number="23">ته چې په شریعت ویاړ کوې، ایا ته د شریعت په ماتولو سره د خدای بې عزتي نه کوې؟</verse>
				<verse number="24">لکه څنګه چې د خدای په کلام کې لیکل شوي دي: «ستاسو یهودیانو له امله غیریهودیان د خدای په هکله سپکې خبرې کوي.»</verse>
				<verse number="25">که چېرې ته په شریعت باندې عمل وکړې، نو سنت کېدل ارزښت لري، خو که ته د شریعت نه سرغړونه کوې، نو هغه به داسې وي لکه چې ته بالکل سنت شوی نه یې.</verse>
				<verse number="26">نو که چېرې یو غیریهودي چې سنت شوی نه دی او د شریعت په حکمونو باندې عمل کوي، ایا خدای به هغه سنت شوی ونه ګڼي؟</verse>
				<verse number="27">او یو څوک چې په جسماني توګه سنت شوی نه دی خو د خدای په حکمونو باندې عمل کوي، نو هغه به تا خپله په هغه شریعت باندې چې درسره موجود دی او سنت شوی هم یې، خو په شریعت باندې عمل نه کوې، ملامته کړي.</verse>
				<verse number="28">ځکه چې رښتینی یهودي هغه نه دی چې یوازې په ظاهره یهودي وي او که چېرې څوک سنت شوی وي، نو معنی یې دا نه ده چې هغه رښتینی یهودي دی.</verse>
				<verse number="29">بلکې رښتینی یهودي هغه دی چې په باطن کې یهودي وي، او رښتینی سنت کېدل د زړه سنت کېدل دي. دا د خدای د روح کار دی، نه د لیکل شوي شریعت کار. د داسې کس صفت د خدای له خوا کیږي، نه د انسان له خوا.</verse>
			</chapter>
			<chapter number="3">
				<verse number="1">نو بیا یهودیان په غیریهودیانو باندې څه غوره والی لري؟ یا سنت کېدل څه ارزښت لري؟</verse>
				<verse number="2">په هر لحاظ ډېر ارزښت لري! د هرڅه نه لومړی دا چې خدای خپل کلام یهودیانو ته وسپاره.</verse>
				<verse number="3">دا رښتیا ده چې په هغوی کې ځینې یې وفادار نه وو. خو په دې خاطر چې هغوی وفادار نه وو، نو ایا د دې معنی دا ده چې خدای به وفادار نه وي؟</verse>
				<verse number="4">هېڅکله نه! حتی که ټول انسانان دروغجن وي، خو خدای به تل رښتینی وي. لکه څنګه چې د خدای په هکله لیکل شوي دي: کله چې ته خبرې کوې، نو ټول به په یقین سره پوه شي چې ته رښتیا وایې او په محکمه کې باید خپله دعوه وګټې.</verse>
				<verse number="5">۵-۶ خو که چېرې زمونږ بدکاري د دې سبب کیږي چې د خدای عدالت نور هم ښکاره شي، نو په دې کې مونږ څه ویلی شو؟ ایا مونږ ویلی شو کله چې خدای مونږ ته سزا راکوي، نو بې انصافي کوي؟ هېڅکله نه! دا یوازې انساني نظر دی. که چېرې خدای عادل نه وي، نو هغه څنګه کولای شي چې د نړۍ په هکله قضاوت وکړي؟</verse>
				<verse number="6"></verse>
				<verse number="7">خو که څوک وایي چې که چېرې زما دروغ د دې سبب شي چې د خدای رښتینولي او جلال ښکاره شي، نو بیاهم ولې زه د یو ګناهکار په توګه ملامته کېږم؟</verse>
				<verse number="8">ځینې خلک په مونږ باندې تور لګوي چې مونږ داسې وایو: «راځئ چې بدي وکړو چې نېکي ورڅخه پیدا شي؟» خو هغوی د سزا لایق دي.</verse>
				<verse number="9">نو بیا څنګه؟ ایا مونږ یهودیان د خدای په نظر کې د غیریهودیانو څخه ښه یو؟ نه، بالکل نه، ځکه چې مونږ مخکې دې ته اشاره وکړه چې یهودیان او غیریهودیان دواړه یوشان د ګناه په واک کې دي.</verse>
				<verse number="10">لکه څنګه چې د خدای په کلام کې لیکل شوي دي: هېڅوک عادل نه دی، حتی یو هم نشته.</verse>
				<verse number="11">هېڅ داسې څوک نشته چې په دې پوه شي چې رښتیا څه دي. هېڅوک نشته چې خدای ته رجوع وکړي.</verse>
				<verse number="12">ټولو د خدای نه مخ اړولی دی او ټول فاسد شوي دي. داسې هېڅوک نشته چې نېک کار وکړي، یو هم نشته.</verse>
				<verse number="13">ستوني یې لکه د قبر په شان خلاص دي. د خپلو ژبو نه د فرېب دپاره کار اخلي او خبرې یې لکه د مار د زهرو په شان له خولې نه راوځي.</verse>
				<verse number="14">خولې یې له لعنتونو او ترخو خبرو ډکې دي.</verse>
				<verse number="15">د دوی پښې په منډه دي چې وینه تویه کړي.</verse>
				<verse number="16">هغوی چې هر چېرته ځي، هلته ورانی او بدبختي پیدا کوي.</verse>
				<verse number="17">هغوی د سولې او سلامتۍ لاره نه ده پېژندلې.</verse>
				<verse number="18">هغوی له خدایه هېڅ نه وېریږي.</verse>
				<verse number="19">نو بیا مونږ پوهېږو چې هرڅه چې شریعت وایي هغه په هغه چا باندې عملي کیږي چې د شریعت پیروان وي، ترڅو د ټولو خولې بندې شي او ټوله نړۍ خپل ځان د خدای په وړاندې محکومه وګڼي.</verse>
				<verse number="20">ځکه چې هېڅوک به هم د شریعت په حکمونو باندې په عمل کولو سره د خدای په نظر کې عادل ونه ګڼل شي. د شریعت کار دا دی چې مونږ ته خپله ګناه راپېژني.</verse>
				<verse number="21">اوس خدای مونږ ته هغه لاره ښکاره کړې ده چې د هغې په وسیله بې له دې چې په حکمونو باندې عمل وکړو، د هغه په نظر کې عادل شو لکه څنګه چې شریعت او پیغمبرانو د هغې شاهدي ورکړې ده.</verse>
				<verse number="22">دا عدالت په عیسی مسیح باندې د ایمان درلودلو له لارې تر لاسه کیږي. خدای ټول په عیسی مسیح باندې په ایمان راوړلو سره عادل ګڼي، ځکه چې د یهودیانو او غیریهودیانو ترمنځ هېڅ فرق نشته.</verse>
				<verse number="23">ځکه چې ټولو ګناه کړې ده او د خدای د جلال نه بې برخې دي.</verse>
				<verse number="24">خو ټول د خدای په وړیا فضل سره د عیسی مسیح په وسیله چې هغوی یې د خپلو ګناهونو نه خلاص کړي دي، عادل ګڼل کیږي.</verse>
				<verse number="25">خدای مسیح د دې دپاره وټاکه، ترڅو خپله وینه د خلکو د ګناهونو د بخښنې په خاطر چې په هغه باندې په ایمان راوړلو سره تر لاسه کیږي، یوه وسیله شي. خدای دا کار د دې دپاره وکړ چې خپل عدالت ښکاره کړي، ځکه چې خدای صابر دی او په تېرو ګناهونو باندې سترګې پټوي.</verse>
				<verse number="26">دا د دې دپاره ؤ چې په دې زمانه کې خپل عدالت ښکاره کړي او دا ثابته کړي چې هغه په خپله عادل دی او هغه څوک عادل جوړوي چې په عیسی مسیح باندې ایمان راوړي.</verse>
				<verse number="27">نو بیا مونږ په څه باندې ویاړ وکړو؟ په هېڅ شي باندې نه. ایا په دې دلیل چې په شریعت باندې عمل کوو؟ نه، بلکې د ایمان په وسیله.</verse>
				<verse number="28">ځکه مونږ پوهېږو چې د ایمان په وسیله عادل ګڼل کېږو، نه په شریعت باندې په عمل کولو سره.</verse>
				<verse number="29">ایا خدای یوازې د یهودیانو خدای دی؟ ایا هغه د غیریهودیانو خدای هم نه دی؟ بې له شکه چې دی.</verse>
				<verse number="30">خدای یو دی او هغه خلک یوازې د ایمان په وسیله عادل جوړوي، که هغه یهودیان دي یا غیریهودیان.</verse>
				<verse number="31">ایا د دې معنی دا ده چې مونږ په دې ایمان باندې شریعت ایسته غورځوو؟ نه، هېڅکله نه، بلکې نور هم په هغه باندې ټینګ ودرېږو.</verse>
			</chapter>
			<chapter number="4">
				<verse number="1">نو اوس مونږ د خپل بنیاد ايښودونکي نیکه ابراهیم د تجربې په هکله څه ووایو؟</verse>
				<verse number="2">که چېرې ابراهیم په خپلو نېکو عملونو د خدای په نظر کې عادل ګڼل شوی ؤ، نو د هغه سره یو دلیل ؤ چې ویاړ یې ورباندې کړی وای، خو د خدای په مخکې نه.</verse>
				<verse number="3">ځکه چې د خدای په کلام کې لیکل شوي دي: «ابراهیم په خدای باندې ایمان راوړ او د هغه ایمان له امله خدای هغه عادل وګاڼه.»</verse>
				<verse number="4">څوک چې کار کوي نو مزدوري یې اخلي، خو دا مزدوري په سوغات کې نه حسابیږي، بلکې د هغه حق دی.</verse>
				<verse number="5">خو څوک چې په عمل تکیه نه کوي او په هغه خدای باندې ایمان راوړي چې ګناه کار خلک عادل جوړوي، نو د هغه ایمان په عدالت کې حسابیږي.</verse>
				<verse number="6">همدارنګه داود د هغه نېکمرغه سړي په هکله چې خدای بې له دې چې د هغه عملونه په پام کې ونیسي، هغه عادل ګڼي، داسې وایي:</verse>
				<verse number="7">بختور دی هغه څوک چې سرکښي یې بخښل شوې هغه څوک چې په ګناهونو یې اچول شوې پرده</verse>
				<verse number="8">بختور دی هغه څوک چې یې څښتن نه ګڼي مجرم</verse>
				<verse number="9">ایا دا خوشبختي یوازې د هغو خلکو دپاره ده چې سنت شوي دي یا د ناسنتو دپاره هم ده؟ ځکه چې مونږ ته ویل شوي دي چې ابراهیم د خپل ایمان له امله عادل وګڼل شو.</verse>
				<verse number="10">خو دا کار کله وشو؟ ایا د سنت کېدلو نه مخکې وشو یا وروسته له سنت کېدلو؟ په یقین سره چې د سنت کېدلو نه مخکې وشو، وروسته نه.</verse>
				<verse number="11">د هغه سنت کېدل یوه نښه وه چې دا ثابته کړي چې مخکې له دې چې هغه سنت شي، خدای هغه د خپل ایمان په وسیله عادل وګاڼه. نو ابراهیم د هغو ټولو خلکو پلار دی چې په خدای باندې ایمان راوړي او عادل ګڼل کیږي، که هغوی سنت شوي هم نه وي.</verse>
				<verse number="12">همدارنګه هغه د سنت شویو خلکو پلار هم دی، یوازې په دې خاطر نه چې هغوی سنت شوي دي، بلکې دا چې هغوی د هغه ایمان د مثال څخه پیروي کوي چې زمونږ نیکه ابراهیم د سنت کېدلو نه مخکې درلود.</verse>
				<verse number="13">خدای د ابراهیم او د هغه د اولادې سره وعده وکړه چې هغوی به د ټولې نړۍ وارثان وي. دا وعده په دې خاطر نه وه چې ابراهیم په شریعت باندې عمل وکړ، بلکې د دې په خاطر وه چې هغه ایمان راوړ او د ایمان په وسیله عادل وګڼل شو.</verse>
				<verse number="14">ځکه که چېرې د خدای وعدې هغو خلکو ته ورکړل شي چې د شریعت پیروي کوي، نو بیا ایمان هېڅ معنی نه لري او د خدای وعده بې ارزښته ده.</verse>
				<verse number="15">ځکه چې شریعت د خدای د غضب سبب کیږي، خو چېرته چې شریعت نشته، نو هلته د شریعت ماتول هم نشته.</verse>
				<verse number="16">نو دا وعده په ایمان باندې ولاړه ده، ترڅو دا وعده د فضل په وسیله وي او د ابراهیم د ټولې اولادې دپاره اعتبار ولري، یوازې د هغو خلکو دپاره نه چې په شریعت باندې عمل کوي، بلکې د هغو خلکو دپاره هم چې د ابراهیم په شان ایمان لري، ځکه چې ابراهیم زمونږ د ټولو نیکه دی.</verse>
				<verse number="17">لکه څنګه چې د خدای په کلام کې لیکل شوي دي: «ته مې د ډېرو قومونو پلار کړی یې.» نو ابراهیم د خدای په نظر کې زمونږ پلار دی چې هغه ورباندې ایمان درلود، یعنې هغه خدای چې مړي راژوندي کوي او د نشت څخه شته جوړوي.</verse>
				<verse number="18">ابراهیم ایمان راوړ او باور یې وکړ او حتی په ناامیدۍ کې یې هیله وساتله، نو له دې امله هغه د ډېرو قومونو پلار شو. لکه څنګه چې خدای هغه ته ویلي وو: «ستا نسل به بې شمېره زیات شي.»</verse>
				<verse number="19">کله چې ابراهیم شاوخوا سل کلن ؤ، که څه هم هغه پوه شو چې بدن یې نژدې مړ دی او ښځه یې ساره هم نه شي کولای اولاد راوړي، خو ایمان یې کمزوری نه شو.</verse>
				<verse number="20">ابراهیم هېڅکله هم د خدای په وعده باندې شک ونه کړ، بلکې ایمان یې هغه ته قوت ورکاوه او د خدای ثنا یې ویله.</verse>
				<verse number="21">ځکه چې هغه پوره یقین درلود چې خدای په دې قادر دی چې خپله وعده پوره کړي.</verse>
				<verse number="22">نو له دې امله ابراهیم د ایمان په وسیله عادل وګڼل شو.</verse>
				<verse number="23">دا خبره چې «هغه عادل وګڼل شو» یوازې د هغه په خاطر ونه لیکل شوه،</verse>
				<verse number="24">بلکې زمونږ دپاره هم ولیکل شوه چې عادل وګڼل شو او په هغه باندې ایمان ولرو چې زمونږ څښتن عیسی یې د مړو نه راژوندی کړی دی.</verse>
				<verse number="25">هغه زمونږ د سرغړونو په خاطر مرګ ته وسپارل شو او بېرته راژوندی شو، ترڅو مونږ د خدای په حضور کې عادل وګڼل شو.</verse>
			</chapter>
			<chapter number="5">
				<verse number="1">له دې امله چې مونږ د ایمان په وسیله عادل ګڼل شوي یو، نو زمونږ د څښتن عیسی مسیح په وسیله د خدای سره زمونږ روغه جوړه وشوه.</verse>
				<verse number="2">د هغه په وسیله او د خپل ایمان له لارې د خدای په دې تجربه شوي فضل هغه ځای مونږ ته راکړل شو چې اوس په کې اوسېږو او په دې هیله خوشحالي کوو چې د خدای په جلال کې به شریک شو.</verse>
				<verse number="3">یوازې په دې شیانو نه، بلکې په خپلو کړاوونو او تکلیفونو باندې هم خوشحالي کوو، ځکه مونږ پوهېږو چې تکلیفونه صبر او زغم راپیدا کوي.</verse>
				<verse number="4">صبر او زغم د دې سبب ګرځي چې مونږ خدای ته د منلو وړ وګرځو او دا کار هیله راپیدا کوي.</verse>
				<verse number="5">دا هیله مونږ هېڅکله شرمېدلو ته نه پرېږدي، ځکه چې د خدای مینه د روح القدس په وسیله چې مونږ ته راکړل شوی ده، زمونږ په زړونو کې اچول شوې ده.</verse>
				<verse number="6">کله چې هغه وخت مونږ لا بې وسه وو، نو مسیح په ټاکل شوي وخت کې د ګناهکارانو دپاره مړ شو.</verse>
				<verse number="7">داسې یو څوک به ډېر کم پیدا شي چې حتی د یو عادل سړي دپاره خپل ځان له لاسه ورکړي. خو کېدای شي چې یو څوک جرات وکړي چې د یو مهربانه سړي دپاره خپل ځان قربان کړي.</verse>
				<verse number="8">خو خدای خپله مینه مونږ ته داسې وښودله چې هغه وخت چې مونږ لا ګناهکاران وو، مسیح زمونږ دپاره مړ شو.</verse>
				<verse number="9">اوس چې مونږ د هغه د وینې په وسیله عادل ګڼل شوي یو، نو مونږ به څومره نور هم د هغه په وسیله د خدای د غضب څخه وژغورل شو.</verse>
				<verse number="10">ځکه کله چې مونږ د خدای دښمنان وو، نو د هغه د زوی د مرګ په وسیله ورسره پخلا شو، نو اوس چې مونږ سره پخلا شوي یو، نو څومره زیات به د مسیح ژوند زمونږ د خلاصون سبب وګرځي.</verse>
				<verse number="11">خو یوازې دا نه، بلکې مونږ د خپل څښتن عیسی مسیح په وسیله چې اوس یې مونږ د خدای سره پخلا کړي یو، په خدای کې خوشحالي کوو.</verse>
				<verse number="12">لکه څنګه چې ګناه د یو انسان په وسیله نړۍ ته راغله او د ګناه په وسیله مرګ راغی، نو په دې ډول مرګ ټولو انسانانو ته راغی، ځکه چې ټولو ګناه وکړه.</verse>
				<verse number="13">ګناه د شریعت نه مخکې په دنیا کې موجوده وه، خو چېرته چې شریعت نه وي، نو څوک ګناهکار نه ګڼل کیږي.</verse>
				<verse number="14">خو سره له دې مرګ په هغو خلکو باندې هم چې د ادم د زمانې نه د موسی تر زمانې پورې يې ژوند کړی دی، حتی په هغو خلکو باندې هم چې د ادم په شان یې د خدای د حکم نه سرغړونه نه وه کړې، حاکم ؤ. ادم د هغه چا یو مثال او نښه ؤ چې راتلونکی ؤ.</verse>
				<verse number="15">خو د ادم د سرغړونې او د خدای د وړیا فضل تر منځ زیات فرق دی. ځکه د یو انسان یعنې د ادم د سرغړونې له امله ډېر خلک مړه شول، خو د خدای فضل او بخښنه څومره لویه ده او د هغه وړیا نعمت چې د یو بل انسان یعنې عیسی مسیح د فضل په وسیله ډېرو ته ورکړ شو.</verse>
				<verse number="16">د ادم د ګناه د نتیجې او د خدای د نعمت تر منځ زیات فرق دی. ځکه چې د هغې ګناه په هکله قضاوت د محکوم کېدلو سبب کیږي، خو د خدای نعمت زمونږ دپاره دا امکان برابروي چې د هغه دپاره عادل وګڼل شو، که څه هم مونږ ډېر ځلې سرغړونې کړې دي.</verse>
				<verse number="17">که چېرې د یو انسان د سرغړونې له امله مرګ په انسان باندې حاکم شو، نو د هغه کار نتیجه به څومره لویه وي چې هغه بل انسان یعنې عیسی مسیح سرته ورساوه. هغو ټولو خلکو چې د عیسی پرېمانه فضل او د عدالت وړیا نعمت یې تر لاسه کړ، د مسیح په وسیله به په ژوند کې لکه د پاچاهانو په شان حکومت کوي.</verse>
				<verse number="18">نو لکه څنګه چې یوه سرغړونه د ټولو خلکو د محکوم کېدلو سبب شوې ده، نو په همدې ډول یو نېک عمل ټول عادلان ګڼلي دي او ژوند یې ورکړی دی.</verse>
				<verse number="19">لکه څنګه چې د یو سړي د نافرمانۍ له امله ډېر خلک ګناهکار شول، نو په همدې ډول به ډېر خلک د یو سړي د فرمانبردارۍ په وسیله عادلان وګڼل شي.</verse>
				<verse number="20">شریعت د دې دپاره ورکړل شو، ترڅو ټول خلک وویني چې هغوی څومره ګناهکاران وو. خو څنګه چې د خلکو ګناهونه زیاتیږي، نو د خدای حیرانوونکی فضل نور هم زیاتیږي.</verse>
				<verse number="21">نو لکه څنګه چې ګناه د مرګ په وسیله حکومت وکړ، نو په همدې ډول د خدای فضل هم باید د عدالت په وسیله حکومت وکړي او د خپل څښتن عیسی مسیح په وسیله تلپاتې ژوندون ورکړي.</verse>
			</chapter>
			<chapter number="6">
				<verse number="1">نو بیا مونږ څه ووایو؟ ایا باید خپل ژوند ته په ګناهونو کې دوام ورکړو، ترڅو د خدای فضل زیات شي؟</verse>
				<verse number="2">هېڅکله نه! مونږ چې د ګناه په وړاندې مړه یو، نو بیا څنګه کولای شو چې په ګناه کې خپل ژوند ته دوام ورکړو؟</verse>
				<verse number="3">ایا تاسو نه پوهېږئ کله چې مونږ ټولو په عیسی مسیح کې د تعمید غسل واخیست، نو د هغه په مرګ کې ورسره شریک شولو.</verse>
				<verse number="4">نو مونږ د خپل تعمید په وسیله د هغه سره ښخ شولو او ورسره مړه شولو. لکه څنګه چې مسیح د پلار په جلال کې د مړو نه راژوندی شو، نو مونږ به هم نوی ژوند ولرو.</verse>
				<verse number="5">ځکه که چېرې مونږ د مسیح په مرګ کې ورسره شریک شولو، نو په هماغه ډول به د هغه په بیا راژوندي کېدلو کې هم د هغه سره شریک شو.</verse>
				<verse number="6">مونږ پوهېږو چې زمونږ زوړ فطرت د مسیح سره په صلیب کې مړ شو، ترڅو ګناه زمونږ په ژوند باندې خپل قدرت له لاسه ورکړي او مونږ نور د ګناه غلامان ونه اوسو.</verse>
				<verse number="7">ځکه څوک چې مړ شي، نو هغه د ګناه نه خلاص شوی دی.</verse>
				<verse number="8">که چېرې مونږ د مسیح سره مړه شوي یو، نو په دې ایمان لرو چې د هغه سره به ژوند هم کوو.</verse>
				<verse number="9">ځکه مونږ پوهېږو چې مسیح د مړو نه راژوندی شوی دی او بیا به هېڅکله مړ نه شي، یعنې مرګ نور په هغه باندې واک او اختیار نه لري.</verse>
				<verse number="10">کله چې مسیح مړ شو، نو هغه یوځل او د تل دپاره د ګناهونو په خاطر مړ شو. خو اوس چې هغه ژوندی دی، نو هغه یوازې د خدای دپاره ژوند کوي.</verse>
				<verse number="11">نو تاسو هم خپل ځانونه د ګناه په وړاندې مړه وګڼئ، خو د خدای په وړاندې د عیسی مسیح سره په یووالي کې خپل ځانونه ژوندي وګڼئ.</verse>
				<verse number="12">نو مه پرېږدئ چې ګناه نور ستاسو په فاني بدن باندې حکومت وکړي او تاسو د خپلو نفساني غوښتنو تابع کړي.</verse>
				<verse number="13">د خپل بدن یو غړی هم د یوې وسیلې په توګه د بدۍ په اختیار کې مه ورکوئ، بلکې خپل ځانونه خدای ته وسپارئ او د هغو کسانو په شان چې د مرګ نه راژوندي شوي دي، د خپل بدن غړي خدای ته د عدالت او رښتینولۍ دپاره د یوې وسیلې په توګه وړاندې کړئ.</verse>
				<verse number="14">ځکه چې ګناه به نور په تاسو باندې حاکمه نه وي، له دې امله چې تاسو نور د شریعت تابع نه یئ، بلکې د خدای د فضل لاندې یئ.</verse>
				<verse number="15">نو بیا څه ووایو؟ ایا مونږ باید ګناه وکړو، ځکه چې د شریعت تابع نه یو، بلکې د خدای د فضل لاندې یو؟ نه، هېڅکله نه!</verse>
				<verse number="16">ایا تاسو نه پوهېږئ چې که چېرې تاسو خپل ځانونه د غلامانو په توګه د کوم چا په اختیار کې ورکړئ او د هغه تابع اوسئ، نو په حقیقت کې تاسو د هغه چا غلامان یئ چې اطاعت یې کوئ، که هغه د ګناه غلامي وي چې پای یې مرګ دی او یا د خدای تابعداري وي چې نتیجه یې عدالت دی.</verse>
				<verse number="17">نو د خدای شکر دی چې تاسو یو وخت د ګناه غلامان وئ، خو اوس تاسو د زړه له اخلاصه د هغه تعلیم اطاعت کوئ چې تاسو ته درکړل شوی دی.</verse>
				<verse number="18">اوس تاسو د ګناه نه ازاد او د عدالت غلامان شوي یئ.</verse>
				<verse number="19">زه ستاسو د انساني فطرت د کمزورۍ له امله ساده خبرې کوم. لکه څنګه چې تاسو یو وخت خپل ځانونه د ناپاکۍ او د ټولو بدو کارونو غلامان کړي وو، نو اوس خپل د بدن ټول غړي د عدالت غلامان کړئ چې پاک او سپېڅلي شئ.</verse>
				<verse number="20">کله چې تاسو د ګناه غلامان وئ، نو مجبوره نه وئ چې عدالت او رښتینولي وکړئ.</verse>
				<verse number="21">د هغو کارونو په کولو سره چې اوس ورباندې شرمېږئ تاسو کومه ګټه تر لاسه کړه؟ ځکه چې د هغو کارونو پای مرګ دی.</verse>
				<verse number="22">خو اوس تاسو د ګناه نه ازاد شوي یئ او د خدای غلامان یئ. د دې ګټه دا ده چې تاسو پاک او سپېڅلي شوي یئ او د دې نتیجه تلپاتې ژوندون دی.</verse>
				<verse number="23">ځکه چې د ګناه نتیجه مرګ دی، خو د خدای نعمت زمونږ په څښتن عیسی مسیح کې تلپاتې ژوندون دی.</verse>
			</chapter>
			<chapter number="7">
				<verse number="1">ای خویندو او ورونو! تاسو چې د شریعت څخه خبر یئ، ایا تاسو نه پوهېږئ چې شریعت په هغو ټولو کسانو باندې عملي کیږي چې ترڅو پورې هغوی ژوندي وي؟</verse>
				<verse number="2">د مثال په ډول د شریعت له مخې یوه ښځه تر هغه وخته پورې د خپل مېړه سره تړاو لري چې مېړه یې ژوندی وي، خو که چېرې مېړه یې مړ شي، نو هغه د واده د قانون د قید نه ازاده ده.</verse>
				<verse number="3">نو له دې امله که چېرې هغه ښځه په داسې حال کې چې مېړه یې ژوندی وي او هغه د بل چا سره اړیکې ولري، نو هغه زناکاره ګڼل کیږي. خو که چېرې د هغې مېړه مړ شي، نو هغه د شریعت له مخې ازاده ده او که چېرې هغه د بل چا سره واده وکړي، نو زناکاره نه ده.</verse>
				<verse number="4">ای خویندو او ورونو! نو په همدې ډول تاسو هم چې د مسیح د بدن غړي یئ، د شریعت په وړاندې مړه شوي یئ او اوس د هغه چا سره تړاو لرئ چې د مړو نه بیا راژوندی شوی دی، ترڅو وکولای شئ چې خدای ته په خدمت کولو کې ګټور تمام شئ.</verse>
				<verse number="5">کله چې مونږ د خپل انساني فطرت له مخې ژوند کاوه، نو شریعت مونږ نفساني غوښتنو ته هڅولو او په مونږ کې یې کار کاوه چې نتیجه یې مرګ دی.</verse>
				<verse number="6">اوس مونږ د شریعت نه ازاد شوي یو او د هغه څه په وړاندې چې مونږ یې بندیان ساتلو، مړه شوي یو. نو مونږ نور په هغې زړې طریقې نه چې په شریعت کې لیکل شوي دي، بلکې په نوې طریقې د روح القدس په مرسته د خدای خدمت کوو.</verse>
				<verse number="7">نو مونږ بیا څه ووایو؟ ایا په خپله شریعت ګناه ده؟ هېڅکله نه! که چېرې شریعت نه وای، نو ما به ګناه نه وای پېژندلې. که چېرې شریعت نه وای ویلي: «د نورو څخه د کوم شي تمه مه کوه،» نو زه به هېڅکله په دې نه وای پوه شوی چې تمه څه شی دی.</verse>
				<verse number="8">خو ګناه د همدې حکم په وسیله دا موقعه تر لاسه کړه چې په ما کې هر ډول تمه کول پیدا کړي. ځکه پرته له شریعت نه ګناه مړه ده.</verse>
				<verse number="9">یو وخت زه بې له شریعته ژوندی وم، خو کله چې د شریعت حکم راغی، نو ګناه ژوندۍ شوه او زه مړ شوم.</verse>
				<verse number="10">هماغه حکم چې باید ماته یې ژوند راکړی وای، ماته یې مرګ راوړ.</verse>
				<verse number="11">ځکه د دې حکم په وسیله ګناه ته موقعه په لاس ورغله او زه یې وغولولم او مړ یې کړم.</verse>
				<verse number="12">نو بیا شریعت سپېڅلی دی او حکمونه یې هم سپېڅلي، عادلانه او ښه دي.</verse>
				<verse number="13">خو ایا یو ښه شی زما د مرګ سبب ګرځي؟ هېڅکله نه! بلکې دا ګناه وه چې د هغه ښه شي په وسیله یې زه ووژلم، د دې دپاره چې زه پوه شم چې ګناه څه شی دی. خو د شریعت حکم د ګناه بې حده بدي ښکاره کړه.</verse>
				<verse number="14">ځکه چې مونږ پوهېږو چې شریعت روحاني دی، خو زه جسماني یم او لکه د یو غلام په شان په ګناه باندې خرڅ شوی یم.</verse>
				<verse number="15">زه نه پوهېږم چې څه کوم، ځکه زه چې څه غواړم چې ویې کړم هغه نه کوم، خو هماغه کار کوم چې کرکه ترې لرم.</verse>
				<verse number="16">اوس چې زه هغه کار کوم چې نه غواړم ویې کړم، نو دا د دې څرګندونه کوي چې زه دا منم چې شریعت ښه دی.</verse>
				<verse number="17">نو اوس زه هغه څوک نه یم چې دا کار کوم، بلکې دا ګناه ده چې په ما کې اوسیږي او دا کار کوي.</verse>
				<verse number="18">زه پوهېږم چې زما په انساني فطرت کې نېکي نشته، ځکه زه غواړم چې ښه کار وکړم، خو کولای یې نه شم.</verse>
				<verse number="19">ځکه کوم ښه کار چې زه غواړم ویې کړم، هغه نه کوم، خو کوم بد کار چې زه یې نه غواړم، هغه کوم.</verse>
				<verse number="20">نو اوس چې زه کوم کار چې نه غواړم ویې کړم، هغه کوم، نو زه د هغه کار سرته رسوونکی نه یم، بلکې دا ګناه ده چې په ما کې اوسیږي.</verse>
				<verse number="21">نو زه په دې قانون پوه شوم هرکله چې زه وغواړم کوم ښه کار وکړم، نو بدي مې له لاسه وشي.</verse>
				<verse number="22">ځکه چې زه په باطن کې د خدای په شریعت باندې خوشحاله یم.</verse>
				<verse number="23">خو زه وینم چې په ما کې یو بل قانون کار کوي چې زما د ذهن د قانون سره په جنګ کې دی او ما د هغې ګناه د قانون بندي کوي چې په ما کې کار کوي.</verse>
				<verse number="24">زه څومره بدبخته انسان یم. څوک کولای شي چې ما د دې بدن نه چې ما مرګ ته سپاري، خلاص کړي؟</verse>
				<verse number="25">د خدای شکر کوم چې ماته زمونږ د څښتن عیسی مسیح په وسیله خلاصون راکوي. نو بیا زه په خپل ذهن سره د خدای د شریعت غلامي کوم، خو په نفساني توګه زه د ګناه د قانون غلامي کوم.</verse>
			</chapter>
			<chapter number="8">
				<verse number="1">نو اوس چې کوم خلک د عیسی مسیح سره په یووالي کې ژوند کوي، هغوی هېڅ محکوم کېدای نه شي.</verse>
				<verse number="2">ځکه چې د خدای د روح قانون چې ماته په عیسی مسیح کې ژوندون راکوي، زه یې د ګناه او د مرګ د قانون نه خلاص کړی یم.</verse>
				<verse number="3">هغه څه چې شریعت د انساني فطرت د کمزورۍ له امله ونه شو کولای چې سرته یې ورسوي، هغه خدای سرته ورسول. هغه خپل زوی د یو ګناهکار انساني جسم په شکل کې د ګناهونو د بخښنې دپاره راولېږه، ترڅو ګناه په انساني فطرت کې محکومه کړي.</verse>
				<verse number="4">هغه داسې وکړل د دې دپاره چې د شریعت رښتینې غوښتنې په مونږ کې د نفساني غوښتنو له مخې نه، بلکې د خدای د روح په وسیله چې ژوند کوو، پوره شي.</verse>
				<verse number="5">ځکه څوک چې د نفساني غوښتنو له مخې ژوند تېروي، نو تل د نفساني شیانو په فکر کې وي. خو څوک چې د روح القدس د غوښتنو له مخې ژوند کوي، نو هغوی د هغو شیانو په فکر کې وي چې روح القدس یې غواړي.</verse>
				<verse number="6">که چېرې زمونږ په ذهنونو باندې نفساني غوښتنې حاکمې وي، نو پای یې مرګ دی. خو که چېرې زمونږ په ذهنونو باندې روح القدس حاکم وي، نو نتیجه یې ژوند او سوله ده.</verse>
				<verse number="7">ځکه چې خپل ځان د نفساني شیانو پورې تړل د خدای سره دښمني ده، ځکه چې دا د خدای د قانون اطاعت کول نه دي او په حقیقت کې نه شي کولای چې اطاعت وکړي.</verse>
				<verse number="8">څوک چې د خپلو نفساني غوښتنو له مخې ژوند تېروي، هغوی نه شي کولای چې خدای خوشحاله کړي.</verse>
				<verse number="9">نو تاسو نور د خپلو نفساني غوښتنو له مخې نه، بلکې د روح القدس د لارښوونې له مخې ژوند کوئ، که په رښتیا سره روح القدس په تاسو کې اوسیږي. که چېرې په چا کې د مسیح روح نه وي، نو هغه د مسیح نه دی.</verse>
				<verse number="10">خو که چېرې مسیح په تاسو کې اوسیږي، نو که څه هم ستاسو بدن د ګناه له امله مړ هم شي، خو روح القدس تاسو ته ژوند درکوي، ځکه چې تاسو د خدای په نظر کې عادلان ګڼل شوي یئ.</verse>
				<verse number="11">که چېرې روح القدس چې مسیح یې بېرته د مړو نه راژوندی کړ په تاسو کې اوسي، نو لکه څنګه چې عیسی یې بېرته د مړو نه راژوندی کړ، نو ستاسو فاني وجود ته به هم ژوند ورکړي، ځکه چې دغه روح په تاسو کې هم اوسیږي.</verse>
				<verse number="12">نو بیا ای خویندو او ورونو! مونږ مجبوره نه یو چې د انساني فطرت او د هغه د غوښتنو له مخې ژوند وکړو.</verse>
				<verse number="13">ځکه که چېرې تاسو د خپلو نفساني غوښتنو له مخې ژوند وکړئ، نو مړه به شئ. خو که چېرې د خدای د روح په مرسته خپل د ګناه نه ډک عملونه له منځه یوسئ، نو تاسو به ژوند کوئ.</verse>
				<verse number="14">ځکه ټول هغه کسان چې د روح په وسیله ورته لارښوونه کیږي، هغوی د خدای اولادونه دي.</verse>
				<verse number="15">ځکه چې تاسو هغه روح نه دی تر لاسه کړی چې غلامان مو کړي او ستاسو د وېرې سبب شي، بلکې هغه روح مو تر لاسه کړ چې تاسو د خدای دپاره لکه د خپلو اولادونو په شان اوسئ او د هغه په وسیله مونږ نارې وهو: «ابا، یعنې ای پلاره»</verse>
				<verse number="16">روح القدس په خپله زمونږ د روح سره شاهدي ورکوي چې مونږ د خدای اولادونه یو.</verse>
				<verse number="17">که چېرې مونږ د هغه اولادونه یو، نو بیا وارثان هم یو، یعنې د خدای وارثان یو او د مسیح په میراث کې هم شریک یو او که چېرې مونږ د هغه سره په کړاوونو کې شریک یو، نو د هغه سره په جلال کې هم شریک یو.</verse>
				<verse number="18">زه فکر کوم چې هغه کړاوونه چې اوس یې مونږ تېروو، د هغه جلال سره د پرتله کولو وړ نه دي چې مونږ ته به وښودل شي.</verse>
				<verse number="19">ځکه چې خلقت په شوق سره د خدای د اولادونو د ښکاره کېدلو په انتظار دی.</verse>
				<verse number="20">ځکه چې خلقت بې معنی شو، خو په خپله رضا نه بلکې د خدای په رضا، په دې هیله چې</verse>
				<verse number="21">یوه ورځ به په خپله خلقت د فساد د غلامۍ نه ازاد شي او د خدای د اولادونو د جلال نه په ډکې ازادۍ کې شامل شي.</verse>
				<verse number="22">ځکه چې مونږ پوهېږو چې ټول خلقت یوځای د درد له لاسه لکه د لنګون د درد په شان تر اوسه پورې زګېروي کوي.</verse>
				<verse number="23">یوازې خلقت نه، بلکې مونږ هم سره له دې چې روح القدس د خدای د لومړني نعمت په توګه تر لاسه کړی دی، په خپل باطن کې زګېروي کوو لکه څنګه چې دې ته په شوق سره په انتظار یو چې خدای مونږ د خپلو اولادونو په توګه قبول کړي او زمونږ بدن ته خلاصون ورکړي.</verse>
				<verse number="24">ځکه چې په همدې هیلې مونږ وژغورل شو. خو که چېرې زمونږ هغه هیله پوره شوې وي، نو بیا د څه شي هیله ولرو؟</verse>
				<verse number="25">خو که چېرې مونږ د هغه څه هیله ولرو چې تر اوسه یې نه لرو، نو مونږ په صبر او زغم سره د هغه انتظار کوو.</verse>
				<verse number="26">په همدې ډول روح القدس زمونږ په کمزوریو کې زمونږ سره مرسته کوي. ځکه چې مونږ نه پوهېږو چې څنګه باید دعا وکړو. نو روح القدس زمونږ دپاره داسې په نارو شفاعت کوي چې په خبرو او لفظونو کې بیان کېدلی نه شي.</verse>
				<verse number="27">خو خدای چې زمونږ د زړونو نه خبر دی، په دې پوهیږي چې د روح القدس اراده څه ده، ځکه چې روح القدس د خدای د ارادې له مخې د خپلو خلکو شفاعت کوي.</verse>
				<verse number="28">مونږ پوهېږو چې هرڅه د هغو خلکو د ښېګڼې دپاره چې د خدای سره مینه کوي او د هغه په اراده ورته بلنه ورکړل شوې ده، په ګډه سره کار کوي.</verse>
				<verse number="29">ځکه چې خدای هغوی له پخوا نه پېژندل او هغوی یې له مخکې نه غوره کړي وو چې د هغه د زوی په شان شي، ترڅو هغه په ټولو خویندو او ورونو کې لومړنی زېږېدلی وي چې لوړ مقام ولري.</verse>
				<verse number="30">او هغه کسان چې هغه له مخکې نه غوره کړي وو، رابللي یې دي او هغه رابلل شوي یې عادلان وګڼل او کوم کسان چې هغه عادلان کړي دي، هغوی ته یې خپل جلال هم ورکړ.</verse>
				<verse number="31">نو بیا مونږ د دې شیانو په هکله څه ویلی شو؟ که خدای زمونږ په خوا دی، نو بیا څوک کولای شي چې زمونږ په خلاف شي؟</verse>
				<verse number="32">هغه خپل زوی هم زمونږ څخه درېغ نه کړ، بلکې هغه یې زمونږ د ټولو په خاطر د قربانۍ په توګه وړاندې کړ، نو همدارنګه ایا هغه به هرڅه مونږ ته وړیا رانه کړي؟</verse>
				<verse number="33">څوک به د خدای په غوره شویو خلکو باندې تور ولګوي؟ ځکه چې خدای په خپله اعلانوي چې هغوی عادلان ګڼي.</verse>
				<verse number="34">نو بیا څوک هغوی محکومولی شي؟ ځکه چې عیسی مسیح هغه څوک دی چې مړ شو خو بیا راژوندی شو او هغه د خدای ښي لاس ته ناست دی او په رښتیا سره زمونږ شفاعت کوي.</verse>
				<verse number="35">نو بیا څوک به مونږ د مسیح د مینې نه بېل کړي؟ ایا مصیبت او کړاوونه، یا ځورونه یا لوږه، لوڅوالی یا خطر یا توره؟</verse>
				<verse number="36">لکه څنګه چې د خدای په کلام کې لیکل شوي دي: مونږه له مرګه سره مخ یو هر وخت ستا په خاطر مونږه ګڼي هغو پسونو په شان وي چې حلالې دپاره</verse>
				<verse number="37">خو نه، له دې هرڅه سره سره د عیسی مسیح په وسیله چې زمونږ سره یې مینه وکړه، پوره بری زمونږ په برخه دی.</verse>
				<verse number="38">ځکه زه ډاډمن یم چې نه مرګ او نه ژوند، نه فرښتې، نه اسماني واکمنان، نه اوسني او نه راتلونکي شیان، نه قدرتونه،</verse>
				<verse number="39">نه لوړې او ژورې او نه په ټول خلقت کې نور شیان کولای شي چې مونږ د خدای د هغې میني نه بېل کړي چې زمونږ په څښتن عیسی مسیح کې ده.</verse>
			</chapter>
			<chapter number="9">
				<verse number="1">زه د مسیح سره تړاو لرم، نو رښتیا وایم او دروغ نه وایم. زما وجدان چې د روح القدس تابعداري کوي، د دې شاهد دی</verse>
				<verse number="2">چې زما په زړه کې د خپل قوم یعنې یهودیانو په خاطر چې زما خپلوان دي ډېر لوی غم او نه ختمېدونکی خفګان دی.</verse>
				<verse number="3">د هغوی دپاره زه په دې هیله وم چې لعنتي شم او د مسیح نه بېل شم.</verse>
				<verse number="4">هغوی اسراییلیان دي او هغوی ته د خدای اولادونه ویل شوي دي او جلال، لوظونه، شریعت، د عبادت مراسم او وعدې ورکړل شوي دي.</verse>
				<verse number="5">زمونږ نیکونه یعنې ابراهیم، اسحاق او یعقوب هم د هغوی سره تړاو لري او مسیح په انساني لحاظ د هغوی د نسل څخه دی. خدای چې په ټولو باندې حکومت کوي، هغه ته دې تل ترتله ثنا وي. امین.</verse>
				<verse number="6">دا په دې معنی نه ده چې د خدای کلام خپل مقصد ته نه دی رسېدلی. ځکه چې ټول اسراییلیان د خدای غوره شوي خلک نه دي.</verse>
				<verse number="7">او نه هم د ابراهیم ټول نسل د خدای اولادونه دي. ځکه چې خدای ابراهیم ته وویل: «ستا نسل به د اسحاق څخه حساب شي.»</verse>
				<verse number="8">مقصد دا چې هغه ټول اولادونه چې په جسماني لحاظ د ابراهیم د نسل څخه پیدا شوي دي، د خدای اولادونه نه ګڼل کیږي، بلکې یوازې هغوی د خدای په اولادونو کې حسابیږي چې د خدای د وعدې له مخې پیدا شوي دي.</verse>
				<verse number="9">ځکه چې د خدای وعده داسې وه: «کله چې زه په راتلونکي کال کې په همدې وخت بېرته راشم، نو ساره به زوی ولري.»</verse>
				<verse number="10">یوازې دا نه، بلکې ربکا د یو کس نه چې هغه زمونږ نیکه اسحاق دی، امیدواره شوه.</verse>
				<verse number="11">۱۱-۱۲ خو د دې دپاره چې د خدای مقصد د دې غبرګونکو څخه د یو په غوره کولو کې پوره شي، نو خدای ربکې ته وویل: «مشر زوی به د کشر خدمت کوي.» هغه دا خبره د هغوی د زېږېدلو نه مخکې وکړه او مخکې له دې چې هغوی کوم ښه یا بد کار وکړي. ترڅو دا وښایي چې د خدای غوره کېدل د هغه د بلنې له مخې وو، نه د هغوی د عملونو له مخې.</verse>
				<verse number="12"></verse>
				<verse number="13">لکه څنګه چې د خدای په کلام کې لیکل شوي دي: یعقوب راباندې ګران ؤ، خو عیسو مې رد کړ.</verse>
				<verse number="14">نو بیا مونږ څه ووایو؟ ووایو چې خدای بې انصافه دی؟ هېڅکله نه!</verse>
				<verse number="15">ځکه چې خدای موسی ته وویل: «زه چې په هرچا باندې وغواړم رحم وکړم، نو رحم ورباندې کوم او په هرچا باندې چې وغواړم زړه وسوځوم، نو زړه ورباندې سوځوم.»</verse>
				<verse number="16">نو دا د انسان د خوښې او کوښښ پورې اړه نه لري، بلکې یوازې د خدای د رحم پورې اړه لري.</verse>
				<verse number="17">ځکه چې د خدای کلام فرعون ته وایي: «ته ما د دې دپاره پاچا کړې چې ستا په وسیله خپل قدرت وښایم او زما نوم په ټوله دنیا کې مشهور شي.»</verse>
				<verse number="18">نو هغه چې وغواړي په چا باندې رحم وکړي، نو رحم ورباندې کوي او که وغواړي چې د چا زړونه سخت کړي، نو د هغوی زړونه سختوي.</verse>
				<verse number="19">نو تاسو به ماته ووایئ: «نو بیا ولې خدای مونږ ملامتوي؟ ځکه څوک کولای شي چې د هغه د ارادې په وړاندې ودریږي؟»</verse>
				<verse number="20">ای انسانه، ته څوک یې چې بېرته خدای ته ځواب ورکوې؟ ایا یو لوښی کلال ته ویلی شي چې زه دې ولې داسې جوړ کړی یم؟</verse>
				<verse number="21">ایا یو کلال دا حق نه لري چې د هماغې یو موټي خاورې نه یو لوښی د ځانګړې کارونې دپاره او بل د عادي کارونې دپاره جوړ کړي؟</verse>
				<verse number="22">خدای هم همداسې کړي وو. هغه غوښتل چې خپل قهر وښایي او خپل قدرت ښکاره کړي. خو هغه د هغو کسانو په اړه د ډېر صبر او زغم څخه کار واخیست چې باید تباه شي.</verse>
				<verse number="23">هغه داسې وکړل، ترڅو خپل لوی جلال هغو خلکو ته ښکاره کړي چې رحم ورباندې وشي، یعنې هغه خلک چې د مخکې نه یې دې ته تیار کړي وو چې د هغه جلال تر لاسه کړي.</verse>
				<verse number="24">ځکه چې مونږ هغه خلک یو چې هغه رابللي یو، یعنې یوازې هغه خلک نه چې یهودیان دي، بلکې د غیریهودیانو له منځ نه هم رابلل شوي دي.</verse>
				<verse number="25">لکه څنګه چې خدای د هوشع نبي په کتاب کې وایي: هغه خلک چې زما نه وو، زه به هغوی ته خپل خلک ووایم او هغه خلک چې په ما باندې ګران نه وو، هغوی ته وبه وایم «خپل ګران.»</verse>
				<verse number="26">هغوی ته په هماغه ځای کې ویل شوي وو: «تاسو زما خلک نه یئ،» نو په هماغه ځای کې به هغوی ته وویل شي: «د ژوندي خدای اولادونه.»</verse>
				<verse number="27">او اشعیا نبي هم په لوړ اواز د اسراییلو په هکله داسې وایي: که څه هم اسراییلیان به لکه د بحیرې د بې شمېره شګې په شان وي، خو د هغوی څخه به لږ شمېر یې خلاصون ومومي،</verse>
				<verse number="28">ځکه څښتن به د ټولو خلکو په باره کې به په پوره توګه او زر د ځمکې په مخ خپل قضاوت تر سره کړي.</verse>
				<verse number="29">او لکه څنګه چې اشعیا مخکې پېشګویي کړې وه: که مونږ ته مطلق قادر څښتن نسلونه پریښي نه وای، نو مونږ به د سدوم او عمورې په شان تباه شوي وای.</verse>
				<verse number="30">نو بیا مونږ څه ووایو؟ که څه هم غیریهودیانو کوښښ نه کاوه چې د خدای په نظر کې عادلان وګڼل شي، خو هغه یې د ایمان په وسیله تر لاسه کړ.</verse>
				<verse number="31">خو اسراییلیانو چې کوښښ کاوه د شریعت په وسیله عادلان وګڼل شي، نو هغه یې تر لاسه نه کړ.</verse>
				<verse number="32">ځکه چې د هغوی کوښښ د ایمان له لارې نه، بلکې د هغوی د خپلو عملونو په بنیاد ؤ. نو هغوی په هغې ښویېدونکې تیږې باندې وښویېدل.</verse>
				<verse number="33">لکه څنګه چې د خدای په کلام کې لیکل شوي دي: ګورئ، زه په صهیون کې یوه داسې تیږه ږدم چې د خلکو د ښویېدلو سبب شي او یو داسې ګټ چې هغوی پرې ولویږي. خو هرڅوک چې په هغه باندې ایمان راوړي، نو هېڅکله به ونه شرمیږي.</verse>
			</chapter>
			<chapter number="10">
				<verse number="1">ای خویندو او ورونو! زما د زړه غوښتنه او خدای ته دا دعا ده چې زما قوم خلاصون ومومي.</verse>
				<verse number="2">زه په دې شاهدي ورکوم چې هغوی د خدای په هکله غیرتي دي، خو د هغوی غیرت د پوهې له مخې نه دی.</verse>
				<verse number="3">ځکه چې هغوی هغه لاره ونه پېژندله چې خدای د هغې په وسیله خلک په خپل حضور کې عادلان ګڼي او د هغه په ځای کوښښ یې وکړ چې خپله لاره عادلانه وښایي او په دې ډول هغوی د خدای د عدالت تابعداري نه کوي.</verse>
				<verse number="4">ځکه چې مسیح د شریعت پوره کوونکی دی، نو هرڅوک چې په هغه باندې ایمان راوړي، هغوی به د خدای په حضور کې عادلان وګڼل شي.</verse>
				<verse number="5">موسی د عادل کېدلو په هکله چې د شریعت په وسیله تر لاسه کیږي، لیکي: «څوک چې په شریعت باندې عمل کوي، نو د هغه په وسیله به ژوند کوي.»</verse>
				<verse number="6">خو د هغه عدالت په هکله چې د ایمان په وسیله تر لاسه کیږي، وایي: «په خپل زړه کې داسې مه وایئ: ‹څوک به اسمان ته وخېژي؟› د دې دپاره چې مسیح لاندې راولي.</verse>
				<verse number="7">یا داسې مه وایئ: ‹څوک کولای شي چې ښکته د مړو دنیا ته لاړ شي؟› د دې دپاره چې مسیح د مړو نه راژوندی کړي.»</verse>
				<verse number="8">د خدای کلام څه وایي؟ د خدای پیغام تا سره نژدې دی. هغه ستا په خوله او ستا په زړه کې دی. هغه پیغام د ایمان پیغام دی چې مونږ یې اعلانوو:</verse>
				<verse number="9">که چېرې ته په خپله خوله اقرار وکړې چې عیسی څښتن دی او په خپل زړه کې په دې ایمان ولرې چې خدای هغه د مړو نه راژوندی کړی دی، نو ته به خلاصون ومومې.</verse>
				<verse number="10">ځکه که څوک د زړه نه ایمان راوړي، نو هغه به نېک وګڼل شي او که په خپله خوله د خپل ایمان اقرار وکړي، نو هغه به خلاصون ومومي.</verse>
				<verse number="11">د پیغمبرانو په لیکنو کې ویل شوي دي: «هرڅوک چې په هغه باندې ایمان راوړي، نو هېڅکله به ونه شرمیږي.»</verse>
				<verse number="12">نو ځکه د یهودي او غیریهودي ترمنځ هېڅ فرق نشته، ځکه چې د ټولو څښتن یو دی او هغو ټولو کسانو ته چې د هغه نه مرسته غواړي، زیات برکتونه ورکوي.</verse>
				<verse number="13">لکه څنګه چې د خدای کلام وایي: «هرڅوک چې د څښتن په نوم مرسته وغواړي، نو هغه به وژغورل شي.»</verse>
				<verse number="14">خو که چېرې هغوی په هغه باندې ایمان نه وي راوړی، نو څنګه به هغه ته اواز وکړي او مرسته به ورڅخه وغواړي؟ او څنګه کولای شي چې په هغه باندې ایمان راوړي چې د هغه په هکله یې څه نه وي اورېدلي؟ او هغوی به یې څنګه واوري ترڅو چې چا ورته پیغام نه وي رسولی؟</verse>
				<verse number="15">او هغوی به څنګه پیغام ورسوي، ترڅو د دې کار دپاره لېږل شوي نه وي؟ لکه څنګه چې د خدای په کلام کې لیکل شوي دي: څومره ښکلي دي د پیغام وړونکي قدمونه چې زېری رسوي.</verse>
				<verse number="16">خو هغوی ټولو هغه زېری قبول نه کړ، ځکه اشعیا نبي وایي: «ای څښتنه، چا زمونږ په پیغام باندې باور کړی دی؟»</verse>
				<verse number="17">نو ایمان د پیغام په اورېدلو سره پیدا کیږي او پیغام د مسیح د کلام په وسیله اورېدل کیږي.</verse>
				<verse number="18">خو زه پوښتنه کوم چې ایا د اسراییلو قوم پیغام نه دی اورېدلی؟ بې له شکه چې اورېدلی یې دی، ځکه لکه څنګه چې د خدای کلام وایي: د زیري رسوونکو اواز په ټوله دنیا کې اورېدل کیږي او د هغوی خبرې د دنیا تر بل سره پورې رسیږي.</verse>
				<verse number="19">خو زه یوځل بیا پوښتنه کوم چې ایا د اسراییلو خلک په دې پوه نه شول؟ موسی لومړنی کس دی چې وایي: زه به په تاسو کې د هغو خلکو په وسیله بخیلي پیدا کړم چې په قوم کې نه شمېرل کیږي او د یو نا پوهه قوم په وسیله به ستاسو قهر راوپاروم.</verse>
				<verse number="20">بیا اشعیا په ډېرې زړورتیا سره وایي: زه هغو خلکو پیدا کړم چې زما په لټه کې نه وو او خپل ځان مې هغو خلکو ته ښکاره کړ چې زه یې نه غوښتلم.</verse>
				<verse number="21">خو د اسراییلو د قوم په هکله خدای وایي: ټوله ورځ مې هغو خلکو ته د پخلاینې دپاره غېږه خلاصه کړې وه چې نافرمانه او سرکښه وو.</verse>
			</chapter>
			<chapter number="11">
				<verse number="1">زه پوښتنه کوم چې ایا خدای خپل قوم رد کړی دی؟ هېڅکله نه! زه خپله هم اسراییلی یم، د ابراهیم د نسل نه او د بنیامین د قبیلې څخه یم.</verse>
				<verse number="2">خدای خپل هغه قوم نه دی رد کړی چې د مخکې نه یې غوره کړی ؤ. ایا تاسو نه پوهېږئ چې د خدای کلام د الیاس پیغمبر په هکله څه وایي چې هغه څنګه د اسراییلو په خلاف خدای ته شکایت کوي او وایي:</verse>
				<verse number="3">«څښتنه، هغوی ستا پیغمبران وژلي دي، ستا د قربانۍ ځایونه یې وران کړي دي او زه یوازې پاتې یم او هغوی هڅه کوي چې ما هم ووژني.»</verse>
				<verse number="4">خو خدای هغه ته څه ځواب ورکړ؟ هغه دا ځواب ورکړ: «ما د خپل ځان دپاره اووه زره کسان چې د بعل بت ته یې سجده نه ده کړې، ساتلي دي.»</verse>
				<verse number="5">همدارنګه په دې اوسنۍ زمانه کې هم یو شمېر خلک پاتې دي چې د خدای په فضل سره غوره شوي دي.</verse>
				<verse number="6">خو که چېرې دا د فضل په وسیله وي، نو بیا د انسان د عملونو په وسیله نه دی. که نه، نو بیا فضل کومه معنی نه لري.</verse>
				<verse number="7">نو بیا دا څه معنی؟ د اسراییلو خلک چې د کوم شي په لټه کې وو، هغه یې تر لاسه نه کړ. د خدای غوره شویو کسانو تر لاسه کړ، خو د نورو زړونه سخت شول.</verse>
				<verse number="8">لکه څنګه چې د خدای په کلام کې لیکل شوي دي: خدای هغوی په روحاني درانه خوب ویده کړل چې تر نن ورځې پورې نه څه لیدلی شي او نه څه اورېدلی شي.</verse>
				<verse number="9">او داود وایي: پرېږده چې دسترخوان یې ورته تیلک او دام شي او تیږه ورته داسې شي چې پرې وښوییږي او د خپلو کارونو سزا وویني.</verse>
				<verse number="10">پرېږده چې سترګې یې ړندې شي چې هېڅ ونه ویني او ملاګانې یې د تل دپاره کړوپې شي.</verse>
				<verse number="11">نو زه پوښتنه کوم، ایا هغوی داسې وښویېدل چې بیا به هېڅکله راپورته نه شي؟ هېڅکله نه، بلکې د هغوی د سرغړونې په سبب خلاصون د غیریهودیانو په برخه شو او له همدې امله د اسراییلو سره کینه پیدا شوه.</verse>
				<verse number="12">اوس که چېرې د هغوی سرغړونه د دنیا د برکت سبب شوه او د هغوی روحاني ماتې د غیریهودیانو دپاره د برکت سبب شوه، نو بیا به د هغوی برکتونه نور څومره زیات شي چې کله ټول اسراییل په کې شامل شي.</verse>
				<verse number="13">اوس تاسو غیریهودیانو ته وایم چې زه د غیریهودیانو دپاره رسول یم او په خپل کار باندې ویاړ کوم.</verse>
				<verse number="14">ځکه کېدای شی چې په دې ډول وکولای شم د خپل قوم حسد او بخیلي راوپاروم او د هغوی څخه ځینې یې وژغورم.</verse>
				<verse number="15">ځکه که د هغوی رد کېدل د دنیا سره د خدای د پخلا کېدلو سبب شو، نو د هغوی منل به لکه د مرګ نه د بیا راژوندي کېدلو په معنی وي.</verse>
				<verse number="16">که چېرې د اوړو لومړنۍ پېړه چې خدای ته د نذرانې په توګه وړاندې کیږي، سپېڅلې وي، نو بیا ټوله خمیره هم سپېڅلي ده. او که د ونې ریښې سپېڅلې وي، نو څانګې یې هم سپېڅلې دي.</verse>
				<verse number="17">خو که چېرې ځینې څانګې پرېکړل شي او ته چې د ځنګلي زیتون یوه څانګه وې، په نورو څانګو کې پیوند شوې او د اصلي زیتون د ونې په ګټوره ریښه کې شریک شوې،</verse>
				<verse number="18">نو خپل ځان د نورو څانګو نه لوړ مه ګڼه. که چېرې خپل ځان لوړ ګڼې، نو یاد ساته چې ریښه په تا باندې ولاړه نه ده، بلکې ته په ریښې باندې ولاړ یې.</verse>
				<verse number="19">خو ته به وایې: «څانګې د دې دپاره پرېکړل شوې چې زه په کې پیوند شم.»</verse>
				<verse number="20">دا رښتیا ده. هغوی د خپلې بې ایمانۍ له امله پرېکړل شوې، خو ته د ایمان په وسیله هلته پاتې کېږې. نو مغرور کېږه مه، بلکې ووېرېږه.</verse>
				<verse number="21">ځکه که خدای هغه طبیعي څانګې په خپل ځای پرېنښودلې، نو تا به هم پرېنږدي.</verse>
				<verse number="22">نو د خدای مهرباني او سخت قضاوت په پام کې ونیسه. خدای د هغو خلکو په وړاندې سختګیره دی چې لېرې لوېدلي دي، خو ستا په وړاندې مهربانه دی، که چېرې ته د هغه په مهربانۍ کې پاتې شې. که نه، نو ته به هم پرېکړل شې.</verse>
				<verse number="23">که چېرې یهودیان په بې ایمانۍ کې پاتې نه شي، نو هغوی به بیا پیوند کړل شي، ځکه چې خدای قدرت لري چې هغوی یوځل بیا سره پیوند کړي.</verse>
				<verse number="24">ځکه که چېرې تاسو غیریهودیان د ځنګلي زیتون د ونې نه پرېکړل شوي یئ او د خپل فطرت په خلاف د اصلي زیتون د ونې سره پیوند شوي یئ، نو بیا به هغه اصلي څانګې څومره په اسانۍ سره پیوند شي چې د اصلي زیتون د ونې خپلې څانګې دي.</verse>
				<verse number="25">ای خویندو او ورونو! زه نه غواړم چې تاسو د دې پټ راز نه بې خبره پاتې شئ او په خپلې پوهې باندې مغرور شئ. د ځینو اسراییلیانو زړونه سخت شوي دي او دا به تر هغه وخته پورې دوام وکړي، ترڅو د هغو غیریهودیانو شمېر پوره شي چې خلاصون مومي.</verse>
				<verse number="26">په دې ډول به ټول اسراییل خلاصون ومومي. لکه څنګه چې لیکل شوي دي: خلاصوونکی به د صهیون څخه راشي او هغه به د یعقوب د نسل څخه بې دیني لېرې کړي.</verse>
				<verse number="27">زه به د هغوی سره لوظ وکړم چې د هغوی ګناهونه لېرې کړم.</verse>
				<verse number="28">د زېري په خاطر یهودیان د خدای دښمنان شول او دا ستاسو په ګټه دی. د خدای د خوښې له امله هغوی اوس هم خدای ته د هغوی د نیکونو ابراهیم، اسحاق او یعقوب په خاطر ګران دي.</verse>
				<verse number="29">ځکه چې د خدای نعمتونه او بلنه نه بدلېدونکي دي.</verse>
				<verse number="30">لکه څنګه چې تاسو غیریهودیانو یو وخت د خدای په وړاندې نافرماني کوله، خو اوس په تاسو باندې د یهودیانو د نافرمانۍ له امله رحم وشو،</verse>
				<verse number="31">نو اوس هغوی نافرماني کوي او په تاسو باندې د خدای رحم وشو، نو له دې امله په هغوی باندې به هم د هغه رحم وشي.</verse>
				<verse number="32">خدای ټول خلک په نافرمانۍ کې راګېر کړل، ترڅو په ټولو باندې رحم وکړي.</verse>
				<verse number="33">واه، د خدای شتمني څومره زیاته ده او د هغه حکمت او پوهه څومره ژوره ده! د هغه قضاوتونه څومره پټ او د هغه په لارو پوهېدل څومره سخت دي.</verse>
				<verse number="34">ځکه د خدای په کلام کې لیکل شوي دي: څوک کولای شي چې د څښتن په فکرونو باندې پوه شي؟ یا څوک کولای شي چې هغه ته مشوره ورکړي؟</verse>
				<verse number="35">یا چا خدای ته کوم شی ورکړی دی چې بېرته یې ترې واخلي؟</verse>
				<verse number="36">ځکه چې ټول شیان د هغه له خوا دي او د هغه په وسیله پیدا شوي دي او د هغه دپاره دي. د هغه جلال دې تل ترتله وي. امین.</verse>
			</chapter>
			<chapter number="12">
				<verse number="1">نو له دې امله ای خویندو او ورونو! زه د خدای د رحمتونو په خاطر ستاسو نه غوښتنه کوم چې خپل ځانونه خدای ته د ژوندۍ او سپېڅلې قربانۍ په توګه چې هغه ته د منلو وړ وي، وړاندې کړئ. دا ستاسو رښتینی او مناسب عبادت دی.</verse>
				<verse number="2">د دې دنیا په شان مه کېږئ، بلکې پرېږدئ چې د خپلو فکرونو په نوي کولو سره خدای تاسو بدل کړي. بیا به تاسو وکولای شئ چې د خدای اراده وپېژنئ او هغه څه چې ښه، د منلو وړ او کامل دي، وپېژنئ.</verse>
				<verse number="3">د هغه فضل له مخې چې ماته راکړل شوی دی، زه تاسو هر یو ته وایم چې خپل ځان لکه څنګه چې اوس یئ، د دې نه لوړ مه ګنئ. بلکې عاجز اوسئ او د هغه ایمان د اندازې له مخې چې خدای تاسو هر یو ته درکړی دی، فکر وکړئ.</verse>
				<verse number="4">لکه څنګه چې زمونږ په بدن کې ډېر غړي دي او د ټولو غړو کار یوشان نه دی،</verse>
				<verse number="5">نو مونږ چې ډېر یو، خو په مسیح کې یو بدن یو او د یو بل غړي یو.</verse>
				<verse number="6">مونږ باید د هغو مختلفو نعمتونو څخه چې خدای راته د خپل فضل له مخې راکړي دي، کار واخلو. که چېرې هغه د خدای د پیغام رسول وي، نو هغه باید د خپل ایمان له مخې سرته ورسوو.</verse>
				<verse number="7">که خدمت کول وي، نو باید خدمت وکړو. که هغه تعلیم ورکول وي، نو باید تعلیم ورکړو.</verse>
				<verse number="8">که هغه د نورو هڅول وي، نو باید ویې هڅوو. که چېرې د مالي مرستې ورکول وي، نو د سخاوت له مخې یې ورکړو، که چېرې د مشرۍ نعمت وي نو په کوښښ سره یې وکړو، که چېرې د مهربانۍ کولو نعمت وي، نو په خوشحالۍ سره رحم وکړو.</verse>
				<verse number="9">ستاسو مینه دې رښتینې او سوچه وي. د بدو نه کرکه کوئ او په نېکۍ کې ټینګ ودرېږئ.</verse>
				<verse number="10">یو د بل سره د ورورولۍ مینه کوئ او هر یو دې د خپل ځان نه زیات د نورو درناوی وکړي.</verse>
				<verse number="11">په خپل کار کې تنبلي مه کوئ او په روحاني شوق سره د څښتن خدمت کوئ.</verse>
				<verse number="12">ستاسو هیله دې تاسو خوشحاله ساتي، په مصیبت کې صبر او زغم ولرئ او هر وخت دعا کوئ.</verse>
				<verse number="13">د محتاجو ایماندارانو سره مرسته کوئ او مېلمه پال اوسئ.</verse>
				<verse number="14">څوک چې تاسو ځوروي، د هغوی دپاره برکت غواړئ، نه لعنت.</verse>
				<verse number="15">څوک چې خوشحاله وي، نو خوشحالي ورسره کوئ او څوک چې ژاړي، نو ورسره ژړا کوئ.</verse>
				<verse number="16">یو د بل سره په همغږۍ کې ژوند کوئ. مغرور مه اوسئ، بلکې د ټیټ مقام لرونکو خلکو سره ملګرتیا کوئ. خپل ځان د نورو څخه هوښیار مه ګڼئ.</verse>
				<verse number="17">د بدۍ په بدل کې د چا سره بدي مه کوئ. خو پام کوئ چې هغه کارونه باید وکړئ چې د ټولو په نظر کې ښه وګڼل شي.</verse>
				<verse number="18">ترڅو پورې چې کېدای شي او ستاسو پورې اړه ولري، نو د ټولو خلکو سره په سوله کې ژوند تېروئ.</verse>
				<verse number="19">ګرانو دوستانو، هېڅکله خپل بدل مه اخلئ، بلکې هغه د خدای قهر او غضب ته پرېږدئ، ځکه چې د خدای په کلام کې لیکل شوي دي: څښتن وایي: «بدل اخیستل زما کار دی، زه بدل اخلم.»</verse>
				<verse number="20">د دې په ځای لیکل شوي دي: که چېرې ستا دښمن وږی وي، نو هغه ته خواړه ورکړه چې ویې خوري. که چېرې تږی وي، نو هغه ته اوبه ورکړه چې ویې څښي. په دې کار به ته د هغه په سر باندې اور بل کړې او څښتن به تاته اجر درکړي.</verse>
				<verse number="21">مه پرېږده چې بدي درباندې غالبه شي، بلکې د نېکۍ په وسیله په بدۍ باندې بری تر لاسه کړه.</verse>
			</chapter>
			<chapter number="13">
				<verse number="1">هرڅوک دې د حکومتي واکمنانو تابعداري کوي، ځکه چې د خدای له اجازې پرته څوک نه شي کولای چې حکومت وکړي او اوسني واکمنان د خدای له خوا ټاکل شوي دي.</verse>
				<verse number="2">له دې امله څوک چې د واکمنانو سره مخالفت کوي، نو د خدای سره چې هغوی یې ټاکلي دي، مخالفت کوي او څوک چې مخالفت کوي، هغوی به په خپله خپل ځان ته سزا ورکوي.</verse>
				<verse number="3">ځکه چې واکمنان د ښو خلکو د وېرې سبب نه ګرځي، بلکې بدکاران ترې وېریږي. که چېرې غواړئ چې د قدرت د خاوندانو څخه وېره ونه لرئ، نو بیا ښه کار کوئ او هغوی به ستاسو ستاینه کوي.</verse>
				<verse number="4">ځکه چې هغوی د خدای خدمتګاران دي او ستاسو د ښېګڼې دپاره دي. خو که چېرې تاسو غلط کار کوئ، نو بیا ووېرېږئ، ځکه چې هغوی د خپل ځان سره توره بې دلیله نه ګرځوي. هغوی د خدای خدمتګاران دي او د خدای د غضب له لارې بدکارانو ته سزا ورکوي.</verse>
				<verse number="5">له همدې امله باید د واک د خاوندانو تابع اوسئ، یوازې د خدای د غضب نه د ځان ساتلو دپاره نه، بلکې د خپل وجدان په خاطر.</verse>
				<verse number="6">له همدې امله تاسو هم خپله مالیه ورکوئ، ځکه چې د واک خاوندان د خدای خدمتګاران دي او په خپلو دندو کې بوخت دي.</verse>
				<verse number="7">د کومو خلکو نه چې مو پور اخیستی وي، هغوی ته خپل پور بېرته ورکړئ. د مالیې اخیستونکو ته مالیه ورکوئ او محصول د محصول اخیستونکو ته ورکوئ. څوک چې د درناوي وړ وي، د هغوی درناوی کوئ او د عزت د خاوندانو عزت کوئ.</verse>
				<verse number="8">د هېچا پور په ځان باندې مه پرېږدئ، بلکې ستاسو یوازېنی کار د یو بل سره مینه کول دي. ځکه څوک چې د نورو سره مینه کوي، هغه په شریعت باندې پوره عمل کړی دی.</verse>
				<verse number="9">ځکه چې دا حکمونه دي: «زنا مه کوه، قتل مه کوه، غلا مه کوه، د نورو څخه د کوم شي تمه مه کوه» او نور حکمونه هم دي چې په دې حکم کې په لنډه توګه بیانیږي: «د خپل ګاونډي سره د خپل ځان په شان مینه کوه.»</verse>
				<verse number="10">څوک چې د خپل ګاونډي سره مینه کوي، نو د هغه سره بد نه کوي. نو له دې امله مینه کول د شریعت پوره کول دي.</verse>
				<verse number="11">همدارنګه لکه څنګه چې تاسو پوهېږئ چې همدا اوس هغه وخت رارسېدلی دی چې باید د خوب نه راویښ شئ. ځکه چې اوس زمونږ خلاصون د هغې ورځې نه ډېر رانژدې شوی دی چې کله مو ایمان راوړ.</verse>
				<verse number="12">شپه تېره شوې ده او ورځ رانژدې ده. نو راځئ چې د تیارې د کارونو نه لاس واخلو او د رڼا د زغرو کالي واغوندو.</verse>
				<verse number="13">راځئ چې د هغو کسانو په شان چې په رڼا کې ژوند کوي، مناسب چلند وکړو، نه په عیاشۍ او نشو کې، نه په جنسي بد اخلاقۍ او فساد کې، نه په جګړو او کینو کې.</verse>
				<verse number="14">د دې په ځای د څښتن عیسی مسیح د فطرت لباس واغوندئ او نور د خپلو نفساني غوښتنو د پوره کولو په فکر کې مه اوسئ.</verse>
			</chapter>
			<chapter number="14">
				<verse number="1">هغه خلک چې په خپل ایمان کې کمزوري دي، هغوی ومنئ، خو د هغوی سره د هغوی د شخصي نظریو په هکله شک او بحث مه کوئ.</verse>
				<verse number="2">یو کس په دې عقیده دی چې هغه کولای شي چې هرڅه وخوري، خو څوک چې په ایمان کې کمزوری وي، هغه یوازې سابه خوري.</verse>
				<verse number="3">څوک چې هرڅه خوري، نو هغه باید هغه چاته په سپکه سترګه ونه ګوري چې هغه یې نه خوري او څوک چې هرڅه نه خوري، باید د هغه چا په هکله قضاوت ونه کړي چې هرڅه خوري، ځکه چې خدای هغه قبول کړی دی.</verse>
				<verse number="4">ته څوک یې چې د بل چا د نوکر په هکله قضاوت کوې؟ دا چې هغه نوکر په خپل خدمت کې بریالی دی او که نه، دا د هغه د بادار پورې اړه لري. خو هغه به بریالی شي، ځکه چې څښتن کولای شي چې هغه بریالی کړي.</verse>
				<verse number="5">یو کس یوه ورځ د نورو ورځو نه سپېڅلی ګڼي، په داسې حال کې چې بل کس ټولې ورځې یوشان ګڼي. هرڅوک باید په دې باندې ډاډمن اوسي چې کوم فکر چې هغه یې لري، هغه سم دی.</verse>
				<verse number="6">څوک چې یوه ورځ سپېڅلې او مهمه ګڼي، هغه یې څښتن ته د درناوي دپاره ګڼي. څوک چې هرڅه خوري، نو څښتن ته د درناوي دپاره یې خوري، ځکه چې هغه ورباندې د خدای شکر کوي. خو څوک چې هرڅه نه خوري، هغه یې هم څښتن ته د درناوي دپاره نه خوري او د خدای شکر کوي.</verse>
				<verse number="7">ځکه چې زمونږ څخه هېڅوک هم د خپل ځان دپاره ژوند نه کوي او هېڅوک هم د خپل ځان دپاره نه مړ کیږي.</verse>
				<verse number="8">ځکه که چېرې مونږ ژوند کوو، نو د څښتن دپاره یې کوو او که مړه کېږو، نو د څښتن دپاره مړه کېږو. نو که چېرې مونږ ژوندي یو یا مړه کېږو، مونږ د څښتن یو.</verse>
				<verse number="9">له همدې امله مسیح مړ شو او بیا راژوندی شو، ترڅو هغه د مړو او ژوندیو دواړو څښتن وي.</verse>
				<verse number="10">نو بیا ته ولې د بل ایماندار په هکله قضاوت کوې؟ یا ولې بل ایماندار ته په سپکه سترګه ګورې؟ ځکه چې مونږ ټول به د خدای د قضاوت د تخت په مخکې ودرېږو.</verse>
				<verse number="11">ځکه چې د خدای په کلام کې لیکل شوي دي: څښتن وایي چې زه په خپل ذات باندې قسم خورم چې هر یو به زما په مخکې په ګونډو شي او هر یو به په خپله ژبه اقرار وکړي چې زه خدای یم.</verse>
				<verse number="12">نو بیا به مونږ هر یو د خپل ځان په هکله خدای ته حساب ورکوو.</verse>
				<verse number="13">نو راځئ چې نور د یو بل په هکله قضاوت ونه کړو، بلکې د هغې په ځای پرېکړه وکړو چې د بل ایماندار په لاره کې تیږه کېنږدو چې ورباندې وښوییږي او یا د هغه د لارې خنډ شو، ترڅو ګناه وکړي.</verse>
				<verse number="14">زه پوهېږم او څرنګه چې زه په څښتن عیسی باندې ډاډمن یم چې هېڅ شی په خپله ناپاکه نه دی، خو څوک یې چې ناپاک ګڼي، نو د هغه دپاره ناپاکه دی.</verse>
				<verse number="15">که چېرې بل ایماندار په هغه خوړو باندې چې ته یې خورې خفه کیږي، نو ته نور په مینه چلند نه کوې. ته چې څه خورې په هغو باندې د هغه چا د تباهۍ او هلاک کېدلو سبب مه ګرځه چې مسیح د هغه دپاره مړ شو.</verse>
				<verse number="16">نو څه چې ستاسو دپاره ښه دي، مه پرېږدئ چې نور ورته بد ووایي.</verse>
				<verse number="17">ځکه چې د خدای پاچاهي خوړل او څښل نه دي، بلکې عدالت، سوله او خوشحالي ده چې روح القدس یې ورکوي.</verse>
				<verse number="18">څوک چې په دې ډول د مسیح خدمت کوي، نو هغه خدای ته د منلو وړ دی او خلک یې خوښوي.</verse>
				<verse number="19">نو بیا راځئ چې د هغو شیانو پسې وګرځو چې زمونږ ترمنځ د سولې او سلامتۍ سبب ګرځي او یو د بل سره مرسته وکړو چې ټینګ ایمان ولرو.</verse>
				<verse number="20">د خوراک په خاطر د خدای کار مه خرابوئ. په حقیقت کې هرڅه پاک دي، خو دا غلطه ده چې کوم څوک هغه څه وخوري چې د نورو د ښویېدلو او ګناه سبب شي.</verse>
				<verse number="21">دا به ښه وي چې ته غوښه ونه خورې یا شراب ونه څښې او بل داسې کار ونه کړې چې د نورو ایماندارانو د ښویېدلو سبب شي.</verse>
				<verse number="22">په کوم شي چې ته عقیده لرې، هغه د خدای او په خپل منځ کې وساته. بختور دي هغه خلک چې خپل ځانونه د هغه څه په خاطر چې د هغوی په نظر کې سم دي او تر سره کوي یې، مجرم نه ګڼي.</verse>
				<verse number="23">خو که چېرې څوک کوم څه وخوري او په هغه باندې شکمن وي، نو هغه محکوم دی، ځکه چې هغه د ایمان له مخې دا عمل نه کوي او هر عمل چې د ایمان له مخې نه وي، هغه ګناه ده.</verse>
			</chapter>
			<chapter number="15">
				<verse number="1">مونږ چې په ایمان کې ټینګ یو، باید د کمزرو کمزورتیا وزغمو او یوازې د خپل ځان د خوشحالۍ په فکر کې ونه اوسو.</verse>
				<verse number="2">مونږ هر یو باید د خپل ګاونډي د ښېګڼې او خوشحالۍ دپاره مرسته وکړو، ترڅو د هغوی ایمان ډېر قوي شي.</verse>
				<verse number="3">ځکه چې مسیح هم کوښښ ونه کړ چې خپل ځان خوشحاله کړي. خو لکه څنګه چې د خدای په کلام کې لیکل شوي دي: «کومو خلکو چې ستاسو سپکاوی وکړ، هغوی زما سپکاوی هم وکړ.»</verse>
				<verse number="4">ځکه هرڅه چې پخوا لیکل شوي دي، هغه زمونږ د لارښوونې دپاره لیکل شوي دي ترڅو مونږ د صبر او هغې تسلۍ په وسیله چې د خدای کلام یې مونږ ته راکوي، هیله مند واوسو.</verse>
				<verse number="5">خدای چې د صبر او تسلۍ سرچینه ده، تاسو ته دې توان درکړي چې په داسې همغږۍ یو د بل سره ژوند وکړئ لکه څنګه چې د عیسی مسیح د پیروانو سره مناسب دي،</verse>
				<verse number="6">ترڅو تاسو ټول په ګډه سره په یو اواز د خدای یعنې زمونږ د څښتن عیسی مسیح د پلار ثنا ووایئ.</verse>
				<verse number="7">نو لکه څنګه چې مسیح تاسو ومنلئ، نو تاسو هم د خدای د جلال دپاره یو بل ومنئ.</verse>
				<verse number="8">ځکه چې زه تاسو ته وایم چې مسیح د خدای د رښتینولۍ د ثابتولو دپاره د یهودیانو خدمتګار شو، ترڅو هغه وعدې پوره کړي چې د هغوی د نیکونو سره یې کړې وې</verse>
				<verse number="9">او د دې دپاره چې غیریهودیان هم خدای ته د هغه د رحم په سبب ثنا ووایي. لکه څنګه چې د خدای په کلام کې لیکل شوي دي: له دې امله زه به د غیریهودیانو منځ کې ستا ثنا ووایم او زه په سندرو سره ستا ثنا او صفت کوم.</verse>
				<verse number="10">او په بل ځای کې وایي: ای نورو قومونو د خدای د قوم سره خوشحالي وکړئ.</verse>
				<verse number="11">او بیا په بل ځای کې وایي: ای ټولو قومونو، د څښتن ثنا او صفت وکړئ او ای ټولو خلکو د هغه لویي بیان کړئ.</verse>
				<verse number="12">او بیا اشعیا پیغمبر وایي: یو څوک به د یسي د اولادې څخه راشي او هغه به په غیریهودیانو حکومت وکړي او غیریهودیان به هغه ته هیله من وي.</verse>
				<verse number="13">خدای چې د هیلې سرچینه ده، هغه دې تاسو د خپل ایمان په وسیله د پوره خوشحالۍ او سولې نه ډک کړي چې د روح القدس په قدرت سره ستاسو هیله نوره هم زیاته شي.</verse>
				<verse number="14">ای زما خویندو او ورونو، زه په خپله ستاسو په هکله ډاډمن یم چې تاسو د نېکۍ نه ډک او پوره پوهه لرئ او د دې توان لرئ چې یو بل ته لارښوونه وکړئ.</verse>
				<verse number="15">خو ما په زړورتیا سره ځینې شیان تاسو ته لیکلي دي چې تاسو ته یې در په یاد کړم، د هغه فضل له امله چې خدای ماته راکړی دی</verse>
				<verse number="16">چې د غیریهودیانو دپاره د عیسی مسیح خدمتګار شم. هغه ماته د زیري د رسولو په خاطر د کاهنتوب دنده راکړې ده، ترڅو غیریهودیان لکه د یوې نذرانې په توګه چې خدای ته د منلو وړ وي، وړاندې کړم چې د روح القدس په وسیله پاکه شوې ده.</verse>
				<verse number="17">نو ځکه زه په عیسی مسیح کې د خدای دپاره په خپل خدمت باندې ویاړ کوم.</verse>
				<verse number="18">ځکه چې زه دا جرات نه کوم چې د کوم شي په هکله خبرې وکړم پرته له هغه څه نه چې مسیح زما په وسیله سرته رسولي دي، د دې دپاره چې زه غیریهودیان په خپلو خبرو او عمل باندې د خدای تابع کړم.</verse>
				<verse number="19">د نښو او حیرانوونکو کارونو په قدرت او د خدای د روح په قدرت سره هغوی قانع شول، ځکه چې ما د اورشلیم نه تر ایلیریکوم پورې په ټوله لاره د مسیح زېری په پوره توګه ورساوه.</verse>
				<verse number="20">دا زما مقصد ؤ چې زېری هغو ځایونو ته ورسوم چې تر اوسه یې د مسیح نوم نه دی اورېدلی، ترڅو زه په هغه بنیاد باندې داسې کوم څه جوړ نه کړم چې بل چا ایښی دی.</verse>
				<verse number="21">بلکې لکه څنګه چې د خدای په کلام کې لیکل شوي دي: چاته چې د هغه په هکله څه نه دي ویل شوي، هغوی به یې وویني او چا چې د هغه په هکله څه نه دي اورېدلي هغوی به پوه شي.</verse>
				<verse number="22">له همدې امله څو څو ځلې تاسو ته زما د راتللو مخنیوی وشو.</verse>
				<verse number="23">خو اوس چې ما خپل کار په دې سیمو کې پای ته رسولی دی او کلونه کلونه کیږي چې زه په دې ارمان وم چې راشم او تاسو ووینم،</verse>
				<verse number="24">نو زه په دې هیله یم چې اسپانیې ته د سفر په وخت کې تاسو سره د لږ وخت دپاره ووینم او کله مې چې ستاسو سره لیدنه وکړه، نو بیا به ستاسو په مرسته خپل سفر ته دوام ورکړم.</verse>
				<verse number="25">خو اوس د خدای د خلکو سره د مرستې په خاطر اورشلیم ته ځم.</verse>
				<verse number="26">ځکه چې د مقدونیې او جنوبي یونان ایماندارانو د زړه له اخلاصه پرېکړه کړې ده چې په اورشلیم کې غریبو ایماندارانو ته یو څه پیسې د مالي مرستې په توګه ورکړي.</verse>
				<verse number="27">هغوی خوشحاله وو چې دا کار وکړي او په حقیقت کې هغوی خپل ځانونه د یهودیانو پوروړي ګڼل. څرنګه چې یهودیانو خپل روحاني برکتونه د غیریهودیانو سره شریک کړل، نو غیریهودیان باید د دې په بدل کې د هغوی سره مالي مرستې وکړي.</verse>
				<verse number="28">نو کله چې زه دا کار سرته ورسوم او هغه پیسې چې راټولې شوې دي هغوی ته وسپارم، نو بیا زه اسپانیې ته ځم او په لاره کې به ستاسو سره لیدنه وکړم.</verse>
				<verse number="29">زه پوهېږم چې کله تاسو ته درځم، نو د مسیح د پوره برکتونو سره به درځم.</verse>
				<verse number="30">ای خویندو او ورونو! زه ستاسو نه د خپل څښتن عیسی مسیح او هغې مینې په خاطر چې روح القدس یې تاسو ته درکوي، غوښتنه کوم چې زما سره په هلوځلو کې خدای ته په دعا کولو سره یوځای شئ.</verse>
				<verse number="31">دعا وکړئ چې زه د یهودیې د بې ایمانانو څخه وژغورل شم او زما خدمت په اورشلیم کې د خدای خلکو ته د منلو وړ وګرځي.</verse>
				<verse number="32">نو که د خدای رضا وي، په خوشحالۍ به تاسو ته درشم او ستاسو په ملګرتیا او لیدنې سره به بېرته تکړه شم.</verse>
				<verse number="33">خدای چې د سولې او سلامتۍ سرچینه ده، هغه دې تاسو ټولو سره وي. امین.</verse>
			</chapter>
			<chapter number="16">
				<verse number="1">زه تاسو ته زمونږ خور فیبي چې د کينخریه د کلیسا خادمه ده، درپېژنم.</verse>
				<verse number="2">تاسو هغې ته د عیسی مسیح په نوم لکه څنګه چې د خدای د خلکو سره مناسب دي، هرکلی ووایئ او هر شي ته چې اړتیا ولري ورسره مرسته وکړئ، ځکه چې هغې د ډېرو سره مرسته کړې ده او زما سره یې هم کړې ده.</verse>
				<verse number="3">پریسکیلا او د هغې مېړه اکیلا ته چې د عیسی مسیح په خدمت کې زما ملګري دي، سلام ووایئ.</verse>
				<verse number="4">هغوی خپل ځانونه زما په خاطر په خطر کې واچول، د هغوی څخه یوازې زه نه بلکې د غیریهودیانو ټولې کلیساګانې شکرګزاري کوي.</verse>
				<verse number="5">د هغې کلیسا غړو ته هم سلامونه ووایئ چې د هغوی په کور کې سره راټولیږي. زما ګران دوست اپنتوس ته چې د اسیا په ولایت کې لومړنی کس ؤ چې په مسیح باندې یې ایمان راوړ، هم سلامونه ووایئ.</verse>
				<verse number="6">مریم ته چې ستاسو دپاره یې ډېر زحمت ویستلی دی، سلام ووایئ.</verse>
				<verse number="7">اندرونیکاس او یونیا ته چې زما وطنداران دي او زما سره په زندان کې وو، سلامونه ووایئ. هغوی په رسولانو کې مشهور خلک دي او زما نه مخکې یې په مسیح باندې ایمان راوړی ؤ.</verse>
				<verse number="8">همدارنګه امپلیاتوس ته چې په څښتن عیسی مسیح کې زما ګران ملګری دی، سلام ووایئ.</verse>
				<verse number="9">اوربانوس ته چې د مسیح په خدمت کې زمونږ ملګری دی او استاخیس ته چې په ما باندې ګران دی، سلامونه ووایئ.</verse>
				<verse number="10">اپلیس ته چې وفاداري یې مسیح ته ثابته شوې ده او د ارستبولوس کورنۍ ته زما سلامونه ووایئ.</verse>
				<verse number="11">زما وطندار هیرودیون او نرکیسوس د کورنۍ ایماندارانو ته سلامونه ووایئ.</verse>
				<verse number="12">تریفینا او تریفوسا ته چې د څښتن خدمت کوي او ګرانې پرسیس ته چې د څښتن دپاره یې ډېر زحمت ویستلی دی، سلامونه ووایئ.</verse>
				<verse number="13">روفس ته چې د څښتن له خوا غوره شوی دی او د هغه مور ته چې ماته هم لکه د مور په شان ده، سلامونه ووایئ.</verse>
				<verse number="14">اسونکریتوس، فلیګون، هرمیس، پتروباس، هرماس او نورو خویندو او ورونو ته چې د هغوی سره دي، سلامونه ووایئ.</verse>
				<verse number="15">فیلولوګاس، جولیه، نیریاس او د هغه خور او اولیمپیاس او ټولو ایماندارانو ته چې د هغوی سره دي، سلامونه ووایئ.</verse>
				<verse number="16">یو بل ته سلام ووایئ او په پاکه مینه یو بل ښکل کړئ. د مسیح ټولې کلیساګانې تاسو ته سلام وایي.</verse>
				<verse number="17">ای خویندو او ورونو! زه ستاسو نه غوښتنه کوم چې هغو خلکو ته مو پام وي چې بې اتفاقي رامنځته کوي او نور بې لارې کوي او د هغه تعلیم په خلاف دي چې تاسو حاصل کړی دی. د هغوی څخه ځان لېرې وساتئ.</verse>
				<verse number="18">ځکه چې داسې خلک زمونږ د څښتن مسیح خدمت نه کوي، بلکې د خپلې خېټې دپاره کار کوي او په خوږو خبرو او غوړه مالۍ سره ساده خلک غولوي.</verse>
				<verse number="19">ځکه چې د څښتن څخه ستاسو اطاعت کول ټولو خلکو ته معلوم دي او له همدې امله زه ستاسو په خاطر خوشحاله یم. خو زه غواړم چې تاسو په ښه کار کې هوښیار اوسئ او په بد کار کې بې ګناه اوسئ.</verse>
				<verse number="20">خدای چې د سلامتۍ سرچینه ده، هغه به زر شیطان ستاسو د پښو لاندې ټوټې ټوټې کړي. په تاسو باندې دې زمونږ د څښتن عیسی مسیح فضل وي.</verse>
				<verse number="21">زما همکار تیموتاوس او همدارنګه زما وطنداران لوسیوس او یاسون او سوسیپاتوس هم تاسو ته سلامونه وایي.</verse>
				<verse number="22">زه ترتیوس د پولوس منشي د دې لیک لیکونکی هم تاسو ته د څښتن په نوم سلامونه وایم.</verse>
				<verse number="23">ګایوس چې زما او د هغه په کور کې د ټولې کلیسا کوربه دی، تاسو ته سلامونه وایي او د ښار خزانه دار اراستوس او زمونږ ورور کوارتس هم تاسو ته سلامونه وایي.</verse>
				<verse number="24">[زمونږ د څښتن عیسی مسیح فضل دې په تاسو ټولو باندې وي. امین.]</verse>
				<verse number="25">اوس دې خدای ته جلال وي چې کولای شي تاسو په ایمان کې د عیسی مسیح د زیري له مخې چې زه یې اعلانوم او د هغه راز د څرګندولو له مخې چې د پېړیو پېړیو راهیسې پټ پاتې ؤ، قوي کړي.</verse>
				<verse number="26">اوس دا حقیقت د پیغمبرانو د لیکنو په وسیله څرګند شوی دی او د ابدي خدای د حکم له مخې د دنیا ټولو قومونو ته ښکاره شوی دی، ترڅو هغوی ایمان راوړي او د هغه اطاعت وکړي.</verse>
				<verse number="27">هغه واحد او یوازېني خدای ته دې چې په هرڅه پوهیږي د عیسی مسیح په وسیله تل ترتله جلال وي. امین.</verse>
			</chapter>
		</book>
		<book number="46">
			<chapter number="1">
				<verse number="1">دا لیک د پولوس له خوا دی چې د خدای د ارادې له مخې ورته بلنه ورکړل شوه چې د عیسی مسیح رسول وي او همدارنګه زمونږ د ورور سوستینیس له خوا نه</verse>
				<verse number="2">د خدای کلیسا ته چې په قرنتوس کې ده، یعنې هغو خلکو ته چې د عیسی مسیح په نوم سپېڅلي شوي دي او د خدای له خوا ورته بلنه ورکړل شوې ده چې د هغه سپېڅلي خلک اوسي او هغو ټولو ته چې په هرځای کې د عیسی مسیح نوم چې د هغوی او زمونږ څښتن دی، یادوي.</verse>
				<verse number="3">زمونږ د پلار خدای او څښتن عیسی مسیح فضل او سلامتي دې وي په تاسو باندې.</verse>
				<verse number="4">زه تل د هغه فضل په خاطر چې خدای د عیسی مسیح په وسیله په تاسو باندې وکړ، شکر وباسم.</verse>
				<verse number="5">ځکه چې د مسیح په وسیله خدای تاسو په هر لحاظ او په هر ډول خبرو اترو او پوهه کې شتمن کړي یئ.</verse>
				<verse number="6">له دې امله د مسیح په هکله زمونږ شاهدي په تاسو کې ثابته شوه.</verse>
				<verse number="7">په داسې حال کې چې تاسو زمونږ د څښتن عیسی مسیح بېرته راتللو ته سترګې په لاره یئ، نو تاسو سره د روحاني نعمتونو هېڅ کمی نشته.</verse>
				<verse number="8">خدای به تاسې تر اخره پورې ټینګ وساتي، ترڅو زمونږ د څښتن عیسی مسیح د راتللو په ورځ بې عیبه اوسئ.</verse>
				<verse number="9">خدای په خپله وعده وفادار دی، هغه تاسو رابللي یئ چې د هغه د زوی یعنې زمونږ د څښتن عیسی مسیح سره شراکت ولرئ.</verse>
				<verse number="10">ای خویندو او ورونو! زمونږ د څښتن عیسی مسیح په نوم ستاسو نه غوښتنه کوم څه چې وایئ په هغو کې سره جوړ راشئ او ستاسو په منځ کې دې بې اتفاقي نه وي، بلکې په یو فکر او یو مقصد یو د بله سره یووالی ولرئ.</verse>
				<verse number="11">ځکه چې ای خویندو او ورونو! د خلویي خور د کورنۍ ځینو خلکو ماته خبر راکړ چې ستاسو په منځ کې شخړې روانې دي.</verse>
				<verse number="12">زما مقصد دا دی چې ستاسو څخه یو وایي: «زه د پولوس پیروي کوم» او بل وایي: «زه د اپولوس پیروي کوم» او بل وایي: «زه د پطروس پیروي کوم» او بل وایي: «زه د مسیح پیروي کوم.»</verse>
				<verse number="13">ایا مسیح په ډلو باندې ووېشل شو؟ ایا پولوس ستاسو دپاره په صلیب باندې ځوړند کړای شو؟ ایا تاسو د پولوس په نوم د تعمید غسل اخیستی دی؟</verse>
				<verse number="14">زه د خدای شکر کوم چې پرته له کرسپوس او ګایوس نه ما په تاسو کې بل چاته د تعمید غسل نه دی ورکړی.</verse>
				<verse number="15">نو بیا هېڅوک نه شي کولای ووایي چې تاسو زما د شاګردانو په توګه د تعمید غسل اخیستی دی.</verse>
				<verse number="16">هو، ما د استیفان کورنۍ ته هم د تعمید غسل ورکړی دی، خو نور زما په یاد نه دي چې بل چاته به مې د تعمید غسل ورکړی وي.</verse>
				<verse number="17">ځکه چې مسیح زه د دې دپاره نه یم رالېږلی چې د تعمید غسل ورکړم، بلکې د دې دپاره یې رالېږلی یم چې زېری ورسوم او دا نه چې زه په انساني حکمت سره خبرې وکړم، هسې نه چې د مسیح د صلیب قدرت بې اثره شي.</verse>
				<verse number="18">د صلیب پیغام د هغو خلکو دپاره چې تباه کېدونکي دي، بې معنی دی. خو زمونږ دپاره چې خلاصون مومو، دا د خدای قدرت دی.</verse>
				<verse number="19">ځکه چې د خدای په کلام کې لیکل شوي دي: زه به د حکیمانو حکمت له منځه یوسم او د هوښیارانو پوهه به باطله کړم.</verse>
				<verse number="20">نو هغه حکیم چېرته دی؟ هغه عالم چېرته دی؟ یا د دې نړۍ تکړه بحث کوونکی چېرته دی؟ ایا خدای نه دي ویلي چې د دې نړۍ حکمت بې معنی دی؟</verse>
				<verse number="21">ځکه چې خدای د خپل حکمت له مخې دا پرېکړه کړې ده چې د نړۍ خلک ونه شي کولای چې په خپل حکمت سره هغه وپېژني، بلکې د هغه خوښه وه چې یوازې هغو خلکو ته خلاصون ورکړي چې په هغه بې معنی پیغام باندې ایمان لري چې مونږ یې وعظ کوو.</verse>
				<verse number="22">ځکه چې یهودیان معجزې غواړي او یونانیان د حکمت په لټه کې دي.</verse>
				<verse number="23">خو کله چې مونږ د صلیب شوي مسیح په هکله وعظ کوو، یهودیان خفه کیږي او د غیریهودیانو دپاره بې معنی دی.</verse>
				<verse number="24">خو کوم کسان چې خدای ورته بلنه ورکړې ده، که هغه یهودیان دي یا یونانیان، د دواړو دپاره مسیح د خدای قدرت او د خدای حکمت دی.</verse>
				<verse number="25">ځکه هغه څه چې د خدای په هکله کم عقلي ګڼل کیږي، هغه د انسان د حکمت نه ډېر اوچت دی او هغه څه چې خلک یې د خدای کمزوري ګڼي، هغه د انسان د قدرت نه ډېر زورور دی.</verse>
				<verse number="26">ای خویندو او ورونو! په یاد ولرئ، مخکې له دې چې خدای تاسو ته بلنه درکړي تاسو څه ډول خلک وئ. د دې نړۍ د معیارونو له مخې په تاسو کې ډېر خلک نه ډېر هوښیار وو، نه زورور او نه د کوم لوړ مقام خاوندان وو.</verse>
				<verse number="27">خو خدای هغه شیان غوره کړل چې د دنیا خلک یې بې معنی ګڼي، ترڅو هوښیاران وشرموي او هغه شیان یې غوره کړل چې د دنیا خلک یې کمزوري ګڼي، ترڅو زورور خلک وشرموي.</verse>
				<verse number="28">خدای هغه شیان غوره کړل چې د نړۍ خلک یې کمزوري، سپک او حتی هغه په هېڅ حسابوي، ترڅو هغه شیان باطل کړي چې د انسان په فکر مهم دي.</verse>
				<verse number="29">ترڅو هېڅ انسان د خدای په حضور کې په خپل ځان ویاړ ونه کړي.</verse>
				<verse number="30">خدای تاسو د مسیح سره یو کړئ. هغه یې زمونږ دپاره حکمت وګرځاوه. د هغه په وسیله مونږ د خدای په وړاندې عادل وګڼل شولو، مونږ یې پاک او سپېڅلي کړو او د ګناه نه یې خلاص کړو.</verse>
				<verse number="31">نو لکه څنګه چې د خدای په کلام کې لیکل شوي دي: که څوک وغواړي چې ویاړ وکړي، نو په څښتن باندې دې ویاړ وکړي.</verse>
			</chapter>
			<chapter number="2">
				<verse number="1">ای خویندو او ورونو! کله چې زه تاسو ته د خدای د پټ راز د وعظ دپاره راغلم، نو تاسو ته زما وینا ډېره اوچته او د حکمت له مخې نه وه.</verse>
				<verse number="2">کله چې زه تاسو سره وم، نو دا پرېکړه مې وکړه چې تاسو ته به پرته د عیسی مسیح او په صلیب باندې د هغه د مړینې نه د بل هيڅ شي په هکله وعظ ونه کړم.</verse>
				<verse number="3">زه تاسو ته په کمزورۍ، وېرې او لړزېدلو سره راغلم</verse>
				<verse number="4">او زما وینا او پیغام د انساني حکمت او هڅوونکو خبرو له مخې نه، بلکې د روح القدس د قدرت د ښودلو له مخې ؤ.</verse>
				<verse number="5">ما داسې وکړل ترڅو ستاسو ایمان د انساني حکمت په بنیاد نه، بلکې د خدای په قدرت سره ټینګ وي.</verse>
				<verse number="6">بیاهم مونږ د هغو خلکو په منځ کې د حکمت خبرې کوو چې په روحاني لحاظ بالغ دي، خو دا د دې نړۍ او یا د دې نړۍ د حاکمانو حکمت نه دی چې د تباهۍ خواته روان دي.</verse>
				<verse number="7">بلکې مونږ د خدای د هغه پټ حکمت د راز په هکله خبرې کوو چې خدای د نړۍ د جوړولو نه مخکې زمونږ د سرلوړۍ دپاره ټاکلی ؤ.</verse>
				<verse number="8">خو د دې دنیا د حاکمانو څخه هېڅ یو یې په دې حکمت باندې پوه نه شو، ځکه که چېرې هغوی پوهېدلی نو عیسی مسیح چې د جلال خاوند دی، په صلیب باندې ځوړند کړی نه وای.</verse>
				<verse number="9">خو لکه څنګه چې د خدای په کلام کې لیکل شوي دي: څه چې نه سترګو لیدلي، نه غوږونو اورېدلي او نه د انسان په زړه کې تېر شوي دي، خدای هغه د هغو خلکو دپاره تیار کړي دي چې د هغه سره مینه کوي.</verse>
				<verse number="10">خو خدای دا شیان مونږ ته د خپل روح په وسیله ښکاره کړي دي. ځکه چې د هغه روح د ټولو شیانو او حتی د خدای د ډېرو ژورو او پټو مقصدونو په لټه کې دی.</verse>
				<verse number="11">ځکه څوک کولای شي چې د بل انسان د خیالونو څخه خبر شي، پرته د هغه له روح نه چې په هغه کې دی؟ په همدې ډول پرته د خدای له روح څخه هېڅوک نه شي کولای چې د خدای په خیالونو باندې پوه شي.</verse>
				<verse number="12">خو مونږ دنیاوي روح نه دی تر لاسه کړی، بلکې هغه روح مو تر لاسه کړی دی چې د خدای له خوا دی، ترڅو هغه شیان وپېژنو چې خدای مونږ ته وړیا راکړي دي.</verse>
				<verse number="13">مونږ د هغو شیانو په هکله خبرې نه کوو چې انساني حکمت مونږ ته رازده کړي دي، بلکې په هغو خبرو کې یې بیانوو چې روح القدس راته زده کړي دي او په دې ډول روحاني حقیقتونه هغو خلکو ته بیانوو چې روحاني دي.</verse>
				<verse number="14">خو څوک چې روحاني نه دی، نو هغه د خدای د روح حقیقتونه نه مني، ځکه چې د هغه په نظر دا بې عقلي ده. هغه نه شي کولای چې په هغو باندې پوه شي، د دې دپاره چې په دې ډول تعلیم باندې د پوهېدلو په خاطر روحاني قضاوت ته اړتیا ده.</verse>
				<verse number="15">روحاني شخص کولای شي چې د ټولو شیانو په هکله قضاوت وکړي، خو هېڅوک نه شي کولای د هغه په هکله قضاوت وکړي.</verse>
				<verse number="16">ځکه چې د خدای په کلام کې لیکل شوي دي: څوک کولای شي چې د څښتن په فکرونو باندې پوه شي او څوک کولای شي چې هغه ته مشوره ورکړي؟ خو مونږ په دې شیانو باندې پوهیږو، ځکه چې د مسیح په شان فکر کوو.</verse>
			</chapter>
			<chapter number="3">
				<verse number="1">ای خویندو او ورونو! ما تاسو سره لکه د روحاني خلکو په شان خبرې ونه کړای شوې، بلکې تاسو سره مې داسې خبرې وکړې لکه د دې نړۍ د خلکو سره چې مې وکړې یعنې لکه د هغو کسانو په شان چې په مسیح باندې په ایمان کې لا تر اوسه ماشومان دي.</verse>
				<verse number="2">ما تاسو په شیدو باندې ماړه کړئ، نه په سختو او کلکو خوړو باندې، ځکه چې تیار نه وئ چې سخت خواړه وخورئ. اوس هم ورته تیار نه یئ،</verse>
				<verse number="3">ځکه چې تاسو لا تر اوسه هم د انساني فطرت د غوښتنو په اختیار کې یئ. په تاسو کې اوس هم کینه او شخړې شته، ایا دا د دې څرګندوونکې نه ده چې تاسو اوس هم نفساني یئ؟ ایا ستاسو چلند لکه د دې نړۍ د خلکو په شان نه دی؟</verse>
				<verse number="4">ځکه کله چې یو وایي: «زه د پولوس پیروي کوم.» او بل وایي: «زه د اپولوس پیروي کوم.» نو ایا تاسو لکه د دې نړۍ د خلکو په شان عمل نه کوئ؟</verse>
				<verse number="5">نو بیا اپولوس څوک دی؟ پولوس څوک دی؟ مونږ یوازې خدمتګاران یو چې څښتن هر یو ته ځانګړې دنده ورسپارلې ده، ترڅو تاسو د هغوی په وسیله ایمان راوړئ.</verse>
				<verse number="6">ما وکرل، اپولوس اوبه ورکړې، خو خدای راشنه کړل.</verse>
				<verse number="7">نو بیا نه هغه څوک مهم دی چې کري یې، نه هغه څوک چې اوبه ورکوي، بلکې یوازې خدای دی چې شنه کوي یې.</verse>
				<verse number="8">څوک چې کرنه کوي او څوک چې اوبه ورکوي، دواړه یو برابر دي، خو هر یو به د خپل کار له مخې خپل اجر تر لاسه کوي.</verse>
				<verse number="9">ځکه چې مونږ خدای ته په خدمت کولو کې سره همکاران یو. تاسو د خدای د کروندې ځمکه او هغه ودانۍ یئ چې خدای ورباندې کار کوي.</verse>
				<verse number="10">د هغه فضل له مخې چې خدای ماته راکړ، ما لکه د یو ماهر ګلکار په شان بنیاد کېښود او کوم بل څوک ورباندې ودانۍ جوړوي. خو هر یو دې پام وکړې چې څنګه یې جوړ کړي.</verse>
				<verse number="11">ځکه چې هېڅوک نه شي کولای چې بل بنیاد کېږدي، پرته له هغه بنیاد نه چې ایښودل شوی دی او هغه بنیاد عیسی مسیح دی.</verse>
				<verse number="12">که چېرې څوک په هغه بنیاد باندې د سرو زرو، سپینو زرو، قیمتي تیږو، لرګیو، واښو او بوسو څخه کار واخلي،</verse>
				<verse number="13">د هرچا کار به ښکاره شي، ځکه چې د قضاوت ورځ به هغه وښایي. هغه به د اور په وسیله ښکاره شي او اور به هغه وازمایي چې څه ډول کار یې کړی دی.</verse>
				<verse number="14">که چېرې هغه کار چې چا په دې بنیاد باندې کړی دی پاتې شي، نو هغه کس به اجر تر لاسه کړي.</verse>
				<verse number="15">خو که چېرې هغه کار په اور له منځه لاړ شي، نو هغه ته به تاوان ورسیږي، خو په خپله به وژغورل شي لکه څوک چې د اور د لمبو نه خلاص شي.</verse>
				<verse number="16">ایا په دې نه پوهېږئ چې تاسو د خدای کور یئ او د خدای روح په تاسو کې اوسیږي؟</verse>
				<verse number="17">که څوک د خدای کور خرابوي، نو خدای به هغه تباه کړي، ځکه چې د خدای کور سپېڅلی دی او هغه کور په خپله تاسو یئ.</verse>
				<verse number="18">خپل ځان مه غولوئ. که چېرې په تاسو کې څوک خپل ځان په دې نړۍ کې هوښیار ګڼي، نو لومړی باید خپل ځان کم عقل وګڼي، ترڅو په رښتیا هوښیار شي.</verse>
				<verse number="19">ځکه چې د دې نړۍ حکمت د خدای په نظر کې بې معنی دی. لکه څنګه چې د خدای په کلام کې لیکل شوي دي: خدای هوښیاران په خپلې چالاکۍ کې راګېروي.</verse>
				<verse number="20">او بیا لیکل شوي دي: څښتن پوهیږي چې د هوښیارانو خیالونه باطل او پوچ دي.</verse>
				<verse number="21">نو بیا تاسو په هغو کارونو باندې چې انسان یې کوي، ویاړ مه کوئ. ځکه چې هرڅه ستاسو دي،</verse>
				<verse number="22">که پولوس وي یا اپولوس یا پطروس وي، که نړۍ وي، که ژوند یا مرګ، که اوسنی وخت وي او یا راتلونکی وخت وي، دا ټول ستاسو دي</verse>
				<verse number="23">او تاسو د مسیح یئ او مسیح د خدای دی.</verse>
			</chapter>
			<chapter number="4">
				<verse number="1">تاسو باید مونږ د مسیح خدمتګاران او د خدای د پټو رازونو ناظران او ساتونکي وګڼئ.</verse>
				<verse number="2">تر ټولو مهمه دا چې ناظران باید وفادار وي.</verse>
				<verse number="3">دا زما دپاره دومره مهمه خبره نه ده چې تاسو یا کومه انساني محکمه زما په هکله قضاوت وکړي. زه حتی د خپل ځان په هکله هم قضاوت نه کوم.</verse>
				<verse number="4">که څه هم زه په خپل ځان کې کومه غلطي نه وینم، خو دا په دې معنی نه دی چې زه بې ګناه یم. دا څښتن دی چې زما په هکله قضاوت کوي.</verse>
				<verse number="5">نو له دې امله د وخت نه مخکې د نورو په هکله قضاوت مه کوئ، بلکې د څښتن د راتللو تر وخته انتظار وکړئ. ځکه چې څښتن به هغه څه چې په تیاره کې پټ دي، په رڼا کې ښکاره کړي او د انسان د زړه مقصدونه به راڅرګند کړي. په هغه وخت کې څوک چې د ستاینې وړ دی، نو خدای به د هغه ستاینه وکړي.</verse>
				<verse number="6">ای خویندو او ورونو! ما د دې مثالونو څخه د خپل ځان او اپولوس په هکله ستاسو د ګټې دپاره کار واخیست، ترڅو تاسو زمونږ په وسیله د دې خبرو په معنی پوه شئ: «څه چې لیکل شوي دي د هغې نه زیات څه مه وایئ» ترڅو تاسو د یو کس صفت ونه کړئ او بل ته په سپکه سترګه ونه ګورئ.</verse>
				<verse number="7">ته چا د نورو نه لوړ ګڼلی یې؟ ایا ته چې هرڅه لرې هغه خدای درکړي نه دي؟ بیا دا هرڅه چې خدای درکړي دي، نو بیا ولې په دې ویاړ کوې چې ګوندې تا په خپله لاسته راوړي دي؟</verse>
				<verse number="8">ایا تاسو فکر کوئ هرڅه چې تاسو غوښتل هغه مو له مخکې نه تر لاسه کړي دي؟ ایا فکر کوئ چې له مخکې نه شتمن شوي یئ؟ ایا فکر کوئ چې زمونږ نه پرته پاچاهان شوي یئ؟ کاشکې تاسو د پخوا نه پاچاهي کولای، ترڅو مونږ هم ستاسو سره په پاچاهۍ کې شریک وای.</verse>
				<verse number="9">خو د هغې په ځای ماته داسې ښکاري چې خدای مونږ رسولان لکه د جنګي بندیانو په شان چې په مرګ باندې محکوم شوي وي او د قطار په اخر سر کې ولاړ وي، نندارې ته وړاندې کړي یو، چې ټوله نړۍ د فرښتو او انسانانو سره زمونږ سیل وکړي.</verse>
				<verse number="10">مونږ د مسیح په خاطر کم عقل ګڼل کېږو، خو تاسو په مسیح کې ډېر هوښیار یئ! مونږ کمزوري یو، خو تاسو غښتلي یئ! ستاسو عزت کیږي، خو مونږ ته په سپکه سترګه کتل کیږي.</verse>
				<verse number="11">تر اوسه هم مونږ وږي او تږي یو، مونږ زاړه او شلېدلي کالي اغوستي دي، مونږ وهل کېږو او بې کوره یو.</verse>
				<verse number="12">مونږ په خپلو لاسونو باندې کار کوو او زحمت وباسو. کله چې خلک مونږ ته ښکنځلې کوي، نو مونږ ورته برکت غواړو. کله چې مونږ ځوروي، نو مونږ یې زغمو.</verse>
				<verse number="13">کله چې مونږ بدناموي، نو ورته په مهربانۍ ځواب ورکوو. مونږ اوس هم لکه د نړۍ د چټلیو او د ټولو شیانو د پاتې شونو په شان یو.</verse>
				<verse number="14">زه دا شیان د دې دپاره نه لیکم چې تاسو وشرمېږئ، بلکې تاسو ته د خپلو ګرانو اولادونو په شان نصیحت کوم.</verse>
				<verse number="15">که څه هم تاسو په مسیح کې بې شمېره استاذان لرئ، خو تاسو یو روحاني پلار لرئ. ځکه چې په عیسی مسیح کې زه تاسو ته د زیري رسولو په وسیله ستاسو پلار شوم.</verse>
				<verse number="16">نو زه ستاسو نه غوښتنه کوم چې زما د مثال نه پیروي وکړئ.</verse>
				<verse number="17">له همدې امله ما تاسو ته تیموتاوس درولېږه. هغه په څښتن کې زما ګران او وفادار زوی دی. هغه به تاسو ته در په یاد کړي چې زه څنګه د عیسی مسیح پیروي کوم، لکه څنګه چې زه په هرځای کې او په هره کلیسا کې تعلیم ورکوم.</verse>
				<verse number="18">خو په تاسو کې ځینې مغروره شول او فکر کوي چې ګوندې زه تاسو ته نه درځم.</verse>
				<verse number="19">خو که د څښتن رضا وي، نو زه به زر تاسو ته درشم او نه یوازې دا چې د هغو مغرورو خلکو خبرې واورم، بلکې د هغوی قدرت هم ووینم.</verse>
				<verse number="20">ځکه چې د خدای پاچاهي یوازې په خبرو کې نه، بلکې په قدرت کې ده.</verse>
				<verse number="21">نو تاسو څه غواړئ؟ ایا د کوتک سره درشم یا په مینه او نرمۍ سره؟</verse>
			</chapter>
			<chapter number="5">
				<verse number="1">په رښتیا زه خبر شوی یم چې ستاسو په منځ کې جنسي بد اخلاقي کیږي او داسې بد اخلاقي چې حتی په بې ایمانانو کې هم نه لیدل کیږي. ما اورېدلي دي چې په تاسو کې یو سړی دی چې د خپلې مېرنۍ مور سره څملي.</verse>
				<verse number="2">او تاسو ورباندې ویاړ کوئ! ایا تاسو ته لازمه نه ده چې غمجن شئ او هغه چا چې دا کار کړی دی هغه د خپلو ملګرو د ډلې نه وشړئ؟</verse>
				<verse number="3">که څه هم زه په جسماني توګه ستاسو سره نه یم، خو په روحاني توګه ستاسو سره یم. که چېرې زه ستاسو سره وای، نو ما به د هغه کس په هکله چې داسې کار یې کړی دی، له مخکې نه دا قضاوت کړی وای.</verse>
				<verse number="4">کله چې تاسو د څښتن عیسی په نوم سره راټول شئ او زه درسره په روحاني توګه موجود یم، نو زمونږ د څښتن عیسی مسیح په قدرت سره،</verse>
				<verse number="5">تاسو باید هغه سړی شیطان ته وسپارئ چې د هغه جسماني فطرت له منځه لاړ شي، ترڅو روح یې د څښتن تر ورځې پورې وژغورل شي.</verse>
				<verse number="6">په دې هکله ستاسو ویاړ ښه نه دی. ایا تاسو نه پوهېږئ چې لږه خمیره ټول اوړه خمیره کوي؟</verse>
				<verse number="7">نو که چېرې تاسو غواړئ چې د فطیرو اوړو په شان تازه شئ، لکه څنګه چې په رښتیا یئ، نو هغه زړه خمیره چې جسماني فطرت دی د ځان نه لېرې کړئ. ځکه چې زمونږ د فسحې د اختر وری چې مسیح دی، زمونږ دپاره قرباني شوی دی.</verse>
				<verse number="8">نو راځئ چې دا اختر ولمانځو، خو د کینې او بدۍ د زړې خمیره شوې ډوډۍ سره نه، بلکې د اخلاص او رښتینولۍ د فطیرې ډوډۍ سره.</verse>
				<verse number="9">ما تاسو ته په خپل لیک کې لیکلي وو چې د هغو خلکو سره ملګرتیا مه کوئ چې په جنسي لحاظ بد اخلاقه وي.</verse>
				<verse number="10">خو زما مقصد بلکل دا نه ؤ چې تاسو د دې نړۍ د بد اخلاقه خلکو، حریصانو، چلبازانو او بت پرستانو سره کار مه لرئ. ځکه په دې صورت کې به تاسو مجبور وای چې دا نړۍ پرېږدئ.</verse>
				<verse number="11">خو زما مقصد دا ؤ چې د هغه چا سره ملګرتیا مه کوئ چې ځان ته ایماندار وایي او په داسې حال کې چې هغه په جنسي لحاظ بد اخلاقه، حریص، بت پرست، نورو ته ښکنځلې ویونکی، شرابي یا چلباز وي. د داسې کس سره حتی ډوډۍ هم مه خورئ.</verse>
				<verse number="12">ځکه چې زه د غیر ایماندارانو سره څه کار لرم چې د هغوی په هکله قضاوت وکړم؟ ایا دا ستاسو دنده نه ده چې د کلیسا د غړو په هکله قضاوت وکړئ؟</verse>
				<verse number="13">خدای به د هغو خلکو په هکله قضاوت کوي چې د کلیسا نه دباندې دي، خو لکه څنګه چې د خدای په کلام کې لیکل شوي دي تاسو باید داسې وکړئ: بد سړی د خپل منځ نه وشړئ.</verse>
			</chapter>
			<chapter number="6">
				<verse number="1">کله چې په تاسو کې کوم یو د بل نه شکایت لري، هغه څنګه جرات کوي چې د دې په ځای چې د موضوع د حل دپاره د خدای خلکو ته ورشي، د هغو خلکو محکمې ته ورځي چې خدای نه پېژني؟</verse>
				<verse number="2">ایا تاسو نه پوهېږئ چې د خدای خلک به د دنیا قضاوت کوي؟ نو تاسو چې د دنیا قضاوت کوئ، ایا نه شئ کولای چې د کوچنیو قضیو په هکله قضاوت وکړئ؟</verse>
				<verse number="3">ایا تاسو نه پوهېږئ چې مونږ به د فرښتو قضاوت کوو؟ نو بیا بې له شکه تاسو کولای شئ چې د دې دنیا عادي شخړې حل کړئ.</verse>
				<verse number="4">که چېرې تاسو داسې قضیې لرئ، نو هغه ولې هغو خلکو ته وروړئ چې په کلیسا کې ورته څوک په درنه سترګه نه ګوري؟</verse>
				<verse number="5">زه اوس تاسو نه دا پوښتنه کوم چې تاسو وشرمېږئ. ایا په تاسو کې دومره یو هوښیار کس نشته چې د ایماندارانو ترمنځ شخړې حل کړي؟</verse>
				<verse number="6">خو د دې په ځای یو ایماندار بل ایماندار محکمې ته بیایي او دا کار د بې ایمانه خلکو په مخکې کوي.</verse>
				<verse number="7">په حقیقت کې په یو بل باندې دعوه کول بلکل ستاسو د ناکامۍ په معنی ده. نو د دې په ځای به دا ښه وي چې ځانونه مظلومان کړئ او دا باید ومنئ چې غولول شوي یئ.</verse>
				<verse number="8">خو تاسو خپله یو د بل سره بدي او ټګي کوئ، حتی د خپلو ایماندارانو خویندو او ورونو سره هم.</verse>
				<verse number="9">ایا تاسو نه پوهېږئ چې بدکاران به د خدای د پاچاهۍ وارثان نه شي؟ ونه غولېږئ! نه به په جنسي لحاظ بد اخلاقه، نه بت پرستان، نه زناکاران، نه لواطت کاران،</verse>
				<verse number="10">نه غله، نه حریصان، نه شرابیان، نه هغه خلک چې نورو ته ښکنځلې کوي او نه به چلبازان د خدای د پاچاهۍ وارثان شي.</verse>
				<verse number="11">په تاسو کې هم ځینې یې داسې وو. خو تاسې د څښتن عیسی مسیح په نوم او زمونږ د خدای د روح په وسیله ووینځل شوئ، پاک او سپېڅلي شوئ او عادل وګڼل شوئ.</verse>
				<verse number="12">کېدای شي خلک ووایي: «زما دپاره هرڅه روا دي،» دا رښتیا دي، خو ټول شیان تاسو ته ګټور نه دي. «زما دپاره هرڅه روا دي،» خو زه نه پرېږدم چې کوم شی به زما نه غلام جوړ کړي.</verse>
				<verse number="13">همدارنګه تاسو وایئ: «خوراک د خېټې دپاره دی او خېټه د خوراک دپاره،» خو خدای به دواړه له منځه یوسي. بدن د جنسي بد اخلاقۍ دپاره نه دی، بلکې د څښتن د خدمت دپاره جوړ شوی دی او څښتن د هغه ساتونکی دی.</verse>
				<verse number="14">لکه څنګه چې خدای څښتن عیسی مسیح د مرګ نه بیا راژوندی کړ، نو مونږ به هم په خپل قدرت سره بیا راژوندي کړي.</verse>
				<verse number="15">ایا په دې نه پوهېږئ چې تاسو د مسیح د بدن غړي یئ؟ ایا دا سمه ده چې زه د مسیح د بدن یو غړی واخلم او هغه د یوې بدلمنې ښځې د بدن غړی کړم؟ هېڅکله نه!</verse>
				<verse number="16">ایا تاسو نه پوهېږئ چې که څوک د بدلمنې ښځې سره یوځای شي، نو د هغې سره یو بدن کیږي؟ ځکه چې د خدای په کلام کې لیکل شوي دي: دواړه به یو بدن شي.</verse>
				<verse number="17">خو څوک چې د څښتن سره یوځای شي، نو په روحاني توګه به د هغه سره یو شي.</verse>
				<verse number="18">د جنسي بد اخلاقۍ نه وتښتئ. انسان چې هره بله ګناه کوي، هغه د بدن نه دباندې ده، خو څوک چې جنسي بد اخلاقي لري، نو هغه د خپل بدن په وړاندې ګناه کوي.</verse>
				<verse number="19">ایا تاسو نه پوهېږئ چې ستاسو بدن د روح القدس کور دی چې په تاسو کې اوسیږي او هغه د خدای له خوا تاسو ته درکړل شوی دی؟ نو تاسو د خپل بدن خاوندان نه یئ،</verse>
				<verse number="20">ځکه چې تاسو په بیه اخیستل شوي یئ. نو د خپل بدن څخه د خدای د جلال دپاره کار واخلئ.</verse>
			</chapter>
			<chapter number="7">
				<verse number="1">اوس زه غواړم د هغو موضوعګانو په هکله خبرې وکړم چې تاسو لیکلي دي: «د یو سړي دپاره دا ښه ده چې د ښځې سره جنسي اړیکه ونه لري.»</verse>
				<verse number="2">خو د جنسي بد اخلاقۍ او زنا څخه د ځان ساتنې په خاطر به دا ښه وي چې هر سړی خپله ښځه ولري او هره ښځه خپل مېړه ولري.</verse>
				<verse number="3">مېړه دې د خپلې ښځې په وړاندې او ښځه دې هم د خپل مېړه په وړاندې خپل د مېړه توب او ښځې توب حق ادا کړي.</verse>
				<verse number="4">ځکه چې ښځه د خپل بدن اختیار نه لري، بلکې مېړه د هغې اختیار لري. همدارنګه مېړه د خپل بدن اختیار نه لري بلکې د هغه ښځه یې لري.</verse>
				<verse number="5">یو د بل سره جنسي اړیکې مه پرېږدئ، خو دا چې دواړه په دې رضا وي چې د لږ وخت دپاره یې پرېږدئ، ترڅو د دعا کولو دپاره ځانګړی وخت ولرئ. خو وروسته بیا سره یوځای شئ. هسې نه چې په ځان باندې د واک له لاسه ورکولو له امله شیطان تاسې وسوسه کړي.</verse>
				<verse number="6">زه تاسو ته دا لکه د یو حکم په شان نه وایم، بلکې دا یوازې یوه اجازه ده چې تاسو ته یې درکوم.</verse>
				<verse number="7">خو کاشکې تاسو ټول زما په شان مجرد وای. خو خدای هر چاته خپل خپل روحاني نعمت ورکړی دی، یو ته یو ډول او بل ته بل ډول.</verse>
				<verse number="8">اوس نو زه مجردانو او کونډو ته وایم چې ستاسو دپاره دا ښه ده چې زما په شان مجرد پاتې شئ.</verse>
				<verse number="9">خو که چېرې هغوی په خپلو ځانونو باندې حاکمیت نه لري، نو واده دې وکړي، ځکه چې واده کول په شهوت کې د سوځېدلو نه ښه دی.</verse>
				<verse number="10">خو واده شویو خلکو ته زه حکم کوم چې دا زما نه، بلکې د څښتن حکم دی چې ښځه دې د خپل مېړه څخه نه بېلیږي.</verse>
				<verse number="11">خو که چېرې هغه د خپل مېړه نه بېله شي، نو مجرده دې پاتې شي او یا دې بېرته د خپل مېړه سره پخلا شي او مېړه دې خپلې ښځې ته طلاق نه ورکوي.</verse>
				<verse number="12">نورو ته دا زه وایم، نه څښتن. که چېرې د یو ایماندار ښځه بې ایمانه وي، خو هغه په دې راضي وي چې د هغه سره ژوند وکړي، نو هغه دې ورته طلاق نه ورکوي.</verse>
				<verse number="13">که چېرې د کومې ایماندارې ښځې مېړه بې ایمانه وي او هغه د هغې سره په اوسېدلو راضي وي، نو هغه دې د خپل مېړه نه طلاق نه اخلي.</verse>
				<verse number="14">ځکه چې بې ایمانه مېړه د خپلې ښځې له امله خدای ته سپېڅلی دی او کومه ښځه چې بې ایمانه وي، هغه د خپل ایماندار مېړه په سبب خدای ته سپېڅلې ده. که نه، نو ستاسو اولادونه به ناپاک وای، خو اوس دوی هم خدای ته سپېڅلي دي.</verse>
				<verse number="15">خو که چېرې بې ایمانه مېړه یا ښځه یو د بل نه بېلېدل غواړي، نو پرېږده چې بېل شي. په داسې حالت کې هغه ایماندار مېړه یا ښځه مجبوره نه دي چې د یو بل سره پاتې شي، ځکه چې خدای تاسو د سولې او سلامتۍ دپاره رابللي یئ.</verse>
				<verse number="16">نو ای ښځې، ته څه پوهېږې چې ایا ته به خپل مېړه وژغورې؟ او ای مېړه، ته څه پوهېږې چې ایا خپله ښځه به وژغورې؟</verse>
				<verse number="17">خو بیاهم هرڅوک دې داسې ژوند وکړي لکه څنګه چې خدای ورته ټاکلی دی او لکه څنګه چې څښتن ورته رابللی دی. ټولو کلیساګانو ته دا زما حکم دی.</verse>
				<verse number="18">ایا یو سنت شوي سړي د خدای بلنه منلې ده؟ نو هغه دې کوښښ نه کوي چې د سنتېدلو نښې له منځه یوسي. ایا یو ناسنت شوي سړي د خدای بلنه منلې ده؟ نو هغه دې خپل ځان نه سنتوي.</verse>
				<verse number="19">سنتېدل یا نه سنتېدل مهم نه دي. مهمه دا ده چې د خدای په حکمونو باندې عمل وکړو.</verse>
				<verse number="20">تاسو هر یو چې په کوم حالت کې رابلل شوي یئ په هماغه حالت کې پاتې شئ.</verse>
				<verse number="21">ایا کله چې ته راوبلل شوې، ته غلام وې؟ نو په دې باندې مه پرېشانه کېږه، خو که چېرې وکولای شې خپله ازادي لاسته راوړې، نو د موقعې نه ګټه واخله.</verse>
				<verse number="22">ځکه که چېرې څوک د غلامۍ په حالت کې د څښتن له خوا رابلل شوی وي، هغه د څښتن یو ازاد شوی شخص دی. همدارنګه که چېرې څوک ازاد وي او د څښتن له خوا رابلل شوی وي، نو هغه د مسیح غلام دی.</verse>
				<verse number="23">تاسو په بیه اخیستل شوي یئ، نو د انسانانو غلامان کېږئ مه.</verse>
				<verse number="24">نو ای خویندو او ورونو! په هر حالت کې چې تاسو رابلل شوي یئ، نو په هماغه حالت کې د خدای سره پاتې شئ.</verse>
				<verse number="25">او اوس د مجردانو د موضوع په هکله زما سره د څښتن له خوا کوم حکم نشته، خو د یو داسې کس په توګه چې د څښتن د رحم په وسیله د باور وړ یم، خپل نظر وایم.</verse>
				<verse number="26">زه فکر کوم چې دې اوسني سخت حالت ته په کتلو سره به ښه وي چې یو کس لکه څنګه چې دی، هماغسې پاتې شي.</verse>
				<verse number="27">که ته ښځه لرې، نو هغې ته طلاق مه ورکوه او که ته مجرد یې، نو د واده کولو کوښښ مه کوه.</verse>
				<verse number="28">که چېرې یو سړی واده وکړي، نو هغه کومه ګناه نه ده کړې. که چېرې یوه پېغله واده وکړي، نو هغې کومه ګناه نه ده کړې. خو که څوک واده وکړي، نو په ژوند کې به ورباندې تکلیفونه راشي او زه غواړم چې تاسو د دې تکلیفونو څخه وساتم.</verse>
				<verse number="29">ای خویندو او ورونو! زه دا وایم چې ډېر وخت نه دی پاتې. له همدا اوس نه څوک چې ښځه لري، نو یوازې دې د خپلې ښځې په فکر کې نه اوسي.</verse>
				<verse number="30">څوک چې ژاړي، نو هغوی دې داسې وي چې ګوندې هېڅ خفه نه دي او څوک چې خوشحالي کوي، نو هغوی دې داسې وي چې ګوندې خوشحاله نه دي. څوک چې کوم څه اخلي، نو هغوی دې داسې وي لکه چې دا شیان د هغوی نه دي.</verse>
				<verse number="31">او څوک چې د دې نړۍ سره معامله او کاروبار لري، نو یوازې دې کاروبار ته فکر نه کوي، ځکه چې دا نړۍ زر تېرېدونکې ده.</verse>
				<verse number="32">زه غواړم چې تاسو د پرېشانۍ نه خلاص اوسئ. چا چې واده نه وي کړی، هغه د څښتن د کارونو په هکله فکر کوي چې څښتن څنګه خوشحاله کړي.</verse>
				<verse number="33">خو څوک چې ښځه لري، هغه د دنیاوي شیانو په هکله فکر کوي چې څنګه خپله ښځه خوشحاله کړي،</verse>
				<verse number="34">نو هغه په دوه لارو کې بند پاتې کیږي. یوه ناواده شوې ښځه یا یوه پېغله د څښتن په فکر کې وي چې څنګه د هغې بدن او روح سپېڅلی او پاک اوسي. خو واده شوې ښځه د دنیاوي شیانو په هکله فکر او اندېښنه کوي چې څنګه خپل مېړه خوشحاله کړي.</verse>
				<verse number="35">زه دا ستاسو د ښېګڼې دپاره وایم، د دې دپاره نه چې ستاسو ازادي محدوده کړم، بلکې زه غواړم چې تاسو هغه کار وکړئ چې سم او مناسب وي او له سرګردانۍ پرته خپل ځانونه د څښتن خدمت ته وقف کړئ.</verse>
				<verse number="36">که چېرې څوک په دې هکله اندېښنه کوي چې هغه د خپلې کوژدن شوې انجلۍ سره سم چلند نه کوي او د هغه جنسي شوق ډېر وي او احساس کوي چې خامخا باید واده وکړي، نو څرنګه چې هغه یې غواړي، هماغسې دې وکړي. نو په دې کې هغه کومه ګناه نه کوي.</verse>
				<verse number="37">خو که چا په خپل زړه کې ټینګه اراده کړې وي او د هېڅ ډول جبر او فشار لاندې نه وي او په خپلو غوښتنو باندې واک ولري او د خپل ځان سره یې پرېکړه کړې وي چې هغه خپله کوژدن شوې پېغله وساتي، نو هغه ښه کار کوي.</verse>
				<verse number="38">نو بیا څوک چې د خپلې کوژدن شوې نجلۍ سره واده کوي، نو هغه ښه کوي او هغه څوک چې واده نه کوي، نو هغه د دې نه هم ښه کوي.</verse>
				<verse number="39">ترڅو پورې چې د یوې ښځې مېړه ژوندی وي، نو هغه ښځه د خپل مېړه پورې تړلې ده. خو که مېړه یې مړ شي، نو بیا هغه ازاده ده چې د هرچا سره وغواړي واده وکړي، خو هغه سړی باید په څښتن باندې ایمان ولري.</verse>
				<verse number="40">خو زما په نظر که هغه ښځه بې واده پاتې شي، نو ډېره خوشحاله به وي. زما په خیال چې زه هم د خدای د روح په وسیله تاسو ته دا نصیحت کوم.</verse>
			</chapter>
			<chapter number="8">
				<verse number="1">اوس د هغو خوړو په هکله چې بتانو ته وړاندې کیږي خبرې کوم. دا رښتیا دي کله چې خلک وایي: «مونږ ټول پوهه لرو.» دا ډول پوهه خلک مغروره کوي، خو مینه یې جوړوي.</verse>
				<verse number="2">که چېرې څوک داسې فکر کوي چې زه په هرڅه باندې پوهېږم، خو لکه څنګه چې لازمه ده چې پوه شي، هغه نه پوهیږي.</verse>
				<verse number="3">خو څوک چې د خدای سره مینه کوي، نو خدای هغه پېژني.</verse>
				<verse number="4">نو بتانو ته د وړاندې شوي خوراک د خوړلو په هکله مونږ ایمانداران پوهېږو چې بت په نړۍ کې هېڅ شی نه دی او پرته له یو خدای نه بل خدای نشته.</verse>
				<verse number="5">که څه هم ځینې خلک وایي چې په ځمکه او اسمانونو کې خدایان شته او د هغوی دپاره داسې خدایان او څښتنان ډېر دي،</verse>
				<verse number="6">خو زمونږ دپاره یوازې یو خدای دی، یعنې پلار چې د ټولو شیانو خالق دی او د هغه دپاره مونږ ژوند کوو. همدارنګه یو څښتن دی، یعنې عیسی مسیح چې ټول شیان د هغه په وسیله پیدا شوي دي او د هغه په وسیله مونږ ژوند کوو.</verse>
				<verse number="7">خو د ټولو ایماندارانو سره دا پوهه نشته، ځکه چې ځینې یې د بتانو سره داسې عادت شوي دي چې تر اوسه پورې کله چې هغه خواړه چې بتانو ته وړاندې شوي دي خوري، نو هغه د بتانو قرباني ګڼي. څرنګه چې هغوی ښه نه پوهیږي، نو احساس کوي چې د هغو په خوړلو سره ناپاکه کیږي.</verse>
				<verse number="8">خوراک مونږ خدای ته نه نژدې کوي. که چېرې خواړه ونه خورو، نو کوم څه د لاسه نه ورکوو او که ویې خورو، نو څه تر لاسه کولای نه شو.</verse>
				<verse number="9">خو پام کوئ چې ستاسو ازادي په یو ډول د کمزورو ایماندارانو د تېروتنې سبب نه شي.</verse>
				<verse number="10">ځکه که چېرې څوک تا، چې پوهه لرې په بتخانه کې په خوراک وویني، نو ایا ستا دا کار به هغه کس چې ښه پوهه نه لري، دې ته ونه هڅوي چې بتانو ته وړاندې شوي خواړه وخوري؟</verse>
				<verse number="11">نو ستا د داسې پوهې له امله به هغه کمزوری ورور چې مسیح د هغه دپاره مړ شو، تباه شي.</verse>
				<verse number="12">کله چې تاسو د نورو ایماندارانو په وړاندې ګناه کوئ او هغوی دې ته هڅوئ چې داسې کار وکړي چې د هغوی په نظر کې غلط وي، نو تاسو د مسیح په وړاندې ګناه کوئ.</verse>
				<verse number="13">که چېرې زما خوراک زما د ورور یا خور د تېروتنې سبب ګرځي، نو زه به هېڅکله غوښه ونه خورم، هسې نه چې د هغوی د تېروتنې سبب شي.</verse>
			</chapter>
			<chapter number="9">
				<verse number="1">ایا زه ازاد نه یم؟ ایا زه رسول نه یم؟ ایا ما زمونږ څښتن عیسی نه دی لیدلی؟ ایا تاسو په څښتن کې زما د کار نتیجه نه یئ؟</verse>
				<verse number="2">که زه د نورو دپاره رسول نه یم، نو لږ تر لږه ستاسو دپاره خو یم، ځکه چې تاسو په خپله د دې ثبوت یئ چې زه د څښتن رسول یم.</verse>
				<verse number="3">کله چې خلک ماته ګوته نیسي، نو دا د هغوی په وړاندې زما دفاع ده:</verse>
				<verse number="4">ایا مونږ د خپل کار په خاطر چې سرته یې رسوو، د خوړلو او څښلو حق نه لرو؟</verse>
				<verse number="5">ایا مونږ لکه د نورو رسولانو او د څښتن د ورونو او پطروس په شان دا حق نه لرو چې خپله ایمانداره ښځه په سفر کې د ځان سره بوځو؟</verse>
				<verse number="6">ایا یوازې زه او برناباس باید د ژوند کولو دپاره کار وکړو؟</verse>
				<verse number="7">ایا کوم عسکر په خپل لګښت او خرڅ باندې په پوځ کې خدمت کوي؟ څوک دی چې خپل د انګورو په باغ کې انګور وکري او مېوه یې ونه خوري؟ ایا داسې څوک شته چې رمه وساتي او د شيدو نه یې ګټه وانخلي؟</verse>
				<verse number="8">ایا دا شیان یوازې زه د انساني فکر له مخې وایم؟ او ایا د موسی شریعت هم همداسې نه وایي؟</verse>
				<verse number="9">ځکه چې د موسی په شریعت کې لیکل شوي دي: د غوبل کولو په وخت کې د غویي خوله مه تړئ. نو ایا خدای یوازې د غویانو په هکله فکر کوي؟</verse>
				<verse number="10">ایا هغه په رښتیا سره دا خبرې زمونږ په خاطر نه کوي؟ بې له شکه چې دا زمونږ په خاطر لیکل شوي دي، ځکه څوک چې قلبه کوي، نو په یوې هیلې سره یې کوي او څوک چې غوبل کوي، نو په دې هیله یې کوي چې د حاصل څخه یې برخمن شي.</verse>
				<verse number="11">که مونږ ستاسو په منځ کې روحاني تخم وکرلو، نو ایا دا زمونږ دپاره مناسبه نه ده چې په دې تمه واوسو چې د هغې په بدل کې لکه د یو حاصل په شان مونږ ته مادي ګټې راکړئ؟</verse>
				<verse number="12">که چېرې نور خلک ستاسو نه داسې تمه لري، نو ایا مونږ یې باید زیاته ونه لرو؟ خو بیاهم مونږ د خپل حق څخه ګټه نه ده اخیستې، بلکې هرڅه مو زغملي دي ترڅو د مسیح په هکله د زیري په لاره کې خنډ نه شو.</verse>
				<verse number="13">ایا تاسو په دې نه پوهېږئ چې کوم کسان چې د خدای په کور کې خدمت کوي او کومې نذرانې چې د خدای کور ته وړاندې کیږي، د هغو څخه د هغوی حق هم ورکول کیږي؟ کوم کسان چې د قربانۍ په ځای کې خدمت کوي، نو هغوی د قربانۍ د نذرانو څخه خپله برخه اخلي.</verse>
				<verse number="14">په همدې ډول څښتن حکم کړی دی هغه کسان چې د زیري رسوونکي دي، نو هغوی دې د خپل ژوند وسایل د زیري د رسولو له لارې برابر کړي.</verse>
				<verse number="15">خو ما د دې حقونو څخه ګټه نه ده اخیستې او دا شیان د دې دپاره نه لیکم چې د خپل ځان دپاره د داسې حقونو غوښتنه وکړم. زما دپاره به دا ښه وي چې مړ شم له دې نه چې څوک زما دا ویاړ په هېڅ حساب کړي.</verse>
				<verse number="16">کله چې زه د زیري وعظ کوم، نو په دې باندې ویاړ نه شم کولای، ځکه زه مجبور یم چې دا کار وکړم. زما په حال دې افسوس وي چې د زیري وعظ ونه کړم.</verse>
				<verse number="17">که چېرې زه په خپله خوښه دا کار کوم نو زه د اجر او انعام لایق یم، خو که چېرې زما د خوښې له مخې نه وي، بیاهم دا یوه دنده ده چې ماته سپارل شوې ده چې سرته یې ورسوم.</verse>
				<verse number="18">نو بیا زما اجر او انعام څه دی؟ زما انعام همدا موقعه ده چې په وړیا توګه زېری ورسوم. له همدې امله کله چې زه زېری رسوم، نو هېڅکله د خپلو حقونو غوښتنه نه کوم.</verse>
				<verse number="19">ځکه که څه هم زه ازاد یم او د چا غلام نه یم، خو خپل ځان مې د ټولو غلام کړی دی، ترڅو زما په وسیله ډېر خلک په مسیح باندې ایمان راوړي.</verse>
				<verse number="20">کله چې زه د یهودیانو سره یم، نو لکه د یهودي په شان ژوند کوم د دې دپاره چې هغوی په مسیح باندې ایمان راوړي. کله چې زه د هغو کسانو په منځ کې یم چې د شریعت پیروي کوي، نو زه هم د شریعت تابع کېږم، ترڅو هغوی په مسیح باندې ایمان راوړي، که څه هم زه د شریعت تابع نه یم.</verse>
				<verse number="21">زه د هغو خلکو سره چې شریعت نه لري، بې شریعته شوم د دې دپاره چې غیریهودیان په مسیح باندې ایمان راوړي. د دې معنی دا نه ده چې ګوندې زه د خدای شریعت نه منم، بلکې زه د مسیح د شریعت پیروي کوم.</verse>
				<verse number="22">زه د کمزورو دپاره کمزوری شوم، ترڅو زما په وسیله هغوی په مسیح باندې ایمان راوړي. زه د ټولو خلکو سره یوشان شوم چې په هره طریقه وي، وکولای شم د ځینو دپاره د خلاصون وسیله شم.</verse>
				<verse number="23">زه دا هرڅه د زیري د رسولو په خاطر کوم، ترڅو د هغه په برکتونو کې شریک شم.</verse>
				<verse number="24">ایا تاسو نه پوهېږئ چې د منډو وهلو په سیالۍ کې ټول منډې وهي، خو یوازې یو کس جایزه ګټي؟ نو تاسو هم داسې منډې ووهئ چې هغه جایزه وګټئ.</verse>
				<verse number="25">هر لوبغاړی د لوبو په سیالۍ کې ډېر سخت تمرین کوي. هغوی دا کار د دې دپاره کوي چې هغه تاج لاسته راوړي چې له منځه تلونکی او فاني دی، خو مونږ یې د دې دپاره کوو چې داسې تاج لاسته راوړو چې تل پاتې دی.</verse>
				<verse number="26">نو زه منډې وهم، خو د هغه چا په شان نه چې بې مقصده منډې وهي. زه سوک وهم، خو د هغه چا په شان نه چې په هوا کې سوکونه وهي.</verse>
				<verse number="27">بلکې زه په خپل ځان باندې تکلیف تېروم او هغه په خپل واک کې ساتم، هسې نه چې نورو ته وعظ کوم او په خپله ترې بې برخې شم.</verse>
			</chapter>
			<chapter number="10">
				<verse number="1">ای خویندو او ورونو! زه نه غواړم چې تاسو دا هېر کړئ چې زمونږ نیکونو ته د هغې ورېځې په وسیله چې د هغوی نه مخکې روانه وه، لارښوونه کېدله او ټول د سرې بحیرې نه پورې وتل.</verse>
				<verse number="2">هغوی ټولو د موسی د پیروانو په توګه په هغې ورېځې او بحیرې کې د تعمید غسل واخیست.</verse>
				<verse number="3">ټولو یوشان اسماني ډوډۍ وخوړله.</verse>
				<verse number="4">ټولو یوشان روحاني اوبه وڅښلې، ځکه چې هغوی د هغه روحاني ګټ نه اوبه وڅښلې چې د هغوی پسې روان ؤ او هغه ګټ مسیح ؤ.</verse>
				<verse number="5">خو بیاهم خدای په هغوی کې د ډېرو څخه خوشحاله نه ؤ، نو ځکه د هغوی مړي په دښته کې خواره واره شول.</verse>
				<verse number="6">نو دا شیان زمونږ دپاره یو عبرت شو، ترڅو مونږ هغه بدې غوښتنې ونه لرو لکه څنګه چې هغوی درلودلې.</verse>
				<verse number="7">تاسو بت پرست کېږئ مه، لکه څنګه چې په هغوی کې ځینې شوي وو. لکه څنګه چې د خدای په کلام کې لیکل شوي دي: هغه خلک کښېناستل چې وخوري او وڅښي او بیا پاڅېدل چې په مستۍ او عیاشۍ ګډا وکړي.</verse>
				<verse number="8">مونږ باید جنسي بد اخلاقي ونه کړو لکه څنګه چې په هغوی کې ځینو وکړه او په یوه ورځ کې د هغوی درویشت زره کسان مړه شول.</verse>
				<verse number="9">مونږ باید څښتن ونه ازمایو، لکه څنګه چې په هغوی کې ځینو وازمایلو او د مارانو په وسیله ووژل شول.</verse>
				<verse number="10">شکایت مه کوئ، لکه څنګه چې په هغوی کې ځینو کړی ؤ او د مرګ فرښتې هغوی تباه کړل.</verse>
				<verse number="11">دا هرڅه په هغوی باندې راغلل چې زمونږ دپاره عبرت وي او دا زمونږ د لارښوونې دپاره لیکل شوي وو، ځکه چې مونږ په اخره زمانه کې ژوند کوو.</verse>
				<verse number="12">که چېرې څوک فکر کوي چې ټینګ ولاړ دی، نو پام دې وکړي چې راونه لویږي.</verse>
				<verse number="13">د هغو وسوسو سره چې تاسو ورسره مخامخ شوي یئ، دا هغه وسوسې دي چې ټول خلک ورسره مخ کیږي. خو خدای په خپله وعده باندې وفا کوي او هغه تاسو نه پرېږدي چې د خپل توان نه زیات وسوسه شئ. د وسوسه کېدلو په وخت کې به خدای تاسو ته د وتلو لاره برابره کړي، ترڅو وکولای شئ چې هغه وزغمئ.</verse>
				<verse number="14">نو له همدې امله ای ګرانو دوستانو، د بت پرستۍ نه ځان لېرې وساتئ.</verse>
				<verse number="15">زه تاسو سره لکه د هوښیارو خلکو په توګه خبرې کوم. زه چې څه وایم د هغو په هکله خپله قضاوت وکړئ.</verse>
				<verse number="16">ایا هغه د برکت پیاله چې د څښتن په ماښامي کې یې څښو او د هغې دپاره مونږ د خدای شکرګزاري کوو، هغه د مسیح په وینه کې شریک کېدل نه دي؟ ایا هغه ډوډۍ چې مونږ یې ماتوو او خورو یې، هغه د مسیح په بدن کې شریک کېدل نه دي؟</verse>
				<verse number="17">لکه څنګه چې ډوډۍ یوه ده، که څه هم مونږ ډېر یو خو یو بدن یو، ځکه چې مونږ ټول په یوه ډوډۍ کې سره شریک یو.</verse>
				<verse number="18">د اسراییلو د خلکو په هکله فکر وکړئ. ایا هغه خلک چې قرباني خوري، هغوی د قربانۍ د ځای په خدمت کې شریک نه دي؟</verse>
				<verse number="19">ایا زما مقصد دا دی چې هغه خواړه چې بتانو ته وړاندې کیږي، هغه ارزښت لري؟ یا ایا په خپله بت کوم ارزښت لري؟</verse>
				<verse number="20">نه، بلکې زه دا وایم چې بې دینه خلک چې کومې قربانۍ کوي هغه پېریانو ته وړاندې کوي، خدای ته یې نه کوي. زه نه غواړم چې تاسو د پېریانو سره شریک شئ.</verse>
				<verse number="21">تاسو نه شئ کولای چې هم یې د څښتن د پیالې نه وڅښئ او هم یې د پېریانو د پیالې نه. تاسو نه شئ کولای چې هم یې د څښتن په دسترخوان وخورئ او هم د پېریانو په دسترخوان.</verse>
				<verse number="22">ایا مونږ غواړو چې په دې کار سره د څښتن قهر راوپاروو؟ ایا تاسو فکر کوئ چې مونږ د هغه نه ډېر زورور یو؟</verse>
				<verse number="23">کېدای شي خلک ووایي: «زمونږ دپاره هرڅه روا دي.» خو هرڅه ستا دپاره ښه نه دي. «زمونږ دپاره هرڅه روا دي،» خو هرڅه ګټور نه دي.</verse>
				<verse number="24">هېڅوک دې د خپلې ګټې په فکر کې نه وي، بلکې د نورو د ګټې په فکر کې دې وي.</verse>
				<verse number="25">هغه غوښه چې په بازار کې خرڅیږي، هغه په ارام وجدان سره وخورئ او دا پوښتنه مه کوئ چې دا غوښه له کوم ځای نه راغلې ده.</verse>
				<verse number="26">ځکه د خدای په کلام کې لیکل شوي دي: ځمکه او هرڅه چې په هغې کې دي، هغه د څښتن دي.</verse>
				<verse number="27">که چېرې یو بې ایمانه کس تاسو ته د ډوډۍ دپاره بلنه درکړي او تاسو هم غواړئ چې ورشئ، نو هرڅه چې ستاسو په مخکې کېږدي هغه وخورئ او په دې اړه په خپل وجدان کې کوم سوال مه راپیدا کوئ.</verse>
				<verse number="28">خو که تاسو ته څوک ووایي: «دا بتانو ته د قربانۍ غوښه ده،» نو د هغه کس په خاطر چې تاسو یې خبر کړي یئ، د وجدان په خاطر هغه مه خورئ.</verse>
				<verse number="29">زما مقصد ستاسو د وجدان څخه نه دی، بلکې د نورو د وجدان څخه دی. خو یو څوک به ووایي: «د بل چا وجدان ولې زما د ازادۍ په اړه قضاوت وکړي؟</verse>
				<verse number="30">که چېرې زه په شکرګزارۍ سره کوم څه خورم، نو د کوم شي دپاره چې شکر وباسم د هغې له امله ولې ملامت کړای شم؟»</verse>
				<verse number="31">نو څه چې خورئ یا څښئ یا څه چې کوئ، هغه هرڅه د خدای د جلال دپاره کوئ.</verse>
				<verse number="32">هېڅوک مه خفه کوئ، که هغه یهودیان وي یا یونانیان او یا کوم بل څوک چې د خدای د کلیسا سره تړاو ولري.</verse>
				<verse number="33">لکه څنګه چې زه کوښښ کوم په هر کار کې چې زه یې کوم، ټول خلک خوشحاله کړم، ځکه چې دا زه د خپلې ښېګڼې دپاره نه غواړم، بلکې د نورو د ښېګڼې دپاره یې غواړم، ترڅو هغوی هم خلاصون ومومي.</verse>
			</chapter>
			<chapter number="11">
				<verse number="1">زما څخه پیروي وکړئ لکه څنګه چې زه د مسیح پیروي کوم.</verse>
				<verse number="2">زه ستاسو ستاینه کوم، ځکه چې په هرڅه کې ما یادوئ او په هغو روایتونو باندې عمل کوئ چې ما درته درکړي دي.</verse>
				<verse number="3">خو زه غواړم تاسو په دې پوه شئ چې مسیح د هر سړي سر دی او مېړه د خپلې ښځې سر دی او د مسیح سر خدای دی.</verse>
				<verse number="4">هر سړی چې په پټ سر دعا کوي یا د خدای پیغام خلکو ته رسوي، هغه د خپل سر یعنې مسیح بې عزتي کوي.</verse>
				<verse number="5">خو هره ښځه چې په لوڅ سر دعا کوي یا د خدای پیغام رسوي، نو هغه د خپل سر یعنې خپل مېړه بې عزتي کوي او هغه داسې وي لکه سر یې چې خرییل شوی وي.</verse>
				<verse number="6">ځکه که چېرې یوه ښځه خپل سر نه پټوي، نو هغه دې خپل ویښتان هم لنډ کړي، خو که چېرې د ښځې دپاره د ویښتانو لنډول او خرییل د شرم خبره وي، نو خپل سر دې پټ کړي.</verse>
				<verse number="7">لازمه نه ده چې سړی خپل سر پټ کړي، ځکه چې هغه د خدای په شکل او د خدای د جلال دپاره پیدا شوی دی او ښځه د سړي د جلال دپاره پیدا شوې ده.</verse>
				<verse number="8">ځکه چې سړی د ښځې څخه نه دی پیدا شوی، بلکې ښځه د سړي نه پیدا شوې ده.</verse>
				<verse number="9">سړی د ښځې په خاطر نه دی پیدا شوی، بلکې ښځه د سړي دپاره پیدا شوې ده.</verse>
				<verse number="10">له همدې امله او په دې خاطر چې فرښتې یې ویني، نو ښځه باید خپل سر په پوړني باندې پټ کړي، ترڅو وښایي چې هغه د خپل مېړه په واک کې ده.</verse>
				<verse number="11">خو په هر حال د څښتن په خلکو کې ښځه د مېړه نه او مېړه د ښځې نه خپلواک او ازاد نه دی.</verse>
				<verse number="12">ځکه لکه څنګه چې ښځه د سړي نه پیدا شوې ده، نو اوس سړی هم د ښځې نه پیدا کیږي او هرڅه د خدای له خوا دي.</verse>
				<verse number="13">تاسو خپله قضاوت وکړئ، ایا ښځې ته مناسبه ده چې په لوڅ سر د خلکو په حضور کې خدای ته دعا وکړي؟</verse>
				<verse number="14">ایا په خپله طبیعت تاسو ته دا نه ښایي چې د سړي دپاره د اوږدو ویښتانو درلودل شرم دی؟</verse>
				<verse number="15">خو که د ښځې ویښتان اوږده وي، نو د هغې دپاره ښکلا ده، ځکه چې ویښتان هغې ته د دې دپاره ورکړل شوي دي چې سر یې ورباندې پټ شي.</verse>
				<verse number="16">که چېرې څوک وغواړي په دې هکله بحث وکړي، نو یوازېنی شی چې زه یې ورته وایم هغه دا دی چې مونږ او د خدای کلیساګانې له دې نه پرته کوم بل دود او دستور نه لرو.</verse>
				<verse number="17">خو زه په دې لارښوونو کې ستاسو ستاینه نه کوم، ځکه کله چې تاسو سره راټولېږئ، نو دا ستاسو په ګټه نه دی بلکې ستاسو په زیان دی.</verse>
				<verse number="18">ځکه لومړنی شی چې زه یې اورم دا دی کله چې تاسو په کلیسا کې سره راټولېږئ، نو په ډلو باندې وېشل کېږئ. په دې باندې زه تر یوې اندازې باور هم کوم،</verse>
				<verse number="19">بې له شکه په تاسو کې باید ډلې جوړې شي، ترڅو دا وپېژندل شي چې په تاسو کې څوک رښتینی دی.</verse>
				<verse number="20">کله چې تاسو سره راټولېږئ، نو په حقیقت کې تاسو د څښتن د ماښامي د خوړلو دپاره نه راټولېږئ.</verse>
				<verse number="21">ځکه کله چې تاسو ډوډۍ خورئ، نو هرڅوک په بیړه خپله ډوډۍ خوري، نو ځینې وږي پاتې کیږي او نور نشه کیږي.</verse>
				<verse number="22">ایا ستاسو خپل کور نشته چې په کې وخورئ او وڅښئ؟ ایا تاسو د خدای کلیسا سپکوئ او هغه خلک شرموئ چې هېڅ شی نه لري؟ زه تاسو ته څه ووایم؟ ایا په دې کار ستاسو ستاینه وکړم؟ هېڅکله نه!</verse>
				<verse number="23">ځکه کوم تعلیم چې ما تاسو ته درکړ، هغه مې د څښتن نه تر لاسه کړی دی او هغه دا ؤ چې په هغه شپه چې د څښتن عیسی سره خیانت وشو، نو هغه ډوډۍ راواخیستله</verse>
				<verse number="24">او شکر یې پرې وویست. هغه یې ماته کړه او ویې ویل: «دا زما بدن دی چې ستاسو دپاره ورکول کیږي. زما په یاد کې دا کار کوئ.»</verse>
				<verse number="25">په همدې ډول هغه د ماښام ډوډۍ نه وروسته پیاله راواخیستله او ویې ویل: «دا پیاله د خدای او انسانانو ترمنځ یو نوی لوظ دی چې زما په وینه کې جوړیږي. هرکله چې هغه څښئ، نو زما په یاد کې یې وڅښئ.»</verse>
				<verse number="26">نو هرکله چې تاسو دا ډوډۍ خورئ او دا پیاله څښئ، نو تاسو به خلکو ته د څښتن د مرګ په هکله اعلان کوئ، تر هغې پورې چې هغه بېرته راشي.</verse>
				<verse number="27">که چېرې څوک په داسې طریقې سره د څښتن ډوډۍ خوري او یا د هغه پیاله څښي چې د هغه بې عزتي ورباندې کیږي، نو هغه د څښتن د بدن او وینې په وړاندې ګناه کوي.</verse>
				<verse number="28">نو هرڅوک دې لومړی خپل ځان وازمایي او له هغې وروسته دې هغه ډوډۍ وخوري او هغه پیاله دې وڅښي.</verse>
				<verse number="29">ځکه که چېرې څوک د مسیح د بدن په معنی باندې پوه نه شي او هغه ډوډۍ وخوري او هغه پیاله وڅښي، نو د هغو په خوړلو او څښلو سره خپل ځان محکوموي.</verse>
				<verse number="30">له همدې امله په تاسو کې ډېر کمزوري او ناروغه دي او ځینې مړه شوي دي.</verse>
				<verse number="31">که چېرې مونږ خپل ځان ازمایلی وای، نو د قضاوت لاندې به نه راتللو.</verse>
				<verse number="32">خو کله چې څښتن زمونږ په هکله قضاوت کوي، نو زمونږ د اصلاح کولو دپاره یې کوي، ترڅو مونږ د نړۍ د خلکو سره محکوم نه شو.</verse>
				<verse number="33">نو ای خویندو او ورونو! کله چې تاسو د څښتن د غوره ماښامي د خوړلو دپاره سره راټولېږئ، نو د یو بل انتظار کوئ.</verse>
				<verse number="34">که چېرې څوک وږی وي، نو هغه دې په خپل کور کې ډوډۍ وخوري، ترڅو ستاسو راټولېدل ستاسو د محکوم کېدلو سبب نه شي. خو کله چې زه درشم، نو د نورو شیانو په هکله به تاسو ته لارښوونې وکړم.</verse>
			</chapter>
			<chapter number="12">
				<verse number="1">نو اوس ای خویندو او ورونو! زه نه غواړم چې تاسو د روحاني نعمتونو د موضوع په هکله بې خبره پاتې شئ.</verse>
				<verse number="2">تاسو پوهېږئ کله چې تاسو کافران وئ، نو په هر صورت تاسو بې لارې شوئ او د ګونګیانو بتانو پسې لاړئ.</verse>
				<verse number="3">نو له دې امله زه غواړم تاسو په دې پوه شئ چې د چا سره چې د خدای روح وي، هغه نه شي کولای په عیسی باندې لعنت ووایي او هېڅوک نه شي کولای چې د روح القدس نه پرته عیسی ته څښتن ووایي.</verse>
				<verse number="4">روحاني نعمتونه ډول ډول دي، خو روح القدس یو دی چې ټولو ته ورکول کیږي.</verse>
				<verse number="5">خدمتونه ډول ډول دي، خو ټول د یو څښتن خدمت کوي.</verse>
				<verse number="6">د کارونو وړتیاوې ډول ډول دي، خو هماغه یو خدای دی چې هر چاته د هغه د ځانګړي کار دپاره توان ورکوي.</verse>
				<verse number="7">روح القدس خپل ځان په هرچا کې په ځانګړي ډول د ټولو خلکو د ښېګڼې دپاره ښکاره کوي.</verse>
				<verse number="8">روح القدس یو کس ته د پیغام د بیانولو توان ورکړی دی چې د حکمت نه ډک دی او بل کس ته یې د هماغه روح په وسیله د هغه پیغام د بیانولو توان ورکړی دی چې د علم او پوهې نه ډک دی.</verse>
				<verse number="9">د هماغه روح القدس په وسیله یو کس ته ټینګ ایمان ورکړل شوی دی او بل ته د شفا ورکولو روحاني نعمت.</verse>
				<verse number="10">یو ته یې د معجزو ښودلو قدرت ورکړی دی، بل ته یې د خدای د پیغام رسول او بل ته یې دا توان ورکړی دی چې په دې پوه شي چې ایا دا پیغام د خدای د روح له خوا دی او یا د کوم بل روح له خوا. بل ته یې دا توان ورکړی دی چې په روحاني ژبو باندې خبرې وکړي او بل ته یې د ژبو د ترجمې او تفسیر کولو توان ورکړی دی.</verse>
				<verse number="11">خو دا ټول د هماغه یو روح کار دی او هر چاته چې وغواړي هغه ته یې ورکوي.</verse>
				<verse number="12">لکه څنګه چې بدن یو دی او ډېر غړي لري او که څه هم د بدن غړي ډېر دي، خو ټول یو بدن دی، نو مسیح هم همداسې دی.</verse>
				<verse number="13">په همدې ډول مونږ ټول که یهودیان یو یا غیریهودیان، که غلامان یو یا ازاد، مونږ د یو روح په وسیله په یو بدن کې د تعمید غسل اخیستی دی او مونږ ټولو ته همدا روح راکړل شوی دی.</verse>
				<verse number="14">ځکه چې بدن د یو غړي څخه نه دی جوړ شوی، بلکې د ډېرو غړو څخه جوړ شوی دی.</verse>
				<verse number="15">که چېرې پښه ووایي: «په دې خاطر چې زه لاس نه یم، نو د بدن سره تړاو نه لرم،» نو په دې خبره نه شي کېدای چې هغه نور د بدن غړی نه دی.</verse>
				<verse number="16">که چېرې غوږ ووایي: «په دې خاطر چې زه سترګه نه یم،» نو په دې خبره نه شي کېدای چې هغه نور د بدن غړی نه وي.</verse>
				<verse number="17">که چېرې ټول بدن سترګه وای، نو بیا یې څنګه کولای شول چې واوري؟ او که چېرې ټول بدن غوږ وای، نو بیا یې څنګه کولای شول چې بوی کړي؟</verse>
				<verse number="18">خو په حقیقت کې څنګه چې خدای غوښتل ټول غړي یې په یو بدن کې سره ځای په ځای کړي دي.</verse>
				<verse number="19">که دا ټول یو غړی وای، نو بدن به چېرې ؤ؟</verse>
				<verse number="20">نو غړي ډېر دي، خو بدن یو دی.</verse>
				<verse number="21">سترګه نه شي کولای لاس ته ووایي: «زه تاته اړتیا نه لرم،» او نه سر پښو ته ویلی شي: «زه تاته اړتیا نه لرم.»</verse>
				<verse number="22">په حقیقت کې د بدن هغه غړي چې کمزوري ښکاري، هغه ډېر ضروري دي.</verse>
				<verse number="23">د بدن هغه غړي چې مونږ یې شرم ګڼو، په هغو باندې ډېر پام کوو او هغه پټوو او مونږ په ډېر احتیاط سره هغه غړي پټوو چې باید ونه لیدل شي،</verse>
				<verse number="24">په داسې حال کې چې د بدن ښکاره غړي دې ته اړتیا نه لري. خو خدای د بدن غړي داسې جوړ کړي دي چې د بدن پټو غړو ته ډېر ارزښت ورکول کیږي،</verse>
				<verse number="25">ترڅو د بدن د غړو ترمنځ نابرابري راپیدا نه شي، بلکې ټول غړي یو بل ته یوشان پام وکړي.</verse>
				<verse number="26">که چېرې د بدن یو غړی درد کوي، نو ټول غړي ورسره دردمن کیږي او که چېرې یو غړی عزت مومي، نو ټول غړي ورسره خوشحاله وي.</verse>
				<verse number="27">نو اوس تاسو ټول د مسیح بدن یئ او تاسو هر یو د هغه غړي یئ.</verse>
				<verse number="28">خدای په کلیسا کې ځینې داسې وټاکل: لومړی رسولان، دوهم پیغمبران، درېم استاذان او وروسته بیا د معجزو ښودلو او د شفا ورکولو، د مرستې کولو، اداره کولو او په مختلفو نا اشنا ژبو باندې د خبرو کولو نعمتونه.</verse>
				<verse number="29">ایا ټول رسولان دي؟ ایا ټول پیغمبران دي؟ ایا ټول ښوونکي دي؟ ایا ټول معجزې ښایي؟</verse>
				<verse number="30">ایا ټولو ته د شفا ورکولو روحاني نعمت ورکړل شوی دی؟ ایا ټول په نا اشنا ژبو خبرې کوي؟ ایا ټول ترجمې او تفسیر کوي؟</verse>
				<verse number="31">نو تاسو په ډېر شوق سره د لویو روحاني نعمتونو غوښتونکي اوسئ. نو زه به تاسو ته ډېرې ښې لارې دروښایم.</verse>
			</chapter>
			<chapter number="13">
				<verse number="1">که چېرې زه د انسانانو او فرښتو په ژبو خبرې کوم، خو که د نورو سره مینه نه کوم، نو زه یوازې شرنګېدونکی زنګ او ډنګېدونکی ډول یم.</verse>
				<verse number="2">که چېرې زه د خدای د پیغام رسولو توان ولرم او په ټولو پټو رازونو او ټول علم باندې پوهېږم او که چېرې داسې ایمان ولرم چې غرونه وخوځوم، خو که چېرې د نورو سره مینه ونه کړم، نو زه هېڅ شی نه یم.</verse>
				<verse number="3">که چېرې زه خپل ټول مال او جایداد غریبانو ته ورکړم او خپل بدن قرباني کړم، خو که د نورو سره مینه نه کوم، نو ماته هېڅ ګټه نشته.</verse>
				<verse number="4">مینه صبرناکه او مهربانه ده. په مینه کې بخیلي یا لافې وهل او غرور نشته،</verse>
				<verse number="5">نه په کې بد چلند شته، نه په کې ځان خوښول شته، نه په کې تند مزاجي شته او نه په کې بدګماني شته.</verse>
				<verse number="6">مینه په بدکارۍ نه خوشحالیږي، بلکې په رښتینولۍ خوشحالیږي.</verse>
				<verse number="7">مینه په هرڅه کې صبر کوي، هېڅکله ایمان له لاسه نه ورکوي، په هرڅه باندې خپله هیله ساتي او هرڅه زغمي.</verse>
				<verse number="8">مینه هېڅکله نه ختمیږي، خو د خدای پیغام رسول به پای ته ورسیږي، که څه هم په نا اشنا ژبو خبرې کول شته، خو هغه به هم پای ته ورسیږي او علم او پوهه به هم له منځه لاړه شي.</verse>
				<verse number="9">ځکه چې زمونږ د علم او پوهې نعمت او د خدای د پیغام د رسولو توان نیمګړی دی،</verse>
				<verse number="10">خو کله چې هرڅه کامل شي، نو بیا کوم څه چې کامل نه دي هغه به ورک شي.</verse>
				<verse number="11">کله چې زه ماشوم وم، نو د ماشوم په شان مې خبرې کولې او د ماشوم په شان فکر مې درلود او د ماشوم په شان دلیل به مې وایه. کله چې زه لوی شوم، نو د ماشومتوب چلند مې پرېښود.</verse>
				<verse number="12">ځکه اوس چې مونږ څه وینو، هغه راته لکه په ایینه کې د خړپړ تصویر په شان ښکاري، خو وروسته به یې بیا مخامخ ووینو. اوس چې زه په کوم څه باندې پوهېږم، هغه نیمګړي دي، خو بیا به یې په پوره توګه وپېژنم، لکه څنګه چې اوس خدای ما په پوره توګه پېژني.</verse>
				<verse number="13">نو اوس ایمان، هیله او مینه درې واړه پاتې کیږي، خو په دوی کې مینه تر ټولو لویه ده.</verse>
			</chapter>
			<chapter number="14">
				<verse number="1">د مینې لاره خپله کړئ او په شوق سره د روحاني نعمتونو غوښتونکي اوسئ، په ځانګړې توګه د خدای د پیغام رسولو نعمت.</verse>
				<verse number="2">ځکه څوک چې په نا اشنا ژبو خبرې کوي، نو هغه د نورو خلکو سره نه، بلکې د خدای سره خبرې کوي او بل څوک د هغه په خبرو نه پوهیږي، ځکه چې هغه د روح القدس په وسیله د پټ راز خبرې کوي.</verse>
				<verse number="3">خو څوک چې د خدای پیغام رسوي، نو د نورو د قوي کولو او هڅولو او ډاډګېرنې دپاره خبرې کوي.</verse>
				<verse number="4">څوک چې په نا اشنا ژبو خبرې کوي، نو هغه خپل ځان ته ګټه رسوي، خو څوک چې د خدای پیغام رسوي، هغوی کلیسا ته ګټه رسوي.</verse>
				<verse number="5">زه غواړم چې تاسو په نا اشنا ژبو خبرې وکړئ، خو له دې نه زیات زه غواړم چې تاسو د خدای پیغام ورسوئ. څوک چې د خدای پیغام رسوي، هغه د هغه چا نه چې په نا اشنا ژبو خبرې کوي ډېر ښه دی، خو دا چې څوک وکولای شي د هغه خبرې ترجمه او تفسیر کړي ترڅو کلیسا قوي شي.</verse>
				<verse number="6">نو ای خویندو او ورونو! که چېرې زه تاسو ته درشم او په نا اشنا ژبو خبرې وکړم، نو تاسو ته یې څه ګټه ده؟ خو که چېرې زه تاسو ته د خدای له خوا یوه مکاشفه یا علم او پوهه، پیغام یا تعلیم درورسوم، نو دا به ګټوره وي.</verse>
				<verse number="7">حتی که چېرې د موسیقي الات لکه شپېلۍ او چنګ که په صفا او روښانه توګه ونه غږول شي، نو اورېدونکی به د هغو په ساز او تال باندې څنګه پوه شي؟</verse>
				<verse number="8">که چېرې د سرني اواز صفا نه وي، نو یو عسکر به څنګه خپل ځان جنګ ته تیار کړي؟</verse>
				<verse number="9">په همدې ډول که چېرې ستاسو خبرې صفا او روښانه نه وي، نو بل څوک به څنګه پوه شي چې تاسو څه وایئ؟ نو دا به داسې وي لکه د باد سره چې خبرې کوئ.</verse>
				<verse number="10">بې له شکه چې په نړۍ کې ډول ډول ژبې دي، خو یوه یې هم بې معنی نه ده.</verse>
				<verse number="11">که چېرې زه په هغې ژبې باندې چې یو کس ورباندې خبرې کوي پوه نه شم، نو زه به هغه ته پردی ښکارم او هغه به ماته پردی ښکاري.</verse>
				<verse number="12">که چېرې تاسو د دې شوق لرئ چې روحاني نعمتونه تر لاسه کړئ، نو د هغو څخه یو یې غوره کړئ چې ایمانداران قوي کړي.</verse>
				<verse number="13">نو له دې امله که چېرې څوک په داسې ژبو باندې خبرې کوي چې نور ورباندې نه پوهیږي، نو هغه دې دعا وکړي، ترڅو د دې توان پیدا کړي څه چې وایي هغه ترجمه او تفسیر کړي.</verse>
				<verse number="14">ځکه که چېرې زه په نا اشنا ژبه دعا کوم، نو زما روح دعا کوي، خو زما ذهن او فکر په کې رول نه لري.</verse>
				<verse number="15">نو بیا څه وکړم؟ زه به په روح کې دعا کوم، خو په خپل ذهن او فکر به هم دعا کوم. زه به د خپل روح په وسیله د ثنا او صفت سندره وایم، خو په خپل ذهن او فکر به هم د ثنا او صفت سندره وایم.</verse>
				<verse number="16">که نه، نو کله چې ته په خپل روح کې خدای ته شکرګزاري کوې، نو هغه نابلده کس چې هلته موجود وي، هغه به ستا شکرګزارۍ ته څنګه امین ووایي؟ ځکه هغه نه پوهیږي چې ته څه وایې.</verse>
				<verse number="17">ځکه چې ته به ډېره ښه شکرګزاري وکړې، خو بل چاته به کومه ګټه ونه رسوي.</verse>
				<verse number="18">د خدای شکر کوم چې زه ستاسو ټولو نه زیات په نا اشنا ژبو باندې خبرې کوم.</verse>
				<verse number="19">خو زه په کلیسا کې د هغو پنځو کلیمو ویل چې د نورو دپاره د پوهېدلو وړ دي ښې ګڼم، نسبت د هغو لسو زرو کلیمو ویلو نه چې په نا اشنا ژبو باندې وي او څوک ورباندې پوه نه شي.</verse>
				<verse number="20">ای خویندو او ورونو! په فکر کولو کې د ماشومانو په شان مه اوسئ، بلکې د بالغو انسانانو په شان فکر کوئ او د ماشومانو په شان بې ګناه اوسئ.</verse>
				<verse number="21">د خدای په کلام کې لیکل شوي دي: څښتن وایي چې زه به د پردیو خلکو څخه چې په نا اشنا ژبو خبرې کوي، کار واخلم چې زما د خلکو سره خبرې وکړي. دوی به د هغوی سره په پردۍ ژبه خبرې وکړي، خو بیا به هم زما خلک ماته غوږ ونه نیسي.</verse>
				<verse number="22">نو په نا اشنا ژبو باندې خبرې کول د ایماندارانو دپاره نه، بلکې د بې ایمانانو دپاره یوه نښه ده. حال دا چې د خدای د پیغام رسولو نعمت د ایماندارانو دپاره دی، نه د بې ایمانانو دپاره.</verse>
				<verse number="23">نو که چېرې د کلیسا ټول غړي سره راټول شي او هر یو په نا اشنا ژبو باندې خبرې وکړي او په همدې وخت کې کوم نا بلده یا بې ایمانه کس راننوځي، نو ایا هغوی به ونه وایي چې تاسو لېونیان یئ؟</verse>
				<verse number="24">خو که چېرې تاسو ټول د خدای پیغام رسوئ او په دې وخت کې کوم بې ایمانه یا نا بلده کس راننوځي، نو څه چې اوري، په دې به قانع شي چې ګناهکار دی او هغه ټولې خبرې چې هغه یې اوري په هغو باندې به تر قضاوت لاندې ونیول شي.</verse>
				<verse number="25">کله چې هغه اوري، د هغه د زړه راز به ښکاره شي، نو هغه به په ګونډو شي او د خدای عبادت به وکړي او وبه وایي چې خدای په رښتیا سره ستاسو په منځ کې دی.</verse>
				<verse number="26">نو ای خویندو او ورونو! لنډه دا چې کله چې تاسو د عبادت دپاره راټولېږئ، نو هرڅوک چې مذهبي سندره وایي یا تعلیم ورکوي یا یوه مکاشفه بیانوي یا په نا اشنا ژبو باندې خبرې کوي یا ترجمه او تفسیر کوي، نو دا هرڅه دې د کلیسا د قوي کولو دپاره وي.</verse>
				<verse number="27">که چېرې څوک په نا اشنا ژبو باندې خبرې کوي، نو یوازې دوه یا زیات نه زیات درې کسان دې په وار سره خبرې وکړي او یو کس دې هغه ترجمه او تفسیر کړي.</verse>
				<verse number="28">خو که چېرې ترجمه او تفسیر کوونکی نه وي، نو هر یو دې په کلیسا کې چوپ پاتې شي او د خپل ځان او خدای سره دې خبرې وکړي.</verse>
				<verse number="29">دوه یا درې کسان دې د خدای پیغام ورسوي او نور دې د هغوی د خبرو ارزښت وګوري.</verse>
				<verse number="30">خو که چېرې په ناستو کسانو کې څوک د خدای له خوا یوه مکاشفه تر لاسه کړي، نو هغه کس چې خبرې کوي، هغه دې غلی پاتې شي.</verse>
				<verse number="31">په دې ډول تاسو ټول کولای شئ چې د خدای پیغام یو په بل پسې وار په وار ورسوئ، ترڅو ټول یو څه زده کړي او وهڅول شي.</verse>
				<verse number="32">د خدای د پیغام رسولو نعمت د هغه د ویونکي په واک کې وي.</verse>
				<verse number="33">ځکه چې خدای د ګډوډۍ او بې نظمۍ خدای نه دی، بلکې د سولې او سلامتۍ خدای دی. دا هغه څه دي چې د خدای د خلکو په ټولو کلیساګانو کې کیږي:</verse>
				<verse number="34">ښځې باید په کلیسا کې غلی پاتې شي، ځکه چې هغوی ته د خبرو کولو اجازه نشته، بلکې لکه څنګه چې شریعت هم وایي هغوی باید تابعدارې اوسي.</verse>
				<verse number="35">که چېرې هغوی غواړي چې د کوم شي په هکله پوه شي، نو په کور کې دې د خپلو مېړونو څخه پوښتنه وکړي، ځکه چې د ښځې دپاره د شرم خبره ده چې د کلیسا په غونډه کې خبرې وکړي.</verse>
				<verse number="36">ایا د خدای کلام ستاسو له خوا راغلی دی؟ یا دا کلام یوازې تاسو ته در رسېدلی دی؟</verse>
				<verse number="37">که چېرې څوک فکر کوي چې هغه د خدای پیغام لري یا د هغه سره روحاني نعمت شته، نو هغه دې په دې پوه شي چې زه چې تاسو ته کوم څه لیکم، هغه د څښتن حکم دی.</verse>
				<verse number="38">که چېرې څوک دا حکم له نظره غورځوي، نو هغه به هم له نظره وغورځول شي.</verse>
				<verse number="39">نو ای خویندو او ورونو! د خدای د پیغام د رسولو شوق ولرئ او څوک چې په نا اشنا ژبو خبرې کوي، هغه مه منع کوئ.</verse>
				<verse number="40">خو هر یو کار باید په مناسبه او منظمه توګه سرته ورسیږي.</verse>
			</chapter>
			<chapter number="15">
				<verse number="1">ای خویندو او ورونو! زه اوس غواړم هغه زېری تاسو ته در په یاد کړم چې تاسو ته مې د هغه وعظ کړی ؤ او تاسو هغه منلی ؤ او په هغه باندې ټینګ ولاړ یئ.</verse>
				<verse number="2">که چېرې تاسو زما په درکړل شوي زیري باندې ټینګ پاتې شئ، نو د هغه په وسیله تاسو خلاصون مومئ، که نه نو ستاسو ایمان بې ګټې دی.</verse>
				<verse number="3">کوم ډېر مهم پیغام چې ما تر لاسه کړی ؤ، هغه مې تاسو ته درورساوه. هغه پیغام دا دی چې د خدای د کلام له مخې مسیح زمونږ د ګناهونو په خاطر مړ شو</verse>
				<verse number="4">او هغه ښخ کړای شو او لکه څنګه چې د خدای په کلام کې لیکل شوي دي، هغه په درېمه ورځ بیا راژوندی شو.</verse>
				<verse number="5">هغه لومړی پطروس او وروسته بیا دولسو شاګردانو ته ښکاره شو.</verse>
				<verse number="6">بیا هغه یوځل د پنځه سوو نه زیاتو نورو پیروانو ته ښکاره شو چې د هغوی څخه ډېر یې لا تر اوسه پورې ژوندي دي او ځینې یې مړه دي.</verse>
				<verse number="7">بیا هغه یعقوب ته ښکاره شو او له هغې وروسته ټولو رسولانو ته.</verse>
				<verse number="8">د ټولو نه په اخره کې ماته چې لکه د بې وخته ماشوم په شان زېږېدلی وم، ښکاره شو.</verse>
				<verse number="9">زه په رسولانو کې د ټولو نه ډېر مهم نه یم او تر دې چې د دې لایق هم نه یم چې رسول راته وویل شي، ځکه چې ما د خدای کلیسا ځورولې ده.</verse>
				<verse number="10">خو زه چې هرڅه یم، هغه د خدای په فضل یم او کوم فضل چې په ما باندې وشو، هغه بېځایه نه ؤ، ځکه چې ما د هغوی ټولو نه ډېر زحمت ویستلی دی. که څه هم دا زه نه وم، بلکې د خدای فضل ؤ چې زما سره ؤ.</verse>
				<verse number="11">په هر حال مهمه نه ده که دا زه وم چې وعظ مې وکړ او یا که نورو رسولانو وکړ، مهمه دا ده چې مونږ د یو پیغام په هکله وعظ کوو او تاسو ورباندې ایمان لرئ.</verse>
				<verse number="12">اوس که چېرې مونږ وعظ کوو چې مسیح د مړو نه راژوندی شوی دی، نو بیا په تاسو کې ځینې ولې وایي چې د مړو نه راژوندي کېدل نشته.</verse>
				<verse number="13">خو که چېرې د مړو نه بیا راژوندي کېدل نشته، نو بیا مسیح هم راژوندی شوی نه دی.</verse>
				<verse number="14">او که چېرې مسیح نه وي راژوندی شوی، نو بیا زمونږ وعظ کومه ګټه نه لري او ستاسو ایمان هم بې ګټې دی.</verse>
				<verse number="15">که چېرې د مړو نه راژوندي کېدل رښتیا نه وي، نو بیا خدای مسیح هم نه دی راژوندی کړی او مونږ په دې هکله د خدای دروغجن شاهدان یو.</verse>
				<verse number="16">ځکه که چېرې مړي نه راژوندي کیږي، نو مسیح هم راژوندی شوی نه دی.</verse>
				<verse number="17">او که چېرې مسیح راژوندی شوی نه وي، نو ستاسو ایمان بې ګټې دی او تاسو لا تر اوسه هم په ګناهونو کې ژوند تېروئ.</verse>
				<verse number="18">نو بیا هغه کسان چې په مسیح باندې یې ایمان درلود او مړه شوي دي، هغوی هم تباه شوي دي.</verse>
				<verse number="19">که چېرې زمونږ هیله په مسیح کې یوازې د دې ژوند دپاره وي، نو بیا مونږ په دې نړۍ کې د ټولو انسانانو نه زیات بدبخته یو.</verse>
				<verse number="20">خو په حقیقت کې مسیح د مړو نه راژوندی شوی دی. هغه په ټولو کې لومړنی کس دی چې د مړو نه راژوندی شوی دی.</verse>
				<verse number="21">ځکه لکه څنګه چې مرګ د یو انسان په وسیله راغی، نو د مړو نه راژوندی کېدل هم د یو انسان په وسیله راغی.</verse>
				<verse number="22">لکه څنګه چې ټول خلک د ادم سره د تړاو لرلو په خاطر مړه کیږي، نو په همدې ډول به ټول خلک چې د مسیح سره تړاو لري، بیا راژوندي شي.</verse>
				<verse number="23">خو هر یو به په منظمه توګه سره راژوندی کیږي. په ټولو کې لومړی مسیح راژوندی شو او بیا کله چې مسیح راځي، نو هغه کسان به راژوندي شي چې د هغه سره تړاو لري.</verse>
				<verse number="24">کله چې مسیح ټول روحاني حاکمان، اختیارونه او قدرتونه له منځه یوسي، نو هرڅه به پای ته ورسیږي او هغه به پاچاهي پلار خدای ته وسپاري.</verse>
				<verse number="25">ځکه چې مسیح باید تر هغې پورې پاچاهي وکړي، ترڅو خپل ټول دښمنان تر پښو لاندې کړي.</verse>
				<verse number="26">وروستنی دښمن چې له منځه به وړل کیږي، هغه مرګ دی.</verse>
				<verse number="27">د خدای کلام وایي: «خدای ټول شیان د هغه تر پښو لاندې کړل،» کله چې وایي «ټول شیان» نو دا روښانه ده چې خدای په خپله په دې کې شامل نه دی چې هغه ټول شیان د مسیح په واک او اختیار کې ورکړي دي.</verse>
				<verse number="28">کله چې ټول شیان د مسیح په واک کې ورکړل شول، نو هغه به هم خپل ځان چې زوی دی، د خدای په واک کې ورکړي چې ټول شیان یې د هغه په واک کې ورکړي دي او خدای به په ټولو باندې حکومت کوي.</verse>
				<verse number="29">که چېرې د مړو نه بیا راژوندي کېدل نه وي، نو بیا خلک ولې د مړو په خاطر د تعمید غسل اخلي. که چېرې مړي هېڅ نه راژوندي کیږي، نو بیا په څه دلیل خلک د هغوی دپاره د تعمید غسل اخلي؟</verse>
				<verse number="30">او ولې مونږ هر ساعت خپل ځان په خطر کې اچوو؟</verse>
				<verse number="31">زما خویندو او ورونو، زه قسم خورم د هغه ویاړ له امله چې یې په څښتن عیسی مسیح کې په تاسو کوم، زه هره ورځ د مرګ سره مخ یم.</verse>
				<verse number="32">که چېرې ما د افسیس په ښار کې یوازې د انساني فکر له مخې د ځناورو سره جنګ وکړ، نو څه مې تر لاسه کړل؟ که چېرې مړي بیا نه راژوندي کیږي، نو مونږ هم داسې وکړو لکه څنګه چې خلکو ویل: «راځئ چې وخورو او وڅښو، ځکه چې سبا به مړه کېږو.»</verse>
				<verse number="33">نو مه غولېږئ، ځکه چې رښتیا دا دي چې «د بدو خلکو سره ملګرتیا ښه اخلاق خرابوي.»</verse>
				<verse number="34">د نشې د ګنګستوب نه رابېداره شئ او نوره ګناه مه کوئ، ځکه چې په تاسو کې ځینې خلک خدای نه پېژني او زه دا د دې دپاره وایم چې تاسو وشرمېږئ.</verse>
				<verse number="35">خو کېدای شي چې یو څوک پوښتنه وکړي: «مړي څنګه راژوندي کیږي او د هغوی بدن به څه ډول وي؟»</verse>
				<verse number="36">ای کم عقله، کله چې ته په ځمکه کې تخم کرې، نو تر هغې پورې هغه نه راشین کیږي ترڅو هغه مړ نه شي.</verse>
				<verse number="37">او څه چې تاسو کرئ، هغه پوره بوټی نه دی، بلکې هغه یوازې یو دانه تخم دی، که هغه د غنمو وي او یا د کوم بل شي.</verse>
				<verse number="38">خو خدای هغه تخم ته بدن ورکوي چې د هغه دپاره یې غوره کړی دی او هر ډول تخم ته خپل ځانګړی بدن ورکوي.</verse>
				<verse number="39">ځکه چې د ټولو بدنونه یوشان نه دي، د انسانانو بدن یو ډول دی، د حیواناتو بدن بل ډول، د مرغانو بدن بل ډول او د ماهیانو بدن بل ډول دی.</verse>
				<verse number="40">اسماني او ځمکني بدنونه هم شته، خو د اسماني بدن ښکلا یو ډول ده او د ځمکني بدن ښکلا بل ډول ده.</verse>
				<verse number="41">لمر یو ډول ښکلا لري او سپوږمۍ بل ډول او د ستورو ښکلا بل ډول ده. بل دا چې د یو ستوري ښکلا د بل ستوري څخه فرق لري.</verse>
				<verse number="42">نو د مړو راژوندي کېدل همداسې وي. څه چې ښخ کړای شي، هغه له منځه تلونکي دي او هغه څه چې راژوندي کیږي، هغه له منځه نه ځي.</verse>
				<verse number="43">کله چې بدن خاورو ته سپارل کیږي، نو بدرنګه او کمزوری وي، خو کله چې راژوندی کیږي، نو هغه ښکلی او قوي کیږي.</verse>
				<verse number="44">جسماني بدن ښخیږي او روحاني بدن راژوندی کیږي. ځکه لکه څنګه چې جسماني بدن شته، نو روحاني بدن هم شته.</verse>
				<verse number="45">لکه څنګه چې د خدای په کلام کې لیکل شوي دي: لومړنی انسان یعنې ادم یو ژوندی بدن شو. او وروستنی ادم یعنې مسیح ژوندون ورکوونکی روح شو.</verse>
				<verse number="46">هغه چې لومړی راغی هغه روحاني بدن نه ؤ بلکې جسماني ؤ، خو وروسته بیا روحاني بدن راغی.</verse>
				<verse number="47">لومړنی انسان یعنې ادم د خاورو نه جوړ شوی ؤ او دوهم انسان یعنې مسیح د اسمان نه راغی.</verse>
				<verse number="48">د ځمکې خلک لکه د لومړني انسان په شان د خاورو څخه دي، اسماني خلک د هغه چا په شان دي چې د اسمان نه راغلی دی.</verse>
				<verse number="49">لکه څنګه چې مونږ د ځمکني انسان په شکل جوړ شوي یو، نو د اسماني انسان په شکل به هم شو.</verse>
				<verse number="50">ای خویندو او ورونو! زه تاسو ته وایم څه چې د غوښې او ویني څخه جوړ شوي دي، هغه نه شي کولای چې د خدای په پاچاهۍ کې شریک شي او هغه څه چې فاني دي، هغه نه شي کولای د هغه څه وارثان شي چې فنا کېدونکي نه دي.</verse>
				<verse number="51">غوږ ونیسئ! زه به تاسو ته یو پټ راز ووایم. مونږ ټول به نه مړه کېږو، خو ټول به بدل شو.</verse>
				<verse number="52">په یوه شېبه کې د سترګو په رپ کې به د اخرني سرني په اواز سره مړي راژوندي شي او نور به هېڅکله مړه نه شي. مونږ به ټول بدل شو،</verse>
				<verse number="53">ځکه چې زمونږ مړه کېدونکي بدنونه باید په داسې بدنونو باندې بدل شي چې هېڅکله نه مړه کیږي او زمونږ فاني بدنونه باید په نه فناکېدونکي بدنونو باندې بدل شي.</verse>
				<verse number="54">نو بیا کله چې زمونږ مړه کېدونکي بدنونه په داسې بدنونو باندې بدل شي چې هېڅکله نه مړه کیږي، نو څه چې د خدای په کلام کې لیکل شوي دي هغه به رښتیا شي: مرګ نابود شوی او بری دی کامل شوی</verse>
				<verse number="55">ای مرګه، ستا بری او فتح څه شوه؟ ای مرګه، هغه نېش وهل دې څه شول؟</verse>
				<verse number="56">د مرګ نېش ګناه ده او د ګناه قدرت شریعت دی.</verse>
				<verse number="57">خو د خدای شکر دی چې هغه مونږ ته زمونږ د څښتن عیسی مسیح په وسیله بری راکوي.</verse>
				<verse number="58">نو ای ګرانو خویندو او ورونو، ټینګ او ثابت اوسئ. تل د څښتن په کار کې بوخت اوسئ، ځکه تاسو پوهېږئ چې څښتن ته د خدمت په کولو کې ستاسو زحمتونه بې ګټې نه دي.</verse>
			</chapter>
			<chapter number="16">
				<verse number="1">اوس د هغو مالي مرستو په هکله چې په یهودیه کې د خدای د خلکو دپاره راټولیږي، خبرې کوم. لکه څنګه چې مې د غلاتیې کلیساګانو ته لارښوونه کړې ده، نو تاسو هم په هغو باندې عمل وکړئ.</verse>
				<verse number="2">د هرې هفتې په لومړۍ ورځ دې ستاسو څخه هر یو د خپلې ګټې نه یوه اندازه پیسې د ځان سره وساتي، نو کله چې زه درځم، د پیسو د راټولولو اړتیا به نه وي.</verse>
				<verse number="3">کله چې زه هلته درورسېږم، نو زه به هغو کسانو ته چې تاسو ته د باور وړ وي د پېژندګلوۍ د لیکونو سره ولېږم چې ستاسو مالي مرستې اورشلیم ته یوسي.</verse>
				<verse number="4">که چېرې دا مناسبه وي چې زه هم لاړ شم، نو هغوی به زما سره یوځای لاړ شي.</verse>
				<verse number="5">زه به د مقدونیې نه د تېرېدلو څخه وروسته تاسو ته درشم، ځکه زما نیت دی چې د مقدونیې په لاره تېر شم.</verse>
				<verse number="6">کېدای شي چې زه ستاسو سره پاتې شم او حتی ژمی ستاسو سره تېر کړم ترڅو هر چېرې چې ځم، تاسو راسره په سفر کې مرسته وکړئ.</verse>
				<verse number="7">ځکه زه نه غواړم چې یوازې په لاره کې تاسو سره وګورم، خو زه په دې هیله یم که چېرې څښتن وغواړي، نو یو څه وخت به تاسو سره تېر کړم.</verse>
				<verse number="8">نو زه به د پنتیکاست تر اختره پورې د افسیس په ښار کې پاتې شم.</verse>
				<verse number="9">ځکه چې ماته د یو اغېزمن خدمت دپاره یوه لویه موقع راکړل شوې ده، که څه هم هلته ډېر خلک شته چې زما سره مخالفت کوي.</verse>
				<verse number="10">کله چې تیموتاوس تاسو ته درشي، نو ګورئ تر هغې چې هغه ستاسو سره وي، باید هېڅ وېره ورسره نه وي، ځکه لکه څنګه چې زه څښتن ته کار کوم هغه یې هم کوي.</verse>
				<verse number="11">نو مه پرېږدئ چې څوک هغه ته په سپکه سترګه وګوري. د هغه سره مرسته وکړئ چې په سلامتۍ سره خپل سفر ته دوام ورکړي، ځکه چې زه د هغه او نورو ورونو راتللو ته سترګې په لاره یم.</verse>
				<verse number="12">زمونږ د ورور اپولوس په هکله باید ووایم چې ما هغه زیات وهڅاوه چې د نورو ورونو سره ستاسو لیدلو ته راشي، خو اوس هغه بیخي دا اراده نه لري چې تاسو ته درشي. خو کله چې ورته موقعه پیدا شي، نو تاسو ته به درشي.</verse>
				<verse number="13">بېداره اوسئ، په خپل ایمان کې ټینګ اوسئ، زړور او قوي اوسئ.</verse>
				<verse number="14">تاسو چې هرڅه کوئ، هغه په مینه کوئ.</verse>
				<verse number="15">ای خویندو او ورونو! تاسو پوهېږئ چې استیفان او د هغه کورنۍ په جنوبي یونان کې لومړني ایمانداران وو چې خپل ځانونه یې د خدای د خلکو خدمت ته وقف کړل، نو زه ستاسو نه په کلکه غوښتنه کوم</verse>
				<verse number="16">چې د داسې خلکو او هر هغه چا تابعداري کوئ چې ستاسو سره همکاري کوي او زحمت وباسي.</verse>
				<verse number="17">زه د استیفان، فرتوناتوس او اخاییکوس په راتللو خوشحاله یم، ځکه چې هغوی ستاسو په نشتون کې زما سره مرسته کوله.</verse>
				<verse number="18">ځکه چې هغوی هم زما او هم ستاسو روح تازه کړ. نو د داسې خلکو قدر کوئ.</verse>
				<verse number="19">د اسیا کلیساګانې تاسو ته سلامونه وایي. اکیلا او د هغه ښځه پریسکیلا او هغه نور کسان چې د هغوی د کور په کلیسا کې سره راټولیږي، تاسو ته د څښتن په نوم د زړه له کومي سلامونه وایي.</verse>
				<verse number="20">ټولې خویندې او ورونه چې دلته دي، تاسو ته سلامونه وایي. په پاکه مینه یو بل ته په ښکلولو سره سلام ووایئ.</verse>
				<verse number="21">زه پولوس په خپل لاس تاسو ته دا سلام لیکم.</verse>
				<verse number="22">څوک چې د څښتن سره مینه نه کوي، په هغه دې لعنت وي. ای زمونږ څښتنه، راشه.</verse>
				<verse number="23">د څښتن عیسی فضل دې وي په تاسو باندې.</verse>
				<verse number="24">زما مینه دې په عیسی مسیح کې تاسو ټولو سره وي.</verse>
			</chapter>
		</book>
		<book number="47">
			<chapter number="1">
				<verse number="1">دا لیک د پولوس له خوا چې د خدای په ارادې د عیسی مسیح رسول دی او زمونږ د ورور تیموتاوس له خوا د خدای کلیسا ته چې د قرنتوس په ښار کې ده او په ټول جنوبي یونان کې د خدای ټولو خلکو ته.</verse>
				<verse number="2">زمونږ د پلار خدای او څښتن عیسی مسیح فضل او سلامتي دې وي په تاسو باندې.</verse>
				<verse number="3">ثنا او صفت دې وي خدای ته یعنې زمونږ د څښتن عیسی مسیح پلار ته چې مهربانه پلار او د تسلۍ سرچینه ده.</verse>
				<verse number="4">هغه مونږ ته په ټولو ستونزو کې تسلي راکوي، ترڅو مونږ وکولای شو هغو خلکو ته تسلي او ارامي ورکړو چې د ستونزو سره مخ دي، نو مونږ هم هغوی ته هغه تسلي ورکړو چې خدای مونږ ته راکړې ده.</verse>
				<verse number="5">لکه څنګه چې مونږ د مسیح سره په ډېرو کړاوونو کې شریک یو، نو د مسیح په وسیله د هغه په ډېرو ارامیو کې هم شریک یو.</verse>
				<verse number="6">که چېرې مونږ د ستونزو سره مخامخ کېږو، نو دا ستاسو د تسلۍ او خلاصون په خاطر دي او که مونږ تسلي مومو نو دا ستاسو دپاره ده، ترڅو تاسو هم په صبر او حوصلې سره هغه کړاوونه وزغمئ چې مونږ یې زغمو.</verse>
				<verse number="7">مونږ چې ستاسو نه کومه هیله لرو هغه ټینګه ده، ځکه چې مونږ پوهیږو لکه څنګه چې زمونږ سره په کړاوونو کې شریک یئ، نو په ارامۍ کې به هم زمونږ سره شریک اوسئ.</verse>
				<verse number="8">ای خویندو او ورونو! مونږ نه غواړو چې تاسو د هغو ستونزو څخه چې مونږ ورسره د اسیا په ولایت کې مخامخ شولو، بې خبره پاتې شئ. کوم بار چې زمونږ په اوږو باندې کېښودل شو، هغه دومره دروند ؤ چې زمونږ د توان نه پورته ؤ او حتی مونږ د خپل ژوند څخه نا امیده شوي وو.</verse>
				<verse number="9">په رښتیا سره مونږ دا احساس کاوه چې په مونږ باندې د مرګ حکم شوی دی. خو دا په دې خاطر ؤ ترڅو مونږ په خپل ځان باندې نه بلکې په خدای باندې چې مړي راژوندي کوي، تکیه وکړو.</verse>
				<verse number="10">هغه مونږ د وژونکي خطر نه خلاص کړو او مونږ به ژغوري. مونږ د هغه څخه هیله لرو چې بیا به مونږ ژغوري.</verse>
				<verse number="11">تاسو هم په خپلو دعاګانو سره زمونږ سره مرسته کوئ، ترڅو ډېر خلک د هغه فضل په خاطر چې د خلکو د دعاګانو له امله خدای مونږ ته راکړی دی، د هغه شکر وکړي.</verse>
				<verse number="12">مونږ په دې ویاړ کوو او زمونږ وجدان هم د دې شاهد دی چې مونږ د دې نړۍ د خلکو او په ځانګړې توګه ستاسو سره د خدای د صداقت او اخلاص له مخې چلند کړی دی. خو دا کار مونږ د خدای د فضل په وسیله کړی دی، نه د انساني حکمت په وسیله.</verse>
				<verse number="13">ځکه هغه څه چې تاسو ته یې لیکو، په هغه کې داسې څه نشته چې تاسو یې لوستلی نه شئ او یا پرې نه پوهېږئ، بلکې یوازې هغه څه دي چې تاسو یې لولئ او ورباندې پوهېږئ. مونږ په دې هیله یو لکه څنګه چې مونږ تر یو حده پېژنئ، په دې شیانو باندې به په پوره توګه پوه شئ. نو کله چې زمونږ څښتن عیسی بېرته راشي، لکه څنګه چې مونږ په تاسو باندې ویاړ کوو، تاسو به هم په مونږ باندې ویاړ کوئ.</verse>
				<verse number="14">ځکه چې زه په دې باندې ښه ډاډه وم، نو ما وغوښتل چې د ټولو نه مخکې ستاسو سره ملاقات وکړم، ترڅو تاسو دوه چنده برکتونه ومومئ.</verse>
				<verse number="15">ما غوښتل چې مقدونیې ته د تګ په وخت کې په لاره کې او د هغه ځای نه د بېرته راتللو په وخت کې ستاسو سره ووینم او ستاسو په مرسته یهودیې ته لاړ شم.</verse>
				<verse number="16">نو کله چې ما د سفر نیت وکړ، ایا په دې کې زړه نازړه وم؟ ایا زما نقشې د دې نړۍ د خلکو په شان دي چې په همدې یو وخت کې کله «هو» وایم او کله «نه» وایم؟</verse>
				<verse number="17">لکه څنګه چې د خدای خبرې رښتیا دي، نو تاسو ته زمونږ خبرې هم په یو وخت کې کله «هو» دي یا کله «نه.»</verse>
				<verse number="18">ځکه چې د خدای زوی عیسی مسیح چې د هغه په هکله ما او سیلاس او تیموتاوس تاسو ته وعظ وکړ، هېڅکله دوه زړی نه ؤ، بلکې د هغه هو تل «هو» وه.</verse>
				<verse number="19">ځکه چې د خدای ټولې وعدې په مسیح کې «هو» دي. له همدې امله مونږ د هغه په وسیله د خدای د جلال دپاره هغه ته امین وایو.</verse>
				<verse number="20">نو دا خدای دی چې مونږ او تاسو ته دا توان راکوي چې د مسیح سره په یووالي کې ټینګ ودرېږو. هغه مونږ مسح یعنې غوره کړي یو،</verse>
				<verse number="21">هغه خپل د ملکیت مهر په مونږ باندې لګولی دی او خپل روح یې زمونږ په زړونو کې اچولی دی، ترڅو د هغو شیانو ضامن وي چې زمونږ سره یې وعده کړې ده.</verse>
				<verse number="22">خدای شاهد دی چې ما په دې خاطر قرنتوس ته د بیا راتللو څخه ډډه وکړه چې تاسو په زحمت نه شئ.</verse>
				<verse number="23">زمونږ مقصد دا نه دی چې مونږ لکه د یو مشر او امر په توګه تاسو ته ووایو چې تاسو باید په څه شي باندې ایمان ولرئ، بلکې مونږ ستاسو سره په ګډه کار کوو چې تاسو خوشحاله اوسئ، ځکه مونږ پوهیږو چې تاسو په ایمان کې ټینګ یئ.</verse>
			</chapter>
			<chapter number="2">
				<verse number="1">نو ما پرېکړه وکړه چې تاسو ته درنشم، ترڅو نور ستاسو د خفګان سبب نه شم.</verse>
				<verse number="2">ځکه که چېرې زه تاسو خفه کړم، نو څوک به پاتې وي چې ما خوشحاله کړي، بې له هغو کسانو چې ما خفه کړي دي؟</verse>
				<verse number="3">ما هغه لیک تاسو ته ولیکه، ترڅو زما د راتګ په وخت هغه خلک چې باید ما خوشحاله کړي، زما د خفګان سبب نه شي. زه باور لرم چې زما خوشحالي به ستاسو د ټولو خوشحالي وي.</verse>
				<verse number="4">دا لیک ما په ډېر غمجن او دردمن زړه او په ډېرو اوښکو سره تاسو ته ولیکه. ما نه غوښتل چې تاسو غمجن شئ، بلکې ما غوښتل چې تاسو په دې پوه شئ چې زه تاسو سره څومره زیاته مینه لرم.</verse>
				<verse number="5">هغه څوک چې په تاسو کې د خفګان سبب شوی دی، نه یوازې دا چې زه یې خفه کړی یم، بلکې تر یوه حده یې تاسو هم خفه کړي یئ. خو زه نه غواړم چې خبره اوږده شي.</verse>
				<verse number="6">دا چې تاسو هغه ملامته کړ، نو د هغه دپاره همدومره بس دی.</verse>
				<verse number="7">نو اوس تاسو باید هغه وبخښئ او تسلي ورته ورکړئ، هسې نه چې هغه د ډېره غمه غرق شي.</verse>
				<verse number="8">نو زه ستاسو نه په کلکه غوښتنه کوم چې پرېږدئ هغه پوه شي چې په رښتیا د هغه سره مینه لرئ.</verse>
				<verse number="9">له دې امله ما تاسو ته هغه لیک ولیکه چې تاسو وازمایم. ما غوښتل چې وګورم ایا تاسو په هر کار کې زما تابعداري کوئ یا نه.</verse>
				<verse number="10">کله چې تاسو کوم څوک وبخښئ، نو زه هم هغه بخښم او که چېرې لازمه وي چې زه کوم څوک وبخښم، نو ما هغه د مسیح په حضور کې او ستاسو په خاطر بخښلی دی.</verse>
				<verse number="11">دا کار د دې دپاره کوم چې د شیطان مخه ونیسو، ترڅو ونه شي کولای مونږ وغولوي، ځکه چې مونږ د هغه د نقشو او دسیسو څخه ناخبره نه یو.</verse>
				<verse number="12">کله چې زه د ترواس ښار ته ورسېدم چې د عیسی مسیح په هکله زېری ورسوم، نو څښتن راته ښه موقعه برابره کړه.</verse>
				<verse number="13">خو کله چې ما خپل ورور تیتوس هلته ونه لیده، نو زما ذهن او فکر نا ارامه ؤ، نو د ترواس د خلکو سره مې خدای پاماني وکړه او مقدونیې ته لاړم.</verse>
				<verse number="14">خو د خدای شکر دی چې هغه مونږ تل په مسیح کې لکه د بريالیو په قطار کې روان کړي یو. خدای زمونږ څخه په هرځای کې د مسیح د پېژندګلوۍ د خپرولو دپاره لکه د عطرو په شان کار اخلي.</verse>
				<verse number="15">خدای مونږ د هغو خوشبویه عطرو په شان ګڼي چې مسیح یې خدای ته وړاندې کوي. نو د هغو خلکو دپاره چې خلاصون مومي، دا عطر ښه بوی ورکوي او هغوی ژوند ته بیایي. خو د هغو خلکو دپاره چې تباه کېدونکي دي، بد بوی ورکوي او هغوی د هلاکت خواته وړي. نو بیا څوک د دې کارونو توان او وړتیا لري؟</verse>
				<verse number="16">مونږ د خدای په کلام سوداګري نه کوو، لکه څنګه چې ډېر خلک دا کار کوي، بلکې مونږ هغه په اخلاص سره د هغو کسانو په شان چې د خدای له خوا ورته دنده ورکړل شوې ده، په مسیح کې د هغه په حضور کې خبرې کوو.</verse>
			</chapter>
			<chapter number="3">
				<verse number="1">ایا مونږ یوځل بیا د خپلو ځانونو صفت کول پیل کړي دي؟ ایا لکه د نورو په شان ستاسو له خوا او یا ستاسو دپاره د سپارښتنې لیکونو ته اړتیا لرو؟</verse>
				<verse number="2">تاسو په خپله زمونږ دپاره د سپارښتنې لیک یئ چې زمونږ په زړونو کې لیکل شوی دی چې ټول خلک هغه ولولي او ورباندې پوه شي.</verse>
				<verse number="3">تاسو دا وښودله چې تاسو یو لیک یئ چې مسیح هغه لیکلی دی او زمونږ په وسیله لېږل شوی دی. دا لیک په قلم او رنګ باندې نه دی لیکل شوی، بلکې د ژوندي خدای په روح لیکل شوی دی. هغه د تیږو په لوحو او تختو باندې نه دی لیکل شوی، بلکې د انسان په زړونو باندې لیکل شوی دی.</verse>
				<verse number="4">مونږ دا وایو ځکه چې مونږ د مسیح په وسیله په خدای باندې باور لرو.</verse>
				<verse number="5">په خپل ځان کې دا توان او وړتیا نه وینو چې دعوه وکړو چې مونږ د داسې کار وړتیا لرو. بلکې زمونږ لیاقت او وړتیا د خدای له خوا ده</verse>
				<verse number="6">او هغه مونږ د دې وړ وګاڼه چې د نوي لوظ خدمتګاران اوسو. دا لوظ کوم لیکل شوی قانون نه دی، بلکې د خدای د روح له خوا دی، ځکه چې لیکل شوی شریعت د مرګ سبب کیږي، خو روح القدس ژوند ورکوي.</verse>
				<verse number="7">که چېرې هغه شریعت چې د تیږو په لوحو باندې لیکل شوی ؤ او د مرګ سبب کېده، هغه د داسې جلال سره پیل شو چې د اسراییلو خلکو د هغې رڼا له امله چې د موسی په مخ باندې ځلېدله، نه شو کولای چې د هغه څېرې ته وګوري. که څه هم هغه رڼا ورو ورو خړه پړه کېدله.</verse>
				<verse number="8">که چېرې شریعت چې کار یې د مرګ رامنځته کول دي، داسې شان او شوکت درلود، نو د خدای د روح کار به څومره زیات شان او شوکت ولري.</verse>
				<verse number="9">ځکه که چېرې هغه خدمت چې خلک یې محکومول، داسې شان او شوکت درلود، نو هغه خدمت چې زمونږ د عادل کېدلو سبب کیږي، هغه به څومره زیات شان او شوکت ولري.</verse>
				<verse number="10">په حقیقت کې مخکیني جلال خپله ځلا د موجوده ډېر لوی جلال په وړاندې له لاسه ورکړې ده.</verse>
				<verse number="11">که چېرې هغه څه چې فناکېدونکي وو، داسې جلال یې درلود، نو هغه څه چې تلپاتې دي، هغه به څومره زیات جلال ولري؟</verse>
				<verse number="12">څرنګه چې مونږ داسې هیله لرو، نو په ډېرې زړورتیا سره خبرې کوو.</verse>
				<verse number="13">مونږ د موسی په شان نه یو چې په خپل مخ باندې به یې پرده اچوله، ترڅو د اسراییلو خلک هغه زر تېرېدونکی جلال ونه ویني.</verse>
				<verse number="14">خو په حقیقت کې د هغوی ذهنونه داسې بند او تړل شوي وو چې تر نن ورځې پورې کله چې هغوی زړه لوظنامه لولي، نو هماغه پرده ورباندې پرته ده، ځکه دا پرده یوازې د مسیح په وسیله لېرې کیږي.</verse>
				<verse number="15">حتی تر نن ورځې پورې کله چې د موسی تورات لوستل کیږي، نو د هغوی په ذهنونو باندې پرده پرته وي.</verse>
				<verse number="16">خو هرڅوک چې څښتن ته رجوع وکړي، نو هغه پرده لېرې کیږي.</verse>
				<verse number="17">نو څښتن روح دی او په هر ځای کې چې د څښتن روح وي، هلته ازادي ده.</verse>
				<verse number="18">نو مونږ ټول په لوڅو مخونو باندې د څښتن جلال ښکاره کوو او ورو ورو د هغه په زیاتیدونکي جلال کې د هغه په شکل بدلیږو او دا د څښتن یعنې روح القدس کار دی.</verse>
			</chapter>
			<chapter number="4">
				<verse number="1">څرنګه چې خدای مونږ ته د خپل رحم له مخې دا کار راسپارلی دی، نو مونږ نه نا امیده کېږو.</verse>
				<verse number="2">مونږ ټولو د شرم نه ډکو او پټو کارونو څخه خپل ځانونه لېرې ساتلي دي. مونږ کوښښ نه کوو چې یو بل وغولوو او نه مو د خدای کلام غلط تعبیر کړی دی، بلکې مونږ د خدای په حضور کې رښتیا وایو او ټول صادق خلک په دې پوهیږي.</verse>
				<verse number="3">حتی که چېرې هغه زېری چې مونږ یې اعلانوو پټ وي، هغه یوازې د هغو کسانو دپاره پټ دی چې د تباهۍ په لاره روان دي.</verse>
				<verse number="4">شیطان یعنې د دې دنیا بادار د بې ایمانه خلکو ذهنونه تیاره کړي دي، ترڅو د مسیح د جلال نه د ډک زیري هغه رڼا چې د نالیدلي خدای تصویر دی، ونه ویني.</verse>
				<verse number="5">مونږ د خپلو ځانونو په هکله وعظ نه کوو، بلکې مونږ دا اعلانوو چې عیسی مسیح څښتن دی او مونږ د هغه په خاطر ستاسو خدمتګاران یو.</verse>
				<verse number="6">ځکه چې هماغه خدای وویل: د تیارې نه دې رڼا وځلیږي. هغه زمونږ په زړونو کې د خدای د جلال د پېژندنې رڼا د عیسی مسیح په مخ باندې وځلوله.</verse>
				<verse number="7">خو مونږ خپل د خټو په منګیو کې یوه داسې خزانه لرو چې دا وښایي چې دا ډېر لوی قدرت زمونږ نه، بلکې د خدای دی.</verse>
				<verse number="8">مونږ له هرې خوا نه د ستونزو سره مخ یو، خو خپل ځان له لاسه نه ورکوو، کله کله شک کوو، خو نا امیدۍ ته نه تسلیمیږو.</verse>
				<verse number="9">مونږ ځورول کېږو، خو د خدای له خوا یوازې نه پرېښودل کېږو. مونږ ژوبل کېږو، خو نه تباه کېږو.</verse>
				<verse number="10">د کړاوونو له امله زمونږ بدن تل د عیسی سره په مرګ کې شریک دی، ترڅو د عیسی ژوند زمونږ په بدنونو کې ولیدل شي.</verse>
				<verse number="11">ځکه چې مونږ تل په خپل ټول ژوند کې د عیسی په خاطر د مرګ تر خطر لاندې یو، ترڅو په فاني بدن کې د عیسی ژوند ښکاره شي.</verse>
				<verse number="12">نو مونږ تل د مرګ سره مخ کېږو، ترڅو تاسو تلپاتې ژوندون ولرئ.</verse>
				<verse number="13">د خدای په کلام کې لیکل شوي دي: ما ایمان راوړ، نو له همدې امله خبرې کوم. څرنګه چې مونږ هماغه ایمان لرو، نو مونږ هم خبرې کوو.</verse>
				<verse number="14">ځکه مونږ پوهیږو هغه خدای چې عیسی مسیح یې د مرګ نه وروسته راژوندی کړ، نو مونږ به هم د عیسی مسیح سره راژوندي کړي او ستاسو سره به مو د خدای حضور ته راولي.</verse>
				<verse number="15">دا هرڅه ستاسو په خاطر دي او څرنګه چې د خدای فضل په خلکو باندې نور هم زیاتیږي، نو خلک به ډېره شکرګزاري کوي او په دې به د خدای جلال نور هم زیات شي.</verse>
				<verse number="16">نو مونږ خپله هیله له لاسه نه ورکوو. که څه هم زمونږ بدن ورو ورو د مړ کېدلو په حال کې دی، خو په باطن کې مونږ ورځ په ورځ تازه او قوي کېږو.</verse>
				<verse number="17">دا وړوکې او زر تېرېدونکې ستونزې مونږ ته لوی او تلپاتې جلال برابروي چې د دې ستونزو او کړاوونو سره د پرتله کولو وړ نه دی.</verse>
				<verse number="18">نو مونږ هغو شیانو ته نه ګورو چې اوس یې لیدلی شو، بلکې هغو شیانو ته ګورو چې نه لیدل کیږي، ځکه هغه شیان چې لیدل کیږي هغه لنډمحاله دي، خو کوم څه چې نه لیدل کیږي هغه تلپاتې دي.</verse>
			</chapter>
			<chapter number="5">
				<verse number="1">ځکه مونږ پوهیږو کله چې دا دنیاوي خېمه یعنې زمونږ بدن چې مونږ په کې اوسېږو، راولویږي، نو مونږ په اسمان کې د خدای له خوا کور لرو چې د انسان په لاس نه دی جوړ شوی او هغه تلپاتې کور دی.</verse>
				<verse number="2">مونږ په دې خېمه کې زګېروي او اوسیلي کوو او په دې ارمان یو چې په هغه اسماني کور یعنې اسماني بدن کې واوسېږو،</verse>
				<verse number="3">په حقیقت کې کله چې مونږ هغه کور ته ورداخل شو، نو بې کوره یعنې بې بدنه به نه یو.</verse>
				<verse number="4">په دې خېمه کې چې مونږ اوسېږو، هغه لکه د یو دروند بار په شان دی چې مونږ ورباندې زګېروي کوو. د دې دپاره نه چې مونږ غواړو د دې فاني بدن څخه خلاص شو، ځکه چې مونږ غواړو هغه په داسې بدن باندې بدل کړو چې تلپاتې وي.</verse>
				<verse number="5">چا چې مونږ د دې مقصد دپاره تیار کړي یو، هغه خدای دی. هغه خپل روح مونږ ته د ضمانت په توګه راکړی دی چې هغه به دا کار وکړي.</verse>
				<verse number="6">نو مونږ تل په دې ډاډه یو او که څه هم په دې پوهیږو چې ترڅو پورې چې مونږ په دې بدن کې یو، نو د څښتن سره به په اسمان کې نه یو.</verse>
				<verse number="7">ځکه چې مونږ د ایمان په وسیله ژوند کوو، نه د کوم شي په لیدلو.</verse>
				<verse number="8">هو، مونږ ډاډه یو او غوره ګڼو چې دا دنیاوي بدن پرېږدو او د څښتن سره په کور کې واوسېږو.</verse>
				<verse number="9">نو که چېرې مونږ دلته په دنیاوي کور کې اوسو یا هلته، خو زمونږ مقصد د څښتن خوشحالول دي.</verse>
				<verse number="10">ځکه چې مونږ ټول باید د مسیح د قضاوت د تخت په مخکې ودرېږو. مونږ هر یو د هغو کارونو له مخې چې په خپل بدن کې مو کړي دي، هغه څه تر لاسه کړو چې مونږ یې وړ یو، که هغه ښه وو او که بد.</verse>
				<verse number="11">نو له دې امله اوس مونږ پوهیږو چې د څښتن څخه وېره څه شی ده، نو مونږ کوښښ کوو چې نورو ته قناعت ورکړو. خدای مونږ ښه پېژني او زه په دې هیله یم چې تاسو هم مونږ ښه وپېژنئ.</verse>
				<verse number="12">مونږ نه غواړو چې یوځل بیا تاسو ته د خپلو ځانونو ستاینه وکړو، بلکې غواړو تاسو ته دلیل جوړ کړو چې په مونږ باندې ویاړ وکړئ، ترڅو وکولای شئ هغو خلکو ته ځواب ورکړئ چې د یو کس ظاهري شکل ته ګوري او ورباندې ویاړ کوي، نه دا چې د هغه په زړه کې څه دي.</verse>
				<verse number="13">که څوک وایي چې مونږ لېوني شوي یو، نو د خدای د جلال دپاره یو او که په سد یو، نو ستاسو د ګټې دپاره یو.</verse>
				<verse number="14">ځکه چې د مسیح مینه په مونږ باندې واک لري، نو مونږ دې نتیجې ته رسیږو چې مسیح د ټولو دپاره مړ شو، او له دې امله ټول د هغه سره په مرګ کې شریک شول.</verse>
				<verse number="15">هغه د ټولو دپاره مړ شو، ترڅو څوک چې ژوندي دي، نو هغوی دې نور د خپلو ځانونو دپاره ژوند نه کوي، بلکې د هغه چا دپاره ژوند وکړي چې د هغوی په خاطر مړ شو او بیا راژوندی شو.</verse>
				<verse number="16">له دې امله مونږ د هېچا په هکله د انساني معیارونو له مخې قضاوت نه کوو. که څه هم یو وخت مونږ د مسیح په هکله داسې قضاوت کاوه، خو نور داسې قضاوت نه کوو.</verse>
				<verse number="17">څوک چې د مسیح سره یوځای کیږي، نو هغه یو نوی خلقت او موجود دی. هرڅه چې زاړه وو هغه تېر شول. ګورئ، هرڅه نوي شول.</verse>
				<verse number="18">دا هرڅه د خدای له خوا دي چې مونږ یې د مسیح په وسیله د خپل ځان سره پخلا کړو او مونږ ته یې دا کار راسپارلی دی چې نور خلک هم د هغه سره پخلا کړو.</verse>
				<verse number="19">دا په دې معنی چې خدای د مسیح په وسیله د نړۍ سره پخلا شو او د هغوی سره یې د سرغړونو حساب ونه کړ او د پخلاینې دا پیغام یې مونږ ته وسپاره.</verse>
				<verse number="20">نو مونږ د مسیح استازي یو او خدای زمونږ په وسیله غوښتنه کوي چې د مسیح په خاطر تاسو ته زاري وکړو چې د خدای سره پخلا شئ.</verse>
				<verse number="21">مسیح په بشپړه توګه بې ګناه ؤ، خو خدای زمونږ ټول ګناهونه د هغه په اوږو باندې کېښودل، ترڅو د هغه په وسیله مونږ وکولای شو د خدای په وړاندې عادل وګڼل شو.</verse>
			</chapter>
			<chapter number="6">
				<verse number="1">د خدای د همکارانو په توګه مونږ تاسو نه غوښتنه کوو د خدای کوم فضل چې تاسو یې تر لاسه کوئ، هغه بې ګټې نه شي.</verse>
				<verse number="2">ځکه چې خدای وایي: په سم وخت کې چې د ژغورنې ورځ ده زه به واورمه ستا چیغې د کومک دپاره ګورئ، اوس ستاسو دپاره د خدای د مهربانۍ وخت راغلی دی او نن د خلاصون ورځ ده.</verse>
				<verse number="3">مونږ د هېڅ چا په لاره کې خنډ نه جوړوو، ترڅو زمونږ په کار کې کومه غلطي او نقص پیدا نه شي.</verse>
				<verse number="4">بلکې د خدای د خدمتګارانو په توګه مونږ په هر کار کې دا ښایو چې مونږ په ډېر صبر سره ستونزې، سختي، مصیبتونه،</verse>
				<verse number="5">وهل ټکول، بندي کېدل، ګډوډي، زحمتونه، بې خوبي، لوږه او تنده زغمو.</verse>
				<verse number="6">مونږ خپل ځانونه په پاکۍ، پوهې، صبر، مهربانۍ، د روح القدس په وسیله او بې ریا مینې سره ثابتوو.</verse>
				<verse number="7">مونږ رښتینی پیغام ورکوو او د خدای قدرت په مونږ کې کار کوي. مونږ په خپل ښي لاس او چپ لاس کې عدالت لکه د وسلې په شان نیولی دی.</verse>
				<verse number="8">که زمونږ عزت کیږي یا بې عزتي او که زمونږ سپکاوی کیږي یا ستاینه، خو مونږ د خدای خدمت کوو. دوی مونږ غولوونکي ګڼي، خو مونږ رښتیا وایو.</verse>
				<verse number="9">که مونږ ناپېژندل شوي یو، خو بیاهم مشهور یو. که د مرګ په حال کې یو، خو بیاهم ژوندي یو. که وهل کېږو، خو وژل کېږو نه.</verse>
				<verse number="10">که څه هم مونږ غمجن یو، خو تل خوشحاله یو. مونږ غریبان یو، خو ډېر خلک شتمن کوو. مونږ هېڅ نه لرو، خو د هرڅه خاوندان یو.</verse>
				<verse number="11">ای د قرنتوس د ښار ایماندارانو! مونږ تاسو ته ښکاره او صفا خبرې وکړې. مونږ د زړه له کومي ستاسو سره مینه لرو.</verse>
				<verse number="12">مونږ تاسو سره داسې چلند نه کوو چې ګوندې تاسو سره مینه نه کوو، بلکې تاسو زمونږ سره داسې چلند کوئ لکه زمونږ سره چې مینه نه لرئ.</verse>
				<verse number="13">اوس زه ستاسو سره داسې خبرې کوم لکه د خپلو اولادونو سره یې چې کوم، نو تاسو هم زمونږ په شان مونږ ته په خپلو زړونو کې ځای راکړئ.</verse>
				<verse number="14">د هغو خلکو سره د یو جغ لاندې مه ځې چې په مسیح باندې ایمان نه لري. ځکه څنګه کېدای شي چې نېکي د بدۍ سره ملګرې شي؟ دا څنګه کېدای شي چې رڼا دې د تیارې سره یوځای اوسي.</verse>
				<verse number="15">مسیح او شیطان څنګه په خپلو کې سره جوړ راتلی شي؟ یا یو ایماندار د یو بې ایمانه سره څنګه ملګرتیا لرلی شي؟</verse>
				<verse number="16">د خدای د کور او بتانو ترمنځ څنګه توافق او یووالی رامنځته کېدای شي؟ ځکه چې مونږ د ژوندي خدای کور یو، لکه څنګه چې خدای ویلي دي: زه به د هغوی په منځ کې خپل د اوسېدلو ځای جوړ کړم او زه به د هغوی په منځ کې اوسېږم. زه به د هغوی خدای یم او هغوی به زما قوم وي.</verse>
				<verse number="17">له همدې امله څښتن وایي: تاسو د بې ایمانه خلکو له منځ نه راووځئ او د هغوی نه خپل ځانونه بېل کړئ. د هغوی ناپاکه شیانو ته لاس مه وروړئ، نو زه به تاسو قبول کړم.</verse>
				<verse number="18">مطلق قادر څښتن وایي: زه به ستاسو پلار یم او تاسو به زما زامن او زما لورګانې یئ.</verse>
			</chapter>
			<chapter number="7">
				<verse number="1">نو ای ګرانو ملګرو، څرنګه چې زمونږ سره دا وعدې شوې دي، نو راځئ چې خپل ځانونه د هغو شیانو څخه چې زمونږ جسم او روح ناپاکه کوي، پاک کړو او د خدای له وېرې خپل سپېڅلتوب پوره کړو.</verse>
				<verse number="2">مونږ ته په خپلو زړونو کې ځای راکړئ. مونږ د هېچا سره بد نه دي کړي. مونږ څوک بې لارې کړي نه دي او د هېچا نه مو د ځان دپاره غلطه ګټه نه ده اخيستې.</verse>
				<verse number="3">زه دا ستاسو د ملامتولو دپاره نه وایم، ځکه لکه څنګه چې مخکې مې درته ویلي وو، تاسو زمونږ په زړونو کې داسې ځای لرئ چې په مرګ او ژوند کې به درسره یو.</verse>
				<verse number="4">زه په تاسو باندې ډېر زیات باور لرم او په تاسو باندې ویاړ کوم. تاسو زه ډېر وهڅولم او د ټولو ستونزو سره سره چې مونږ یې لرو، تاسو زه ډېر خوشحاله کړم.</verse>
				<verse number="5">کله چې مونږ مقدونیې ته ورسېدلو، نو مونږ ونه شو کولای چې ارام وکړو، بلکې د هرې خوا نه د ستونزو سره مخ شولو. مونږ د نورو سره په شخړو کې وو او په زړونو کې مو وېره وه.</verse>
				<verse number="6">خو خدای چې غمجنو او د ماتو زړونو خاوندانو ته تسلي ورکوي، نو د تیتوس په راتللو سره یې مونږ ته تسلي راکړه.</verse>
				<verse number="7">یوازې د هغه په راتللو سره نه، بلکې د هغې تسلۍ په اړه چې تاسو هغه ته ورکړې وه، هغه مونږ ته په دې هکله وویل چې تاسو څومره زما د لیدلو په ارمان یئ، ستاسو د ژور خفګان او وفادارۍ په هکله چې زما په اړه یې لرئ، نو زه نور هم ډېر خوشحاله شوم.</verse>
				<verse number="8">حتی که تاسو زما په لیک باندې خفه شوي هم یئ، خو زه یې په لیکلو باندې پښېمانه نه یم. که څه هم کله چې ما ولیدل چې هغه لیک تاسو د لږ وخت دپاره خفه کړي وئ، نو په هغې باندې زه لږ پښېمانه وم.</verse>
				<verse number="9">خو اوس زه خوشحاله یم، په دې خاطر نه چې تاسو خفه شوي وئ، بلکې په دې چې ستاسو خفګان ستاسو د دې سبب شو چې توبه وباسئ. ځکه چې ستاسو خفګان د خدای د ارادې له مخې ؤ، ترڅو زمونږ له خوا تاسو ته هېڅ زیان ونه رسیږي.</verse>
				<verse number="10">ځکه هغه غم او خفګان چې د خدای د ارادې له مخې راپیدا کیږي، هغه د توبې سبب کیږي، ترڅو خلاصون ومومو او په هغه کې هېڅ پښېماني نشته، خو دنیاوي غم او خفګان د مرګ سبب کیږي.</verse>
				<verse number="11">ګورئ، هغه خفګان چې د خدای د ارادې له مخې په تاسو راغی، هغه په تاسو کې کوم شیان راپیدا کړل: څومره جدیت او زړورتیا، د ځانونو نه د دفاع کولو شوق، قهر، وېره، لېوالتیا، غیرت او بدو کارونو ته د سزا ورکولو غوښتنه. تاسو خپل ځانونه ثابت کړل چې په هر کار کې بې ګناه یئ.</verse>
				<verse number="12">که څه هم ما تاسو ته په دې لیک کې سخت شیان ولیکل، خو دا په دې خاطر نه وو چې څوک غلط کارونه کوي یا د چا سره بدي کیږي، بلکې مقصد دا ؤ چې د خدای په حضور کې تاسو ته دا ښکاره شي چې زمونږ سره څومره مینه او علاقه لرئ.</verse>
				<verse number="13">په دې باندې زمونږ د ټولو تسلي وشوه. نه یوازې دا چې زمونږ تسلي وشوه، بلکې کله چې مونږ د تیتوس خوشحالي ولیدله نو نور هم خوشحاله شولو، ځکه چې د هغه روح ستاسو ټولو په وسیله تازه شو.</verse>
				<verse number="14">ما هغه ته وویل چې زه په تاسو باندې څومره ویاړم او تاسو زه نا امیده نه کړم. لکه څنګه چې ستاسو په هکله زما ټولې خبرې رښتیا وې، نو د تیتوس په وړاندې په تاسو باندې زمونږ ویاړ هم رښتیا ثابت شو.</verse>
				<verse number="15">کله چې هغه ستاسو فرمانبرداري چې د هغه څخه مو وکړه، یادوي او څنګه په وېره او لړزېدلو سره مو هغه قبول کړ، نو ستاسو سره د هغه مینه نوره هم زیاتیږي.</verse>
				<verse number="16">زه خوشحاله یم چې کولای شم په تاسو باندې پوره باور ولرم.</verse>
			</chapter>
			<chapter number="8">
				<verse number="1">اوس ای خویندو او ورونو! مونږ غواړو چې تاسو د خدای د هغه فضل نه خبر شئ چې د مقدونیې په کلیساګانو باندې شوی دی.</verse>
				<verse number="2">که څه هم هغوی د ډېرو ستونزو له امله چې ورسره مخ شوي دي، ازمایل شوي دي او ډېر غریبان وو، خو بیاهم هغوی په ډېرې خوشحالۍ سره ډېر زیات سخاوت وکړ.</verse>
				<verse number="3">ځکه چې زه شاهدي ورکوم هغوی چې څومره کولای شول او حتی د خپل توان نه یې هم زیات په خپله خوښه ورکړل.</verse>
				<verse number="4">هغوی مونږ ته سختې زارۍ وکړلې چې غواړي د اورشلیم د ایماندارانو سره په مرسته کولو کې شریک شي.</verse>
				<verse number="5">دا زمونږ د توقع او هیلې نه زیات وو، ځکه چې هغوی لومړی خپل ځانونه څښتن ته او بیا یې د خدای د ارادې له مخې مونږ ته وسپارل.</verse>
				<verse number="6">نو ځکه مونږ د تیتوس نه وغوښتل لکه څنګه چې هغه دا کار پیل کړی ؤ، نو په همدې ډول دې په تاسو کې دا د خیر کار پوره کړي.</verse>
				<verse number="7">خو لکه څنګه چې تاسو په هرڅه کې یعنې په ایمان، په خبرو، په پوهه، په ټولو شیانو کي په لېوالتیا او زمونږ سره د مینې په لرلو کې مخکې یئ، نو مونږ غواړو چې تاسو د فضل او خیر په دې کار کې هم مخکې اوسئ.</verse>
				<verse number="8">زه دا تاسو ته د یو حکم په توګه نه وایم، بلکې غواړم چې ستاسو د مینې رښتینولي د نورو د لېوالتیا سره د پرتله کولو دپاره وازمایم.</verse>
				<verse number="9">تاسو زمونږ د څښتن عیسی مسیح د فضل نه خبر یئ. که څه هم هغه شتمن ؤ، خو ستاسو په خاطر هغه غریب شو، ترڅو تاسو د هغه د غریبۍ په وسیله شتمن شئ.</verse>
				<verse number="10">نو زه په دې هکله تاسو ته نصیحت کوم، ځکه چې دا ستاسو په ګټه دی: تېر کال چې تاسو کوم کار پیل کړی، هغه اوس تر سره کړئ. یوازې دا نه چې تاسو په ورکړه کې لومړی وئ، بلکې تاسو هم لېوالتیا لرله چې هغه سرته ورسوئ.</verse>
				<verse number="11">نو کوم کار چې مو پیل کړی دی هغه سرته ورسوئ او د خپلې لېوالتیا له مخې څه چې اوس لرئ د هغو په وسیله دا کار وکړئ.</verse>
				<verse number="12">ځکه که چېرې څوک لېوالتیا لري چې کوم څه ورکړي، نو د هغه هدیه به د خدای له خوا قبوله شي. البته څوک چې دومره څه ولري چې ورکولای یې شي، که هغه کم وي یا زیات، خو څه چې لري د هغې یوه برخه دې ورکړي.</verse>
				<verse number="13">زه نه غواړم چې په تاسو باندې په بار اچولو سره نور خلک ارام شي، بلکې غواړم څه چې اوس تاسو سره پرېمانه دي، هغو خلکو ته یې ورکړئ چې محتاج دي. ترڅو کله چې تاسو محتاج شئ، نو هغوی سره چې کوم څه پرېمانه دي تاسو ته یې درکړي. په دې ډول به برابري رامنځته شي.</verse>
				<verse number="14">لکه څنګه چې د خدای په کلام کې لیکل شوي دي: چا چې زیات راټول کړي دي، نو د هغه سره ډېر زیات نه وو او چا چې لږ راټول کړي وو، نو د هغه سره لږ نه وو.</verse>
				<verse number="15">د خدای شکر دی چې هغه د تیتوس په زړه کې هماغه شوق او علاقه پیدا کړې ده چې مونږ یې ستاسو دپاره لرو.</verse>
				<verse number="16">هغه نه یوازې دا چې زمونږ غوښتنه یې ومنله چې یوځل بیا تاسو سره وویني، بلکې په خپله یې لېوالتیا لرله چې لاړ شي او تاسو سره وویني.</verse>
				<verse number="17">د هغه سره مونږ هغه ورور درلېږو چې په ټولو کلیساګانو کې د زیري په رسولو کې مشهور دی.</verse>
				<verse number="18">برسېره پردې، هغه د کلیساګانو له خوا ټاکل شوی دی چې زمونږ سره د مالي مرستو د رسولو په کار کې زمونږ سره په سفر کې ملګرتیا وکړي، د دې دپاره چې خپله څښتن ته جلال ورکړو او د مرستې دپاره خپله لېوالتیا ښکاره کړو.</verse>
				<verse number="19">مونږ د دې سخاوتمندانه مرستې د راټولولو او وېشلو څارنه کوو، ترڅو څوک په مونږ باندې نیوکه ونه کړي.</verse>
				<verse number="20">زمونږ مقصد دا دی چې هغه څه وکړو چې یوازې د څښتن په نظر کې نه بلکې د خلکو په نظر کې هم سم وي.</verse>
				<verse number="21">مونږ د هغوی سره خپل بل ورور چې څو څو ځلې مو ازمایلی دی او په ډېرو شیانو کې مونږ ته د هغه لېوالتیا او جدي توب معلوم شوی دی، درلېږو. اوس هغه د هغه زیات باور له امله چې په تاسو یې لري، د بل هر وخت نه زیات غواړي چې مرسته وکړي.</verse>
				<verse number="22">خو د تیتوس په هکله باید ووایم چې ستاسو سره د مرستې په خاطر زما ملګری او همکار دی. همدارنګه د نورو ایماندارانو په هکله چې راځي باید ووایم چې هغوی د کلیساګانو استازي دي او مسیح ته جلال ورکوي.</verse>
				<verse number="23">نو خپله مینه هغوی ته ثابته کړئ او وښایئ چې ټولې کلیساګانې یې وویني چې مونږ په تاسو باندې بېځایه ویاړ نه کوو.</verse>
			</chapter>
			<chapter number="9">
				<verse number="1">زما دپاره لازمه نه ده چې تاسو ته د یهودیې د ایماندارانو سره د مرستې په هکله ولیکم.</verse>
				<verse number="2">ځکه زه پوهېږم چې تاسو غواړئ مرسته وکړئ. ما د مقدونیې د خلکو په وړاندې په تاسو باندې ویاړ وکړ او ومې ویل چې په جنوبي یونان کې زمونږ ورونه یو کال مخکې دې مرستې ته تیار وو او ستاسو دې لېوالتیا ډېر خلک وهڅول.</verse>
				<verse number="3">خو زه دا ورونه تاسو ته درلېږم، ترڅو په دې هکله چې مونږ په تاسو باندې کوم ویاړ کړی دی، هغه تشې خبرې نه وي. لکه څنګه چې ما تاسو ته وویل چې د هغوی سره د مرستې کولو دپاره تیار اوسئ.</verse>
				<verse number="4">که نه، نو که چېرې د مقدونیې ځینې خلک زما سره راشي او وویني چې تاسو تیار نه یئ، نو مونږ به وشرمېږو، ځکه چې په تاسو مو باور کړی دی.</verse>
				<verse number="5">نو ما دا لازمه وګڼله چې د دې ورونو څخه وغواړم چې زما نه مخکې تاسو ته درشي او هغه مالي مرستې چې تاسو یې وعده کړې وه، مخکې له مخکې تیار اوسي، ترڅو دا معلومه شي چې ستاسو دا سوغاتونه د خپلې خوښې له مخې دي، نه دا چې تاسو مجبور کړای شوي یئ.</verse>
				<verse number="6">یاد ساتئ، څوک چې زیات تخم کري، نو زیات حاصل به اخلي او که څوک لږ تخم کري، نو لږ حاصل به اخلي.</verse>
				<verse number="7">نو تاسو هر یو دې په هماغه اندازه ورکړي چې زړه یې غواړي، نه دا چې زړه یې نه غواړي او یا یې د مجبوریت له مخې ورکوي، ځکه چې خدای د هغه چا سره مینه کوي چې په خوشحالۍ سره یې ورکوي.</verse>
				<verse number="8">خدای کولای شي چې هرڅه ته چې تاسو اړتیا لرئ، پرېمانه درکړي او تاسو سره به هرڅه پرېمانه وي چې نورو ته یې ورکړئ.</verse>
				<verse number="9">لکه څنګه چې د خدای په کلام کې لیکل شوي دي: څوک چې په سخاوت سره د محتاجانو سره مرسته کوي، نو د هغه نېک اعمال د تل دپاره پاتې کیږي.</verse>
				<verse number="10">نو هغه خدای چې بزګر ته تخم ورکوي او د خوړلو دپاره ډوډۍ ورکوي، تاسو ته به د کرلو دپاره تخم درکړي او هغه به زیات کړي او په تاسو کې به د سخاوت حاصل هم ډېر کړي.</verse>
				<verse number="11">تاسو به په هرڅه کې شتمن شئ او په هر لحاظ به سخاوتمند اوسئ. کله چې مونږ ستاسو هدیې او سوغاتونه محتاجو خلکو ته یوسو، نو هغوی به د خدای شکر وکړي.</verse>
				<verse number="12">ځکه چې دا خدمت نه یوازې دا چې د خدای د خلکو اړتیاوې پوره کوي، بلکې د دې سبب کیږي چې ډېر خلک به د خدای شکرګزاري وکړي.</verse>
				<verse number="13">نو ستاسو د خدمت له امله به هغوی خدای ته جلال ورکړي، ځکه چې د هغوی او ټولو ایماندارانو په وړاندې ستاسو سخاوتمندي به دا ثابته کړي چې تاسو د مسیح د زیري منونکي او تابعدار یئ.</verse>
				<verse number="14">نو هغوی به د خدای د هغه لوی فضل له امله چې په تاسو باندې یې کړی دی، په ډېره مینه ستاسو دپاره دعا کوي.</verse>
				<verse number="15">د خدای د هغه قیمتي نعمت دپاره د هغه شکر کوو.</verse>
			</chapter>
			<chapter number="10">
				<verse number="1">زه پولوس ستاسو څخه د مسیح په عاجزۍ او نرمۍ کې غوښتنه کوم. هو، هماغه پولوس چې خلک وایي ستاسو په مخکې عاجز یم خو کله چې ستاسو نه لېرې یم، نو زړور یم.</verse>
				<verse number="2">خو زه ستاسو څخه غوښتنه کوم چې کله تاسو سره یم، نو ما مه مجبوروئ چې سخت چلند وکړم لکه څنګه چې ځینې خلک ګومان کوي چې مونږ د انساني معیارونو له مخې عمل کوو.</verse>
				<verse number="3">که څه هم مونږ په دې نړۍ کې اوسېږو، خو زمونږ جنګ انساني نه دی.</verse>
				<verse number="4">کومې وسلې چې مونږ ورباندې جنګ کوو، هغه دنیاوي وسلې نه دي، بلکې زمونږ وسلې خدایي او اسماني قدرت دی چې قوي کلاګانې ورانوي.</verse>
				<verse number="5">مونږ هغه بحثونه او د غرور نه ډکې نظریې چې د خدای پېژندنې په خلاف دي، له منځه وړو او د هر ډول نافرمانه خیالونو مخه نیسو او هغوی ته زده کوو چې د مسیح اطاعت وکړي.</verse>
				<verse number="6">کله چې تاسې په پوره توګه فرمانبردار شئ، نو بیا به مونږ هر هغه چاته چې نافرمانه پاتې کیږي سزا ورکړو.</verse>
				<verse number="7">تاسو یوازې د یو شي ظاهري شکل ته ګورئ. که چېرې څوک په دې باندې باور لري چې د مسیح سره تړاو لري، نو پرېږدئ چې هغوی یوځل بیا د خپلو ځانونو په هکله فکر وکړي لکه څنګه چې هغوی دي، نو مونږ هم یو.</verse>
				<verse number="8">نو که چېرې زه په هغه اختیار باندې لږ زیات ویاړ وکړم چې خدای راته ستاسو د ایمان د قوي کولو دپاره راکړی دی، نه ستاسو د بربادۍ دپاره، نو زه په دې نه شرمېږم.</verse>
				<verse number="9">زه نه غواړم تاسو ته داسې ښکاره شي چې په خپلو لیکونو سره تاسو ووېروم.</verse>
				<verse number="10">ځکه چې ځینې به ووایي: «د هغه لیکونه سخت او قوي دي، خو کله چې هغه په خپله حاضر وي، نو کمزوری وي او خبرې یې بې ارزښته وي.»</verse>
				<verse number="11">داسې خلک باید په دې پوه شي څه چې مونږ په خپل نشتون کې د لیکونو په وسیله تاسو ته وایو، نو کله چې تاسو سره یو، نو هغه به عملي کوو.</verse>
				<verse number="12">مونږ خپل ځانونه د هغو خلکو سره نه برابروو او نه پرتله کوو چې د خپلو ځانونه ستاینه کوي. خو کله چې هغوی خپل ځانونه د یو بل سره اندازه او پرتله کوي، نو معلومیږي چې هغوی هېڅ نه پوهیږي.</verse>
				<verse number="13">خو مونږ د حد نه زیات ویاړ نه کوو، بلکې د کار تر هغه حده پورې ویاړو چې خدای زمونږ دپاره ټاکلی دی او په هغه کې هغه کار هم شامل دی چې مونږ یې تاسو سره کوو.</verse>
				<verse number="14">مونږ د خپل حد څخه تېری نه کوو، داسې لکه چې مونږ هېڅکله تاسو ته نه یو راغلي. ځکه چې مونږ لومړني کسان وو چې د مسیح زېری مو تاسو ته ورساوه.</verse>
				<verse number="15">مونږ د نورو په کار باندې ویاړ نه کوو چې د هغه حد نه یې زیات کړی دی چې خدای زمونږ دپاره ټاکلی دی. خو مونږ په دې هیله یو چې ستاسو ایمان قوي شي او وکولای شو چې ستاسو په منځ کې د خپل خدمت او کار ساحه پراخه کړو،</verse>
				<verse number="16">ترڅو مونږ وکولای شو چې ستاسو نه هغه خوا سیمو ته زېری ورسوو او په هغه خدمت او کار باندې ویاړ ونه کړو چې پخوا د بل چا په ساحه کې شوی دی.</verse>
				<verse number="17">لکه څنګه چې د خدای په کلام کې لیکل شوي دي: څوک چې غواړي ویاړ وکړي، نو په څښتن باندې دې ویاړ وکړي.</verse>
				<verse number="18">ځکه څوک چې په خپله د خپل ځان ستاینه کوي، هغه د منلو وړ نه دی، بلکې هغه څوک خدای ته د منلو وړ دی چې څښتن یې ستاینه کوي.</verse>
			</chapter>
			<chapter number="11">
				<verse number="1">ستاسو څخه زما هیله ده چې زما دا لږ حماقت وزغمئ. ستاسو څخه غواړم چې ماته حوصله وکړئ.</verse>
				<verse number="2">زما غیرت ستاسو دپاره لکه د خدایي غیرت په شان دی، ځکه چې ما وعده کړې ده چې تاسو یو مېړه یعنې مسیح ته واده کړم او د یوې پاکې پېغلې په شان مو هغه ته وړاندې کړم.</verse>
				<verse number="3">خو زه وېرېږم لکه څنګه چې حوا د یو چالاکه مار په وسیله وغولېدله، ستاسو خیالونه هم د هغې رښتینې او پاکې مینې څخه راونه ګرځي چې د مسیح سره لرئ.</verse>
				<verse number="4">ځکه که چېرې څوک راشي او تاسو پرته له هغه عیسی چې مونږ درته پېژندلی دی، کوم بل عیسی ته وروپېژني یا تاسو یو روح چې د روح القدس نه فرق لري، تر لاسه کړئ. یا د هغه زیري نه پرته چې تاسو اورېدلی دی، بل زېری درکړي، نو تاسو یې په اسانۍ سره قبلوئ.</verse>
				<verse number="5">خو زه خپل ځان ستاسو د تش په نامه لویو رسولانو څخه کم نه ګڼم.</verse>
				<verse number="6">که څه هم زه ښه ویاند نه یم، خو علم او پوهه لرم او دا مې تاسو ته په پوره توګه روښانه کړې ده.</verse>
				<verse number="7">ایا دا زما ګناه وه چې د خدای زېری مې تاسو ته په وړیا توګه دروساوه او خپل ځان مې عاجز کړ ترڅو تاسو سرلوړي اوسئ؟</verse>
				<verse number="8">ما خپله اجوره د نورو کلیساګانو څخه واخیستله او هغوی مې لوټ کړل، ترڅو وکولای شم ستاسو خدمت وکړم.</verse>
				<verse number="9">کله چې زه ستاسو سره وم او کوم څه ته مې اړتیا درلودله، نو په تاسو کې مې په یو کس باندې مالي بار وانه چاوه، بلکې کله چې د مقدونیې څخه ځینې ورونه راغلل، نو زما اړتیاوې یې پوره کړلې. زه هېڅکله هم ستاسو په اوږو بار شوی نه یم او په راتلونکې کې به هم نه شم.</verse>
				<verse number="10">د مسیح د هغه حقیقت له مخې چې په ما کې دی وایم چې هېڅوک نه شي کولای چې په ټول جنوبي یونان کې زما د دې ویاړ مخه ونیسي.</verse>
				<verse number="11">ایا دا د دې دپاره وایم چې ستاسو سره مینه نه لرم؟ خو خدای پوهیږي چې زه تاسو سره مینه لرم.</verse>
				<verse number="12">کوم کار چې زه یې کوم هغه ته به دوام ورکوم، ترڅو د هغو خلکو مخه ونیول شي چې د دې موقع په لټه کې دي چې په دې ویاړ وکړي چې هغوی زمونږ په شان کار کوي.</verse>
				<verse number="13">ځکه چې داسې خلک جعلي رسولان او چلباز خدمتګاران دي چې خپل ځانونه یې د مسیح د رسولانو په شان کړي دي.</verse>
				<verse number="14">دا کومه د حیرانتیا خبره نه ده، ځکه چې شیطان هم خپل ځان د یوې نوراني فرښتې په شان جوړوي.</verse>
				<verse number="15">که چېرې د شیطان خدمتګاران خپل ځانونه د رښتیني خدمتګارانو په شان جوړ کړي، نو دا کومه حیرانوونکې خبره نه ده. په پای کې به هغوی د خپلو عملونو سزا وویني چې د هغو لایق دي.</verse>
				<verse number="16">زه بیا بیا وایم چې هېڅوک دې فکر ونه کړي چې زه کم عقل یم، خو که چېرې ما کم عقل وګني، نو لږ تر لږه دې ما د یو کم عقل په توګه ومني، ترڅو وکولای شم زه هم په خپل ځان باندې ویاړ وکړم.</verse>
				<verse number="17">اوس چې زه کوم څه وایم هغه راته څښتن نه دي ویلي چې زه یې وایم، نو زه چې ویاړ کوم، د یو کم عقل په شان یې کوم.</verse>
				<verse number="18">خو څرنګه چې ډېر خلک د انساني معیارونو له مخې ویاړ کوي، نو زه به یې هم کوم.</verse>
				<verse number="19">تاسو په خوشحالۍ سره احمقان او بې عقله خلک زغمئ، ځکه چې تاسو ډېر هوښیار یئ.</verse>
				<verse number="20">ځکه هرڅوک چې ستاسو نه غلامان جوړوي، هرڅه درڅخه اخلي، ستاسو نه غلطه ګټه اخلي، خپل ځان لوی ښایي یا ستاسو په مخ څپېړه درکوي، هغه زغمئ.</verse>
				<verse number="21">زه په شرم سره باید ووایم چې مونږ ډېر کمزوري یو چې دا کار وکړو. که چېرې څوک جرات کوي چې په کوم شي باندې ویاړ وکړي، نو زه هم جرات کوم چې په هغې باندې ویاړ وکړم، نو زه لکه د یو کم عقل په شان دا خبرې کوم.</verse>
				<verse number="22">ایا هغوی عبرانیان دي؟ نو زه هم یم. ایا هغوی اسراییلیان دي؟ نو زه هم یم. ایا هغوی د ابراهیم د نسل څخه دي؟ نو زه هم یم.</verse>
				<verse number="23">ایا هغوی د مسیح خدمتګاران دي؟ نو زه د هغوی نه هم ډېر ښه خدمتګار یم. زه لکه د یو لېوني په شان خبرې کوم، خو ما د هغوی نه زیات زحمت ویستلی دی او د هغوی نه زیات زنداني شوی یم. ډېر زیات وهل شوی یم او څو څو ځلې د مرګ سره مخامخ شوی یم.</verse>
				<verse number="24">زه د یهودیانو له خوا پنځه ځلې او هر ځل نهه دېرش قمچینې وهل شوی یم،</verse>
				<verse number="25">درې ځلې په کوتکونو وهل شوی یم او یوځل سنګسار شوم. درې ځلې مو کشتۍ ګانې ماتې شوې او یوه شپه او ورځ مې په بحر کې تېره کړه.</verse>
				<verse number="26">زه په خپلو سفرونو کې د مختلفو خطرونو سره لکه د سېلاب، د داړه مارانو، د خپل قوم د خلکو، د غیریهودیانو، په ښار کې، په دښته کې، د بحیرې او جعلي ایماندارانو له خوا د خطر سره مخ شوی یم.</verse>
				<verse number="27">ما سخت کار کړی او زحمتونه مې ایستلي دي، ډېر ځلې مې بې خوبۍ تېرې کړي دي، لوږې او تندې مې تېرې کړې دي او په پوره اندازه خواړه او کالي مې نه درلودل چې په یخنۍ کې مې اغوستي وای او ګرم شوی وای.</verse>
				<verse number="28">برسېره پردې شیانو، زه د فشار لاندې وم چې هره ورځ به مې د کلیساګانو په هکله فکر کاوه.</verse>
				<verse number="29">څوک چې کمزوری شي، نو ایا زه ورسره کمزوری نه شم؟ څوک چې بې لارې کیږي، نو ایا زه به یې له غمه نه سوځم؟</verse>
				<verse number="30">د دې دپاره چې زه ویاړ وکړم، نو په هغو شیانو باندې یې باید وکړم چې زما کمزوري ښکاره کوي.</verse>
				<verse number="31">خدای چې د څښتن عیسی پلار دی او تل یې باید ثنا او صفت وشي، هغه پوهیږي چې زه دروغ نه وایم.</verse>
				<verse number="32">کله چې زه د دمشق په ښار کې وم، نو د هغه ځای والي چې د حارث پاچا له خوا ټاکل شوی ؤ، په ښار کې ساتونکي ځای په ځای کړل چې ما ونیسي.</verse>
				<verse number="33">خو زه د ښار د دېوال د کړکۍ نه په ټوکرۍ کې ښکته کړای شوم او د هغوی نه وتښتېدم.</verse>
			</chapter>
			<chapter number="12">
				<verse number="1">زه باید ویاړ وکړم، که څه هم هېڅ ګټه نه لري. خو زه به د هغو رویاګانو او مکاشفو په هکله خبرې کوم چې څښتن ماته راکړي دي.</verse>
				<verse number="2">زه یو سړی چې په مسیح باندې ایمان لري، پېژنم چې څوارلس کاله مخکې درېم اسمان ته یووړل شو، خو زه نه پوهېږم چې په جسماني توګه ؤ یا په روحاني توګه، خو خدای پوهیږي.</verse>
				<verse number="3">زه پوهېږم چې دا سړی جنت فردوس ته یووړل شو، که هغه په جسماني توګه ؤ یا په روحاني توګه. زه نه پوهېږم، خو خدای پوهیږي. خو هغه داسې شیان واورېدل چې په خبرو کې بیان کېدلی نه شي، داسې شیان چې هېچا ته یې د بیانولو اجازه نشته.</verse>
				<verse number="4">زه په داسې سړي ویاړ کوم، خو زه به پرته له خپلو کمزوریو نه په خپل ځان ویاړ ونه کړم.</verse>
				<verse number="5">که ما غوښتي وای چې په خپل ځان ویاړ وکړم، نو زه به کم عقل نه وم، ځکه چې ما به رښتیا خبرې کړې وای. خو زه به داسې ونه کړم، ترڅو څوک ماته د هغه څه نه چې په ما کې یې ویني او یا یې زما نه اوري، ماته زیات ارزښت راکړي.</verse>
				<verse number="6">نو د دې دپاره چې د هغو حیرانوونکو مکاشفو له امله مغرور نه شم، نو زما په بدن باندې اغزي ولګېدل چې د شیطان استازي وو چې ما وځوروي، ترڅو زه مغروره نه شم.</verse>
				<verse number="7">په دې هکله ما درې ځلې څښتن ته زارۍ وکړلې چې دا اغزي راڅخه لېرې کړي.</verse>
				<verse number="8">خو هغه ماته وویل: «زما فضل ستا دپاره بس دی، ځکه چې زما قدرت ستا په کمزورۍ کې پوره کیږي.» نو زه به په ډېرې خوشحالۍ سره په خپلې کمزورتیا باندې ویاړ کوم، ترڅو د مسیح قدرت په ما کې پاتې شي.</verse>
				<verse number="9">له دې امله زه د مسیح په خاطر کمزورۍ، سپکاوی، سختي، ځورونې او مصیبتونه منم. ځکه چې زه د کمزورۍ په وخت کې قوي یم.</verse>
				<verse number="10">زه کم عقل شوم، ځکه چې تاسو مجبور کړم چې داسې وکړم، حال دا چې تاسو باید زما ستاینه کړې وای. که څه هم زه هېڅ نه یم، خو بیاهم د هغو تش په نامه رسولانو څخه کم نه یم.</verse>
				<verse number="11">ما په ډېر صبر او حوصلې سره په تاسو کې ډېرې نښې، عجیبه کارونه او معجزې وښودلې او دا مې ثابته کړه چې زه رښتینی رسول یم.</verse>
				<verse number="12">یوازېنی شی چې ما د نورو کلیساګانو سره وکړ او تاسو سره مې ونه شو کړای، هغه دا ؤ چې په تاسو باندې مې مالي بار وانه چاوه. زما دا غلطي وبخښئ.</verse>
				<verse number="13">اوس زه تیار یم چې د درېم ځل دپاره ستاسو لیدلو ته راشم، خو زه نه غواړم چې په تاسو باندې بار واچوم، ځکه چې زه تاسو غواړم، نه ستاسو مال او جایداد. ځکه چې ماشومان مجبوره نه دي چې خپل مور او پلار ته کوم څه تیار کړي، بلکې مور او پلار یې باید خپلو ماشومانو ته تیار کړي.</verse>
				<verse number="14">زه ډېر خوشحاله یم چې خپل هرڅه او تردې چې خپل ځان ستاسو نه قربان کړم. که زه تاسو سره زیاته مینه کوم، نو ایا تاسو به زما سره لږه مینه وکړئ؟</verse>
				<verse number="15">تاسو پوهېږئ چې زه ستاسو په اوږو بار شوی نه یم. خو په تاسو کې ځینې وایي چې زه چلباز یم او په چل سره ستاسو نه غلطه ګټه اخلم.</verse>
				<verse number="16">ایا ما د هغو کسانو په وسیله چې تاسو ته مې درلېږلي دي، کومه غلطه ګټه اخیستې ده؟</verse>
				<verse number="17">ما د تیتوس څخه وغوښتل چې تاسو ته درشي او د هغه سره مې یو ورور درولېږه، ایا تیتوس ستاسو نه کومه غلطه ګټه اخیستې ده؟ نه، ایا مونږ یو روح نه لرو؟ ایا د یو بل سره په یوه لاره قدم نږدو؟</verse>
				<verse number="18">ایا تاسو فکر کوئ چې دومره وخت مونږ ستاسو په وړاندې د خپلو ځانونو څخه دفاع کوو؟ نه، خو مونږ د خدای په حضور کې او په مسیح کې خبرې کوو. ګرانو دوستانو، مونږ چې هرڅه کوو هغه د دې دپاره کوو چې تاسو قوي شئ.</verse>
				<verse number="19">ځکه زه وېرېږم چې کله درشم او لکه څنګه چې زه یې غواړم تاسو هغه شان ونه وینم او څنګه چې تاسو غواړئ ما هغه شان ونه وینئ. زه وېرېږم چې په تاسو کې به جګړې، کینې، بد خویي، ځان غوښتنه، ښکنځلې، غیبت، غرور او ګډوډي وي.</verse>
				<verse number="20">زه وېرېږم کله چې تاسو ته بیا درشم، خدای مې ستاسو په مخکې ونه شرموي او د هغو کسانو په خاطر چې ګناهونه یې کړي دي او د ناپاکۍ، جنسي بد اخلاقۍ او شهوت پرستۍ نه یې توبه نه ده ویستلې، غمجن نه شم.</verse>
			</chapter>
			<chapter number="13">
				<verse number="1">دا درېم ځل دی چې زه ستاسو د لیدلو دپاره درځم. لکه څنګه چې د خدای په کلام کې لیکل شوي دي: «هره دعوه باید د دوه یا درې شاهدانو له خوا تایید شي.»</verse>
				<verse number="2">کله چې ما د دوهم ځل دپاره تاسو سره وکتل، ما هغو کسانو ته چې پخوا یې ګناه کړې وه او نورو ټولو ته خبرداری ورکړ او اوس چې ستاسو نه لېرې یم یوځل بیا خبرداری درکوم. کله چې بل ځل راشم، نو هېڅوک به د سزا نه خلاص نه شي.</verse>
				<verse number="3">ځکه چې تاسو هغه ثبوت غواړئ چې مسیح زما په وسیله خبرې کوي. کله چې هغه تاسو اصلاح کوي نو هغه کمزوری نه دی، بلکې هغه په تاسو کې قدرتمند دی.</verse>
				<verse number="4">که څه هم کله چې هغه په صلیب باندې د ځوړندېدلو په وخت کې کمزوری ؤ، خو اوس د خدای په قدرت سره ژوند کوي. مونږ هم کمزوري یو لکه څنګه چې مسیح ؤ، خو مونږ به هم د خدای په قدرت سره ژوند کوو، ترڅو ستاسو خدمت وکړو.</verse>
				<verse number="5">خپل ځانونه وازمایئ، ترڅو ووینئ چې ستاسو ایمان رښتینی دی که نه. خپل ځانونه وازمایئ. ایا تاسو په خپل ځان پوه شوي نه یئ چې عیسی مسیح په تاسو کې دی؟ که په تاسو کې نه وي، نو تاسو په ازمېښت کې ناکام شوي یئ.</verse>
				<verse number="6">زه په دې هیله یم چې تاسو په دې پوه شئ چې مونږ په دې ازمېښت کې ناکام شوي نه یو.</verse>
				<verse number="7">خدای ته زما دا دعا ده چې تاسو کوم غلط کار ونه کړئ. مونږ دا دعا د دې دپاره نه کوو چې دا وښایو چې مونږ په حقه یو، بلکې د دې دپاره چې تاسو سم کارونه وکړئ، حتی که مونږ د خلکو په نظر کې ناکام ښکاره شو.</verse>
				<verse number="8">ځکه چې مونږ د حقیقت په وړاندې هېڅ نه شو کولای، بلکې باید د حقیقت په خاطر ودرېږو.</verse>
				<verse number="9">ځکه مونږ خوشحاله یو کله چې مونږ کمزوري یو او تاسو قوي یئ. زمونږ دعا دا ده چې تاسو په مکمله توګه اصلاح شئ.</verse>
				<verse number="10">زه دا شیان په داسې حال کې تاسو ته لیکم چې ستاسو نه لېرې یم. دا د دې دپاره چې کله زه تاسو ته درشم، دې ته مجبوره نه شم د هغه واک او اختیار نه چې څښتن راته راکړی دی، کار واخلم او سخت چلند درسره وکړم، بلکې وکولای شم چې تاسو قوي کړم، نه دا چې تاسو له منځه یوسم.</verse>
				<verse number="11">په پای کې، ای خویندو او ورونو! خوشحاله اوسئ. هڅه وکړئ چې په ایمان کې پاخه اوسئ، یو بل ته تسلي ورکوئ، یو د بل سره په همغږۍ کې اوسئ، په سوله او سلامتۍ کې ژوند وکړئ، نو بیا به د مینې او سلامتۍ خدای درسره مل وي.</verse>
				<verse number="12">په ښکلولو سره یو بل ته سلام وایئ.</verse>
				<verse number="13">د خدای ټول خلک تاسو ته سلامونه وایي.</verse>
				<verse number="14">د څښتن عیسی مسیح فضل، د خدای مینه او روح القدس دې تاسو ټولو سره ملګری وي.</verse>
			</chapter>
		</book>
		<book number="48">
			<chapter number="1">
				<verse number="1">دا لیک د پولوس رسول له خوا چې هغه نه د انسان له خوا ټاکل شوی او نه د انسان له خوا رالېږل شوی بلکې د عیسی مسیح او پلار خدای له خوا چې عیسی یې له مړو نه راژوندی کړ، رسول ټاکل شوی دی.</verse>
				<verse number="2">ټول ایمانداران چې دلته زما سره دي د غلاتیې ټولو کلیساګانو ته سلامونه وایي.</verse>
				<verse number="3">زمونږ د پلار خدای او څښتن عیسی مسیح فضل او سلامتي دې وي په تاسو باندې.</verse>
				<verse number="4">هغه عیسی چې خپل ژوند یې زمونږ د ګناهونو په خاطر قربان کړ، ترڅو د خدای یعنې زمونږ د اسماني پلار د ارادې سره سم مونږ د دې اوسنۍ بدکارې زمانې څخه خلاص کړي.</verse>
				<verse number="5">د خدای جلال دې تل ترتله وي. امین.</verse>
				<verse number="6">زه په دې ډېر حیران یم چې تاسو دومره زر د هغه چا نه مخ اړوئ چې د مسیح په فضل یې رابللي یئ او بل زېری منئ.</verse>
				<verse number="7">حال دا چې بل زېری نشته. خو ځینې خلک شته چې غواړي ستاسو فکرونه ګډوډ او د مسیح زېری بدل کړي.</verse>
				<verse number="8">خو که مونږ یا حتی د اسمان یوه فرښته بې له هغه زېري څخه چې مونږ تاسو ته ووراوه، کوم بل زېری واوروي، نو لعنت دې ورباندې وي.</verse>
				<verse number="9">لکه څنګه چې مخکې مې درته وویل، اوس یې یوځل بیا درته وایم: هرڅوک چې بې له هغه زېري نه چې تاسو قبول کړی دی، د کوم بل زېري وعظ درته وکړي، نو لعنت دې وي ورباندې.</verse>
				<verse number="10">ایا زه اوس کوښښ کوم چې انسان راضي وساتم یا خدای؟ که چېرې زما مقصد د خلکو خوشحالول وي، نو د مسیح خدمتګار به نه یم.</verse>
				<verse number="11">زما خویندو او ورونو! زه غواړم تاسو په دې پوه شئ چې هغه زېری چې ما تاسو ته ووراوه، هغه د انسان له خوا جوړ شوی زېری نه دی.</verse>
				<verse number="12">هغه ما د چا له خوا تر لاسه کړی نه دی او نه چا راته زده کړی دی، بلکې خپله عیسی مسیح راته ښکاره کړی دی.</verse>
				<verse number="13">تاسو به زما د تېر ژوند په هکله چې کله ما د یهودي دین څخه پیروي کوله، اورېدلې وي چې څنګه په بې رحمۍ سره به مې د خدای کلیسا ځوروله او کوښښ به مې کاوه چې هغه له منځه یوسم.</verse>
				<verse number="14">زه په یهودیت کې د خپل قوم د خپلو ډېرو همزولو نه مخکې وم او د خپلو نیکونو په روایتونو باندې ټینګ ولاړ وم.</verse>
				<verse number="15">خو د خدای رضا په دې کې وه چې زه یې د زېږېدلو نه مخکې د مور په ګېډه کې غوره کړم او د خپل فضل په وسیله یې راوبللم،</verse>
				<verse number="16">چې خپل زوی ماته راښکاره کړي، ترڅو غیریهودیانو ته د هغه په هکله زېری ورسوم. په دې کار کې ما د هېڅ انسان سره مشوره نه ده کړې</verse>
				<verse number="17">او نه اورشلیم ته لاړم، ترڅو د هغو خلکو سره ووینم چې زما نه مخکې رسولان وو، بلکې عربستان ته لاړم او وروسته بېرته دمشق ته راستون شوم.</verse>
				<verse number="18">درې کاله وروسته اورشلیم ته لاړم، ترڅو د پطروس سره وپېژنم او پنځلس ورځې د هغه سره پاتې شوم.</verse>
				<verse number="19">خو ما پرته د عیسی مسیح د ورور یعقوب نه نور رسولان ونه لیدل.</verse>
				<verse number="20">زه چې تاسو ته څه لیکم هغه رښتیا دي. خدای پوهیږي چې زه دروغ نه وایم.</verse>
				<verse number="21">وروسته بیا د سوریې او قیلیقیې سیمو ته لاړم.</verse>
				<verse number="22">په یهودیې کې د مسیح د کلیساګانو غړو زه نه پېژندلم.</verse>
				<verse number="23">هغوی یوازې اورېدلي وو چې خلکو به ویل: «هغه چا چې مونږ به یې ځورولو، اوس د هماغه ایمان په هکله وعظ کوي چې یو وخت یې د هغه د له منځه وړلو کوښښ کاوه.»</verse>
				<verse number="24">او هغوی زما په خاطر د خدای ثنا وویله.</verse>
			</chapter>
			<chapter number="2">
				<verse number="1">څوارلس کاله وروسته یوځل بیا د برناباس سره اورشلیم ته لاړم او تیتوس مې هم د ځان سره بوته.</verse>
				<verse number="2">زه د خدای د الهام له مخې هلته لاړم. هلته ما د کلیسا د هغو کسانو سره چې مشران ګڼل کېدل یوازې ولیدل او د هغوی سره مې د هغه زېري پیغام شریک کړ چې غیریهودیانو ته به مې ورکاوه. ما غوښتل په دې ډاډه شم چې کوم کار چې مې مخکې کړی ؤ او یا یې اوس کوم، هغه ګټه نه لري.</verse>
				<verse number="3">خو سره له دې چې زما ملګری تیتوس یوناني هم ؤ، خو هغه یې مجبوره نه کړ چې سنت شي.</verse>
				<verse number="4">که څه هم ځینې خلکو چې خپل ځانونه یې ایمانداران ښودل، په پټه زمونږ په ډله کې راننوتلي وو چې جاسوسي وکړي، غوښتل چې دا کار وکړي او هغه ازادي چې مونږ په عیسی مسیح کې لرو، هغه له منځه یوسي. هغوی غوښتل چې مونږ غلامان کړي او دې ته مو مجبور کړي چې د هغوی د یهودیت د قوانینو پیروي وکړو.</verse>
				<verse number="5">خو مونږ یوه شېبه هم هغوی ته موقعه ورنه کړه چې د هغوی تعلیم ته غاړه کېږدو، ځکه چې مونږ غوښتل د زېري رښتینولي د تل دپاره په تاسو کې خوندي پاتې شي.</verse>
				<verse number="6">او کوم خلک چې مشران ګڼل کېدل، زما په پیغام کې هېڅ شی زیات نه کړل. خو زما دپاره فرق نه کوي که هغوی هر څنګه وو، ځکه چې خدای د هېچا د ظاهري شکل په هکله قضاوت نه کوي.</verse>
				<verse number="7">د دې په ځای، هغوی ولیدل چې خدای ماته دا وظیفه سپارلې ده چې ناسنت شویو غیریهودیانو ته زېری ورسوم، لکه څنګه چې پطروس ته د سنت شویو یهودیانو ته د زېري رسولو وظیفه سپارل شوې وه.</verse>
				<verse number="8">ځکه هماغه خدای چې پطروس ته یې قدرت ورکړ چې د یهودیانو رسول اوسي، ماته یې هم قدرت راکړ چې د غیریهودیانو رسول واوسم.</verse>
				<verse number="9">کله چې یعقوب، پطروس او یوحنا چې د کلیسا مشران ګڼل کېدل، د خدای هغه فضل ولیده چې ماته راکړل شوی ؤ، نو هغوی برناباس او ماته د ملګرتیا لاس راکړ. په دې سره جوړ راغلو چې مونږ به په غیریهودیانو کې او هغوی به د یهودیانو په منځ کې کار کوي.</verse>
				<verse number="10">د هغوی یوازېنۍ غوښتنه دا وه چې باید د غریبانو په فکر کې واوسو، دا هغه څه وو چې ما په شوق سره غوښتل ویې کړم.</verse>
				<verse number="11">خو کله چې پطروس انطاکیې ته راغی نو ما مخامخ د هغه مخالفت وکړ، ځکه کوم کار چې هغه کړی ؤ، غلط ؤ.</verse>
				<verse number="12">ځکه مخکې له دې چې ځینې کسان چې د یعقوب له خوا رالېږل شوي وو هلته راورسیږي، پطروس د غیریهودیانو ایماندارانو سره په یو دسترخوان باندې کښېناست، خو د هغوی په رسېدلو سره هغه نور د غیریهودیانو سره خوړل څښل پرېښودل. پطروس خپل ځان له هغوی څخه بېل کړ، ځکه هغه د هغو خلکو څخه وېرېده چې د غیریهودیانو سنتول یې غوښتل.</verse>
				<verse number="13">نور یهودي ایمانداران هم په دې ریاکارۍ کې د پطروس سره یوځای شول، تر دې پورې چې برناباس هم د هغوی د ریاکارۍ له امله بې لارې شو.</verse>
				<verse number="14">کله چې ما ولیدل د هغوی چلند او چلند د زېري د حقیقت سره سم نه دی، نو د ټولو په مخکې مې پطروس ته وویل: «سره له دې چې ته یهودي یې خو د غیریهودیانو په شان ژوند تېروې، نه د یهودیانو په شان، نو بیا څنګه کولای شې چې غیریهودیان دې ته مجبور کړې چې د یهودیانو په شان ژوند وکړي؟»</verse>
				<verse number="15">مونږ د اصل نه یهودیان یو، خو د ګناهکارو غیریهودیانو په شان نه یو.</verse>
				<verse number="16">خو مونږ پوهېږو چې هېڅوک د شریعت په حکمونو باندې په عمل کولو سره نه، بلکې په عیسی مسیح باندې په ایمان راوړلو سره نېک ګڼل کیږي. مونږ په خپله هم په عیسی مسیح باندې ایمان راوړ، ترڅو په مسیح باندې په ایمان راوړلو سره نېک وګڼل شو، نه د شریعت په سرته رسولو سره. ځکه چې هېڅوک نه شي کولای د شریعت په حکمونو باندې په عمل کولو سره نېک وګڼل شي.</verse>
				<verse number="17">که چېرې مونږ هڅه کوو چې په مسیح باندې د ایمان راوړلو په وسیله نېک وګڼل شو، خو په دې ګناهکاران ګڼل کېږو چې شریعت مو پریښی دی، نو ایا د دې معنی دا شوه چې مسیح زمونږ د ګناه سبب شو؟ هېڅکله نه.</verse>
				<verse number="18">که چېرې زه هغه شریعت بیا جوړوم چې په خپله مې خراب کړی دی، نو زه به خپل ځان د شریعت ماتوونکی وښایم.</verse>
				<verse number="19">ځکه کله چې ما په شریعت باندې د عمل کولو کوښښ کاوه، زه یې محکوم کړم، نو د شریعت له مخې مړ شوم. نو ما د هغه د ټولو شرایطو پوره کول پرېښودل، ترڅو د خدای د ارادې سره سم ژوند وکړم.</verse>
				<verse number="20">زه د مسیح سره په صلیب شوم، نو زه نور ژوندی نه یم، بلکې مسیح په ما کې اوسیږي. اوس چې زه کوم ژوند تېروم، هغه د خدای په زوی باندې د ایمان لرلو په وسیله دی چې زما سره یې مینه وکړه او خپل ژوند یې زما دپاره له لاسه ورکړ.</verse>
				<verse number="21">زه د خدای فضل بې ګټې نه ګڼم، ځکه که چېرې عدالت په شریعت باندې د عمل کولو له لارې حاصلېدلای شوای، نو بیا اړتیا نه وه چې مسیح دې مړ شي.</verse>
			</chapter>
			<chapter number="3">
				<verse number="1">ای ناپوهه غلاتیانو ایماندارانو! تاسو ته په ښکاره وویل شول چې عیسی مسیح څنګه په صلیب ځوړند کړای شو. نو بیا په تاسو باندې چا جادو کړې ده چې دا نه منئ؟</verse>
				<verse number="2">زه یوازې غواړم په دې پوه شم چې: ایا تاسو په شریعت باندې په عمل کولو سره روح القدس تر لاسه کړ یا مو د زېري په اورېدلو او په هغه باندې د ایمان راوړلو له لارې؟</verse>
				<verse number="3">بیا څنګه کېدای شي چې دومره ناپوهه اوسئ؟ تاسو چې خپل نوی ژوند د روح القدس په وسیله پیل کړ، اوس غواړئ چې په خپل انساني کوښښ یې کامل کړئ؟</verse>
				<verse number="4">ایا ستاسو د ژوند ټولې تجربې بې ګټې وې؟ په یقین سره چې بې ګټې نه وې.</verse>
				<verse number="5">ایا خدای چې تاسو ته روح القدس درکوي او معجزې درښایي، دا په شریعت باندې د عمل کولو په خاطر دی که د مسیح د زېري اورېدلو او په هغه باندې د ایمان راوړلو له امله؟</verse>
				<verse number="6">د ابراهیم په هکله فکر وکړئ: «ابراهیم په خدای ایمان راوړ او خدای هغه د خپل ایمان له امله عادل وګاڼه.»</verse>
				<verse number="7">نو بیا پوه شئ چې د ابراهیم رښتیني اولادونه هغه خلک دي چې په خدای ایمان لري.</verse>
				<verse number="8">لکه څنګه چې د خدای په کلام کې پېشګویي شوې ده چې خدای به غیریهودیان د ایمان په وسیله نېک وګڼي. هغه ډېر پخوا ابراهیم ته دا زېری ورکړی ؤ او ویلي یې وو: «ستا په وسیله به ټولو قومونو ته برکت ورکړل شي.»</verse>
				<verse number="9">نو هغه خلک چې ایمان لري، په هغو برکتونو کې به شریک شي چې ابراهیم ته د ایمان له امله ورکړل شوي وو.</verse>
				<verse number="10">خو هرڅوک چې په شریعت باندې په عمل کولو تکیه کوي هغه لعنتي دی. ځکه چې د خدای په کلام کې لیکل شوي دي: «لعنت به وي په هر هغه چا باندې چې په هغو ټولو شیانو چې په شریعت کې لیکل شوي دي، عمل نه کوي.»</verse>
				<verse number="11">دا ښکاره خبره ده چې هېڅوک د شریعت په وسیله د خدای په نظر کې عادل کېدلی نه شي. ځکه چې د خدای په کلام کې لیکل شوي دي: «نېکان به د ایمان په وسیله ژوند کوي.»</verse>
				<verse number="12">خو د ایمان لاره د شریعت د لارې څخه فرق لري. لکه څنګه چې د خدای په کلام کې لیکل شوي دي: څوک چې په شریعت باندې عمل کوي، هغوی به د شریعت له مخې ژوند کوي.</verse>
				<verse number="13">خو مسیح مونږ د هغه لعنت نه ازاد کړو چې د شریعت څخه راپیدا کیږي. کله چې هغه په صلیب ځوړند شو، نو زمونږ د ګناهونو لعنت یې په خپل ځان واخیست. ځکه چې د خدای په کلام کې لیکل شوي دي: «هرڅوک چې په ونه کې ځوړند کړای شي هغه لعنتي دی.»</verse>
				<verse number="14">مسیح دا کار د دې دپاره وکړ چې هغه برکت چې خدای د ابراهیم سره وعده کړې وه د عیسی مسیح په وسیله غیریهودیانو ته هم ورسیږي، ترڅو مونږ د خدای وعده شوی روح القدس د ایمان په وسیله لاسته راوړو.</verse>
				<verse number="15">ای زما خویندو او ورونو! زه تاسو ته د ورځني ژوند یو مثال راوړم: هېڅوک نه شي کولای هغه تړون چې د دوه کسانو ترمنځ شوی وي، باطل کړي او یا کوم شی په کې ورزیات کړي.</verse>
				<verse number="16">خو خدای چې کومه وعده د ابراهیم سره کړې وه، نو د خدای کلام دا نه وایي: «د هغه د اولادونو سره،» یعنې مقصد یې دا نه ؤ چې ډېر اولادونه، بلکې د هغه مقصد دا ؤ چې د هغه یوازېنی اولاد، یعنې د مسیح سره.</verse>
				<verse number="17">زما مقصد دا دی: هغه شریعت چې څلور سوه او دېرش کاله وروسته راغی، نه شي کولای هغه لوظ باطل کړي چې خدای د ابراهیم سره کړی ؤ او نه د هغه وعده ماتولی شي.</verse>
				<verse number="18">ځکه که چېرې میراث د شریعت سره تړلی وي، نو هغه نور د وعدې سره تړاو نه لري. خو خدای هغه ابراهیم ته د وعدې له مخې ورکړی دی.</verse>
				<verse number="19">نو بیا د شریعت مقصد څه ؤ؟ د وعدې تر څنګ شریعت هم ورکړل شو، ترڅو خلکو ته د هغوی ګناهونه وروښایي. شریعت د دې دپاره جوړ شوی ؤ چې یوازې د ابراهیم د نسل تر راتللو پورې چې وعده یې ورسره شوې وه، اعتبار ولري. خدای خپل شریعت د فرښتو په وسیله موسی ته چې د خدای او انسانانو ترمنځ منځګړی ؤ، ورکړ.</verse>
				<verse number="20">خو منځګړي ته هغه وخت اړتیا وي چې په تړون کې دوه خواوې شاملې وي، خو خدای یو دی او هغه د ابراهیم سره بې له منځګړي وعده وکړه.</verse>
				<verse number="21">ایا شریعت د خدای د وعدو په خلاف دی؟ هېڅکله نه! ځکه که چېرې شریعت کولای شوای مونږ ته نوی ژوند راکړي، نو په شریعت باندې په عمل کولو سره به د خدای په نظر کې عادل کېدلی شوای.</verse>
				<verse number="22">خو د خدای کلام وایي چې مونږ ټول د ګناه بندیان یو، ترڅو هغه وعده چې په عیسی مسیح باندې په ایمان راوړلو سره تر سره کیږي، ایماندارانو ته ورکړل شي.</verse>
				<verse number="23">خو په عیسی مسیح باندې په ایمان راوړلو نه مخکې مونږ د شریعت تر قدرت لاندې وو او د شریعت په بند کې ساتل کېدلو، تر هغې پورې چې مونږ ته د عیسی مسیح د ایمان لاره ښکاره شوه.</verse>
				<verse number="24">نو په دې ډول شریعت د مسیح تر راتللو پورې زمونږ سرپرست ؤ، ترڅو مونږ د ایمان په وسیله نېک وګڼل شو.</verse>
				<verse number="25">خو څرنګه چې د دې وخت رارسېدلی دی چې په مسیح باندې ایمان راوړو، نو مونږ نور د شریعت سرپرستۍ ته اړتیا نه لرو.</verse>
				<verse number="26">ځکه چې په عیسی مسیح باندې په ایمان راوړلو سره تاسو ټول د خدای اولادونه یئ.</verse>
				<verse number="27">تاسو ټولو چې د عیسی مسیح په نوم د تعمید غسل واخیست، نو د مسیح خوی او خصلت ولرئ.</verse>
				<verse number="28">نو بیا د یهودي او غیریهودي، غلام او ازاد او د نر او ښځې ترمنځ فرق نشته، ځکه چې تاسو ټول په عیسی مسیح کې سره یو یئ.</verse>
				<verse number="29">که چېرې تاسو د مسیح یئ، نو د ابراهیم اولادونه یئ او د خدای د وعدې له مخې د هغه وارثان یئ.</verse>
			</chapter>
			<chapter number="4">
				<verse number="1">خو زه تاسو ته وایم چې ترڅو پورې چې میراث خور صغیر وي، نو د یو غلام سره فرق نه لري، که څه هم هغه د ټول جایداد خاوند وي.</verse>
				<verse number="2">پلار یې چې کوم وخت د هغه دپاره ټاکلی دی تر هغې پورې به د سرپرستانو او ساتونکو تر څارنې لاندې وي.</verse>
				<verse number="3">په همدې ډول کله چې مونږ هم په روحاني توګه ماشومان وو، نو د دنیاوي بدو روحاني قوتونو غلامان وو.</verse>
				<verse number="4">خو کله چې هغه ټاکل شوی وخت راورسېد، نو خدای خپل زوی راولېږه چې د یوې ښځې نه پیدا شو او د شریعت تابع ؤ،</verse>
				<verse number="5">ترڅو د هغو خلکو ازادي بېرته په بیه واخلي چې د شریعت تابع وو، په دې ډول هغه مونږ د خپلو اولادونو په توګه قبول کړي یو.</verse>
				<verse number="6">د دې دپاره چې خدای دا وښایي چې د هغه اولادونه یو، نو د خپل زوی روح یې زمونږ زړونو ته راولېږه، هغه روح چې چیغې وهي: «ابا، یعنې ای پلاره.»</verse>
				<verse number="7">نو نور ته غلام نه یې، بلکې د هغه اولاد یې. او څرنګه چې د هغه اولاد یې، نو خدای ته د خپل هرڅه وارث کړی هم یې.</verse>
				<verse number="8">پخوا چې تاسو خدای نه پېژانده، نو د هغو خدایانو بندګي مو کوله چې په اصل کې خدایان نه وو.</verse>
				<verse number="9">خو اوس چې تاسو خدای پېژنئ او یا باید ووایم چې خدای تاسو پېژني، نو بیا څنګه کولای شئ چې بېرته هغو کمزورو او بې ګټې دنیاوي اصولو ته وروګرځئ؟ ولې غواړئ چې یوځل بیا د هغو شیانو غلامان شئ؟</verse>
				<verse number="10">تاسو په ډېر غور ځانګړې ورځې، میاشتې، فصلونه او کلونه هم په مذهبي توګه لمانځئ.</verse>
				<verse number="11">زه وېرېږم چې کوم زحمتونه چې ما ستاسو دپاره ویستلي دي، هغه بېځایه تللي وي.</verse>
				<verse number="12">ای خویندو او ورونو! تاسو ته زاري کوم چې خپل ځانونه زما په شان د دې شیانو څخه ازاد کړئ، ځکه چې زه هم ستاسو په شان شوی یم. تاسو مخکې زما سره هېڅ بد چلند نه دی کړی.</verse>
				<verse number="13">تاسو ته په یاد دي کله چې ما د اول ځل دپاره زېری ووراوه، په هغه وخت کې زه ناروغ وم.</verse>
				<verse number="14">سره له دې چې زما ناروغي ستاسو دپاره یو ازمېښت ؤ، خو بیاهم تاسو زما څخه کرکه ونه کړه او مخ مو راڅخه وانه ړاوه، بلکې داسې هرکلی مو راته وویل چې ګوندې زه د خدای فرښته یا خپله عیسی مسیح وم.</verse>
				<verse number="15">زه دا ویلی شم چې تاسو زما سره دومره خوشحاله وئ که چېرې کېدلی شو، نو خپلې سترګې به مو راویستلې وای او ماته به مو راکړې وای. خو اوس ستاسو هغه خوشحالي څه شوه؟</verse>
				<verse number="16">خو اوس چې زه تاسو ته حقیقت وایم، نو ستاسو دښمن شوم؟</verse>
				<verse number="17">هغه خلک چې ستاسو سره ملګرتیا کوي د هغوی نیتونه ښه نه دي، بلکې هغوی غواړې چې تاسو زما څخه بېل کړي، ترڅو د هغوی طرفدار شئ او خپل پام د هغوی خواته واړوئ.</verse>
				<verse number="18">که چېرې څوک غواړي چې په رښتیني توګه ستاسو سره ملګرتیا وکړي، نو دا ښه خبره ده، خو دا دې هر وخت کوي، نه یوازې هغه وخت چې زه ستاسو سره یم.</verse>
				<verse number="19">زما ګرانو بچیانو! زه یوځل بیا ستاسو دپاره د هماغه درد احساس کوم چې یوه مور یې د لنګون په وخت کې لري، ترڅو ستاسو طبیعت د مسیح په شان شي.</verse>
				<verse number="20">کاشکې زه اوس ستاسو سره وای چې په بل ډول مې درسره خبرې کولای، ځکه چې ستاسو په هکله ډېر اندېښمن یم.</verse>
				<verse number="21">تاسو چې غواړئ د شریعت د حکمونو لاندې ژوند وکړئ، ماته ووایئ څه چې تورات وایي ایا په هغو باندې نه پوهېږئ؟</verse>
				<verse number="22">ځکه چې په تورات کې لیکل شوي دي چې ابراهیم دوه زامن درلودل، یو یې د وینځې څخه او بل یې د ازادې ښځې څخه ؤ.</verse>
				<verse number="23">د وینځې زوی په عادي ډول پیدا شو، خو د ازادې ښځې زوی د خدای د وعدې له مخې نړۍ ته راغی.</verse>
				<verse number="24">دا شیان کولای شو چې د یو مثال په توګه بیان کړو: دا دوه ښځې د خدای د دوه لوظونو ښودونکي دي. یوه یې هاجره ده چې د سینا د غره په مثال ده او اولادونه به یې غلامان وي.</verse>
				<verse number="25">هاجره په عربستان کې د سینا د غره په مثال ده چې د اوسني اورشلیم په شان ده، ځکه چې د خپلو اولادونو سره په غلامۍ کې ژوند کوي.</verse>
				<verse number="26">خو هغه بله ښځه ساره ده چې د اسماني اورشلیم په مثال ده. هغه ازاده ښځه ده او زمونږ مور ده.</verse>
				<verse number="27">ځکه چې د خدای په کلام کې لیکل شوي دي: خوشحالي وکړه ای شنډې ښځې! که څه هم تا هېڅکله ماشوم نه دی زېږولی او دردونه د لنګون دې نه دي لیدلي چیغې ووهه د خوشحالۍ نه ځکه چې شړل شوې ښځه به راوړي زیات اولادونه د مېړه لرونکې ښځې نه</verse>
				<verse number="28">نو اوس ای خویندو او ورونو! تاسو د اسحاق په شان د خدای د وعدې اولادونه یئ.</verse>
				<verse number="29">په هغه وخت کې به هغه زوی چې په عادي ډول پیدا شوی ؤ، هغه زوی ځوراوه چې د روح القدس په قدرت سره پیدا شوی ؤ، نن هم همداسې کیږي.</verse>
				<verse number="30">خو د خدای کلام څه وایي؟ «وینځه او د هغې زوی وشړه، ځکه چې د وینځې زوی به د ازادې ښځې د زوی سره په میراث کې شریک نه شي.»</verse>
				<verse number="31">نو ای خویندو او ورونو! مونږ د وینځې اولادونه نه یو، بلکې د ازادې ښځې اولادونه یو.</verse>
			</chapter>
			<chapter number="5">
				<verse number="1">مسیح مونږ د ازاد اوسېدلو دپاره ازاد کړي یو. نو اوس په خپلې ازادۍ کې ټینګ پاتې شئ او مه پرېږدئ چې یوځل بیا د غلامۍ جغ ستاسو په غاړه کې کېښودل شي.</verse>
				<verse number="2">ماته غوږ ونیسئ! زه پولوس تاسو ته وایم، که چېرې تاسو ځان سنتول د خلاصون یوه وسیله ګڼئ، نو مسیح چې ستاسو دپاره کوم څه کړي دي، تاسو ته یې هېڅ ګټه نشته.</verse>
				<verse number="3">زه یوځل بیا په هرچا ټینګار کوم، که چېرې څوک سنت شي، نو هغه مجبور دی چې د شریعت په ټولو حکمونو باندې عمل وکړي.</verse>
				<verse number="4">که چېرې په تاسو کې څوک کوښښ کوي چې په شریعت باندې په عمل کولو سره نېک وګڼل شي، نو خپله اړیکه د مسیح سره پرې کوئ او د خدای د فضل څخه لېرې پاتې کېږئ.</verse>
				<verse number="5">ځکه چې زمونږ هیله دا ده چې خدای به مونږ په خپل نظر کې عادل وګڼي او له دې امله مونږ د روح القدس په وسیله چې زمونږ د ایمان له لارې په مونږ کې کار کوي، انتظار کوو.</verse>
				<verse number="6">ځکه کله چې مونږ په عیسی مسیح باندې ایمان ولرو، نو سنتېدل یا نه سنتېدل کومه مهمه خبره نه ده. کوم شی چې مهم دی هغه ایمان دی چې ځان نورو ته په مینه کې څرګندوي.</verse>
				<verse number="7">تاسو خو په روحاني توګه ښه پرمختګ کاوه، نو بیا چا ستاسو مخه ونیوله چې د حقیقت پیروي ونه کړئ؟</verse>
				<verse number="8">دا کار د خدای له خوا چې تاسو یې رابللي یئ، نه دی.</verse>
				<verse number="9">لکه څنګه چې خلک وایي: «لږه خمیره ټول اوړه خمیره کوي.»</verse>
				<verse number="10">زه باور لرم چې تاسو به د څښتن سره په یووالي کې کومه بله عقیده ونه منئ. خدای به هر هغه چاته چې تاسو یې اندېښمن کړي یئ، که هغه هرڅوک وي، سزا ورکړي.</verse>
				<verse number="11">ای خویندو او ورونو! د خپل ځان په هکله باید ووایم، که زه تر اوسه د سنتېدلو په هکله وعظ کوم چې دا کار ضروري دی، نو بیا ولې تر اوسه ځورول کېږم؟ که چېرې هغه رښتیا وو، نو بیا به هېڅوک د مسیح د صلیب په هکله زما په وعظ خفه شوی نه وای.</verse>
				<verse number="12">کاشکې هغه کسان چې تاسو د دې دپاره پرېشانه کوي چې باید سنت شئ، نو هغوی دې خپل ځانونه خصیان کړې.</verse>
				<verse number="13">ای خویندو او ورونو! تاسو د دې دپاره رابلل شوي یئ چې ازاد اوسئ. خو د دې ازادۍ څخه یوازې د خپلو نفساني غوښتنو په خاطر کار مه اخلئ، بلکې په مینه د یو بل خدمت وکړئ.</verse>
				<verse number="14">ځکه چې ټول شریعت په یو حکم کې خلاصه کیږي: «د خپل ګاونډي سره د خپل ځان په شان مینه کوه.»</verse>
				<verse number="15">خو که چېرې تاسو په یو بل باندې خوله لګوئ او یو بل ته زیان رسوئ، نو بیا پام کوئ، که نه، نو یو بل به بالکل له منځه یوسئ.</verse>
				<verse number="16">نو زه دا وایم، که چېرې تاسو خپل ژوند د روح القدس د لارښوونې سره سم تېر کړئ، نو بیا به د خپلو نفساني غوښتنو له مخې کوم کار نه کوئ.</verse>
				<verse number="17">ځکه چې نفساني غوښتنې د روح القدس د غوښتنو په خلاف دي او څه چې روح القدس غواړي هغه د نفساني طبیعت په خلاف دي. له دې امله تاسو نه شئ کولای هرڅه چې مو زړه وغواړي هغه وکړئ.</verse>
				<verse number="18">خو که چېرې تاسو د خدای د روح القدس په لارښوونه روان یئ، نو بیا مجبوره نه یئ چې د شریعت تابع اوسئ.</verse>
				<verse number="19">د نفساني غوښتنو کارونه ښکاره دي: جنسي بد اخلاقي، ناپاکي، عیاشي،</verse>
				<verse number="20">بت پرستي، جادوګري، دښمني، جګړې، کینه، قهر او غضب، ځان خوښونه، بې اتفاقي، ډله بازي،</verse>
				<verse number="21">بخیلي، نشه، مستي او داسې نور. زه تاسو ته بیا خبرداری درکوم لکه څنګه چې مخکې مې هم درکړی ؤ، څوک چې داسې کارونه کوي د خدای د پاچاهۍ په میراث کې به برخه ونه لري.</verse>
				<verse number="22">خو د روح القدس ثمره دا ده: مینه، خوشحالي، ارامي، صبر، مهرباني، نېکي، وفاداري،</verse>
				<verse number="23">نرمي او په خپل نفس باندې واک لرل. هېڅ شریعت د دې کارونو په خلاف نه دی.</verse>
				<verse number="24">نو څوک چې د عیسی مسیح پیروان دي، هغوی خپل انساني طبیعت د خپلو ټولو هوسونو او غوښتنو سره په صلیب کړی دی.</verse>
				<verse number="25">که چېرې مونږ د روح القدس په وسیله ژوند کوو، نو باید خپل ژوند د روح القدس د لارښوونې له مخې جوړ کړو.</verse>
				<verse number="26">نو باید غرور ونه کړو، یو بل ونه ځوروو او د یو بل سره بخیلي ونه کړو.</verse>
			</chapter>
			<chapter number="6">
				<verse number="1">ای خویندو او ورونو! که چېرې څوک په کومې ګناه کې راګېر شي، نو تاسو چې روحاني خلک یئ، هغه په نرمۍ سره سمې لارې ته راوګرځوئ. په خپلو ځانونو باندې پام کوئ، که نه، نو تاسو به هم وسوسه شئ.</verse>
				<verse number="2">یو د بل سره د بار په وړلو کې مرسته کوئ، نو په دې ډول به تاسو د مسیح شریعت پوره کړئ.</verse>
				<verse number="3">که چېرې څوک خپل ځان لوی ګڼي او په حقیقت کې هغه هېڅ هم نه وي، نو هغه خپل ځان غولوي.</verse>
				<verse number="4">هرڅوک دې خپل عمل په خپله وازمایي. که چېرې ښه وي نو بیا کولای شي په خپل ځان ویاړ وکړي، خو خپل ځان د نورو سره مه پرتله کوئ.</verse>
				<verse number="5">ځکه چې هرڅوک باید خپل کار په خپله سرته ورسوي.</verse>
				<verse number="6">څوک چې د خدای کلام زده کوي، نو په خپلو ټولو ښو شیانو کې دې خپل ښوونکی شریکوي.</verse>
				<verse number="7">ونه غولېږئ، هېڅوک نه شي کولای چې په خدای باندې ملنډې ووهي، ځکه څوک چې څه کري هغه به رېبي.</verse>
				<verse number="8">خو څوک چې د خپلو نفساني غوښتنو په کرونده کې کوم څه وکري، نو د هغه څخه به د مرګ حاصل راټول کړي او څوک چې د روح القدس د خوشحالولو دپاره کوم څه وکري، نو د هغه روح القدس څخه به د تلپاتې ژوندون حاصل راټول کړي.</verse>
				<verse number="9">نو مونږ باید په ښه کار کولو ستړي نه شو او د دې کارونو څخه لاس وانخلو، نو په سم وخت به خپل حاصل راټول کړو.</verse>
				<verse number="10">نو ترڅو پورې چې زمونږ سره موقعه وي، باید د هرچا سره نېکي وکړو او په ځانګړې توګه د هغوی سره چې د ایماندارانو په یوه کورنۍ کې زمونږ سره شریک دي.</verse>
				<verse number="11">ګورئ، زه تاسو ته په خپل لاس په څومره غټو ټکو سره لیکم.</verse>
				<verse number="12">کوم خلک چې تاسو په سنتولو مجبوروي، دا هغه خلک دي چې د نورو په مخکې خپل ځانونه داسې ښایي چې دوی ښه خلک دي. دوی نه غواړي چې د مسیح د صلیب په خاطر وځورول شي.</verse>
				<verse number="13">ځکه حتی هغه خلک چې سنت شوي دي، هغوی په خپله په شریعت باندې عمل نه کوي، خو هغوی ستاسو سنتېدل د دې دپاره غواړي چې ستاسو په دې کار هغوی ویاړ وکړي.</verse>
				<verse number="14">خو خدای دې نه کړي چې زه دې زمونږ د څښتن عیسی مسیح د صلیب څخه پرته په کوم بل شي باندې ویاړ وکړم. ځکه چې د هغه د صلیب په وسیله نړۍ زما دپاره مړه شوه او زه د نړۍ دپاره.</verse>
				<verse number="15">نو سنتېدل یا نه سنتېدل کومه مهمه خبره نه ده، بلکې نوی پیدایښت مهم دی.</verse>
				<verse number="16">سلامتي او رحم دې وي په هغه چا چې د دې قانون سره سم ژوند تېروي او هم د خدای په ټولو حقیقي اسراییلو باندې.</verse>
				<verse number="17">له دې نه وروسته دې هېڅوک ما نه په تکلیفوي، ځکه زما په بدن چې کوم داغونه دي د هغې نه معلومیږي چې زه د عیسی یم.</verse>
				<verse number="18">ای خویندو او ورونو! په تاسو ټولو باندې دې زمونږ د څښتن عیسی مسیح فضل وي. امین.</verse>
			</chapter>
		</book>
		<book number="49">
			<chapter number="1">
				<verse number="1">دا لیک د پولوس له خوا چې د خدای په ارادې د عیسی مسیح رسول دی، د خدای هغو خلکو ته چې د افسیس په ښار کې دي او عیسی مسیح ته وفادار دي.</verse>
				<verse number="2">زمونږ د پلار خدای او څښتن عیسی مسیح فضل او سلامتي دې وي په تاسو باندې.</verse>
				<verse number="3">ثنا او صفت دې وي خدای ته یعنې زمونږ د څښتن عیسی مسیح پلار ته چې مونږ ته یې په مسیح کې په اسماني ځایونو کې هر ډول روحاني برکتونه راکړي دي.</verse>
				<verse number="4">ځکه چې هغه مونږ د دنیا د پیدایښت نه مخکې په مسیح کې غوره کړو، ترڅو د هغه په نظر کې سپېڅلي او بې عیبه واوسو.</verse>
				<verse number="5">د خپلې ارادې او خوښې له مخې یې په مینه د مخکې نه پرېکړه کړې ده چې د عیسی مسیح په وسیله مونږ د خپلو اولادونو په توګه قبول کړي.</verse>
				<verse number="6">خدای داسې وکړل، ترڅو مونږ ته د هغه د جلال نه ډک فضل دپاره چې مونږ ته یې په خپل ګران زوی کې په سخاوتمندانه توګه راکړی دی، ثنا ووایو.</verse>
				<verse number="7">د هغه د ډېر زیات فضل له مخې مونږ په هغه کې د هغه د زوی د وینې په وسیله خلاصون وموند، یعنې سرغړونې مو وبخښل شوې،</verse>
				<verse number="8">چې هغه په ټول حکمت او پوهې سره په پرېمانه توګه مونږ ته راکړ.</verse>
				<verse number="9">خدای مونږ ته د خپلې ارادې پټ راز ښکاره کړ او د خپلې خوښې له مخې یې د عیسی مسیح په وسیله دا مقصد پوره کړ.</verse>
				<verse number="10">دا نقشه به په یو سم وخت کې پوره کیږي چې هغه ټول شیان که په اسمان کې دي یا په ځمکه کې د مسیح د واک او اختیار لاندې سره یوځای شي.</verse>
				<verse number="11">خدای چې هرڅه د خپلې ارادې او مقصد له مخې سرته رسوي، مونږ یې غوره کړو چې په مسیح کې د هغه خپل خلک واوسو، ځکه چې مونږ یې د مخکې نه د خپلې ارادې له مخې غوره کړي وو.</verse>
				<verse number="12">نو بیا مونږ چې لومړني خلک وو چې مسیح ته هیله من شولو، باید د هغه د جلال او لویۍ ثنا او صفت وکړو.</verse>
				<verse number="13">تاسو هم چې کله رښتینی کلام یعنې خپل د خلاصون زېری واورېد او په هغه باندې مو ایمان راوړ، نو خدای تاسو ته د روح القدس په درکولو سره چې مخکې یې وعده کړې وه، په تاسو باندې د خپل ملکیت مهر ولګاوه.</verse>
				<verse number="14">همدا روح دی چې د خدای له خوا مونږ ته د هغه د میراث ضمانت دی چې مونږ به یې تر لاسه کوو. خدای مونږ په بیه واخیستلو چې د هغه خلک واوسو، ترڅو د هغه د جلال او لویۍ صفت وشي.</verse>
				<verse number="15">له دې امله کله چې زه ستاسو د ایمان نه چې په څښتن عیسی باندې یې لرئ او د هغې مینې نه چې د خدای د ټولو خلکو سره یې کوئ، خبر شوم،</verse>
				<verse number="16">نو ستاسو په خاطر مې خدای ته شکر کول پرېنښودل او تاسو تل په خپلو دعاګانو کې یادوم.</verse>
				<verse number="17">زه د څښتن عیسی مسیح د خدای څخه چې د جلال نه ډک پلار دی، غواړم چې هغه تاسو ته د حکمت او مکاشفې روح درکړي، ترڅو هغه په ښه توګه وپېژنئ.</verse>
				<verse number="18">زه دعا کوم چې ستاسو د زړونو سترګې دې روښانه شي، ترڅو په دې پوه شئ چې هغه تاسو په کومې هیلې سره رابللي یئ یعنې هغه پرېمانه او شانداره میراث ته چې هغه خپلو خلکو ته ساتلی دی،</verse>
				<verse number="19">او په دې هم پوه شئ چې زمونږ ایماندارانو دپاره د هغه قدرت څومره بې حده او ډېر لوی دی.</verse>
				<verse number="20">دا هماغه لوی قدرت دی چې هغه ترې کار واخیست کله چې مسیح یې د مړو نه بېرته راژوندی کړ او په اسماني ځایونو کې یې خپل ښي لاس ته کښېناوه</verse>
				<verse number="21">او هغه یې د هر حکومت، د واک خاوند، هر قدرت او بل هر لوړ مقام نه چې کولای شو نوم یې واخلو اوچت کړ، یوازې په دې دنیا کې نه بلکې په راتلونکې دنیا کې هم.</verse>
				<verse number="22">خدای ټول شیان د مسیح په اختیار کې ورکړل او هغه یې د کلیسا دپاره د ټولو شیانو سر کړ</verse>
				<verse number="23">او کلیسا د مسیح بدن دی چې په خپله د مسیح په وسیله کامل کیږي او په همدې وخت کې کاینات د خپل حضور نه ډکوي.</verse>
			</chapter>
			<chapter number="2">
				<verse number="1">تاسو یو وخت د خپلې سرغړونې او ګناهونو له امله مړه وئ،</verse>
				<verse number="2">او د دې دنیا په کږو لارو باندې روان وئ او د فضا د روحاني قدرتونو د واکمن یعنې د هماغه روح څخه مو پیروي کوله چې اوس په نافرمانو خلکو کې کار کوي.</verse>
				<verse number="3">یو وخت مونږ هم لکه د هغوی په شان د خپلو جسماني غوښتنو له مخې ژوند تېراوه او خپلې نفساني او فکري غوښتنې مو پوره کولې. مونږ هم لکه د نورو انسانانو په شان په طبیعي توګه د خدای د غضب لایق وو.</verse>
				<verse number="4">خو خدای چې په رحم غني دی زمونږ سره یې ډېره مینه وکړه،</verse>
				<verse number="5">حتی کله چې مونږ د خپلو سرغړونو له امله مړه شوي وو، هغه مونږ د مسیح سره یوځای د مړو نه راپورته کړو، نو د هغه د فضل په وسیله تاسو خلاصون وموند.</verse>
				<verse number="6">خدای مونږ د عیسی مسیح سره په یووالي کې هم په روحاني توګه د مړو نه راپورته کړو او مونږ یې د هغه سره په اسماني ځایونو کې کښېنولو.</verse>
				<verse number="7">هغه داسې وکړ، ترڅو په راتلونکو زمانو کې د خپل فضل لویه او بې حده شتمني د خپلې مهربانۍ له مخې په عیسی مسیح کې مونږ ته ښکاره کړي.</verse>
				<verse number="8">ځکه چې تاسو د خدای د فضل په سبب او ایمان له لارې خلاصون موندلی دی او دا ستاسو خپل کار نه دی بلکې دا د خدای یو نعمت دی.</verse>
				<verse number="9">خلاصون ستاسو د کار نتیجه نه ده، نو هېڅوک ویاړ نه شې کولای.</verse>
				<verse number="10">ځکه چې مونږ د هغه په لاس جوړ شوي یو او په عیسی مسیح کې د نېکو کارونو دپاره پیدا شوي یو چې خدای د مخکې نه زمونږ دپاره تیار کړي وو، ترڅو سرته یې ورسوو.</verse>
				<verse number="11">نو له دې امله یاد ساتئ چې یو وخت تاسو غیریهودیان د سنت شویو په نظر کې چې دا خپله یو جسماني عمل دی او د انسان په وسیله سرته رسیږي، ناسنت شوي ګڼل کېدلئ.</verse>
				<verse number="12">یاد ساتئ چې تاسو په هغه زمانه کې د مسیح نه بېل وئ او د اسراییلو په قوم کې شامل نه وئ او تاسو د خدای د هغو لوظونو نه بې برخې وئ چې د هغې وعدې له مخي شوي وو چې خدای د خپلو خلکو سره کړې وه. تاسو په دې دنیا کې نا امیده او د خدای نه لرې ژوند کاوه.</verse>
				<verse number="13">خو اوس تاسو په عیسی مسیح کې چې یو وخت د خدای نه لېرې وئ د هغه د وینې په وسیله هغه ته نژدې شوي یئ.</verse>
				<verse number="14">ځکه چې مسیح زمونږ سوله او سلامتي ده او هغه دوه ډلې سره یو کړلې او د خپل بدن په وسیله یې د دښمنۍ هغه دېوال وران کړ چې هغوی یې سره بېل کړي وو.</verse>
				<verse number="15">هغه شریعت د هغه د حکمونو او مقرراتو سره منسوخ کړ، ترڅو په خپل بدن کې د دې دوه ډلو نه یو نوی قوم جوړ کړي او سوله او سلامتي راولي.</verse>
				<verse number="16">مسیح په صلیب باندې د خپل مرګ په وسیله دواړه ډلې په یو بدن کې د خدای سره پخلا کړې، ترڅو د یهودیانو او غیریهودیانو دښمني له منځه یوسي.</verse>
				<verse number="17">هغه راغی ترڅو د سولې او سلامتۍ زېری تاسو ته چې د خدای نه لېرې وئ او هغوی ته چې خدای ته نژدې وو، اعلان کړي.</verse>
				<verse number="18">ځکه چې مونږ دواړه د مسیح په وسیله په یو روح القدس کې پلار خدای خواته ورنژدې کېږو.</verse>
				<verse number="19">نو نور تاسو پردي او مسافر نه یئ بلکې د خدای د خلکو وطنداران او د خدای د کورنۍ غړي یئ.</verse>
				<verse number="20">تاسو د رسولانو او پیغمبرانو په بنیاد جوړ شوي یئ چې عیسی مسیح په خپله د هغه بنیاد اصلي تیږه ده.</verse>
				<verse number="21">په هغه کې د ودانۍ ټولې برخې سره یوځای کیږي او په څښتن کې ترې یو سپېڅلی کور جوړیږي او وده کوي.</verse>
				<verse number="22">نو ستاسو نه هم په هغه کې د نورو سره یو کور جوړیږي چې خدای د خپل روح په وسیله په هغه کې اوسیږي.</verse>
			</chapter>
			<chapter number="3">
				<verse number="1">په همدې دلیل زه پولوس چې ستاسو غیریهودیانو او د عیسی مسیح په خاطر بندي یم، تاسو دپاره دعا کوم.</verse>
				<verse number="2">تاسو به خامخا اورېدلي وي چې خدای د خپل فضل له مخې ماته دا وظیفه راکړې ده چې ستاسو دپاره یې سرته ورسوم.</verse>
				<verse number="3">لکه څنګه چې ما تاسو ته مخکې په لنډه توګه ولیکل، دا پټ راز خدای په خپله د الهام په وسیله ماته ښکاره کړ.</verse>
				<verse number="4">ما چې تاسو ته څه لیکلي دي، که چېرې تاسو هغه ولولئ، نو پوه به شئ چې زه د مسیح د پټ راز څخه خبر یم.</verse>
				<verse number="5">دا راز په پخوا زمانو کې انسانانو ته داسې نه ؤ ښکاره شوی لکه څنګه چې اوس د روح القدس په وسیله د خدای سپېڅلو رسولانو او پیغمبرانو ته ښکاره شوی دی.</verse>
				<verse number="6">هغه راز دا دی چې غیریهودیان د زېري په وسیله د یهودیانو سره په میراث کې شریک دي، دواړه د یو بدن غړي او په هغې وعدې کې شریک دي چې خدای په عیسی مسیح کې زمونږ سره کړې ده.</verse>
				<verse number="7">زه د خدای د فضل د نعمت په وسیله چې ماته یې د خپل قدرت په کارولو سره راکړی دی، د زېري خدمتګار شوم.</verse>
				<verse number="8">که څه هم زه د خدای په ټولو خلکو کې کوچنی یم، خو دا فضل یې په ما کړی دی چې زه غیریهودیانو ته د مسیح د بې حده شتمنۍ زېری ورکړم</verse>
				<verse number="9">او هغه پټه نقشه ټولو خلکو ته ښکاره کړم چې خدای د ټولو شیانو خالق دا راز د ازل نه پټ ساتلی ؤ.</verse>
				<verse number="10">د خدای مقصد دا ؤ چې اوس د خپل حکمت مختلف اړخونه د کلیسا په وسیله حاکمانو او د واک خاوندانو ته په اسماني ځایونو کې ښکاره کړي.</verse>
				<verse number="11">د دې پټ راز ښکاره کول هغه ابدي مقصد ؤ چې خدای زمونږ د څښتن عیسی مسیح په وسیله عملي کړ.</verse>
				<verse number="12">نو مونږ په مسیح کې او په هغه باندې د ایمان په وسیله په زړورتیا او باور سره کولای شو چې د خدای حضور ته ورشو.</verse>
				<verse number="13">نو زه ستاسو نه غوښتنه کوم چې زما د کړاوونو په خاطر چې ستاسو دپاره یې تېروم مه بې زړه کېږئ، ځکه چې دا ستاسو د سرلوړۍ سبب کیږي.</verse>
				<verse number="14">په همدې دلیل زه د پلار په مخکې په ګونډو کېږم،</verse>
				<verse number="15">د هغه چا په مخکې چې هره کورنۍ په اسمان او ځمکه کې خپل نوم د هغه څخه اخلي.</verse>
				<verse number="16">زه دعا کوم چې هغه تاسو ته د خپل لوی جلال له مخې هغه قوت درکړي چې تاسو په خپل باطن کې د هغه د روح په وسیله قوي شئ.</verse>
				<verse number="17">همدارنګه زه دعا کوم چې ستاسو د ایمان په وسیله مسیح ستاسو په زړونو کې واوسیږي. زه دعا کوم چې د خدای مینه په تاسو کې ریښې وځغلوي او د مینې په بنیاد ودان شئ،</verse>
				<verse number="18">ترڅو تاسو د خدای د ټولو خلکو سره یوځای دا توان ولرئ چې په دې پوه شئ چې د مسیح مینه څومره پراخه، اوږده، اوچته او ژوره ده</verse>
				<verse number="19">ترڅو د مسیح هغه مینه وپېژنئ چې د پوهې نه لوړه ده او تاسو په پوره توګه د خدای د کامل فطرت او خوی نه ډک شئ.</verse>
				<verse number="20">جلال دې وي هغه چاته چې په خپل قدرت سره کولای شي د هغه څه نه چې مونږ ډېر زیات غواړو او ګومان یې کوو په مونږ کې زیات کار کوي.</verse>
				<verse number="21">هغه ته دې په کلیسا او په عیسی مسیح کې تل ترتله په ټولو نسلونو کې جلال وي. امین.</verse>
			</chapter>
			<chapter number="4">
				<verse number="1">نو زه چې د څښتن په خاطر بندي یم، ستاسو نه غوښتنه کوم چې داسې ژوند وکړئ چې د هغې بلنې وړ وي چې تاسو تر لاسه کړې ده.</verse>
				<verse number="2">تل په عاجزۍ، نرمۍ، صبر او په مینې سره یو بل وزغمئ.</verse>
				<verse number="3">ډېر کوښښ وکړئ هغه یووالی وساتئ چې روح القدس یې په سوله او سلامتي کې رامنځته کوي.</verse>
				<verse number="4">لکه څنګه چې یو بدن او یو روح القدس دی، نو همداسې یوه هیله ده چې خدای تاسو ورته رابللي یئ.</verse>
				<verse number="5">یو څښتن دی، یو ایمان او یو د تعمید غسل،</verse>
				<verse number="6">یو خدای چې د ټولو پلار او د ټولو نه اوچت دی، زمونږ د ټولو په وسیله کار کوي او په ټولو کې اوسیږي.</verse>
				<verse number="7">خو مونږ هر یو ته د مسیح د سخاوت له مخې یو نعمت راکړل شوی دی.</verse>
				<verse number="8">له همدې امله لیکل شوي دي: کله چې پورته لوړو ځایونو ته وروخوت، یووړل یې له ځانه سره زیات بندیان او خلکو ته یې ورکړل نعمتونه</verse>
				<verse number="9">کله چې وایي: «هغه پورته لوړو ځایونو ته وروخوت» د دې معنی څه ده، ایا معنی یې دا نه ده چې هغه مخکې د ځمکې ډېر ښکته ځای ته کوز شوی ؤ؟</verse>
				<verse number="10">نو بیا هغه څوک چې ښکته راکوز شو، دا هماغه دی چې د ټولو اسمانونو نه پورته وخوت، ترڅو ټول کاینات د خپل حضور نه ډک کړي.</verse>
				<verse number="11">دا خپله هماغه څوک ؤ چې خلکو ته یې نعمتونه ورکړل چې ځینې یې رسولان، ځینې یې پیغمبران، ځینې یې زېري رسوونکي، ځینې یې شپانه او ښوونکي وټاکل.</verse>
				<verse number="12">هغه داسې وکړل ترڅو د خدای خلک د کار او خدمت دپاره تیار کړي، د دې دپاره چې د مسیح بدن ته وده ورکړي،</verse>
				<verse number="13">ترڅو مونږ ټول هغه یووالی چې په ایمان او د خدای د زوی په پوره پېژندلو کې دی، تر لاسه کړو او په ایمان کې بالغان شو او د مسیح په اندازه کامل شو.</verse>
				<verse number="14">نو نور به مونږ ماشومان نه یو چې د څپو په وسیله اخوا دې خوا وغورځول شو او د انساني هر ډول تعلیم د باد په وسیله دلته او هلته یووړل شو او نه به نور د خلکو د چالاکۍ او د ټګۍ نه ډکو دسیسو له امله بې لارې کېږو.</verse>
				<verse number="15">نو د دې په ځای مونږ باید په مینه حقیقت ووایو او په هر حال کې په مسیح کې چې سر دی، وده وکړو.</verse>
				<verse number="16">د هغه تر لاس لاندې د بدن ټول غړي د هغو بندونو په وسیله چې د هغو دپاره تیار شوي دي، سره یوځای کوي او نښلوي. کله چې د بدن هر غړی په مناسب ډول خپل کار کوي، نو ټول بدن وده کوي او په مینه خپل ځان جوړوي.</verse>
				<verse number="17">زه تاسو ته د څښتن په نوم دا وایم او په هغې باندې ټینګار کوم چې تاسو باید نور د غیریهودیانو په شان چې په خپلو باطلو خیالونو کې اوسیږي، ژوند ونه کړئ.</verse>
				<verse number="18">هغوی د خپلو خیالونو په تیارو کې ډوب دي. هغوی د هغه ژوند نه چې خدای یې ورکوي، بې برخې شوي دي، ځکه چې هغوی جاهلان او زړونه یې سخت دي.</verse>
				<verse number="19">هغوی خپل د شرم احساس له لاسه ورکړی او خپل ځانونه یې عیاشۍ ته تسلیم کړي دي او په شوق سره هر ډول ناپاکه کارونه کوي.</verse>
				<verse number="20">خو دا هغه څه نه دي چې تاسو د مسیح په هکله زده کړي دي.</verse>
				<verse number="21">څرنګه چې تاسو بې له شکه د عیسی په هکله اورېدلي دي او هغه حقیقت مو زده کړی دی چې په هغه کې دی،</verse>
				<verse number="22">نو تاسو د خپل د ګناه نه ډک زوړ فطرت او د ژوند تېرولو د پخوانۍ لارې څخه چې د نفساني غوښتنې او غولونې له امله فاسدې شوې دي، لاس واخلئ.</verse>
				<verse number="23">خو پرېږدئ چې ستاسو روحونه او ذهنونه په کامله توګه نوي شي</verse>
				<verse number="24">او تاسو د نوي فطرت لباس واغوندئ چې په رښتیني عدالت او پاکوالي کې د خدای په څېره کې پیدا شوی دی.</verse>
				<verse number="25">نو بیا د دروغ ویلو نه لاس واخلئ او یو بل ته رښتیا وایئ، ځکه چې مونږ ټول د یو بدن غړي یو.</verse>
				<verse number="26">د قهر په وخت کې ګناه مه کوئ او مه پرېږدئ چې ستاسو قهر د لمر پرېوتولو پورې دوام وکړي</verse>
				<verse number="27">او شیطان ته موقعه مه ورکوئ چې تاسو وسوسه کړي.</verse>
				<verse number="28">غل دې نوره غلا نه کوي، بلکې د هغې په ځای دې زحمت وباسي او په خپلو لاسونو دې صادقانه کار وکړي، ترڅو د هغه سره هم یو څه وي چې محتاجو خلکو ته یې ورکړي.</verse>
				<verse number="29">مه پرېږدئ چې د خولې نه مو بدې خبرې راووځي، بلکې ستاسو خبرې دې ښې، په خپل وخت او د نورو دپاره مرسته کوونکې وي. نو څوک چې ستاسو خبرې واوري، د هغوی دپاره به د فضل سبب شي.</verse>
				<verse number="30">د خدای روح القدس مه خفه کوئ، چا چې په تاسو باندې د خدای د ملکیت مهر لګولی دی او د هغې ورځې ضمانت دی چې تاسو به په کې خلاصون ومومئ.</verse>
				<verse number="31">د تریخوالي، قهر، غضب، شورماشور، تور لګولو او هر ډول بدۍ نه لاس واخلئ.</verse>
				<verse number="32">د دې په ځای په یو بل مهربانه او زړه سواندي اوسئ او لکه څنګه چې خدای په مسیح کې تاسو وبخښلئ، نو تاسو هم یو بل وبخښئ.</verse>
			</chapter>
			<chapter number="5">
				<verse number="1">لکه د خدای د ګرانو اولادونو په شان د هغه نه پیروي وکړئ.</verse>
				<verse number="2">په مینې سره ژوند وکړئ، لکه څنګه چې مسیح زمونږ سره وکړه او خپل ځان یې زمونږ دپاره د خوشبویه نذرانې او قربانۍ په توګه خدای ته وړاندې کړ.</verse>
				<verse number="3">خو ستاسو په هکله دې د هېڅ ډول جنسي بد اخلاقي او حتی د هېڅ ډول ناپاکۍ او حرص خبرې نه وي، ځکه چې دا د خدای د خلکو سره مناسب نه دي.</verse>
				<verse number="4">په تاسو کې دې چټلې، کم عقلې خبرې او یا بې ادبه ټوکې هم نه وي، ځکه چې دا ټولې بېځایه خبرې دي، بلکې د هغو په ځای د خدای شکر ادا کړئ.</verse>
				<verse number="5">ډاډه اوسئ چې هېڅ ډول جنسي بد اخلاق، ناپاک یا حریص انسان ته (ځکه چې حرص یو ډول بت پرستي ده) د مسیح او خدای په پاچاهۍ کې میراث نشته.</verse>
				<verse number="6">مه پرېږدئ چې څوک مو په پوچو او بې معنی خبرو وغولوي، ځکه چې د همدې شیانو له امله د خدای غضب په هغو خلکو باندې نازلیږي چې نافرمانه وي.</verse>
				<verse number="7">نو د داسې خلکو سره په کارونو کې مه شریک کېږئ.</verse>
				<verse number="8">که څه هم تاسو یو وخت په تیاره کې وئ، خو اوس په څښتن کې په رڼا کې یئ. نو د رڼا د اولادونو په شان ژوند کوئ.</verse>
				<verse number="9">ځکه چې د رڼا مېوه نېکي، عدالت او حقیقت دی.</verse>
				<verse number="10">کوښښ وکړئ، ترڅو دا معلومه کړئ چې څښتن په څه شي خوشحالیږي.</verse>
				<verse number="11">د تیارې په بې ګټې کارونو کې برخه مه اخلئ، بلکې هغه رسوا کړئ.</verse>
				<verse number="12">حتی د هغو کارونو په هکله خبرې کول چې هغوی یې په پټه کوي، هم د شرم خبره ده.</verse>
				<verse number="13">خو په کوم شي باندې چې رڼا وځلیږي، نو هغه به ښکاره شي،</verse>
				<verse number="14">ځکه چې رڼا هرڅه ښکاره کوي. نو له همدې امله ویل شوي دي: ای ویده، راویښ شه او د مړو نه راپاڅېږه نو د مسیح رڼا به په تا باندې وځلیږي.</verse>
				<verse number="15">نو پام کوئ چې څه ډول ژوند کوئ. د کم عقلو په شان ژوند مه کوئ، بلکې د هوښیارانو په شان ژوند کوئ.</verse>
				<verse number="16">د هرې موقعې نه ښه ګټه واخلئ، ځکه چې زمانه خرابه ده.</verse>
				<verse number="17">نو کم عقل کېږئ مه، بلکې په دې ځان پوه کړئ چې د څښتن رضا څه ده.</verse>
				<verse number="18">په شرابو ځانونه مه مستوئ، ځکه چې ستاسو ژوند تباه کوي، بلکې د روح القدس نه ډک شئ.</verse>
				<verse number="19">د یو بل سره زبورونه، مذهبي او روحاني سندرې وایئ او د زړه له کومي څښتن ته سندرې او خوږې نغمې وایئ.</verse>
				<verse number="20">د هرڅه دپاره تل پلار خدای ته زمونږ د څښتن عیسی مسیح په نوم شکر وباسئ.</verse>
				<verse number="21">همدارنګه مسیح ته د درناوي په خاطر د یو بل تابعداري کوئ.</verse>
				<verse number="22">ای ښځو، د خپلو مېړونو داسې تابعدارې اوسئ لکه څنګه چې د څښتن عیسی مسیح تابعداري کوئ.</verse>
				<verse number="23">ځکه چې هر مېړه د خپلې ښځې سر دی لکه څنګه چې مسیح د کلیسا یعنې د خپل بدن سر دی او هغه خپله د هغې خلاصوونکی دی.</verse>
				<verse number="24">نو لکه څنګه چې کلیسا د مسیح تابع ده، همداسې دې ښځې هم په هر شي کې د خپلو مېړونو تابع اوسي.</verse>
				<verse number="25">ای مېړونو، د خپلو ښځو سره داسې مینه کوئ لکه څنګه چې مسیح د کلیسا سره کوله او خپل ځان یې د هغې دپاره قربان کړ.</verse>
				<verse number="26">هغه داسې وکړل، ترڅو کلیسا د اوبو او کلام په وسیله ووینځي او هغه پاکه او سپېڅلې کړي.</verse>
				<verse number="27">هغه داسې وکړل، ترڅو د ځان دپاره داسې د شان او شوکت نه ډکه کلیسا تیاره کړي چې بې داغه، بې ګونجې او کوم بل عیب په کې نه وي، بلکې سپېڅلې او بې عیبه وي.</verse>
				<verse number="28">همدارنګه مېړونه باید د خپلو ښځو سره داسې مینه وکړي لکه څنګه چې د خپل بدن سره یې کوي. هرڅوک چې د خپلې ښځې سره مینه کوي، نو د خپل ځان سره مینه کوي.</verse>
				<verse number="29">هېڅوک هم د خپل بدن نه کرکه نه کوي بلکې هغه ته خواړه ورکوي او پام ورباندې کوي، لکه څنګه چې مسیح یې د کلیسا دپاره کوي،</verse>
				<verse number="30">ځکه چې مونږ د هغه د بدن غړي یو.</verse>
				<verse number="31">لکه څنګه چې د خدای په کلام کې لیکل شوي دي: له همدې امله سړی خپل مور او پلار پرېږدي او د خپلې ښځې سره یوځای کیږي او دواړه یو بدن شي.</verse>
				<verse number="32">دا یو لوی راز دی او زه د مسیح او کلیسا په هکله خبرې کوم.</verse>
				<verse number="33">خو په هر حال، په تاسو کې دې هر مېړه باید د خپلې ښځې سره د خپل ځان په شان مینه وکړي او هره ښځه هم باید د خپل مېړه درناوی وکړي.</verse>
			</chapter>
			<chapter number="6">
				<verse number="1">ای اولادونو، د څښتن د پیروانو په توګه د خپل مور او پلار منونکي اوسئ، ځکه چې دا سم کار دی.</verse>
				<verse number="2">دا لومړی حکم دی چې په کې وعده شوې ده: «د خپل مور او پلار عزت کوئ.» او د هغه وعده دا وه:</verse>
				<verse number="3">«نو تاسو به نېکمرغه یئ او په دنیا کې به زیات عمر ولرئ.»</verse>
				<verse number="4">ای پلرونو، تاسو د خپلو اولادونو سره داسې چلند مه کوئ چې هغوی په قهر شي، بلکې د څښتن په طریقه هغوی اصلاح کړئ او روزنه یې وکړئ.</verse>
				<verse number="5">ای غلامانو، په داسې وېره او لړزېدلو سره د زړه د اخلاصه د خپلو دنیاوي بادارانو تابعداري کوئ، لکه څنګه چې د مسیح تابعداري کوئ.</verse>
				<verse number="6">دا تابعداري یوازې د دې دپاره مه کوئ چې کله هغوی تاسو څاري او تاسو هغوی خوشحاله کوئ، بلکې د مسیح د غلامانو په توګه د زړه له کومي د خدای رضا پوره کوئ.</verse>
				<verse number="7">په شوق سره خدمت کوئ، داسې لکه چې د څښتن خدمت کوئ، نه د انسان.</verse>
				<verse number="8">ځکه تاسو پوهېږئ چې څښتن هر یو ته د ښو کارونو له مخې اجر ورکوي، که هغه غلام وي یا ازاد.</verse>
				<verse number="9">ای بادارانو، تاسو هم د خپلو غلامانو سره همداسې چلند کوئ. ګواښونه پرېږدئ. یاد ساتئ چې تاسو دواړه په اسمان کې یو بادار لرئ او هغه د هېچا طرفداري نه کوي.</verse>
				<verse number="10">اخر دا چې په څښتن او د هغه په لوی قدرت کې قوي اوسئ.</verse>
				<verse number="11">د خدای هغه کاملې زغرې واغوندئ چې تاسو ته یې تیارې کړې دي، ترڅو وکولای شئ د شیطان د دسیسو په وړاندې ټینګ ودرېږئ.</verse>
				<verse number="12">ځکه چې زمونږ جنګ د انسان سره نه دی، بلکې د حاکمانو، د واک د خاوندانو، د دې تیارې دنیا د واکمنو قدرتونو او په اسماني ځایونو کې د بدو روحاني قوتونو په خلاف دی.</verse>
				<verse number="13">له همدې امله تاسو د خدای کاملې زغرې واغوندئ، ترڅو وکولای شئ په هغه بده ورځ د دښمن په وړاندې کلک ودرېږئ او د جنګ تر پایه ټینګ پاتې شئ.</verse>
				<verse number="14">نو بیا ټینګ ودرېږئ او د حقیقت پټۍ د ملا نه وتړئ او د عدالت زغره واغوندئ.</verse>
				<verse number="15">خپل بوټان د سولې او سلامتۍ د زېري د خپرولو دپاره په پښو کړئ</verse>
				<verse number="16">او د دې ټولو سره د ایمان سپر راواخلئ، ترڅو د هغه په وسیله وکولای شئ چې د شیطان اور لرونکي غشي تباه کړئ.</verse>
				<verse number="17">د خلاصون هغه د زغرو خولۍ او د روح القدس توره چې د خدای کلام دی، راواخلئ.</verse>
				<verse number="18">هر وخت د روح القدس په لارښوونه دعا او زارۍ کوئ. د همدې دپاره بېداره اوسئ او تل د خدای د ټولو خلکو دپاره دعا کوئ.</verse>
				<verse number="19">زما دپاره هم دعا وکړئ چې کله زه خبرې کوم، ماته خدای د وینا توان راکړي او وکولای شم په زړورتیا سره د زېري پټ راز اعلان کړم.</verse>
				<verse number="20">ځکه چې د همدې زېري په خاطر په زنځیرونو تړل شوی استازی یم، نو دعا کوئ لکه څنګه چې لازمه ده هغه په زړورتیا سره اعلان کړم.</verse>
				<verse number="21">تیخیکاس چې زمونږ ګران ورور او د څښتن وفادار خدمتګار دی، هغه به تاسو ته هرڅه ووایي، ترڅو تاسو پوه شئ چې زه څنګه یم او څه کوم.</verse>
				<verse number="22">ما هغه تاسو ته د دې مقصد دپاره درولېږه چې تاسو زمونږ د حال او احوال نه خبر کړي او ستاسو زړونو ته ډاډګېرنه درکړي.</verse>
				<verse number="23">پلار خدای او څښتن عیسی مسیح دې ټولو خویندو او ورونو ته سلامتي او د ایمان سره مینه ورکړي.</verse>
				<verse number="24">د خدای فضل دې وي په هغو ټولو چې زمونږ د څښتن عیسی مسیح سره نه ختمېدونکې مینه لري.</verse>
			</chapter>
		</book>
		<book number="50">
			<chapter number="1">
				<verse number="1">دا لیک د پولوس او تیموتاوس له خوا چې د عیسی مسیح خدمتګاران دي، د خدای ټولو خلکو ته چې په فیلیپيې کې اوسیږي او د عیسی مسیح سره تړاو لري او د هغوی مشرانو او خادمانو ته.</verse>
				<verse number="2">زمونږ د پلار خدای او څښتن عیسی مسیح فضل او سلامتي دې وي په تاسو باندې.</verse>
				<verse number="3">زه چې هر وخت تاسو یادوم، نو د خدای شکر وباسم.</verse>
				<verse number="4">کله چې زه تاسو ټول په خپلو دعاګانو کې یادوم، دا زما د خوشحالۍ سبب کیږي.</verse>
				<verse number="5">ځکه چې تاسو د لومړۍ ورځې نه تر اوسه پورې زما سره د زېري په خپرولو کې شریک یئ.</verse>
				<verse number="6">زه په دې ډاډه یم چې خدای چې کوم نېک کار په تاسو کې پیل کړی دی، هغه به د عیسی مسیح د بېرته راتګ تر ورځې پورې پوره کړي.</verse>
				<verse number="7">زه حق لرم چې ستاسو ټولو په هکله داسې احساس ولرم، ځکه چې تاسو زما په زړه کې ځای لرئ. نو که زه په زندان کې یم، یا د زېري نه په دفاع او تصدیق کې بوخت یم، تاسو زما سره د خدای په فضل کې شریک یئ.</verse>
				<verse number="8">ځکه خدای زما شاهد دی چې زه څومره د عیسی مسیح په مینه کې ستاسو ټولو د لیدلو ارمان لرم.</verse>
				<verse number="9">همدارنګه دا زما دعا ده چې ستاسو مینه دې د علم او پوره پوهې سره نوره هم زیاته شي،</verse>
				<verse number="10">ترڅو تاسو وکولای شئ هرڅه چې ښه دي غوره کړئ او د مسیح د بېرته راتللو تر ورځې پورې پاک او بې عیبه پاتې شئ.</verse>
				<verse number="11">ستاسو ژوند دې د عدالت د مېوو نه ډک شي چې د عیسی مسیح په وسیله د خدای د جلال او ستاینې دپاره تر لاسه کیږي.</verse>
				<verse number="12">ای خویندو او ورونو! زه غواړم تاسو په دې خبر شئ څه چې زما سره وشول، په حقیقت کې هماغه د زېري د خپرولو سبب شو،</verse>
				<verse number="13">نو د امپراتورۍ د ماڼۍ ټول ساتونکي او نور ټول خلک خبر شول چې زه د مسیح په خاطر بندي شوی یم</verse>
				<verse number="14">او زما بندي کېدل د دې سبب شوی دی چې ډېر زیات ورونه او خویندې په څښتن کې دومره ډاډمن شي چې نور هم د دې زړه پیدا کړي چې د خدای کلام بې له وېرې بیان کړي.</verse>
				<verse number="15">بې له شکه ځینې د مسیح پیغام د بخیلۍ او سیالۍ له مخې او ځینې یې په ښه نیت سره وعظ کوي.</verse>
				<verse number="16">هغوی د مینې له مخې داسې کوي، ځکه پوهیږي چې زه د زېري د دفاع په خاطر دلته راوستل شوی یم.</verse>
				<verse number="17">خو هغه نور د اخلاص له مخې د مسیح په هکله وعظ نه کوي، بلکې د ځان خوښونې له مخې یې کوي او فکر کوي چې په زندان کې به زما تکلیف نور هم زیات کړي.</verse>
				<verse number="18">څه فرق کوي؟ په هره طریقه چې وي، که هغه د بد نیت له مخې وي یا د ښه نیت، مهمه دا ده چې مسیح خلکو ته اعلان شي. په دې کار زه خوشحاله یم. هو، او خوشحاله به یم،</verse>
				<verse number="19">ځکه زه پوهېږم چې ستاسې دعاګانې او د عیسی مسیح د روح مرسته به زما د خلاصون سبب شي.</verse>
				<verse number="20">ځکه دا زما د زړه غوښتنه او زما هیله ده چې زه به هېڅ ونه شرمېږم، بلکې په پوره زړورتیا سره به اوس لکه د تل په شان مسیح ته په خپل بدن کې لویي ورکړم، که دا زما په ژوند وي او یا زما په مرګ باندې تمام شي.</verse>
				<verse number="21">ځکه چې د ژوند نه زما مقصد مسیح دی او مرګ هم زما په ګټه دی.</verse>
				<verse number="22">خو که زه ژوندی پاتې شم، نو وبه کولای شم چې کوم ګټور کار وکړم. خو زه نه پوهېږم چې کوم یو غوره کړم.</verse>
				<verse number="23">زه په دواړو کې حیران پاتې یم. زه غواړم چې د دې دنیا نه لاړ شم او د مسیح سره واوسم، ځکه چې دا به ډېر ښه وي.</verse>
				<verse number="24">خو زما ژوندي پاتې کېدل ستاسو دپاره ډېر ضروري دی.</verse>
				<verse number="25">زه په دې ډاډه یم او په دې پوهېږم چې ژوندی به پاتې شم او تاسو ټولو سره به یم چې تاسو په ایمان کې پرمختګ او خوشحالي وکړئ.</verse>
				<verse number="26">کله چې زه بېرته تاسو ته درشم، نو ستاسو سره به ښه دلیل وي چې زما له امله په عیسی مسیح کې ډېر زیات ویاړ وکړئ.</verse>
				<verse number="27">په هر حال، داسې ژوند کوئ چې ستاسو چلند د مسیح د زېري له مخې وي، نو که زه راشم او تاسو ووینم او یا رانه شم، زه غواړم ستاسو په هکله واورم چې په یو روح او یو مقصد کې ټینګ ولاړ یئ او یو د بل سره څنګ تر څنګ په زېري باندې د ایمان دپاره هلې ځلې کوئ.</verse>
				<verse number="28">په هېڅ ډول د خپلو مخالفینو نه مه وېرېږئ، دا به ثابته شي چې هغوی د تباهۍ خواته روان دي او تاسو به خلاصون ومومئ او دا هرڅه د خدای له خوا دي.</verse>
				<verse number="29">ځکه چې دا امتیاز تاسو ته درکړل شوی دی چې نه یوازې دا چې په عیسی مسیح باندې ایمان راوړئ، بلکې د هغه په خاطر کړاوونه وزغمئ.</verse>
				<verse number="30">تاسو هم په هغې مبارزه کې بوخت یئ چې زه په کې بوخت وم او تاسو خپله ولیدل او خبر یئ چې زه لا تر اوسه هم په کې بوخت یم.</verse>
			</chapter>
			<chapter number="2">
				<verse number="1">که چېرې تاسو په مسیح کې ډاډه یئ، یا د هغه مینه تاسو ته تسلي درکوي، یا د خدای د روح سره شراکت لرئ، یا ستاسو ترمنځ مینه او خواخوږي وي،</verse>
				<verse number="2">نو تاسو زما خوشحالي پوره کړئ او په یو فکر اوسئ، یو د بل سره مینه ولرئ، په روح کې سره یو اوسئ او یو مقصد ولرئ.</verse>
				<verse number="3">د ځان خوښونې او غرور له مخې هېڅ کار مه کوئ، بلکې په عاجزۍ سره نور خلک د ځان نه لوړ ګڼئ.</verse>
				<verse number="4">یوازې د خپل ځان په فکر کې مه اوسئ، بلکې د نورو ګټې هم په پام کې ونیسئ.</verse>
				<verse number="5">هماغه ډول فکر ولرئ لکه څنګه چې عیسی مسیح درلود.</verse>
				<verse number="6">که څه هم هغه الهي ذات ؤ، خو هغه د خدای سره د برابرۍ څخه د خپل ځان په ګټه کار وانخیست،</verse>
				<verse number="7">بلکې هغه په خپله خوښه د هرڅه نه تېر شو او د یو غلام فطرت یې اختیار کړ. هغه د انسان په شکل پیدا شو او په انساني جسم کې راښکاره شو.</verse>
				<verse number="8">هغه خپل ځان عاجز کړ او د تابعدارۍ له مخې مرګ ته حاضر شو او حتی په صلیب باندې مرګ ته.</verse>
				<verse number="9">له همدې امله خدای هغه ته لوړ مقام ورکړ او هغه ته یې هغه نوم ورکړ چې د ټولو نومونو نه لوړ دی،</verse>
				<verse number="10">ترڅو د عیسی په نوم ټول مخلوقات که په اسمان کې دي، که د ځمکې په مخ او که د ځمکې لاندې، هغه ته په ګونډو شي</verse>
				<verse number="11">او ټول د پلار خدای د جلال دپاره په خپله خوله باندې اقرار وکړي چې عیسی مسیح څښتن دی.</verse>
				<verse number="12">له دې امله زما ګرانو دوستانو، لکه څنګه چې تاسو تل زما اطاعت کړی دی، نه یوازې زما په شتون کې، بلکې د هغې نه زیات یې اوس زما په نشتون کې هم وکړئ. نو په وېره او لړزېدلو سره هغه کارونه سرته ورسوئ چې ستاسو د خلاصون د ښکاره کولو سبب ګرځي.</verse>
				<verse number="13">ځکه چې دا خدای دی چې په تاسو کې کار کوي او په تاسو کې اراده او قدرت پیدا کوي چې د هغه نېک مقصد پوره کړئ.</verse>
				<verse number="14">هر کار پرته له ګورېدلو او بحث کولو سرته ورسوئ،</verse>
				<verse number="15">ترڅو په دې زمانه کې چې ټول بې لارې او غلط خلک دي، تاسو د خدای بې عیبه، معصوم او لکه د خدای بې ګناه اولادونه اوسئ او د هغوی په منځ کې لکه د اسمان د ستورو په شان وځلېږئ.</verse>
				<verse number="16">تاسو تل د ژوندون پیغام خلکو ته ورسوئ. که چېرې داسې وکړئ، نو زه به د مسیح د راتللو په وخت کې ویاړم چې نه زما منډې بې ګټې شوې او نه مې خواري بېځایه لاړه.</verse>
				<verse number="17">حتی که چېرې لازمه وي چې زما وینه دې لکه د قربانۍ په شان ستاسو د ایمان د قربانۍ په خاطر تویه شي، نو زه به خوشحاله یم او ستاسو ټولو په خوشحالۍ کې به شریک شم.</verse>
				<verse number="18">نو تاسو هم خوشحاله اوسئ او زما سره په خوشحالۍ کې شریک شئ.</verse>
				<verse number="19">زه څښتن عیسی ته هیله من یم چې ډېر زر به تیموتاوس درولېږم، ترڅو ستاسو د احوال نه خبر شم، نو خوشحاله به شم.</verse>
				<verse number="20">ځکه چې دلته د هغه په شان زما سره بل څوک نشته چې په رښتیا ستاسو په فکر کې وي.</verse>
				<verse number="21">ځکه چې نور ټول د خپلو ګټو پسې ګرځي، نه د عیسی مسیح پسې.</verse>
				<verse number="22">خو تاسو پوهېږئ چې تیموتاوس خپل لیاقت ثابت کړ چې هغه لکه د یو زوی په شان چې د خپل پلار خدمت کوي، زما سره د زېري په خپرولو کې خدمت کړی دی.</verse>
				<verse number="23">نو له دې امله زه هیله لرم چې څنګه زما حال معلوم شي، نو زه به هغه تاسو ته درولېږم</verse>
				<verse number="24">او زه په څښتن باندې باور لرم چې په خپله به هم زر درشم.</verse>
				<verse number="25">خو اوس ما دا ضروري وګڼله چې زمونږ ورور، د خدمت ملګری او همکار عسکر اپافرودیتوس تاسو ته درولېږم چې هغه ستاسو پیغام رسوونکی دی او تاسو هغه زما د اړتیاوو د پوره کولو دپاره لېږلی ؤ.</verse>
				<verse number="26">ځکه چې هغه ډېر ارمان لري چې تاسو ټول وویني او هغه خفه دی، ځکه چې تاسو د هغه د ناروغۍ نه خبر شوي وئ.</verse>
				<verse number="27">هغه په رښتیا ناروغه ؤ او مرګ ته نژدې ؤ، خو خدای په هغه باندې رحم وکړ او یوازې په هغه نه، بلکې په ما یې هم وکړ چې په ما باندې د غم دپاسه غم رانه شي.</verse>
				<verse number="28">نو زه ډېر غواړم چې هغه تاسو ته درولېږم چې یوځل بیا د هغه په لیدلو خوشحاله شئ او زما غم هم کم شي.</verse>
				<verse number="29">نو هغه ته د څښتن په نوم په ډېرې خوشحالۍ سره هرکلی ووایئ او د هغه په شان خلکو ته درناوی کوئ.</verse>
				<verse number="30">ځکه چې هغه مسیح ته د خدمت په لاره کې مرګ ته نژدې شوی ؤ او هغه خپل ژوند د هغه خدمت دپاره په خطر کې واچاوه چې تاسو زما دپاره ونه کړای شو.</verse>
			</chapter>
			<chapter number="3">
				<verse number="1">اخر دا چې ای خویندو او ورونو! د څښتن سره په یووالي کې خوشحالي کوئ. دا زما دپاره کوم تکلیف نه دی چې تاسو ته هماغه شیان یوځل بیا لیکم او په دې کې ستاسو امن او سلامتي ده.</verse>
				<verse number="2">د هغو خلکو سره چې د سپیانو په شان دي او د هغوی سره چې بدکاره دي، احتیاط کوئ چې په دې ټینګار کوي چې تاسو سنت کړي یعنې د خلاصون دپاره ستاسو د بدن یو غړی پرې کوي.</verse>
				<verse number="3">ځکه مونږ رښتیني سنت شوي خلک یو، مونږ چې د روح په وسیله د خدای عبادت کوو. مونږ په عیسی مسیح باندې ویاړ کوو او د جسماني مراسمو په سرته رسولو باور نه لرو،</verse>
				<verse number="4">که څه هم زما سره دلیل شته چې په خپل ځان باندې تکیه وکړم. که چېرې نور خلک فکر کوي چې په جسماني مراسمو باندې تکیه کولای شي، نو زه د هغوی نه زیات کولای شم.</verse>
				<verse number="5">کله چې زه د اتو ورځو وم، سنت شوم. زه د اسراییلو د قوم او د بنیامین د قبیلې څخه یم او اصلي عبرانی یم او د شریعت د مراعت کولو په لحاظ فریسي وم.</verse>
				<verse number="6">زه دومره غیرتي وم چې د عیسی مسیح پیروان به مې ځورول او د شریعت د عادلانه معیارونو له مخې زه بې عیبه انسان وم.</verse>
				<verse number="7">خو هرڅه چې زما په ګټه وو، زه یې اوس د مسیح په تاوان ګڼم.</verse>
				<verse number="8">هو، یوازې دا نه، بلکې زما د څښتن عیسی مسیح پېژندل دومره قیمتي ؤ چې ما هرڅه د هغه په خاطر تاوان وګڼل. ما د هغه په خاطر هرڅه ایسته وغورځول او هغه ټول مې لکه د چټلیو په شان وګڼل، ترڅو مسیح خپل کړم</verse>
				<verse number="9">او د هغه سره یو شم. زه نور خپل ځان په شریعت باندې په عمل کولو سره عادل نه ګڼم، بلکې په مسیح باندې د ایمان په وسیله عادل شوی یم، هغه رښتینولي چې په ایمان باندې ولاړه ده او د خدای له خوا راځي.</verse>
				<verse number="10">زه غواړم چې مسیح او د هغه د بیا راژوندي کېدلو قدرت وپېژنم، د هغه سره په کړاوونو کې شریک شم او د هغه په مرګ کې د هغه په شان شم،</verse>
				<verse number="11">ترڅو د هرې لارې چې وي، زه هم د مړو نه بېرته د تل پاتې ژوند دپاره راژوندی شم.</verse>
				<verse number="12">زه دا نه وایم چې ما دا هرڅه لا مخکې تر لاسه کړي دي او کامل شوی یم، بلکې د هغه د تر لاسه کولو دپاره هلې ځلې کوم، ځکه چې مسیح زه خپل کړی یم.</verse>
				<verse number="13">ای خویندو او ورونو! زه فکر نه کوم چې هغه مې تر لاسه کړي دي. خو یو کار چې زه یې اوس کوم، هغه دا دی چې څه چې تېر شوي دي هغه هېر کړم او هغه څه چې مې مخکې دي د هغو دپاره ډېر کوښښ وکړم.</verse>
				<verse number="14">زه د هدف پسې هلې ځلې کوم، ترڅو هغه جایزه تر لاسه کړم چې د هغې دپاره خدای زه د عیسی مسیح په وسیله اسماني ژوند ته بللی یم.</verse>
				<verse number="15">مونږ ټول چې په روحاني توګه بالغان یو، باید همداسې فکر ولرو، او که په تاسو کې څوک بل ډول فکر لري، نو خدای به هغه تاسو ته ښکاره کړي.</verse>
				<verse number="16">په هر حال، راځئ چې د هغه معیار له مخې په مخ لاړ شو چې مونږ ورته رسېدلي یو.</verse>
				<verse number="17">ای خویندو او ورونو! زما د مثال نه پیروي وکړئ او هغو خلکو ته خپل پام راوګرځوئ چې زمونږ په شان ژوند تېروي.</verse>
				<verse number="18">ځکه ما څو څو ځلې تاسو ته ویلي دي او یوځل بیا یې درته د خپلو سترګو په اوښکو سره وایم چې ډېر خلک داسې ژوند کوي چې د عیسی مسیح د صلیب د رښتینې معنی سره دښمني لري.</verse>
				<verse number="19">د هغوی پای تباهي ده او د هغوی خدای د هغوی جسماني غوښتنې دي او هغوی په خپلو د شرم نه ډکو کارونو باندې ویاړ کوي. هغوی یوازې د دنیاوي شیانو په فکر کې دي.</verse>
				<verse number="20">خو مونږ په اصل کې د اسمان اوسېدونکي یو او د خپل خلاصوونکي څښتن عیسی مسیح د راتللو په انتظار یو چې د اسمان نه به راځي.</verse>
				<verse number="21">هغه به زمونږ کمزوری بدن داسې بدل کړي چې د هغه د جلال نه ډک بدن په شان شي. دا کار به د هغه قدرت په وسیله تر سره کیږي چې ټول شیان د خپل ځان تابع کړي.</verse>
			</chapter>
			<chapter number="4">
				<verse number="1">نو ای زما ګرانو خویندو او ورونو! زه ستاسو د لیدلو په ارمان یم. تاسو زما خوشحالي او زما ویاړ یئ. نو بیا ای ګرانو دوستانو، په څښتن کې همداسې ټینګ اوسئ.</verse>
				<verse number="2">زه افودیه او سینتیخې ته زاري کوم چې په څښتن کې په یو فکر اوسئ.</verse>
				<verse number="3">هو، زما رښتینی ملګریه، ستا څخه غوښتنه کوم چې د دې دوه ښځو سره مرسته وکړې، ځکه چې هغوی د کلیمانتوس او زما د نورو همکارانو سره د زېري په خپرولو کې څنګ تر څنګ هلې ځلې کړي دي او نومونه یې د ژوندون په کتاب کې لیکل شوي دي.</verse>
				<verse number="4">تل په څښتن کې خوشحالي کوئ او بیاهم وایم چې خوشحاله اوسئ.</verse>
				<verse number="5">پرېږده چې ستاسو نرم مزاجي او مهرباني ټولو خلکو ته ښکاره شي. څښتن به زر راشي.</verse>
				<verse number="6">د هېڅ شي په هکله اندېښنه مه کوئ، بلکې تل د شکرګزارۍ په دعاګانو او زاریو سره خپلې غوښتنې د خدای حضور ته وړاندې کوئ.</verse>
				<verse number="7">نو بیا د خدای سوله او سلامتي چې د انسان د پوهې نه لوړه ده، ستاسو زړونه او خیالونه به د عیسی مسیح په وسیله خوندي وساتي.</verse>
				<verse number="8">اخر دا چې ای خویندو او ورونو! هر هغه څه چې رښتیا، عزتمن، عادلانه، پاک، زړه وړونکي، ښکلي او هغه څه چې ډېر ښه او د ستاینې وړ دي، د هغو په هکله فکر کوئ.</verse>
				<verse number="9">هغه څه چې تاسو زما نه زده کړي او حاصل کړي دي یا مو زما نه اورېدلي او لیدلي دي، هغه سرته ورسوئ، نو بیا به خدای چې د سولې او سلامتۍ سرچینه ده، ستاسو سره مل وي.</verse>
				<verse number="10">زه په څښتن کې ډېر خوشحاله یم چې له څه مودې وروسته یوځل بیا ستاسو پام زما خواته شو. زه پوهېږم چې تاسو په رښتیا زما سره علاقه درلودله، خو تاسو سره د هغو د ښکاره کولو موقعه پیدا نه شوه.</verse>
				<verse number="11">زه دا خبرې د دې دپاره نه کوم چې محتاج یم، بلکې دا مې زده کړل چې زه په هرحال کې یم، راضي یم.</verse>
				<verse number="12">زه پوهېږم چې څرنګه په غریبۍ کې یا شتمنۍ کې ژوند وکړم. ما په هر ډول حالاتو کې ژوند کړی دی او د ژوند کولو راز مې زده کړی دی، که زه موړ وم یا وږی یا که محتاج وم یا هرڅه مې لرل.</verse>
				<verse number="13">زه د مسیح په وسیله چې ماته قوت راکوي کولای شم چې هر حالت تېر کړم.</verse>
				<verse number="14">په هر حال دا ستاسو مهرباني وه چې زما سره مو په سختیو کې مرسته وکړه.</verse>
				<verse number="15">ای د فیلیپې د ښار ایماندارانو، تاسو ښه خبر یئ چې د زېري د رسولو په لومړیو ورځو کې کله چې زه د مقدونیې څخه روان شوم، نو هېڅ یوه کلیسا زما سره په ګټه او تاوان کې شریکه نه شوه، پرته له تاسو نه.</verse>
				<verse number="16">حتی کله چې په تسالونیکیه کې وم څو ځلې مو زما د اړتیاوو د پوره کولو دپاره مرسته راولېږله.</verse>
				<verse number="17">زه دا خبره د دې دپاره نه کوم چې ستاسو نه صرف کومه مالي مرسته تر لاسه کړم، بلکې زه غواړم چې ستاسو د نېکو کارونو اجر دې ستاسو په حساب کې ورزیات شي.</verse>
				<verse number="18">خو اوس ستاسو هرڅه ماته راورسېدل او حتی زما د اړتیا نه زیات. تاسو چې د اپافرودیتوس په لاس کومې مالي مرستې رالېږلې وې په هغو باندې زما اړتیاوې په کامله توګه پوره شوې. دا هغه د خوشبویۍ نذرانه او قرباني ده چې خدای ته قبوله او د هغه خوښه ده.</verse>
				<verse number="19">زما خدای به ستاسو ټولې اړتیاوې د خپلې پرېمانه شتمنۍ له مخې د عیسی مسیح په وسیله پوره کړي.</verse>
				<verse number="20">خدای ته چې زمونږ اسماني پلار دی، تل ترتله جلال وي. امین.</verse>
				<verse number="21">د خدای ټولو خلکو ته چې د عیسی مسیح سره تړاو لري، سلامونه ووایئ. کوم ورونه چې زما سره دي، هغوی هم تاسو ته سلامونه وایي.</verse>
				<verse number="22">د خدای ټول خلک چې دلته دي تاسو ته سلام وایي، په ځانګړې توګه هغوی چې د روم د امپراتور په ماڼۍ کې اوسیږي.</verse>
				<verse number="23">په تاسو ټولو باندې دې د څښتن عیسی مسیح فضل وي.</verse>
			</chapter>
		</book>
		<book number="51">
			<chapter number="1">
				<verse number="1">دا لیک د پولوس له خوا چې د خدای په ارادې سره د عیسی مسیح رسول دی او زمونږ د ورور تیموتاوس له خوا،</verse>
				<verse number="2">په مسیح کې د خدای خلکو او هغو وفادارو خویندو او ورونو ته چې په کولسیه کې دي. زمونږ د پلار خدای فضل او سلامتي دې وي په تاسو باندې.</verse>
				<verse number="3">کله چې مونږ ستاسو دپاره دعا کوو، نو تل زمونږ د څښتن عیسی مسیح د پلار یعنې خدای شکر کوو.</verse>
				<verse number="4">ځکه چې مونږ خبر شولو چې تاسو په عیسی مسیح ایمان لرئ او د خدای د ټولو خلکو سره مینه کوئ.</verse>
				<verse number="5">ستاسو دا ایمان او مینه د هغې هیلې څخه راپیدا کیږي چې په اسمان کې ستاسو دپاره ساتل شوې ده. تاسو د مخکې نه په دې هکله په رښتیني پیغام یعنې زېري کې اورېدلي وو.</verse>
				<verse number="6">لکه څنګه چې دا زېری تاسو ته درورسېد، نو همداسې ټولې نړۍ ته رسیږي او حاصل ورکوي. د هماغې ورځې نه چې تاسو خبر شوئ او د خدای د فضل په هکله په رښتیا سره پوه شوئ، نو په تاسو کې یې هم حاصل ورکړ.</verse>
				<verse number="7">تاسو د خدای د فضل په هکله د اپفراس څخه چې په خدمت کې زمونږ ملګری دی، زده کړل. هغه ستاسو دپاره د مسیح وفادار خدمتګار دی.</verse>
				<verse number="8">هغه مونږ ستاسو د هغې مینې څخه خبر کړو چې روح القدس تاسو ته درکړې ده.</verse>
				<verse number="9">له همدې امله د هماغې ورځې نه مو چې دا واورېدل، نو ستاسو دپاره مو تل دعا کړې ده. مونږ د خدای څخه غواړو چې تاسو په خپله اراده په پوره توګه پوه کړي، ترڅو تاسو هغه ټول حکمت او پوهه ولرئ چې د هغه روح یې درکوي،</verse>
				<verse number="10">ترڅو داسې ژوند وکړئ لکه څنګه چې څښتن یې غواړي او هغه په هرڅه کې خوشحاله کړئ او په هر نېک کار کې ثمره ولرئ او د خدای په پېژندلو کې وده وکړئ.</verse>
				<verse number="11">همدارنګه زمونږ دا دعا ده چې د هغه د جلال نه ډک قدرت سره قوي شئ، ترڅو په صبر سره هرڅه وزغمئ</verse>
				<verse number="12">او په خوشحالۍ سره د پلار خدای شکر وباسئ چې تاسو یې د دې لایق کړي یئ چې د خپلو خلکو سره یې د رڼا د پاچاهۍ په میراث کې شریک کړئ.</verse>
				<verse number="13">هغه مونږ د تیارې د پاچاهۍ نه ازاد کړو او د خپل ګران زوی پاچاهۍ ته یې راوستلو.</verse>
				<verse number="14">د هغه په وسیله مونږ خلاصون وموند او زمونږ ګناهونه وبخښل شول.</verse>
				<verse number="15">مسیح د نه لیدونکي خدای تصویر او د ټولو مخلوقاتو نه لومړی زېږېدلی دی یعنې لوړ مقام لري.</verse>
				<verse number="16">ځکه چې د هغه په وسیله ټول شیان پیدا شول، که هغه په اسمان کې دي یا په ځمکه، لیدونکي دي یا نه لیدونکي، که هغه د پاچاهۍ تختونه دي که روحاني قدرتونه دي یا حاکمان یا د واک خاوندان، ټول شیان د هغه په وسیله او د هغه دپاره پیدا شول.</verse>
				<verse number="17">هغه د ټولو شیانو نه مخکې وجود درلود او په هغه کې ټول شیان سره یوځای کیږي.</verse>
				<verse number="18">د دې تر څنګ هغه د بدن سر یعنې د کلیسا سر دی، هغه پیل دی، هغه لومړی زېږېدلی دی چې د مړو نه راپاڅېد، ترڅو په هرڅه کې لومړی ځای ولري.</verse>
				<verse number="19">ځکه چې دا د خدای خوښه وه چې زوی دې په خپل ځان کې د خدای کامل فطرت او خوی ولري.</verse>
				<verse number="20">خدای د مسیح په وسیله د ټولو شیانو سره پخلا شو او په صلیب باندې د مسیح د وینې د تویېدلو په وسیله یې د خدای او هغه څه چې په ځمکه او اسمان کې دي، ترمنځ سوله راوستله.</verse>
				<verse number="21">یو وخت تاسو د خدای نه لېرې وئ او د خپلو فکرونو او بدو عملونو له امله د هغه دښمنان وئ.</verse>
				<verse number="22">خو اوس هغه د مسیح د جسماني مرګ په وسیله تاسو د خپل ځان سره پخلا کړئ، ترڅو تاسو سپېڅلي، بې عیبه او بې له ملامتۍ څخه خپل حضور ته راولي.</verse>
				<verse number="23">خو بې له شکه باید تاسو په ایمان کې قوي او ټینګ پاتې شئ او هغه هیله پرېنږدئ چې د زېري په اورېدلو سره په ټوله دنیا کې اعلان شوی دی او زه پولوس د همدې زېري خدمتګار شوم.</verse>
				<verse number="24">زه اوس په هغو کړاوونو کې خوشحاله یم چې ستاسو په خاطر یې تېروم، ځکه چې زه په خپل بدن کې د مسیح د بدن یعنې د کلیسا په خاطر د مسیح د تکلیفونو هغه کمی پوره کوم چې لا تر اوسه پاتې دی.</verse>
				<verse number="25">زه د هغې وظیفې له مخې چې خدای ستاسو په خاطر ماته راکړې ده، د کلیسا خدمتګار شوم ترڅو د خدای کلام په پوره توګه تاسو ته درورسوم،</verse>
				<verse number="26">یعنې هغه راز چې د پېړیو او تېرو نسلونو راهیسې پټ پاتې ؤ او اوس د خدای خلکو ته ښکاره شوی دی.</verse>
				<verse number="27">خدای غوښتل چې تاسو غیریهودیانو ته د دې جلال نه ډکې شتمنۍ پټ راز ښکاره کړي او هغه راز دا دی چې مسیح په تاسو کې اوسیږي او هغه د جلال هیله ده.</verse>
				<verse number="28">مونږ د مسیح په هکله ټولو ته وعظ کوو او په هغې ټولې پوهې سره چې مونږ یې لرو، ټولو ته خبرداری ورکوو او هر یو ته تعلیم ورکوو، ترڅو هر یو په روحاني لحاظ د بالغو خلکو په توګه په مسیح کې خدای ته وړاندې کړو.</verse>
				<verse number="29">د دې دپاره زه کار کوم او زحمت وباسم، ترڅو د هغه لوی قدرت نه کار واخلم چې مسیح یې ماته راکوي او په ما کې کار کوي.</verse>
			</chapter>
			<chapter number="2">
				<verse number="1">نو زه غواړم چې تاسو پوه شئ چې زه ستاسو دپاره او د خدای د هغو خلکو دپاره چې په لایودیکیه کې دي او د هغو ټولو دپاره چې تر اوسه پورې یې زما مخ نه دی لیدلی، څومره ډېر زحمت وباسم،</verse>
				<verse number="2">ترڅو هغوی زړور شي او د مینې په تار یو د بل سره وګنډل شي او د ارزښت نه ډکې پوهې باندې پوره باور ولري او د خدای په پټ راز چې خپله مسیح دی، پوه شي.</verse>
				<verse number="3">په هغه کې د حکمت او پوهې ټولې خزانې پټې دي.</verse>
				<verse number="4">زه دا تاسو ته د دې دپاره وایم چې څوک مو په داسې دلیلونو باندې چې په ظاهره معقول ښکاري ونه غولوي.</verse>
				<verse number="5">ځکه که څه هم زه په جسماني توګه ستاسو نه لېرې یم، خو په روحاني توګه ستاسو سره یم. زه خوشحاله یم چې تاسو وینم چې په خپل منځ کې په څومره ښه نظم او ترتیب ژوند تېروئ او په مسیح باندې ستاسو ایمان څومره قوي دی.</verse>
				<verse number="6">نو لکه څنګه چې تاسو عیسی مسیح د خپل څښتن په توګه قبول کړ، نو د هغه سره په یووالي کې خپل ژوند کوئ.</verse>
				<verse number="7">په هغه کې خپلې ریښې وځغلوئ او په هغه باندې خپل ژوند جوړ کړئ. لکه څنګه چې درته تعلیم درکړل شوی دی، په خپل ایمان کې ټینګ اوسئ او ډېره شکرګزاري کوئ.</verse>
				<verse number="8">پام کوئ چې څوک مو په پوچو فلسفو سره چې خلک غولوي راګېر نه کړي، ځکه چې دا د انساني رواجونو او د دې دنیا د بدو روحاني قوتونو سره تړلي دي، نه د مسیح سره.</verse>
				<verse number="9">ځکه چې مسیح په انساني جسم کې د خدای کامل خوی او فطرت لري</verse>
				<verse number="10">او تاسو هم په هغه کې چې د ټولو حکومتونو او د واک خاوندانو سر دی، کامل شوي یئ.</verse>
				<verse number="11">تاسو د مسیح سره په یووالي کې سنت شوئ، خو دا سنتېدل د انسان په لاس نه دي شوي، بلکې مسیح تاسو په روحاني توګه سنت کړئ، ترڅو ستاسو نفساني فطرت لېرې شي.</verse>
				<verse number="12">کله چې تاسو د تعمید غسل واخیست، نو د مسیح سره ښخ شوئ او ستاسو د ایمان په وسیله د خدای په قدرت سره چې مسیح یې بېرته راژوندی کړ، تاسو هم د هغه سره په روحاني توګه د مړو نه راپورته شوئ.</verse>
				<verse number="13">تاسو یو وخت د خپلو سرغړونو او له دې امله چې په جسماني توګه ناسنته وئ، مړه وئ نو بیا خدای تاسو د مسیح سره یوځای د مړو نه راپورته کړئ او ستاسو ټول ګناهونه یې وبخښل.</verse>
				<verse number="14">خدای هغه ټول ثبت شوي تورونه چې د قانون څخه د نافرمانۍ له امله په مونږ لګېدلي وو، پاک کړل. هغه یې په صلیب باندې مېخ کړل او لېرې یې کړل.</verse>
				<verse number="15">مسیح حاکمان او د واک خاوندان بې وسلې کړل او هغوی یې د ټولو په مخکې رسوا کړل او د صلیب په وسیله په ټولو باندې بریالی شو.</verse>
				<verse number="16">نو له دې امله هېچا ته اجازه مه ورکوئ چې د خوراک څښاک یا د اختر یا د نوې میاشتې او یا د سبت د ورځې د مراعت کولو په هکله په تاسو حکم او قضاوت وکړي.</verse>
				<verse number="17">دا شیان یوازې د هغه حقیقت سیوری دی چې راتلونکی دی او دا حقیقت په خپله مسیح دی.</verse>
				<verse number="18">مه پرېږدئ چې څوک په ظاهري عاجزۍ او د فرښتو په عبادت کولو سره تاسو د اجر او انعام د اخیستلو څخه بې برخې کړي. داسې خلک د رویاګانو د لیدلو په تفصیلي بیان او خپلو انساني فکرونو سره بېځایه غرور کوي.</verse>
				<verse number="19">هغوی د مسیح سره چې د ټول بدن سر دی، خپلې اړیکې پریښي دي. د هغه په وسیله ټول بدن قوت اخلي او ټول بندونه او پلې سره یوځای کیږي او لکه څنګه چې خدای یې غواړي، هغه وده کوي.</verse>
				<verse number="20">کله چې تاسو د مسیح سره مړه شوئ، نو د دې دنیا د بدو روحاني قدرتونو څخه هم ازاد شوئ، نو بیا ولې داسې ژوند تېروئ چې ګواکې اوس هم د دنیا سره تړاو لرئ؟ ولې داسې مقرراتو ته غاړه ږدئ لکه څنګه چې هغوی وایي:</verse>
				<verse number="21">«دا په لاس کې مه اخلئ، دا مه څکئ، دې ته لاس مه وروړئ؟»</verse>
				<verse number="22">کله چې دا ټول شیان وکارول شي نو له منځه ځي، ځکه چې دا یوازې انساني حکمونه او تعلیمونه دي.</verse>
				<verse number="23">که څه هم دا شیان په هغو عبادتونو کې چې هغوی په خپلو ځانونو باندې منلي دي او ظاهري عاجزي او په ځان سختي راوستل په ظاهره معقول ښکاري، خو په حقیقت کې دا شیان نه شي کولای چې د نفساني غوښتنو مخه ونیسي.</verse>
			</chapter>
			<chapter number="3">
				<verse number="1">نو څنګه چې تاسو د مسیح سره په روحاني توګه راژوندي شوي یئ، بیا د هغو شیانو په لټه کې اوسئ چې په اسمان کې دي، یعنې په هغه ځای کې چې مسیح د خدای ښي لاس ته ناست دی.</verse>
				<verse number="2">د هغو شیانو په هکله فکر کوئ چې په اسمان کې دي، نه د هغو شیانو په هکله چې په دنیا کې دي،</verse>
				<verse number="3">ځکه چې تاسو مړه شوي یئ او ستاسو ژوند د مسیح سره په خدای کې پټ دی.</verse>
				<verse number="4">کله چې مسیح چې ستاسو ژوندون دی، راښکاره شي، نو تاسو به هم د هغه سره په جلال کې ښکاره شئ.</verse>
				<verse number="5">نو له دې امله دنیاوي غوښتنې لکه جنسي بد اخلاقي، ناپاکي، شهوت پرستي، بدې غوښتنې او حرص چې بت پرستي ده، په خپل ځان کې له منځه یوسئ.</verse>
				<verse number="6">د همدې شیانو له امله د خدای غضب په هغو خلکو باندې نازلیږي چې نافرمانه وي.</verse>
				<verse number="7">تاسو هم په خپل تېر ژوند کې په همدې لارو تللئ.</verse>
				<verse number="8">خو اوس تاسو باید د هر ډول قهر، غضب او بدۍ نه لاس واخلئ او تهمت او بدې خبرې دې ستاسو د خولې نه راونه وځي.</verse>
				<verse number="9">یو بل ته دروغ مه وایئ، ځکه چې تاسو خپل زوړ فطرت او د هغه ټول بد عملونه د خپل وجود نه لېرې کړي دي.</verse>
				<verse number="10">تاسو د نوي فطرت لباس اغوستی دی او نور هم زیات د خپل خالق په شان شوي یئ چې هغه ښه وپېژنئ.</verse>
				<verse number="11">نو بیا د غیریهودي او یهودي، سنت شوي او ناسنته، وروسته پاتې او وحشي، غلام او ازاد ترمنځ فرق نشته، بلکې مسیح هرڅه دی او په مونږ ټولو کې دی.</verse>
				<verse number="12">نو بیا تاسو چې د خدای غوره شوي یئ، سپېڅلي او په خدای باندې ګران یئ، نو د زړه سواندۍ، مهربانۍ، عاجزۍ، نرمۍ او صبر کالي واغوندئ.</verse>
				<verse number="13">یو بل وزغمئ او که چېرې د یو بل نه کومه ګیله او شکایت لرئ، یو بل وبخښئ، لکه څنګه چې څښتن تاسو بخښلي یئ نو همداسې تاسو یو بل وبخښئ.</verse>
				<verse number="14">د ټولو نه مهمه دا ده چې یو بل سره ډېره مینه وکړئ، ځکه چې مینه هرڅه په پوره یووالي کې یو د بل سره یوځای کوي.</verse>
				<verse number="15">نو پرېږدئ چې هغه سوله او سلامتي چې د مسیح له خوا راځي، ستاسو په زړونو حکومت وکړي، ځکه تاسو هر یو د مسیح د بدن غړي یئ او په دې خاطر غوره شوي یئ، ترڅو یو د بل سره په سوله کې ژوند وکړئ او شکرګزاره اوسئ.</verse>
				<verse number="16">پرېږدئ چې د مسیح کلام په پوره توګه په تاسو کې اوسي. په ټول حکمت سره یو بل ته تعلیم او نصیحت وکړئ او د زړه له کومې خپلو زړونو کې په شکرګزارۍ سره خدای ته زبورونه، مذهبي او روحاني سندرې ووایئ.</verse>
				<verse number="17">تاسو چې هرڅه کوئ، که هغه خبرې وي یا کوم کار وي، نو ټول د څښتن عیسی په نوم یې کوئ او د هغه په وسیله د پلار خدای شکر وباسئ.</verse>
				<verse number="18">ای ښځو، د خپلو مېړونو تابعدارې اوسئ، ځکه چې د څښتن د پیروانو په توګه دا کار تاسو ته مناسب دی.</verse>
				<verse number="19">ای مېړونو، د خپلو ښځو سره مینه کوئ او د هغوی سره بد چلند مه کوئ.</verse>
				<verse number="20">ای اولادونو، په هر کار کې د خپل مور او پلار منونکي اوسئ، ځکه چې په دې څښتن خوشحالیږي.</verse>
				<verse number="21">ای پلرونو، د خپلو اولادونو قهر مه راپاروئ، هسې نه چې زړونه یې تور شي.</verse>
				<verse number="22">ای غلامانو، په هرڅه کې د خپلو دنیاوي بادارانو تابعداري کوئ، یوازې هغه وخت نه چې کله هغوی تاسو څاري او تاسو هغوی خوشحاله کوئ، بلکې د زړه د اخلاصه او د خدای له وېرې د هغوی تابعداري کوئ.</verse>
				<verse number="23">تاسو چې هر کار کوئ هغه د زړه له کومي وکړئ، لکه څنګه چې تاسو یې د څښتن دپاره کوئ، نه د انسان دپاره.</verse>
				<verse number="24">ځکه تاسو پوهېږئ چې څښتن به د دې په اجر کې تاسو ته میراث درکړي او په دې خاطر تاسو د څښتن مسیح خدمت کوئ.</verse>
				<verse number="25">نو بدکاره به د خپلې بدۍ سزا وویني، ځکه چې خدای د هېچا طرفداري نه کوي.</verse>
			</chapter>
			<chapter number="4">
				<verse number="1">ای بادارانو، د خپلو غلامانو سره د عدل او انصاف له مخې چلند وکړئ، ځکه پوهېږئ چې تاسو هم په اسمان کې یو بادار لرئ.</verse>
				<verse number="2">په بېدارۍ او شکرګزارۍ سره په دعا کې ټینګ او ثابت اوسئ.</verse>
				<verse number="3">زمونږ دپاره هم دعا کوئ، ترڅو خدای مونږ ته د خپل پیغام دپاره دروازه خلاصه کړي چې د مسیح هغه پټ راز بیان کړو د کوم په خاطر چې زه بندي یم.</verse>
				<verse number="4">دعا وکړئ، ترڅو زه دغه پیغام لکه څنګه چې لازمه ده، په روښانه توګه بیان کړم.</verse>
				<verse number="5">د غیر ایماندارانو سره په هوښیارۍ چلند کوئ او د هرې موقعې نه ښه ګټه واخلئ.</verse>
				<verse number="6">ستاسو خبرې دې تل د فضل نه ډکې او خوندورې وي، ترڅو په دې پوه شئ چې هرچا ته سم او مناسب ځواب ورکړئ.</verse>
				<verse number="7">تیخیکاس به تاسو زما د ټولو کړنو څخه خبر کړي. هغه زمونږ ګران ورور، وفادار خدمتګار او د څښتن په کار کې زمونږ ملګری دی.</verse>
				<verse number="8">ما هغه تاسو ته د دې مقصد دپاره درولېږه چې تاسو زمونږ د حال او احوال نه خبر کړي او ستاسو زړونو ته ډاډګېرنه درکړي.</verse>
				<verse number="9">د هغه سره اونیسیموس چې زمونږ وفادار او ګران ورور دی او ستاسو د ډلې څخه دی، درځي. هغوی به تاسو د هغو ټولو کارونو نه چې دلته کیږي، خبر کړي.</verse>
				<verse number="10">ارسترخوس چې زما سره په زندان کې دی، تاسو ته سلام وایي. همدارنګه مرقوس د برناباس د کاکا زوی هم تاسو ته سلام وایي. د مرقوس په هکله تاسو ته لارښوونې شوې وې چې که هغه تاسو ته راغی، نو هرکلی ورته ووایئ.</verse>
				<verse number="11">او یسوعه چې د یوستوس په نوم هم یادیږي، هم درته سلام وایي. د یهودي ایماندارانو څخه یوازې دا درې کسان دي چې د خدای د پاچاهۍ په کار کې زما ملګرتیا کوي او هغوی ماته ډېره تسلي راکړې ده.</verse>
				<verse number="12">اپفراس چې ستاسو له ډلې څخه دی او د عیسی مسیح خدمتګار دی، تاسو ته سلام وایي. هغه تل تاسو ته په شوق او د زړه له کومي دعاګانې کوي، ترڅو تاسو د بالغو خلکو په توګه په ایمان کې ټینګ ودرېږئ او په کامله توګه د خدای په ارادې پوه شئ.</verse>
				<verse number="13">نو زه شاهدي ورکوم چې هغه ستاسو دپاره او د هغو خلکو دپاره چې په لایودیکیه او هیراپولیس کې دي، ډېر زحمتونه ویستلي دي.</verse>
				<verse number="14">زمونږ ګران ډاکتر لوقا او دیماس هم تاسو ته سلامونه وایي.</verse>
				<verse number="15">هغو خویندو او ورونو ته چې په لایودیکیه کې دي او نیمفا او هغې کلیسا ته چې د هغې په کور کې ده، زما سلامونه ووایئ.</verse>
				<verse number="16">کله چې تاسو ته دا لیک ولوستل شي، نو بیا یې د لایودیکیې کلیسا ته ولېږئ چې هغوی ته هم ولوستل شي او تاسو ته دې هغه لیک چې د لایودیکیې کلیسا ته لیکل شوی دی، هم ولوستل شي.</verse>
				<verse number="17">ارخیپوس ته ووایئ: «پام کوه، کومه وظیفه چې تاته د څښتن د خدمت دپاره سپارل شوې ده، هغه سرته ورسوه.»</verse>
				<verse number="18">زه پولوس په خپل لاس تاسو ته دا سلام لیکم. په یاد مو وي چې زه لا تر اوسه په زندان کې یم. په تاسو دې د خدای فضل وي.</verse>
			</chapter>
		</book>
		<book number="52">
			<chapter number="1">
				<verse number="1">دا لیک د پولوس، سیلاس او تیموتاوس له خوا د تسالونیکیانو کلیسا ته دی چې د پلار خدای او څښتن عیسی مسیح کلیسا ده. فضل او سلامتي دې وي په تاسو باندې.</verse>
				<verse number="2">مونږ تل ستاسو ټولو دپاره د خدای شکر کوو او تل مو په خپلو دعاګانو کې یادوو.</verse>
				<verse number="3">کله چې مونږ ستاسو دپاره خپل خدای ته چې زمونږ اسماني پلار دی دعا کوو، نو ستاسو عمل چې د ایمان څخه پیدا کیږي، لکه څنګه چې تاسو په مینه زیار وباسئ او ستاسو د صبر او زغم هیله چې زمونږ په څښتن عیسی مسیح کې پیدا کیږي، یادوو.</verse>
				<verse number="4">ای خویندو او ورونو! مونږ پوهېږو چې تاسو په خدای ګران یئ او تاسو یې غوره کړي یئ.</verse>
				<verse number="5">ځکه هغه زېری چې مونږ تاسو ته درورساوه، هغه یوازې په خبرو کې نه بلکې د روح القدس د قدرت او د هغه په رښتینولۍ باندې په پوره باور لرلو سره ؤ. تاسو پوهېږئ کله چې مونږ ستاسو سره وو او هر کار چې مونږ وکړ، هغه ستاسو په خیر ؤ.</verse>
				<verse number="6">تاسو زمونږ او زمونږ د څښتن عیسی د مثال څخه پیروي وکړه او سره له دې چې د هغه د پیغام په خاطر مو ډېر تکلیفونه ولیدل، خو هغه مو په هغې خوشحالۍ سره چې د روح القدس له خوا ورکول کیږي، قبول کړ.</verse>
				<verse number="7">په دې ډول تاسو په ټول یونان یعنې مقدونیه او جنوبي یونان کې د ټولو ایماندارانو دپاره یو مثال شوئ.</verse>
				<verse number="8">ځکه نه یوازې دا چې د څښتن عیسی پیغام ستاسو له خوا په مقدونیه او جنوبي یونان کې خپور شو، بلکې په خدای باندې ستاسو د ایمان په هکله خبر هرځای ته ورسېده. نو لازمه نه ده چې په دې هکله څه ووایو.</verse>
				<verse number="9">ځکه چې هغوی خپله د هغه تود هرکلي په هکله خبرې کوي چې تاسو زمونږ څخه وکړ او دا چې څنګه مو بت پرستي پرېښودله او خدای ته راوګرځېدلئ، ترڅو د ژوندي او رښتیني خدای خدمت وکړئ.</verse>
				<verse number="10">او د اسمان څخه د خدای د زوی یعنې عیسی د راتللو انتظار کوئ چې خدای د مړو څخه راژوندی کړ او دا هغه څوک دی چې مونږ به د راتلونکي غضب څخه ژغوري.</verse>
			</chapter>
			<chapter number="2">
				<verse number="1">ای خویندو او ورونو! تاسو خپله پوهېږئ چې تاسو ته زمونږ راتلل بې ګټې نه وو.</verse>
				<verse number="2">لکه څنګه چې تاسو پوهېږئ چې په فیلیپي کې زمونږ سره بد چلند شوی ؤ او سپکاوی مو شوی ؤ، خو د سختو مخالفتونو سره سره خدای مونږ ته جرات راکړ چې د هغه زېری تاسو ته درورسوو.</verse>
				<verse number="3">ځکه چې ستاسو څخه زمونږ غوښتنه د کوم غلط او ناپاکه نیت له مخې نه ده او نه د چا د غولولو هڅه کوو.</verse>
				<verse number="4">بلکې مونږ د هغو کسانو په توګه خبرې کوو چې خدای د دې دپاره وړ وګڼل چې زېری راته وسپاري. نو مونږ د انسانانو د خوشحالولو هڅه نه کوو، بلکې د هغه خدای د خوشحالولو هڅه کوو چې زمونږ زړونه ازمایي.</verse>
				<verse number="5">تاسو پوهېږئ چې مونږ هېڅکله چاته غوړه مالي نه ده کړې او خدای زمونږ شاهد دی چې زمونږ خبرې د حرص له مخې نه وې.</verse>
				<verse number="6">مونږ د هېچا څخه نه دي غوښتي چې زمونږ صفت وکړي، نه ستاسو څخه او نه هم د نورو څخه،</verse>
				<verse number="7">که څه هم مونږ کولای شول چې د مسیح د رسولانو په توګه ستاسو څخه کومه غوښتنه وکړو. خو مونږ ستاسو په منځ کې د داسې نرمۍ څخه کار واخیست لکه یوه مور چې په خپل تي رودونکي ماشوم باندې پام کوي.</verse>
				<verse number="8">مونږ ستاسو سره دومره مینه وکړه چې نه یوازې دا چې د خدای زېری تاسو ته درورسوو، بلکې دې ته تیار وو چې ستاسو دپاره د خپلو ځانونو څخه هم تېر شو، ځکه چې تاسو په مونږ باندې ډېر ګران وئ.</verse>
				<verse number="9">ای خویندو او ورونو! تاسو ته په یادې دي چې مونږ به شپه او ورځ کار کاوه او زحمت به مو ویسته، ترڅو تاسو ته د خدای د زېري اورولو په وخت کې په تاسو کې په هېچا باندې بار ونه اوسو.</verse>
				<verse number="10">تاسو خپله شاهدان یئ او خدای هم شاهد دی چې زمونږ چلند تاسو ایماندارانو سره څنګه پاک، صادقانه او سم ؤ.</verse>
				<verse number="11">تاسو پوهېږئ چې مونږ تاسو هر یو سره داسې چلند کړی دی لکه څنګه چې یو پلار یې د خپلو اولادونو سره کوي.</verse>
				<verse number="12">مونږ به ستاسو څخه غوښتنه کوله او تاسو به مو هڅولئ او ټینګار به مو کاوه، ترڅو داسې ژوند وکړئ چې خدای ته د منلو وړ وي، ځکه چې هغه تاسو ته بلنه درکوي چې د هغه په پاچاهۍ او جلال کې شریک شئ.</verse>
				<verse number="13">نو مونږ د دې دپاره هم تل د خدای شکر کوو چې کله تاسو د خدای کلام زمونږ د خولې څخه واورېد، نو هغه مو د انسان د کلام په توګه نه بلکې د خدای د کلام په توګه قبول کړ، چې په رښتیا هم همداسې ده، او دا کلام اوس په تاسو ایماندارانو کې کار کوي.</verse>
				<verse number="14">ای خویندو او ورونو! ستاسو سره هغه څه وشول لکه څنګه چې په یهودیه کې د خدای د کلیساګانو سره چې د عیسی مسیح سره تړاو لري وشول، ځکه چې تاسو د خپلو وطندارانو له خوا هماغه تکلیفونه ولیدل چې هغوی د یهودیانو له خوا لیدلي وو،</verse>
				<verse number="15">یعنې هغو یهودیانو چې هم یې څښتن عیسی او هم یې پیغمبران ووژل او مونږ یې هم وشړلو. هغوی هم خدای خفه کوي او هم د ټولو انسانانو سره دښمني کوي.</verse>
				<verse number="16">هغوی کوښښ وکړ چې مونږ پرېنږدي چې غیریهودیانو ته هغه پیغام ورسوو چې د هغوی د خلاصون سبب کیږي. هغوی په دې کار خپل ګناهونه وروستني حد ته رسوي. خو په پای کې به هغوی د خدای په غضب اخته شي.</verse>
				<verse number="17">خویندو او ورونو! کله چې مونږ ستاسو نه د لږ وخت دپاره بېل کړای شوي وو، بې له شکه نه په جسماني توګه بلکې د زړه څخه مو په ډېر شوق سره کوښښ وکړ چې یوځل بیا تاسو ووینو.</verse>
				<verse number="18">ځکه چې مونږ غوښتل ستاسو خواته راشو او ما پولوس څو څو ځلې کوښښ وکړ چې راشم، خو شیطان زمونږ مخه ونیوله.</verse>
				<verse number="19">خو کله چې زمونږ څښتن عیسی بېرته راځي، نو د هغه په حضور کې به زمونږ دپاره کومه هیله، خوشحالي او د ویاړ تاج وي؟ ایا هغه تاسو نه یئ؟</verse>
				<verse number="20">په رښتیا چې تاسو زمونږ ویاړ او خوشحالي یئ.</verse>
			</chapter>
			<chapter number="3">
				<verse number="1">څرنګه چې مونږ نور ستاسو لېرې والی ونه شو زغملی، نو پرېکړه مو وکړه چې د آتن په ښار کې پاتې شو.</verse>
				<verse number="2">نو مونږ خپل ورور تیموتاوس چې د مسیح د زېري په خپرولو کې د خدای همکار دی درولېږه، ترڅو تاسو قوي کړي او تشویق مو کړي چې په خپل ایمان کې ټینګ اوسئ</verse>
				<verse number="3">ترڅو په تاسو کې هېڅوک د دې تکلیفونو له امله خپل ایمان له لاسه ورنه کړي. تاسو پوهېږئ چې دا تکلیفونه زمونږ په قسمت او تقدیر کې لیکل شوي دي.</verse>
				<verse number="4">ځکه کله چې مونږ ستاسو سره وو، نو له مخکې نه مو درته وویل چې مونږ ټول به وځورول شو او لکه څنګه چې تاسو پوهېږئ همداسې وشول.</verse>
				<verse number="5">نو له دې امله چې دا مې نور نه شو زغملی نو تیموتاوس مې درولېږه، ترڅو دا معلومه کړي چې تاسو په ایمان کې ټینګ پاتې یئ که نه. ځکه زه وېرېدم هسې نه چې شیطان تاسو وسوسه کړي اوسئ او زمونږ خواري بېځایه تللي وي.</verse>
				<verse number="6">خو اوس تیموتاوس ستاسو نه بېرته مونږ ته راغی او ستاسو د ایمان او مینې په هکله یې مونږ ته ښه خبر راوړ. هغه وویل چې تاسو تل مونږ په خوشحالۍ سره یادوئ او لکه څنګه چې مونږ ستاسو د لیدلو په ارمان یو، تاسو هم زمونږ د لیدلو په ارمان یئ.</verse>
				<verse number="7">نو ای خویندو او ورونو! سره له دې ستونزو او کړاوونو چې مونږ ولیدل، مونږ ته تسلي پیدا شوه، ځکه چې تاسو په خپل ایمان کې ټینګ پاتې یئ.</verse>
				<verse number="8">په دې باندې زمونږ روح تازه شو، ځکه چې تاسو په څښتن عیسی باندې ټینګ ایمان لرئ.</verse>
				<verse number="9">نو بیا مونږ د هغو خوشحالیو دپاره چې ستاسو په خاطر یې لرو، د خدای په حضور کې څومره شکرګزاري وکړو.</verse>
				<verse number="10">مونږ شپه او ورځ له زړه له کومي دعا کوو چې یوځل بیا تاسو ووینو او هغه کمی چې ستاسو په ایمان کې موجود دی، هغه پوره کړو.</verse>
				<verse number="11">اوس دې زمونږ پلار خدای او زمونږ څښتن عیسی خپله مونږ ته لاره وښایي چې تاسو ته درشو.</verse>
				<verse number="12">څښتن دې ستاسو مینه یو د بله او ټولو خلکو سره ډېره زیاته کړي، دومره زیاته لکه څنګه چې مونږ یې تاسو سره لرو.</verse>
				<verse number="13">کله چې زمونږ څښتن عیسی د خپلو ټولو سپېڅلو خلکو سره راځي او تاسو د خدای یعنې زمونږ اسماني پلار په حضور کې ودرېږئ، نو هغه دې ستاسو زړونه قوي، پاک او بې عیبه کړي.</verse>
			</chapter>
			<chapter number="4">
				<verse number="1">اخر دا چې ای خویندو او ورونو! مونږ تاسو ته زده کړل چې څنګه ژوند باید وکړئ ترڅو خدای خوشحاله کړئ، لکه څنګه چې اوس یې کوئ. مونږ د څښتن عیسی په نوم تاسو ته سوال کوو او په کلکه درڅخه غواړو چې نور هم همداسې کوئ.</verse>
				<verse number="2">ځکه چې تاسو پوهېږئ کومې لارښوونې چې مونږ تاسو ته وکړې هغه د څښتن عیسی له خوا وې.</verse>
				<verse number="3">د خدای اراده دا ده چې تاسو پاک او سپېڅلي اوسئ او د بل چا سره د جنسي بد اخلاقیو نه ځان لېرې وساتئ.</verse>
				<verse number="4">تاسو هر یو باید پوه شئ چې څنګه خپل بدن په خپل اختیار کې وساتئ او هغه پاک او عزتمن وساتئ.</verse>
				<verse number="5">نه د هغو بې دینه خلکو په شان چې خدای نه پېژني او په نفساني غوښتنو کې راګېر شئ.</verse>
				<verse number="6">هېڅوک دې په دې موضوع کې د خپلو مسیحي ورونو عزت ته په بده سترګه نه ګوري او د هغوی څخه دې غلطه ګټه نه اخلي. لکه څنګه چې مونږ مخکې تاسو ته وویل او خبرداری مو درکړ چې څښتن به هغو ټولو کسانو ته چې داسې کارونه کوي، سزا ورکړي.</verse>
				<verse number="7">خدای مونږ د دې دپاره نه یو رابللي چې خپل ژوند په بد اخلاقۍ کې تېر کړو، بلکې پاک او سپېڅلی ژوند وکړو.</verse>
				<verse number="8">نو بیا هرڅوک چې دا تعلیم نه مني، هغه انسان نه بلکې هغه خدای نه مني چې تاسو ته یې خپل روح القدس درکړی دی.</verse>
				<verse number="9">نو بیا مونږ ته د دې اړتیا نشته چې تاسو ایماندارانو ته یو د بل سره د مینې کولو په هکله کوم شی ولیکو، ځکه چې خدای خپله تاسو ته تعلیم درکړی دی چې یو د بل سره مینه وکړئ.</verse>
				<verse number="10">په حقیقت کې تاسو په ټوله مقدونیه کې د ټولو ایماندارانو سره مینه کوئ. خو ای خویندو او ورونو! مونږ ستاسو نه غواړو چې خپله مینه نوره هم زیاته کړئ.</verse>
				<verse number="11">او ستاسو مقصد دې دا وي چې سوله ییز ژوند ولرئ، په خپلو کارونو کې بوخت اوسئ او په خپلو لاسونو د خپل ژوند اړتیاوې پوره کړئ، لکه څنګه چې مونږ تاسو ته تعلیم درکړی دی.</verse>
				<verse number="12">نو په دې ډول به غیر ایمانداران ستاسو درناوی کوي او هېچا ته به محتاج نه اوسئ.</verse>
				<verse number="13">ای خویندو او ورونو! مونږ نه غواړو تاسې د هغو ایماندارانو په هکله بې خبره پاتې شئ چې مړه شوي دي، ترڅو د هغو خلکو په شان غمجن نه شئ چې د بیا راژوندي کېدلو هېڅ هیله نه لري.</verse>
				<verse number="14">څرنګه چې مونږ په دې ایمان لرو چې عیسی مړ شو او بیا راژوندی شو، نو په دې هم ایمان لرو چې خدای به هغه ټول کسان چې په عیسی باندې یې ایمان درلود او مړه شوي دي، د عیسی سره بېرته بوځي.</verse>
				<verse number="15">مونږ دا خبره د څښتن عیسی مسیح له خوا تاسو ته کوو: مونږ چې د هغه د راتګ پورې ژوندي پاتې کېږو، نو کوم کسان چې مړه شوي دي، د هغوی څخه مخکې به د څښتن عیسی سره ونه ګورو.</verse>
				<verse number="16">ځکه کله چې څښتن عیسی په خپله د اسمان نه راښکته شي، نو خلک به د هغه د حکم لوړ اواز، د فرښتو د مشر اواز او د اسماني سرني اواز واوري، نو اول به هغه خلک راژوندي شي چې په مسیح باندې یې ایمان راوړی ؤ.</verse>
				<verse number="17">نو بیا به مونږ ټول چې ژوندي پاتې یو، د هغوی سره یوځای په ورېځو کې پورته یووړل شو چې په اسمان کې د څښتن عیسی سره لیدنه وکړو، نو په دې ډول به مونږ ټول تل ترتله د هغه سره اوسو.</verse>
				<verse number="18">نو بیا په دې خبرو یو بل ته تسلي ورکوئ.</verse>
			</chapter>
			<chapter number="5">
				<verse number="1">ای خویندو او ورونو! اړتیا نشته چې مونږ تاسو ته ولیکو چې څنګه او کله به دا هرڅه پېښیږي،</verse>
				<verse number="2">تاسو ښه پوهېږئ چې د څښتن ورځ به د هغه غله په شان وي چې د شپې راځي.</verse>
				<verse number="3">کله چې خلک وایي چې سوله او امنیت دی، نو ناڅاپه به په هغوی باندې داسې مصیبت راشي لکه څنګه چې په امیدوارې ښځې باندې د ماشوم د پیدا کېدلو درد راځي او هغوی به تښتېدلی نه شي.</verse>
				<verse number="4">خو ای خویندو او ورونو! تاسو په تیاره کې ژوند نه کوئ چې هغه ورځ به تاسو د غل د راتللو په شان حیران کړي.</verse>
				<verse number="5">ځکه چې تاسو ټول د رڼا او د ورځې اولادونه یئ. مونږ د تیارې او شپې خلک نه یو.</verse>
				<verse number="6">نو بیا راځئ چې د نورو په شان ویده پاتې نه شو، بلکې ویښ او هوښیار اوسو.</verse>
				<verse number="7">ځکه چې خلک د شپې ویده کیږي او د شپې نشه کیږي.</verse>
				<verse number="8">خو څرنګه چې مونږ په رڼا کې ژوند کوو، نو راځئ چې هوښیار اوسو. مونږ باید ایمان او مینه لکه د زغرو د کالیو په شان واغوندو. زمونږ د خلاصون هیله دې د زغرو د خولۍ په شان وي.</verse>
				<verse number="9">ځکه چې خدای مونږ د دې دپاره نه یو غوره کړي چې خپل غضب په مونږ نازل کړي، بلکې د دې دپاره چې مونږ د خپل څښتن عیسی مسیح په وسیله خلاصون پیدا کړو.</verse>
				<verse number="10">هغه زمونږ دپاره مړ شو، ترڅو کله چې هغه بېرته راځي، که مونږ مړه یو یا ژوندي یو، وکولای شو د هغه سره یوځای ژوند وکړو.</verse>
				<verse number="11">نو بیا تاسو یو بل وهڅوئ او قوي کړئ لکه څنګه چې اوس یې کوئ.</verse>
				<verse number="12">ای خویندو او ورونو! ستاسو نه غوښتنه کوو چې د هغو خلکو درناوی کوئ چې په تاسو کې زیار وباسي او د څښتن په کار کې تاسو ته لارښوونه او نصیحت کوي.</verse>
				<verse number="13">د هغه کار له امله چې هغوی یې کوي، په مینه د هغوی ډېر عزت کوئ او یو د بله سره په سوله کې ژوند کوئ.</verse>
				<verse number="14">ای خویندو او ورونو! مونږ ستاسو څخه غواړو چې لټانو او بېکاره خلکو ته نصیحت کوئ، بې زړه خلک تشویق کوئ، د کمزورو خلکو سره مرسته کوئ او د هغوی ټولو سره د صبر څخه کار اخلئ.</verse>
				<verse number="15">ګورئ، په تاسو کې دې هېڅوک د هېچا سره د بدو په بدل کې بدي نه کوي، بلکې کوښښ کوئ چې تل یو د بل سره او د ټولو خلکو سره نېکي وکړئ.</verse>
				<verse number="16">تل خوشحاله اوسئ.</verse>
				<verse number="17">هر وخت دعا کوئ.</verse>
				<verse number="18">په هر حال کې د خدای شکر کوئ، ځکه چې دا ستاسو دپاره چې د عیسی مسیح سره تړاو لرئ، د خدای رضا ده.</verse>
				<verse number="19">د روح القدس د کار مخه مه نیسئ.</verse>
				<verse number="20">د پیغمبرانو کلام ته په سپکه سترګه مه ګورئ،</verse>
				<verse number="21">بلکې هرڅه وازمایئ او کوم څه چې ښه وي په هغه باندې عمل وکړئ.</verse>
				<verse number="22">د هر ډول بدیو نه ځان لېرې ساتئ.</verse>
				<verse number="23">خدای چې د سولې او سلامتۍ سرچینه ده، هغه دې تاسو په پوره توګه پاک کړي او ستاسو ټول روح، ځان او بدن دې زمونږ د څښتن عیسی مسیح د راتګ په وخت کې بې عیبه وساتي.</verse>
				<verse number="24">خدای چې تاسو ځان ته رابللي یئ، د باور وړ دی او هغه به دا کار وکړي.</verse>
				<verse number="25">ای خویندو او ورونو! زمونږ دپاره هم دعا وکړئ.</verse>
				<verse number="26">ټولو ایماندارانو ته سلامونه ووایئ او په پاکه مینه هغوی ښکل کړئ.</verse>
				<verse number="27">زه تاسو ته د څښتن په نوم حکم کوم چې دا لیک ټولو خویندو او ورونو ته ولولئ.</verse>
				<verse number="28">په تاسو باندې دې زمونږ د څښتن عیسی مسیح فضل وي.</verse>
			</chapter>
		</book>
		<book number="53">
			<chapter number="1">
				<verse number="1">دا لیک د پولوس او سیلاس او تیموتاوس له خوا د تسالونیکیانو کلیسا ته چې زمونږ د پلار خدای او څښتن عیسی مسیح کلیسا ده.</verse>
				<verse number="2">زمونږ د پلار خدای او څښتن عیسی مسیح فضل او سلامتي دې وي په تاسو باندې.</verse>
				<verse number="3">ای خویندو او ورونو! مونږ باید تل ستاسو دپاره د خدای شکر وکړو او همداسې مناسبه ده، ځکه چې ستاسو ایمان ښه قوي کیږي او ستاسو مینه یو د بل سره نوره هم زیاتیږي.</verse>
				<verse number="4">له دې امله مونږ د خدای په نورو کلیساګانو کې د هغه صبر او زغم او ایمان دپاره چې تاسو یې په ځورونو او تکلیفونو کې ښایئ، ویاړو.</verse>
				<verse number="5">دا د خدای د عادلانه قضاوت ثبوت دی د دې دپاره چې تاسو د خدای د هغې پاچاهۍ لایق کړي د کومې دپاره چې کړاوونه زغمئ.</verse>
				<verse number="6">څرنګه چې خدای عادل دی، نو هغه به هغو خلکو ته سزا ورکړي چې تاسو یې ځورولي یئ.</verse>
				<verse number="7">هغه به تاسو ته چې ځورېدلي یئ، ارام درکړي او مونږ ته به یې هم راکړي. دا کار به هغه وخت وشي چې کله زمونږ څښتن عیسی د اسمان څخه د خپلو زورورو فرښتو سره</verse>
				<verse number="8">د اور په لمبو کې راښکاره شي. هغه به هغو خلکو ته چې خدای نه پېژني او زمونږ د څښتن عیسی زېری نه مني، سزا ورکړي.</verse>
				<verse number="9">د هغوی سزا به دا وي چې د تل دپاره تباه شي او د څښتن د حضور او د هغه د قدرت د جلال څخه به بې برخې شي.</verse>
				<verse number="10">په هغه ورځ چې څښتن عیسی راشي، نو د خپلو سپېڅلو خلکو له خوا به جلال ومومي او ټول ایمانداران به یې په لیدلو ډېر حیران شي. په هغوی کې به تاسې هم شامل یئ، ځکه چې تاسو زمونږ په شهادت باندې چې د هغه په هکله مو درکړ، ایمان راوړ.</verse>
				<verse number="11">له دې امله مونږ تل ستاسو دپاره دعا کوو. مونږ د خپل خدای څخه غواړو چې تاسو د هغه ژوند لایق کړي چې هغه مو ورته رابولي. هغه دې په خپل قدرت سره ستاسو ټولې نېکې هیلې پوره کړي او ستاسو هغه کارونه دې پوره کړي چې په ایمان سره یې کوئ.</verse>
				<verse number="12">مونږ دا دعا د دې دپاره کوو، ترڅو زمونږ د څښتن عیسی مسیح نوم ستاسو له خوا جلال ومومي او زمونږ د خدای او د څښتن عیسی مسیح په فضل سره تاسو د هغه له خوا عزت ومومئ.</verse>
			</chapter>
			<chapter number="2">
				<verse number="1">ای خویندو او ورونو! اوس زمونږ د څښتن عیسی مسیح د راتګ او د هغه سره زمونږ د یوځای کېدلو په هکله ستاسو نه غوښتنه کوو،</verse>
				<verse number="2">هوښیار اوسئ چې څوک ستاسو ذهنونه په اسانۍ سره ګډوډ او پرېشانه نه کړي او ووایي چې د څښتن ورځ رارسېدلې ده. که څوک دعوه وکړي چې مونږ د خدای له خوا الهام اخیستی یا مو د چا د خولې نه اورېدلي دي او یا یې زمونږ له خوا لیک تر لاسه کړی دی، نو باور ورباندې مه کوئ.</verse>
				<verse number="3">هېڅوک دې تاسو په هېڅ ډول ونه غولوي، ځکه چې تر هغې پورې به هغه ورځ رانه شي، ترڅو د خدای په وړاندې بغاوت رامنځته نه شي او هغه شر اچوونکی کس راښکاره نه شي چې په قسمت کې یې دوزخ دی.</verse>
				<verse number="4">هغه به د هر هغه شي سره چې ورته خدای ویل کیږي او د هر شي سره چې عبادت یې کیږي، مخالفت کوي او خپل ځان به د ټولو څخه لوړ ګڼي. هغه به د خدای په کور کې کښېني او د خدایي دعوه به کوي.</verse>
				<verse number="5">ایا تاسو ته په یاد نه دي چې کله زه تاسو سره وم نو د دې ټولو شیانو په هکله مې درته وویل؟</verse>
				<verse number="6">نو اوس تاسو پوهېږئ چې څه شی به د هغه د راتللو مخه نیسي، ترڅو هغه په خپل ټاکلي وخت کې راښکاره شي.</verse>
				<verse number="7">ځکه چې هغه شرارت اوس هم په پټه کار کوي. خو هغه به هغه وخت ښکاره شي چې هغه څوک چې د هغه مخه نیسي، هغه لرې شي.</verse>
				<verse number="8">بیا به هغه شر اچوونکی کس راښکاره شي او څښتن عیسی به هغه د خولې په پوکي سره ووژني او د خپل جلال نه ډک راتګ سره به هغه له منځه یوسي.</verse>
				<verse number="9">هغه شر اچوونکی کس به د شیطان په قدرت سره راځي او هر ډول معجزې به ښایي او حیرانوونکي کارونه به کوي چې خلک وغولوي.</verse>
				<verse number="10">هغه به د هغو خلکو سره چې د بربادۍ خواته روان دي، د هر ډول چل څخه کار واخلي. هغوی به تباه کیږي، ځکه چې حقیقت نه خوښوي او نه یې مني، ترڅو خلاصون ومومي.</verse>
				<verse number="11">له دې امله خدای به هغوی پرېږدي چې وغولیږي، ترڅو په دروغو باندې باور وکړي.</verse>
				<verse number="12">نو هغو ټولو خلکو ته به چې په حقیقت باور نه لري او د بدو کارونو څخه خوند اخلي، سزا ورکړل شي.</verse>
				<verse number="13">خو ای څښتن ته ګرانو خویندو او ورونو! مونږ باید تل ستاسو ټولو دپاره د خدای شکر وکړو. خدای تاسو لکه د لومړني حاصل په شان د خلاصون دپاره غوره کړي یئ، هغه خلاصون چې د روح القدس په وسیله تاسو پاک او سپېڅلي او په حقیقت باندې په باور لرلو سره پیدا کیږي.</verse>
				<verse number="14">هغه تاسو د هغه زېري په وسیله چې مونږ درته راوړ، راوبللئ، ترڅو زمونږ د څښتن عیسی مسیح په جلال کې شریک شئ.</verse>
				<verse number="15">نو بیا ای خویندو او ورونو! هغه څه چې مونږ تاسو ته تعلیم درکړی دی، که هغه مو درته په خوله ویلي دي یا مو د لیک په وسیله درکړی دی، په هغه باندې ټینګ ودرېږئ او عمل ورباندې وکړئ.</verse>
				<verse number="16">نو خپله زمونږ څښتن عیسی مسیح او زمونږ پلار خدای دې چې زمونږ سره یې مینه وکړه او په خپل فضل سره یې مونږ ته تلپاتې تسلي او ښه هیله راکړه،</verse>
				<verse number="17">تاسو ته د زړونو تسلي درکړي او په هر ښه کار او خبرو کې دې تاسو ته قوت درکړي.</verse>
			</chapter>
			<chapter number="3">
				<verse number="1">نو ای خویندو او ورونو! په پای کې غواړو زمونږ دپاره دعا وکړئ چې د څښتن عیسی پیغام زر خپور شي او په عزت سره د خلکو له خوا قبول شي، لکه څنګه چې ستاسو په منځ کې خپور شو.</verse>
				<verse number="2">همدارنګه دعا وکړئ چې خدای مونږ د بدکارو او خرابو خلکو څخه وژغوري، ځکه چې ټول خلک په هغه پیغام ایمان نه لري.</verse>
				<verse number="3">خو تاسو کولای شئ چې په څښتن توکل وکړئ، ځکه چې هغه به تاسو قوي کړي او د شیطان د بدۍ څخه به مو وساتي.</verse>
				<verse number="4">څښتن ستاسو په هکله مونږ ډاډمن کړي یو چې تاسو به هغه کارونه کوئ چې مونږ یې درته حکم کړی دی او هغو ته به دوام ورکوئ.</verse>
				<verse number="5">څښتن دې تاسو ته لارښوونه وکړي چې د خدای په مینه او د مسیح په صبر او زغم باندې پوه شئ.</verse>
				<verse number="6">خویندو او ورونو! اوس مونږ تاسو ته د خپل څښتن عیسی مسیح په نوم حکم درکوو چې د هغو ایماندارانو څخه لېرې اوسئ چې په تنبلۍ سره خپل ژوند تېروي او په هغه تعلیم باندې عمل نه کوي چې مونږ ورته ورکړی دی.</verse>
				<verse number="7">تاسو خپله ښه پوهېږئ چې څنګه باید زمونږ د مثال څخه پیروي وکړئ، ځکه کله چې مونږ ستاسو سره وو، نو مونږ تنبلان او لټان نه وو.</verse>
				<verse number="8">مونږ د هېچا ډوډۍ مفته نه ده خوړلې، بلکې شپه او ورځ مو کار کړی او زحمت مو ویستلی دی، ترڅو په چا باندې بار ونه اوسو.</verse>
				<verse number="9">دا له دې امله نه ؤ چې مونږ حق نه درلود چې ستاسو څخه خواړه وغواړو، بلکې مونږ غوښتل چې ستاسو دپاره مثال شو، ترڅو زمونږ څخه پیروي وکړئ.</verse>
				<verse number="10">کله چې مونږ ستاسو سره وو، نو تاسو ته مو دا حکم کاوه: څوک چې نه غواړي کار وکړي، نو هغه دې ډوډۍ هم نه خوري.</verse>
				<verse number="11">ځکه چې مونږ اورېدلي دي چې په تاسو کې ځینې خلک شته چې خپل ژوند په تنبلۍ سره تېروي، هغوی کار نه کوي، بلکې د نورو په کارونو کې لاس وهنه هم کوي.</verse>
				<verse number="12">مونږ داسې خلکو ته د څښتن عیسی مسیح په نوم حکم کوو او ورڅخه غوښتنه کوو چې په ارامۍ سره دې خپل کار کوي او خپله ډوډۍ دې په خپله ګټي.</verse>
				<verse number="13">خو ای خویندو او ورونو! تاسو هېڅکله هم په ښه کار کولو کې زړه مه تنګوئ.</verse>
				<verse number="14">که چېرې څوک هغه خبرې چې مونږ په دې لیک کې لیکلي دي نه مني، نو د هغه سره ملګرتیا مه کوئ، ترڅو هغه وشرمیږي.</verse>
				<verse number="15">خو هغه دښمن مه ګڼئ، بلکې د یو ایماندار ورور په شان ورته نصیحت وکړئ.</verse>
				<verse number="16">اوس دې څښتن چې په خپله د سولې او سلامتۍ سرچینه ده، تاسو ته په هر وخت او هر حال کې ارامي درکړي. څښتن دې تاسو ټولو سره مل وي.</verse>
				<verse number="17">دا سلامونه ما پولوس په خپل لاس تاسو ته لیکلي دي او د ثبوت دپاره زما په ټولو لیکونو کې دا زما د لیکنې نښه او طریقه ده.</verse>
				<verse number="18">په تاسو ټولو باندې دې زمونږ د څښتن عیسی مسیح فضل وي.</verse>
			</chapter>
		</book>
		<book number="54">
			<chapter number="1">
				<verse number="1">دا لیک د پولوس له خوا دی چې د عیسی مسیح رسول او زمونږ د خلاصوونکي خدای او عیسی مسیح په حکم چې زمونږه هیله ده، ټاکل شوی دی،</verse>
				<verse number="2">تیموتاوس ته چې په ایمان کې لکه زما د رښتیني زوی په شان دی. زمونږ د پلار خدای او زمونږ د څښتن عیسی مسیح فضل، رحم او سلامتي دې وي په تا باندې.</verse>
				<verse number="3">کله چې زه مقدونیې ته په سفر روان وم نو ستا نه مې په کلکه غوښتنه وکړه چې په افسیس کې پاتې شې، ځکه چې هلته ځینې خلک غلط تعلیم ورکوي او ته باید هغوی ته حکم وکړې چې د دې کار نه لاس واخلي.</verse>
				<verse number="4">هغوی ته ووایه چې خپل وخت په نکلونو او خپلو نیکونو په نه تمامېدونکو شجرو باندې نه ضایع کوي. دا شیان یوازې د خلکو په منځ کې بحثونه رامنځته کوي، بلکې د هېچا سره د خدای په کار کې چې د ایمان په وسیله تر سره کېدای شي، مرسته نه کوي.</verse>
				<verse number="5">د دې حکم مقصد هغه مینه ده چې د پاک زړه، پاک وجدان او سوچه ایمان سره پیدا کیږي.</verse>
				<verse number="6">خو ځینو خلکو د دې شیانو څخه مخ واړاوه او خپل ځانونه یې په بې معنی بحثونو کې راګېر کړل.</verse>
				<verse number="7">هغوی غواړي چې د شریعت عالمان اوسي، خو پرته له دې چې پوه شي چې څه وایي یا د څه شي په هکله په ډاډه زړه خبرې کوي.</verse>
				<verse number="8">مونږ پوهېږو چې شریعت ښه دی، خو که چېرې د هغه څخه په سمه او مناسبه توګه ګټه واخیستل شي.</verse>
				<verse number="9">خو په دې هم باید پوه شو چې شریعت د نېکانو دپاره جوړ شوی نه دی بلکې د قانون ماتوونکو او نافرمانه خلکو دپاره، بې دینه او ګناهکارانو، ناپاکانو او د مقدساتو سپکوونکو، د هغو خلکو دپاره چې خپل مور او پلار وژني او د قاتلانو دپاره،</verse>
				<verse number="10">د بد اخلاقانو، بچه بازانو، د غلامانو سوداګرو، دروغجنو، په دروغو شاهدي ورکوونکو او د هغه چا دپاره جوړ شوی دی چې د سم تعلیم په خلاف دي.</verse>
				<verse number="11">دا د مبارک خدای د جلال نه ډک زېری دی چې ماته راسپارل شوی دی.</verse>
				<verse number="12">زه د خپل څښتن عیسی مسیح شکر کوم چې ماته یې قوت راکړی دی چې د هغه کار سرته ورسوم، که څه هم مخکې به ما کفر ویلو او ځوروونکی او ظالم سړی وم، ما باندې یې باور وکړ او د خپل خدمت دپاره یې غوره کړم. خو په ما باندې رحم وشو، ځکه چې ما په بې ایمانۍ او ناپوهۍ کې دا کارونه کړي وو.</verse>
				<verse number="13">زمونږ څښتن په ما باندې ډېر زیات فضل وکړ او هغه ایمان او مینه یې ماته راکړه چې د عیسی مسیح سره په یووالي کې تر لاسه کیږي.</verse>
				<verse number="14">دا خبره رښتیا او په پوره توګه د منلو وړ ده چې عیسی مسیح نړۍ ته راغی چې ګناهکاران وژغوري او زه تر هغو ټولو بد یم.</verse>
				<verse number="15">خو له همدې امله په ما باندې رحم وشو، ترڅو عیسی مسیح خپل لوی صبر ماته چې تر ټولو ګناهکارانو بد یم، وښایي او د هغو ټولو خلکو دپاره یو مثال اوسم چې وروسته به په هغه باندې ایمان راوړي او تلپاتې ژوندون به ومومي.</verse>
				<verse number="16">اوس دې ابدي پاچا، نه فناکېدونکي، نه لیدونکي او یوازېني خدای ته تل ترتله عزت او جلال وي! امین.</verse>
				<verse number="17">ای تیموتاوسه زما زویه، د هغو پېشګویانو له مخې چې پخوا ستا په هکله شوې دي، تاته حکم کوم او هیله مند یم چې دا حکم سرته ورسوې او د هغو څخه د وسلو په توګه په جګړه کې ښه کار واخلې</verse>
				<verse number="18">او خپل ایمان او پاک وجدان ټینګ وساتې. ځینو خلکو چې د خپل وجدان خبره ونه منله، نو د هغوی د ایمان کشتۍ ډوبه شوه.</verse>
				<verse number="19">په هغوی کې هیمناوس او سکندر شامل دي چې ما هغوی شیطان ته وسپارل، ترڅو دا زده کړي چې نور کفر ونه وایي.</verse>
			</chapter>
			<chapter number="2">
				<verse number="1">نو د هرڅه نه مخکې زه په کلکه ستاسو نه غوښتنه کوم چې د ټولو خلکو دپاره زارۍ، دعاګانې، شفاعتونه او شکرګزاري وکړئ.</verse>
				<verse number="2">د پاچاهانو او د واک د ټولو خاوندانو دپاره همداسې وکړئ، ترڅو مونږ په ټولو برخو کې د دیندارۍ او عزت سره یو سوله ییز او ارام ژوند وکړو.</verse>
				<verse number="3">دا کار ښه دی او زمونږ خلاصوونکی خدای ورباندې خوشحالیږي.</verse>
				<verse number="4">هغه غواړي چې ټول خلک خلاصون ومومي او حقیقت وپېژني.</verse>
				<verse number="5">ځکه چې یو خدای دی او د خدای او انسانانو ترمنځ یو منځګړی دی او هغه عیسی مسیح دی چې په خپله انسان دی</verse>
				<verse number="6">او خپل ځان یې د ټولو دپاره قربان کړ او دا په ټاکلی وخت کې ثابته شوه چې خدای غواړي ټول خلک خلاصون ومومي.</verse>
				<verse number="7">له همدې امله زه وعظ کوونکی او رسول وټاکل شوم. زه خدای راولېږلم چې غیریهودیانو ته د ایمان او حقیقت په هکله تعلیم ورکړم. زه رښتیا وایم او دروغ نه وایم.</verse>
				<verse number="8">نو زه غواړم چې د هر عبادت په وخت کې دې سړي بې له قهر او دعوې څخه خپل سپېڅلي لاسونه پورته کړي او دعا دې وکړي.</verse>
				<verse number="9">همدارنګه ښځې دې هم د حیا او شرافت مناسب کالي واغوندي، نه دا چې خپلې کمڅۍ جوړې کړي او په سرو زرو، مرغلرو او قیمتي کالیو باندې خپل ځانونه سینګار کړي،</verse>
				<verse number="10">بلکې خپل ځانونه دې په ښو عملونو چې د دیندارو ښځو سره ښه ښکاري، سینګار کړي.</verse>
				<verse number="11">پرېږدئ چې ښځې په ارامۍ او تابعدارۍ سره زده کړه وکړي.</verse>
				<verse number="12">زه اجازه نه ورکوم چې ښځې دې سړیو ته تعلیم ورکړي او یا دې په هغوی باندې واک او اختیار ولري، بلکې ښځه باید غلې اوسي،</verse>
				<verse number="13">ځکه چې لومړی آدم پیدا شو او وروسته حوا</verse>
				<verse number="14">او دا آدم نه ؤ چې وغولېده، بلکې ښځه وه چې وغولېدله او د خدای قانون یې مات کړ.</verse>
				<verse number="15">خو ښځې به د اولاد په راوړلو سره خلاصون مومي، که چېرې هغوی په ایمان، مینه او پاکۍ کې ټینګې پاتې شي او په خپل ځان باندې واک ولري.</verse>
			</chapter>
			<chapter number="3">
				<verse number="1">دا خبره رښتیا ده چې که چېرې څوک غواړي د کلیسا مشر شي، نو هغه د عزت کار غواړي.</verse>
				<verse number="2">له دې امله د کلیسا مشر باید د ملامتیا نه پاک وي، یوازې یوه ښځه ولري، هوښیار وي، په خپل نفس باندې واک ولري، شریف او مېلمه پال وي او د تعلیم ورکولو توان ولري.</verse>
				<verse number="3">هغه باید شرابي او جګړه مار نه، بلکې نرم مزاجه وي، جنجالي نه وي او د پیسو سره مینه ونه لري.</verse>
				<verse number="4">هغه باید خپله کورنۍ په ښه توګه اداره کړي او خپلو اولادونه ته داسې روزنه ورکړي چې په ډېر درناوي سره د هغه منونکي اوسي.</verse>
				<verse number="5">ځکه که چېرې څوک نه پوهیږي چې خپله کورنۍ څنګه اداره کړي، نو هغه به څنګه وکولای شي چې د خدای په کلیسا باندې پام وکړي؟</verse>
				<verse number="6">هغه باید نوی ایماندار نه وي، ځکه کېدای شي چې مغرور شي او د شیطان په شان محکوم وګرځول شي.</verse>
				<verse number="7">برسېره پر دې، هغه باید د کلیسا نه دباندې خلکو کې نېک نوم ولري، ترڅو سپک او رسوا نه شي او د شیطان په دام کې ونه لویږي.</verse>
				<verse number="8">همدارنګه د کلیسا خادمان باید عزتمن خلک وي، دوه ژبي او دوه مخي نه وي، ډېر شراب دې ونه څښي او د پیسو حرص ورسره نه وي.</verse>
				<verse number="9">هغوی باید په پاک وجدان سره د ایمان راز وساتي.</verse>
				<verse number="10">هغوی دې اول وازمایل شي او که چېرې هغوی بې عیبه ثابت شي، نو بیا یې پرېږدئ چې د خادم په توګه خدمت وکړي.</verse>
				<verse number="11">همدارنګه د هغوی ښځې هم باید عزتمنې وي، غیبت دې نه کوي، بلکې هوښیارې او په هر کار کې وفادارې اوسي.</verse>
				<verse number="12">خادم دې یوازې د یوې ښځې خاوند وي او خپل اولادونه او خپله کورنۍ باید په ښه توګه اداره کړي.</verse>
				<verse number="13">ځکه کوم کسان چې د کلیسا د خادمانو په توګه کار کوي، هغوی به د خپلو ځانونو دپاره لوړ مقام تر لاسه کړي او په هغه ایمان کې چې په عیسی مسیح باندې یې لري ډېره زړه ورتیا تر لاسه کړي.</verse>
				<verse number="14">زه په دې هیله یم چې زر تاته درشم، خو بیاهم تاته دا شیان لیکم.</verse>
				<verse number="15">که چېرې زما په راتګ کې ځنډ رامنځته شي، نو ته به په دې لیک سره پوه شئ چې خلک د خدای په کورنۍ کې چې د ژوندي خدای کلیسا او د رښتینولۍ پایه او بنیاد دی، څنګه چلند وکړي.</verse>
				<verse number="16">دا ټولو ته څرګنده ده چې زمونږ د دیندارۍ راز څومره لوی دی: هغه ښکاره شو د انسان په شکل په وسیله د روح القدس د هغه رښتینولي شوله ثابته هغه ولیدل شو د فرښتو له خوا اعلان وشو د هغه په هکله ټولو قومونو ته په دنیا کې خلکو راوړ په هغه باندې ایمان او هغه یووړل شو پورته په جلال کې</verse>
			</chapter>
			<chapter number="4">
				<verse number="1">روح القدس په ښکاره توګه وایي چې په اخرو زمانو کې به ځینې خلک ایمان له لاسه ورکړي او د بې لارې کوونکو روحونو او شیطاني تعلیمونو پیروي به کوي.</verse>
				<verse number="2">داسې تعلیمونه به د هغو دروغجنو خلکو د ریاکارۍ له امله وي چې وجدان یې مړ شوی وي.</verse>
				<verse number="3">هغوی به خلک د واده څخه منع کوي او هم به یې د هغو خوړو څخه منع کوي چې خدای پیدا کړي دي، ترڅو هغه ایمانداران چې په حقیقت باندې پوهیږي، په شکرګزارۍ سره یې وخوري.</verse>
				<verse number="4">هرڅه چې خدای پیدا کړي دي، هغه ښه دي او د هېڅ شي څخه چې په شکرګزارۍ سره قبول شي، باید انکار ونه شي،</verse>
				<verse number="5">ځکه چې هغه د خدای په کلام او دعا سره پاک شوي دي.</verse>
				<verse number="6">تیموتاوسه، که چېرې ته هغه شیان خویندو او ورونو ته ور په یاد کړې چې ما ورته اشاره وکړه، نو ته به د عیسی مسیح یو ښه خدمتګار یې چې د ایمان په پیغام او هغه حقیقي تعلیم باندې چې تا پرې عمل کړی دی، روزل شوی یې.</verse>
				<verse number="7">د بې دینه او د بې ګټې نکلونو نه ځان لېرې ساته او د هغې په ځای خپل ځان د دیندارۍ د ژوند دپاره وروزه.</verse>
				<verse number="8">ځکه جسماني تمرین او روزنه یو څه ګټه لري، خو د دیندارۍ تمرین او روزنه په هر لحاظ ګټه لري، ځکه چې هغه هم د دې ژوند او هم د راتلونکي ژوند دپاره یوه وعده ده.</verse>
				<verse number="9">دا خبره رښتیا او په پوره توګه د منلو وړ ده.</verse>
				<verse number="10">له همدې امله مونږ زحمت وباسو او هلې ځلې کوو، ځکه چې زمونږ هیله هغه ژوندي خدای ته ده چې د ټولو خلکو او په ځانګړې توګه د ایماندارانو خلاصوونکی دی.</verse>
				<verse number="11">د دې شیانو په هکله هغوی ته حکم او لارښوونه کوه.</verse>
				<verse number="12">هېڅوک دې تاته په دې خاطر چې ځوان یې په سپکه سترګه ونه ګوري، بلکې د ایماندارانو دپاره په خبرو، چال چلند، مینه، ایمان او پاکۍ کې یو مثال اوسه.</verse>
				<verse number="13">ترڅو چې زه راځم، نو خلکو ته د خدای د کلام په لوستلو، نصیحت کولو او تعلیم ورکولو بوخت اوسه.</verse>
				<verse number="14">د هغه روحاني نعمت په هکله مه بې پروا کېږه چې تاته د پېشګویۍ په وسیله د کلیسا د مشرانو له خوا په تا باندې د لاس ایښودلو په وخت کې درکړل شوی دی.</verse>
				<verse number="15">په دې شیانو باندې عمل کوه او خپل ځان دې هغو ته وقف کړه، ترڅو ټول ستا پرمختګ وویني.</verse>
				<verse number="16">خپل ځان او خپل تعلیم ته پام کوه او په هغې باندې ټینګ ولاړ اوسه. ځکه که چېرې داسې وکړې، نو ته به هم خپل ځان او هم هغه خلک چې ستا خبرو ته غوږ نیسي، وژغورې.</verse>
			</chapter>
			<chapter number="5">
				<verse number="1">مشر سړي ته هېڅکله سختې خبرې مه کوه، بلکې هغه داسې هڅوه لکه چې ستا خپل پلار وي او د ځوانانو سره لکه د ورونو په شان چلند کوه.</verse>
				<verse number="2">د زړو ښځو سره لکه د میندو په شان او د ځوانو ښځو سره په پوره پاکۍ لکه د خپلو خویندو په شان چلند کوه.</verse>
				<verse number="3">د کونډو ښځو چې په رښتیا سره څوک نه لري، پام او عزت کوه.</verse>
				<verse number="4">که چېرې کونډه اولادونه او یا لمسیان ولري، نو د ټولو نه مخکې هغوی باید د خپلې کورنۍ په وړاندې خپل مذهبي مسوولیت وپېژني او د خپل مور او پلار حق ادا کړي، ځکه چې په دې کار باندې خدای خوشحالیږي.</verse>
				<verse number="5">کومه ښځه چې په رښتیا سره کونډه وي او څوک نه لري، هغه خدای ته هیله لري او شپه او ورځ په زارۍ او دعا اخته وي.</verse>
				<verse number="6">خو کومه کونډه چې عیاشي کوي، که هغه ژوندۍ هم وي خو په حقیقت کې مړه ده.</verse>
				<verse number="7">هغوی ته دا لارښوونې وکړه، ترڅو هېڅوک په هغوی کې کومه غلطي او ملامتیا پیدا نه کړي.</verse>
				<verse number="8">که چېرې څوک د خپلو خپلوانو او په ځانګړې توګه د خپلې کورنۍ په غړو باندې پام نه کوي، نو هغه د ایمان نه منکر دی او تر بې ایمانه هم ډېر بد دی.</verse>
				<verse number="9">هغه کونډه دې د کونډو په لست کې ولیکل شي چې عمر یې د شپېتو کالو نه کم نه وي او یوځل واده شوې وي.</verse>
				<verse number="10">هغه باید د خپلو ښو کارونو له امله مشهوره وي: هغې خپل اولادونه روزلي وي، مېلمه پالنه یې کړې وي، په عاجزۍ سره د خدای د خلکو خدمت کړی وي، د دردمندو خلکو سره یې مرسته کړې وي او خپل ځان یې د هر ډول ښه کار دپاره وقف کړی وي.</verse>
				<verse number="11">خو د ځوانو کونډو نومونه په لست کې مه لیکه، ځکه کله چې د هغوی نفساني غوښتنې هغوی د مسیح نه لېرې کړي، نو بیا غواړي چې واده وکړي.</verse>
				<verse number="12">په دې ډول هغوی خپل ځانونه د قضاوت لاندې راولي، ځکه چې خپله لومړنۍ وعده یې ماته کړې ده.</verse>
				<verse number="13">برسېره پر دې، هغوی په دې عادت کیږي چې بېکاره اوسي او کور په کور وګرځي، نه یوازې بېکاره بلکې غیبت کوي او د نورو په کارونو کې لاس وهنه کوي او د هغو شیانو په هکله چې لازمه نه ده خبرې کوي.</verse>
				<verse number="14">نو زما مشوره دا ده چې ځوانې کونډې دې واده وکړي، اولادونه دې راوړي او د خپل کور کارونه دې تنظیم کړي او زمونږ مخالفینو ته موقعه ورنه کړي چې بدې خبرې ورپسې وکړي.</verse>
				<verse number="15">ځکه چې ځینې کونډې لا د مخکې نه بې لارې شوې دي او د شیطان په لاره روانې دي.</verse>
				<verse number="16">که چېرې د یوې ایماندارې ښځې په خپلوانو کې کونډې ښځې وي، نو هغه دې په خپله د هغوی سره مرسته وکړي او په کلیسا باندې دې بار نه اچوي، ترڅو کلیسا د هغو کونډو سره مرسته وکړي چې په رښتیا څوک نه لري.</verse>
				<verse number="17">د کلیسا هغه مشران چې خپله وظیفه په ښه توګه سرته رسوي هغوی د دوه چنده عزت او تنخوا لایق دي، په ځانګړې توګه هغوی چې د کلام په اورولو او تعلیم ورکولو کې زحمت وباسي.</verse>
				<verse number="18">ځکه چې د خدای کلام وایي: «تاسو د غوبل کولو په وخت کې د غویي خوله مه تړئ.» او په بل ځای کې وایي: «مزدور د خپلې مزدورۍ حقدار دی.»</verse>
				<verse number="19">د کوم مشر په خلاف چې تور لګول کیږي هغه مه منه، خو دا چې دوه یا درې شاهدان ورباندې شاهدي ورکړي.</verse>
				<verse number="20">هغوی چې ګناه کوي، نو د ټولې کلیسا په مخکې یې ملامته کړه، ترڅو د نورو دپاره د عبرت سبب شي.</verse>
				<verse number="21">زه د خدای او عیسی مسیح او د غوره شویو فرښتو په حضور کې تاته حکم کوم چې په دې لارښوونو باندې پرته له تعصب نه عمل کوه او په هېڅ کار کې د هېچا طرفداري مه کوه.</verse>
				<verse number="22">څښتن ته د خدمت دپاره په هېچا باندې په لاس ایښودلو کې بیړه مه کوه او د نورو په ګناهونو کې مه شریک کېږه. خپل ځان پاک وساته.</verse>
				<verse number="23">له دې نه وروسته یوازې اوبه مه څښه، بلکې د خپلې معدې په خاطر لږ لږ شراب هم څښه، ځکه چې ته زیات وختونه ناروغه کېږې.</verse>
				<verse number="24">د ځینو خلکو ګناهونه ښکاره دي او هغوی قضاوت ته رسوي، خو د نورو ګناهونه به وروسته ښکاره شي.</verse>
				<verse number="25">همدارنګه د خلکو ښه کارونه هم په ښکاره لیدل کیږي او که دا کارونه په پټه هم شوي وي، نو یوه ورځ به ښکاره شي.</verse>
			</chapter>
			<chapter number="6">
				<verse number="1">هغوی چې د غلامۍ د جغ لاندې دي، خپل باداران دې د ډېر درناوي لایق وګڼي، ترڅو د خدای نوم او زمونږ تعلیم بدنام نه شي.</verse>
				<verse number="2">هغه غلامان چې باداران یې ایمانداران دي، هغوی دې په دې خاطر د هغوی بې احترامي نه کوي چې هغوی ایمانداران ورونه دي، بلکې باید د هغوی ښه خدمت وکړي، ځکه کوم خلک چې د هغوی د خدمت نه ګټه اخلي، هغوی ایمانداران او زړه ته نژدې خلک دي. نو باید دا تعلیم خلکو ته ورکړل شي او هغوی وهڅول شي، ترڅو په دې باندې عمل وکړي.</verse>
				<verse number="3">که چېرې څوک غلط تعلیم ورکوي او زمونږ د څښتن عیسی مسیح د سمو خبرو او د هغه تعلیم سره چې د دیندارۍ سره سمون لري، موافق نه وي،</verse>
				<verse number="4">نو هغه مغرور دی او په هېڅ شي نه پوهیږي. هغه په لېونتوب سره بحثونه خوښوي او دا خوښوي چې د لغتونو په سر شخړه وکړي. دا شیان د بخیلۍ، بې اتفاقۍ، تهمت او بدګمانۍ سبب کیږي.</verse>
				<verse number="5">دا د هغو خلکو په منځ کې د دوامداره بحثونو سبب کیږي چې خیالونه یې خراب او د حقیقت نه لېرې دي او هغوی ګومان کوي چې دینداري د شتمنۍ د لاسته راوړلو دپاره یوه وسیله ده.</verse>
				<verse number="6">خو د قناعت سره دینداري ډېرې ګټې لري،</verse>
				<verse number="7">ځکه چې مونږ دې دنیا ته څه نه دي راوړي او نه د دې دنیا نه د ځان سره کوم څه وړلی شو.</verse>
				<verse number="8">خو که چېرې مونږ خواړه او کالي ولرو، نو په هغو باید قناعت وکړو.</verse>
				<verse number="9">خو کوم خلک چې غواړي شتمن شي، نو هغوی د وسوسو او ډول ډول بې معنی او تاوان رسوونکو غوښتنو په دام کې چې خلک د تباهۍ او هلاکت خواته بیایي، راګېریږي.</verse>
				<verse number="10">ځکه چې د پیسو سره مینه کول د ډېرو بدیو بنیاد او سرچینه ده. ځینو خلکو چې د پیسو سره ډېر شوق پیدا کړی دی، نو خپل ایمان یې له لاسه ورکړی دی او په ډېرو غمونو یې خپل زړونه سوري سوري کړي دي.</verse>
				<verse number="11">خو ای د خدای استازیه، ته د دې ټولو شیانو نه لرې اوسه. د عدالت، دیندارۍ، ایمان، مینې، صبر او زغم او نرمۍ کوښښ کوه.</verse>
				<verse number="12">د ایمان په جنګ کې ښه وجنګېږه او تلپاتې ژوندون تر لاسه کړه، ځکه چې ته خدای د هغه تلپاتې ژوندون دپاره غوره کړی یې چې د ډېرو شاهدانو په حضور کې په ښه ډول د خپل ایمان اقرار وکړې.</verse>
				<verse number="13">زه تاته د هغه خدای په حضور کې چې ټولو شیانو ته ژوند ورکوي او د عیسی مسیح په حضور کې چې د پانتیاس پیلاتوس په مخکې یې ښه اقرار وکړ، حکم کوم</verse>
				<verse number="14">چې د زړه نازړه کېدلو پرته دې حکم ته غاړه کېږدې. نو بیا به د اوس نه زمونږ د څښتن عیسی مسیح د بېرته راتللو پورې هېڅوک په تا کې کومه ملامتیا پیدا نه کړي.</verse>
				<verse number="15">نو مبارک خدای چې یوازېنی واکمن، د پاچاهانو پاچا او د څښتنانو څښتن دی، هغه به د عیسی مسیح راتلل په یو مناسب وخت کې ښکاره کړي.</verse>
				<verse number="16">خدای چې یوازې غیر فاني دی او په هغه نور کې اوسیږي چې هېڅوک نه شي کولای هغه ته ورنژدې شي او هېچا هېڅکله هغه نه دی لیدلی او نه یې لیدلی شي، عزت او قدرت دې ترتله د هغه وي! امین.</verse>
				<verse number="17">د دې دنیا شتمنو خلکو ته حکم وکړه چې نه دې مغرور کیږي او نه دې فاني مال او دولت ته کومه هیله ولري، بلکې خدای ته دې هیله ولري چې هرڅه مونږ ته پرېمانه راکوي چې خوند ترې واخلو.</verse>
				<verse number="18">هغوی ته حکم وکړه چې نېک کارونه وکړي او په ښو کارونو کې شتمن شي او سخیان اوسي او دې ته تیار اوسي چې نورو ته هم برخه ورکړي.</verse>
				<verse number="19">په دې ډول به هغوی د خپلو ځانونو دپاره یوه خزانه جوړه کړي چې د راتلونکې دپاره یو ښه بنیاد وي، ترڅو هغوی وکولای شي چې رښتینی ژوند لاسته راوړي.</verse>
				<verse number="20">ای تیموتاوسه، هغه څه چې تاته درسپارل شوي دي، د هغه ساتنه کوه. د بې دینه خبرو او بېځایه بحثونو څخه چې په غلطۍ سره ورته «پوهه» ویل کیږي، ځان وساته.</verse>
				<verse number="21">د دې خبرو په اقرار کولو سره ځینو خلکو خپل ایمان له لاسه ورکړی دی. په تاسو ټولو دې د خدای فضل وي.</verse>
			</chapter>
		</book>
		<book number="55">
			<chapter number="1">
				<verse number="1">دا لیک د پولوس له خوا دی چې د خدای په ارادې د عیسی مسیح رسول دی او د دې دپاره لېږل شوی دی ترڅو هغه وعده شوی ژوند چې په عیسی مسیح کې تر لاسه کیږي، اعلان کړي.</verse>
				<verse number="2">زه دا لیک خپل ګران زوی تیموتاوس ته لیکم. د پلار خدای او زمونږ د څښتن عیسی مسیح فضل، رحم او سلامتي دې وي په تا باندې.</verse>
				<verse number="3">زه د هغه خدای شکر کوم چې خدمت یې کوم، لکه څنګه چې زما نیکونو په پاک وجدان سره د هغه خدمت کاوه. زه هر وخت شپه او ورځ تا په خپلو دعاګانو کې یادوم.</verse>
				<verse number="4">کله چې ستا اوښکې را په یاد شي، نو دا ارمان لرم چې تا ووینم، ترڅو ستا په لیدلو زما خوشحالي پوره شي.</verse>
				<verse number="5">زه ستا هغه سوچه ایمان رایادوم چې لومړی ستا نیا لوییس او ستا مور افنیکي درلود او زه ډاډه یم چې ته یې هم لرې.</verse>
				<verse number="6">له دې امله تاته در په یادوم چې د خدای هغه نعمت چې زما د لاس په ایښودلو سره تاته درکړل شو، هغه د ځان سره ژوندی وساته.</verse>
				<verse number="7">ځکه کوم روح چې خدای مونږ ته راکړی دی هغه د وېرې او شرم روح نه دی بلکې د قدرت، مینې او په ځان باندې د واک لرلو روح دی.</verse>
				<verse number="8">نو بیا زمونږ د څښتن په هکله د شاهدۍ ورکولو یا زما په اړه چې د هغه په خاطر بندي یم مه شرمېږه، بلکې د خدای په قدرت سره په هغو کړاوونو کې زما سره شریک شه چې د زېري په رسولو کې رامنځته کیږي.</verse>
				<verse number="9">خدای مونږ ته خلاصون راکړ او مونږ یې یو سپېڅلي ژوند ته راوبللو. دا زمونږ د عملونو له امله نه وو بلکې دا د خدای مقصد او فضل ؤ چې د ازل نه یې د عیسی مسیح په وسیله مونږ ته راکړ.</verse>
				<verse number="10">خو اوس هغه دا فضل زمونږ د خلاصوونکي عیسی مسیح په راتللو سره مونږ ته ښکاره کړی دی. هغه د مرګ قدرت له منځه یووړ او د زېري په وسیله یې نه فناکېدونکی ژوند ښکاره کړ.</verse>
				<verse number="11">زه د دې زېري رسولو دپاره وعظ کوونکی، رسول او استاذ وټاکل شوم.</verse>
				<verse number="12">له همدې امله زه کړاوونه زغمم، خو په هغه باندې نه شرمېږم. خو په چا باندې چې ما ایمان راوړی دی زه هغه پېژنم، ځکه زه یقین لرم چې هغه دا توان لري هغه څه چې هغه راته سپارلي دي، د خپل بېرته راتګ تر ورځې پورې یې وساتي.</verse>
				<verse number="13">هغه سم تعلیم چې زما نه مو اورېدلی دی، هغه د هغه ایمان او مینې په وسیله چې په عیسی مسیح کې یې لرې، د خپل ځان دپاره مثال وګرځوه.</verse>
				<verse number="14">هغه ښه امانت چې تاته سپارل شوی دی هغه د روح القدس په وسیله چې په مونږ کې اوسیږي، وساته.</verse>
				<verse number="15">ته خبر یې چې د اسیا د ولایت ټولو خلکو زه پرېښودم چې په هغو کې فیجلس او هیرموجینس هم شامل دي.</verse>
				<verse number="16">څښتن دې د اونیسیفوروس په کورنۍ باندې رحم وکړي، ځکه چې هغه ماته څو څو ځلې نوی قوت راکړ او په دې ونه شرمېده چې زه بندي یم،</verse>
				<verse number="17">بلکې کله چې هغه روم ته راورسېده، نو زه یې ډېر ولټولم او پیدا یې کړم.</verse>
				<verse number="18">څښتن دې د قضاوت په ورځ په هغه باندې خپل رحم وکړي. همدارنګه ته ښه خبر یې چې هغه په افسیس کې زما څومره خدمتونه کړي دي.</verse>
			</chapter>
			<chapter number="2">
				<verse number="1">نو ای زما زویه، په هغه فضل سره چې په عیسی مسیح کې دی، قوي اوسه.</verse>
				<verse number="2">کومې خبرې چې تا د ډېرو شاهدانو په مخکې زما څخه اورېدلي دي، هغه داسې وفادارو کسانو ته وسپاره چې نورو ته د تعلیم ورکولو وړ وي.</verse>
				<verse number="3">لکه د عیسی مسیح د یو ښه عسکر په شان زما سره په کړاوونو کې شریک شه.</verse>
				<verse number="4">هېڅ عسکر خپل ځان په ورځني شخصي کارونو کې نه راګېروي، ځکه چې د هغه مقصد د خپل قوماندان خوشحاله ساتل دي.</verse>
				<verse number="5">همدارنګه هېڅ لوبغاړی نه شي کولای چې د لوبو په سیالۍ کې جایزه تر لاسه کړي، ترڅو د هغې لوبې قوانین مراعت نه کړي.</verse>
				<verse number="6">کوم بزګر چې زحمت یې ویستلی وي، هغه باید لومړنی کس وي چې د خپلو حاصلاتو برخه واخلي.</verse>
				<verse number="7">څه چې زه درته وایم د هغو په هکله فکر وکړه، نو بیا به څښتن درته پوهه درکړي چې په ټولو شیانو باندې پوه شې.</verse>
				<verse number="8">یاد ساته عیسی مسیح چې د داود د نسل څخه دی او د مرګ نه بېرته راژوندی شوی دی. دا هغه زېری دی چې زه یې رسوم</verse>
				<verse number="9">او د همدې زېري له امله دی چې زه کړاوونه وینم، تر دې چې د یو مجرم په شان په زنځیرونو تړل شوی یم. خو د خدای کلام په زنځیر تړل کېدای نه شي.</verse>
				<verse number="10">نو زه دا هرڅه د خدای د غوره شویو په خاطر زغمم، ترڅو هغوی هم هغه خلاصون او تلپاتې جلال چې په عیسی مسیح کې دی، تر لاسه کړي.</verse>
				<verse number="11">دا خبرې رښتیا دي: که مونږ مړه شوي یو د هغه سره نو د هغه سره به ژوند هم کوو</verse>
				<verse number="12">که چېرې مونږ ولرو صبر او زغم نو د هغه سره به کړو پاچاهي هم که د هغه نه مونږه وکړو انکار نو هغه به هم زمونږ نه وکړي انکار</verse>
				<verse number="13">که چېرې مونږ شو بې وفا نو هغه به وفادار پاتې شي ځکه نه شي کولای هغه چې انکار وکړي له خپله ځانه څخه</verse>
				<verse number="14">دا شیان خلکو ته ور په یاد کړه او د خدای په حضور کې ورته حکم وکړه چې د لغتونو په سر شخړه ونه کړي، ځکه چې دا هېڅ ګټه نه لري، بلکې اورېدونکو ته زیات زیان رسوي.</verse>
				<verse number="15">ډېر کوښښ وکړه ترڅو خپل ځان د خدای په نظر کې داسې وښایې چې هغه دې خوښ کړي، لکه د یو مزدور په شان چې په خپل کار نه شرمیږي او په سمه توګه د حقیقت د پیغام تعلیم ورکوي.</verse>
				<verse number="16">خو د بې دینه او بېځایه خبرو نه ځان وساته، ځکه چې دا خلک نور هم د خدای نه لېرې ساتي.</verse>
				<verse number="17">نو د هغوی خبرې لکه د ناسور زخم په شان دي چې ټول بدن ته خپریږي چې په دې ډله کې هیمناوس او فیلیتس شامل دي چې داسې خبرې کوي.</verse>
				<verse number="18">دغو کسانو چې د حقیقت لاره پریښې ده، وایي چې د بیا راژوندي کېدلو ورځ لا پخوا رارسېدلې ده او په دې ډول هغوی ځینې خلک د خپل ایمان څخه اړوي.</verse>
				<verse number="19">خو خدای چې کوم بنیاد ایښی دی، هغه ټینګ دی او په هغه باندې داسې لیکل شوي دي: «څښتن خپل خلک پېژني» او «څوک چې د هغه نوم په خوله یادوي، باید د بدۍ نه لاس واخلي.»</verse>
				<verse number="20">په یو لوی کور کې یوازې د سرو زرو او سپینو زرو لوښي نه وي بلکې د لرګیو او خاورین لوښي هم وي. د هغو څخه ځینې یې د ځانګړو کارونو دپاره او ځینې یې د عادي کارونو دپاره وي.</verse>
				<verse number="21">نو له دې امله که چېرې څوک خپل ځان د بدیو نه پاک کړي، نو هغه به داسې لوښی شي چې د ځانګړو کارونو دپاره به ورڅخه کار اخیستل کیږي، ځکه چې هغه وقف شوی دی او د خپل بادار دپاره ګټور دی او هر ډول نېک کار ته تیار دی.</verse>
				<verse number="22">نو د ځوانۍ د وخت د نفساني غوښتنو څخه ځان وساته او د هغو کسانو سره چې په پاک زړه څښتن ته دعا کوي، د عدالت، ایمان، مینې او سلامتۍ دپاره هلې ځلې کوه.</verse>
				<verse number="23">خو د کم عقلتوب او جهالت بحثونو نه ځان لېرې ساته، ځکه چې ته پوهېږې چې د هغو پای شخړه ده.</verse>
				<verse number="24">د څښتن خدمتګار باید جګړه مار نه وي بلکې په ټولو باندې مهربانه وي، ښه ښوونکی وي او زیات صبر او زغم ولري.</verse>
				<verse number="25">په نرمۍ سره دې خپل مخالفین اصلاح کړي. کېدای شي چې خدای هغوی ته موقعه ورکړي چې توبه وباسي، ترڅو حقیقت وپېژني.</verse>
				<verse number="26">بیا کېدای شي چې د هغوی سره عقل پیدا شي او د شیطان د دام نه چې په کې راګېر شوي دي او مجبوره کړي یې دي چې د هغه اراده پوره کړي، خلاص شي.</verse>
			</chapter>
			<chapter number="3">
				<verse number="1">خو په دې پوه شه چې په اخرو ورځو کې به د سختیو وختونه راشي.</verse>
				<verse number="2">ځکه خلک به ځان خوښوونکي، پیسه دوسته، لافې وهونکي، مغرور، سپین سترګي، د مور او پلار نافرمانه، ناشکره، ناپاکه،</verse>
				<verse number="3">بې رحمه، سخت زړه لرونکي، غیبت کوونکي، خپل سري، وحشي، د نېکۍ دښمنان،</verse>
				<verse number="4">خاین، بې پروا، مغرور او د خدای د پېژندلو نه زیات د عیاشۍ خوښوونکي وي.</verse>
				<verse number="5">هغوی به په ښکاره ځانونه دینداره ښایي، خو د خدای د قدرت نه به منکر وي. د داسې خلکو څخه ځان ساته.</verse>
				<verse number="6">په دوی کې داسې خلک شته چې کورونو ته ورننوځي او هغه کم عقلې او ساده ښځې د خپلې اغیزې لاندې راولي چې په ګناهونو کې ډوبې وي او د هر ډول نفساني غوښتنو تر اغیزې لاندې راغلې دي.</verse>
				<verse number="7">دا ښځې تل غواړي چې کوم څه زده کړي، خو هېڅکله نه شي کولای چې د حقیقت پېژندنې ته ورسیږي.</verse>
				<verse number="8">لکه څنګه چې ینیس او یمبریس د موسی سره مخالفت کړی ؤ، نو دا خلک هم د حقیقت سره مخالفت کوي. د هغوی خیالونه فاسد او ایمان یې رښتینی نه دی.</verse>
				<verse number="9">خو هغوی به ډېر پرمختګ ونه کړي، ځکه چې د هغوی کم عقلتوب به ټولو ته ښکاره شي، لکه څنګه چې د ینیس او یمبریس کم عقلتوب ښکاره شو.</verse>
				<verse number="10">خو ته زما د تعلیم او دا چې زه څنګه ژوند تېروم او په ژوند کې زما د مقصد او زما د ایمان، زما د صبر، زما د مینې او زما د زغم نه خبر یې.</verse>
				<verse number="11">همدارنګه ته خبر یې چې د پیسیدیې په انطاکیې، قونیې او لسترې ښارونو کې زه د کومو ځورونو او کړاوونو سره مخ شوم او هغه ځورونې مې وزغملې، خو بیاهم څښتن زه د هغو ټولو نه خلاص کړم.</verse>
				<verse number="12">په حقیقت کې هرڅوک چې غواړي په عیسی مسیح کې په دیندارۍ سره ژوند وکړي، نو هغوی به ځورول کیږي.</verse>
				<verse number="13">خو بد او چلبازه خلک به نور هم له بدو نه ډېر بد شي. هغوی به نور خلک غولوي او هم به په خپله غولیږي.</verse>
				<verse number="14">خو څه چې تا زده کړي دي او په هغو باندې ټینګ باور لرې، نو هغو ته وفادار پاتې شه. ځکه ته پوهېږې چې هغه شیان دې د چا نه زده کړي دي</verse>
				<verse number="15">او څنګه ته د ماشومتوب نه د خدای د کلام سره اشنایي لرې چې تاته حکمت درکړي، ترڅو په عیسی مسیح باندې په ایمان راوړلو سره خلاصون ومومې.</verse>
				<verse number="16">د کلام ټولې لیکنې د خدای له خوا الهام اخلي او د تعلیم ورکولو، د غلطیو د رټنې، اصلاح او د رښتیني ژوند په خاطر د روزنې دپاره ګټورې دي،</verse>
				<verse number="17">ترڅو د خدای خلک پوره وړتیا ولري او د هر نېک کار دپاره تیار اوسي.</verse>
			</chapter>
			<chapter number="4">
				<verse number="1">زه د خدای او عیسی مسیح په حضور کې چې د ژوندیو او مړو په هکله به قضاوت کوي او هغه به ښکاره شي او خپله پاچاهي به جوړه کړي، تاته حکم کوم</verse>
				<verse number="2">چې د خدای د کلام وعظ کوه او که ستا دپاره وخت مناسب وي او که نه، تیار اوسه. ته باید خلکو ته د هغوی غلطۍ ور په ګوته کړې او هغوی ورټې او ویې هڅوې او په ډېر صبر او حوصلې سره هغوی ته تعلیم ورکوه.</verse>
				<verse number="3">ځکه چې داسې وخت راتلونکی دی چې خلک به سم تعلیم ته غوږ نه نیسي، بلکې د خپلو نفساني غوښتنو پسې به ګرځي او داسې استاذان به راټول کړي چې هغه څه ترې واوري چې د دوی خوښیږي.</verse>
				<verse number="4">هغوی به حقیقت اورېدل پرېږدي او په نکلونو پسې به ګرځي.</verse>
				<verse number="5">خو ته باید په هر حال کې هوښیار اوسې، کړاوونه وزغمې، د زېري رسوونکي کار وکړې او د خدای د خدمتګار په توګه خپله وظیفه سرته ورسوې.</verse>
				<verse number="6">خو زما وینه لا د مخکې نه د قربانۍ په خاطر تویه شوې ده او هغه وخت رارسېدلی دی چې باید د دې دنیا نه لاړ شم.</verse>
				<verse number="7">ما ښه جنګ وکړ او سیالي مې پای ته ورسوله او وفادار پاتې شوم.</verse>
				<verse number="8">نو اوس د عدالت تاج ماته په انتظار دی، هغه تاج چې څښتن یعنې هغه عادل قاضي به یې د قضاوت په ورځ ماته راکوي او یوازې ماته نه، بلکې هغو ټولو ته به یې هم ورکړي چې په ډېره مینه د هغه راتللو ته سترګې په لاره دي.</verse>
				<verse number="9">ډېر کوښښ وکړه چې زر ماته راشې،</verse>
				<verse number="10">ځکه چې دیماس له دې امله چې د دې دنیا سره یې مینه لرله، زه پرېښودم او تسالونیکیې ته لاړ. کریسکیس غلاتیې ته او تیتوس دلماتیې ته تللی دی.</verse>
				<verse number="11">یوازې لوقا زما سره دی. مرقوس راپیدا کړه او د ځان سره یې راوله، ځکه چې هغه زما سره په خدمت کې ګټور دی.</verse>
				<verse number="12">تیخیکاس ما افسیس ته لېږلی دی.</verse>
				<verse number="13">کله چې ته راځې، نو زما هغه چپنه چې د ترواس په ښار کې مې کرپوس ته پریښې وه او زما کتابونه او په ځانګړې توګه هغه په پوستکي باندې لیکل شوې نسخې هم د ځان سره راوړه.</verse>
				<verse number="14">سکندر مسګر ماته لوی زیان رسولی دی. خو څښتن به هغه ته د خپلو کارونو سره سم سزا ورکړي.</verse>
				<verse number="15">ته هم د هغه نه ځان ساته، ځکه چې هغه زمونږ د پیغام سره ډېر مخالف دی.</verse>
				<verse number="16">په لومړنۍ محکمه کې هېڅوک زما په څنګ کې ونه درېد، بلکې ټولو زه پرېښودم. خدای دې هغوی په دې ګناه نه نیسي.</verse>
				<verse number="17">خو څښتن زما سره ودرېده او ماته یې قوت راکړ چې ما وکولای شول چې د ټول پیغام په اړه وعظ وکړم چې ټول غیریهودیان یې واوري. نو زه د زمري د خولې نه خلاص شوم.</verse>
				<verse number="18">څښتن به ما د هر بد کار څخه وساتي او خپلې اسماني پاچاهۍ ته به مې خوندي ورسوي. د هغه جلال دې تل ترتله وي. امین.</verse>
				<verse number="19">پریسکیلا، اکیلا او د اونیسیفوروس کورنۍ ته زما سلامونه ووایه.</verse>
				<verse number="20">اراستوس په قرنتوس کې پاتې شو او تروفیموس مې په میلیتوس کې پرېښود، ځکه چې هغه ناروغه ؤ.</verse>
				<verse number="21">ډېر کوښښ وکړه چې د ژمي نه مخکې راشې. یوبولوس، پودینس، لینوس، کلادیه خور او ټول خویندې او ورونه درته سلام وایي.</verse>
				<verse number="22">څښتن دې ستا سره مل وي. په تاسو ټولو دې د خدای فضل وي.</verse>
			</chapter>
		</book>
		<book number="56">
			<chapter number="1">
				<verse number="1">دا لیک د پولوس له خوا چې د خدای خدمتګار او د عیسی مسیح رسول دی، لیکل شوی دی. زه د دې دپاره ټاکل شوی یم چې د خدای د غوره شویو خلکو ایمان قوي کړم او هغوی ته تعلیم ورکړم، ترڅو په هغه حقیقت پوه شي چې هغوی ته دا ورزده کوي چې څنګه د دیندارۍ ژوند وکړي.</verse>
				<verse number="2">دا هغه حقیقت دی چې هغوی ته د تلپاتې ژوندون هیله ورکوي. خدای چې هېڅکله دروغ نه وایي، د ازل نه دا وعده کړې ده</verse>
				<verse number="3">او هغه دا په ټاکلی وخت کې په خپل کلام کې ښکاره کړ. دا کار ماته وسپارل شو چې زه د هغه په اړه د خپل خلاصوونکي خدای د حکم اعلان وکړم.</verse>
				<verse number="4">زه دا لیک تیتوس ته لیکم چې زما رښتینی زوی دی او په ایمان کې سره شریک یو. د پلار خدای او زمونږ د خلاصوونکي عیسی مسیح فضل او سلامتي دې وي په تا باندې.</verse>
				<verse number="5">ته مې د دې دپاره په کریت کې پرېښودلې، ترڅو پاتې کارونه تنظیم کړې او لکه څنګه چې مې درته لارښوونه کړې ده چې په هر ښار کې د کلیساګانو دپاره مشران وټاکې.</verse>
				<verse number="6">مشران باید بې عیبه وي، یوازې یوه ښځه ولري، اولادونه یې ایمانداران وي او په هغوی باندې دې د بد اخلاقۍ او سرکښۍ تورونه نه وي.</verse>
				<verse number="7">څرنګه چې د کلیسا مشر د خدای د کور مسوول دی، نو هغه باید بې عیبه وي. هغه باید مغرور نه وي، تندخویه، شرابي، جګړه مار او د پیسو حرص ورسره نه وي.</verse>
				<verse number="8">هغه باید مېلمه پال او خیرخواه وي، په خپل نفس باندې واک ولري، عادل، سپېڅلی، سم او منظم وي.</verse>
				<verse number="9">هغه باید په هغه باوري پیغام باندې چې ورته تعلیم ورکړل شوی دی ټینګ ودریږي، ترڅو په خپل رښتیني تعلیم سره وکولای شي نور خلک وهڅوي او څوک چې ورسره مخالفت کوي هغوی دې په کلکه وغندي.</verse>
				<verse number="10">ځکه چې ډېر داسې خلک شته چې سرکښي کوي، هغوی بېځایه خبرې کوي او خلک غولوي، په ځانګړې توګه هغه خلک چې په سنتولو باندې ټینګار کوي.</verse>
				<verse number="11">د داسې خلکو خولې باید وتړل شي، ځکه چې دوی د شرموونکې ګټې د لاسته راوړلو دپاره د هغو شیانو د تعلیم په وسیله چې باید ورنه کړل شي، د کورنیو ټول غړي تباه کوي.</verse>
				<verse number="12">د کریتیانو د عالمانو څخه یو عالم وایي: «کریتیان تل دروغجن، وحشیان، خېټور او تنبلان دي.»</verse>
				<verse number="13">دا شاهدي رښتیا ده، نو هغوی سخت ورټه ترڅو په ایمان کې روغ پاتې شي</verse>
				<verse number="14">او هغوی باید د یهودیانو زړو کیسو او د هغو خلکو حکمونو ته غوږ ونه نیسي چې حقیقت یې رد کړی دی.</verse>
				<verse number="15">د پاکو خلکو دپاره ټول شیان پاک دي، خو د ناپاکو او بې ایمانه خلکو دپاره هېڅ شی پاک نه دی، ځکه چې د هغوی فکرونه او وجدانونه دواړه ناپاکه دي.</verse>
				<verse number="16">هغوی دعوه کوي چې مونږ خدای پېژنو، خو په عمل کې هغوی د هغه نه انکار کوي. هغوی د کرکې وړ او نافرمانه دي او د هېڅ نېک کار کولو وړتیا نه لري.</verse>
			</chapter>
			<chapter number="2">
				<verse number="1">خو ته هغه تعلیم ورکوه چې د سمې عقیدې له مخې وي.</verse>
				<verse number="2">سپین ږیرو ته ووایه چې هغوی دې هوښیار او عزتمن وي، په خپلو نفسونو باندې واک ولري، په ایمان، مینه، صبر او زغم کې ټینګ اوسي.</verse>
				<verse number="3">همدارنګه سپین سرو ته ووایه چې په خپل چال چلند کې سپېڅلې اوسي، غیبت دې نه کوي او ډېر شراب دې نه څښي او نورو ته دې د نېکۍ کولو تعلیم ورکوي،</verse>
				<verse number="4">ترڅو دوی وکولای شي هغو ځوانو ښځو ته داسې روزنه ورکړي چې د خپلو مېړونو او اولادونو سره مینه وکړي.</verse>
				<verse number="5">همدارنګه هغوی دې په خپلو نفسونو باندې واک ولري، پاک لمنې، په خپلو کورونو کې ښې کارکوونکې وي، مهربانې او د خپلو مېړونو تابعدارې اوسي، ترڅو د خدای کلام بدنام نه شي.</verse>
				<verse number="6">همدارنګه ځوانان وهڅوه چې اعتدال خوښوونکي اوسي.</verse>
				<verse number="7">تل باید داسې نېک کارونه وکړې چې د نورو دپاره مثال وګرځي او په خپل تعلیم کې دې ایمانداري او درنښت ښکاره کړه.</verse>
				<verse number="8">داسې سمې خبرې وکړه چې څوک درته ګوته ونه نیسي، ترڅو ستا مخالفین وشرمیږي او د هغوی سره به زمونږ په هکله د بدو ویلو دپاره کوم څه نه وي.</verse>
				<verse number="9">غلامانو ته ووایه چې په هر کار کې دې د خپلو بادارانو تابع اوسي او هغوی دې راضي ساتې او د هغوی سره دې بحث نه کوي.</verse>
				<verse number="10">د هغوی څخه دې پیسې نه غلا کوي، بلکې خپله ټوله وفاداري دې وښایي، ترڅو په هره طریقه چې هغوی زمونږ د خلاصوونکي خدای په هکله کوم تعلیم ورکوي هغه په زړه پورې وي.</verse>
				<verse number="11">ځکه چې د خدای فضل د ټولو خلکو د خلاصون دپاره ښکاره شوی دی.</verse>
				<verse number="12">دا فضل مونږ ته رازده کوي چې بې مذهبي او دنیاوي غوښتنې پرېږدو او په دې دنیا کې د پرهېزګارۍ، عدالت او دیندارۍ ژوند وکړو.</verse>
				<verse number="13">نو مونږ د برکت نه ډکه هیله یعنې د خپل لوی خدای او خلاصوونکي عیسی مسیح د بېرته راتللو په انتظار یو.</verse>
				<verse number="14">هغه خپل ځان زمونږ په خاطر قربان کړ، ترڅو مونږ د هر ډول بدیو نه خلاص کړي او زمونږ څخه د خپل ځان دپاره داسې پاک قوم جوړ کړي چې د نېکو کارونو شوقیان اوسو.</verse>
				<verse number="15">د دې شیانو په هکله تعلیم ورکړه او په پوره واک سره هغوی وهڅوه او اصلاح یې کړه. هېچا ته اجازه مه ورکوه چې تاته په سپکه سترګه وګوري.</verse>
			</chapter>
			<chapter number="3">
				<verse number="1">ایماندارانو ته ور په یاد کړه چې د حاکمانو او د واک د خاوندانو تابعداري او د هغوی اطاعت دې کوي او د هر نېک کار دپاره دې تیار اوسي.</verse>
				<verse number="2">هغوی ته ووایه چې د هېچا په هکله دې بد نه وایي او شخړه دې نه کوي، بلکې نرم مزاجه او د ټولو خلکو په وړاندې دې باادبه اوسي.</verse>
				<verse number="3">ځکه چې مونږ هم یو وخت ناپوهه، نافرمانه، بې لارې او د هر ډول نفساني غوښتنو او عیاشیو غلامان وو او په کينې او بخیلتوب کې مو خپل ژوند کاوه. نورو زمونږ نه کرکه کوله او مونږ د نورو نه.</verse>
				<verse number="4">خو کله چې زمونږ د خلاصوونکي خدای مهرباني او مینه ښکاره شوه،</verse>
				<verse number="5">هغه مونږ ته خلاصون راکړ، خو نه د هغو نېکو کارونو له امله چې مونږ کړي وو، بلکې د هغه د رحم په وسیله مو تر لاسه کړ او روح القدس د وینځلو په وسیله مونږ ته نوی زېږون او نوی ژوند راکړ.</verse>
				<verse number="6">هغه زمونږ د خلاصوونکي عیسی مسیح په وسیله روح القدس په پرېمانه توګه په مونږ باندې نازل کړ،</verse>
				<verse number="7">ترڅو د هغه د فضل په وسیله عادل وګڼل شو او د هغې هیلې له مخې چې مونږ یې لرو، د تلپاتې ژوندون وارثان شو.</verse>
				<verse number="8">دا خبره رښتیا ده. زه غواړم چې ته په دې باندې ټینګار وکړې، ترڅو هغه خلک چې په خدای باندې ایمان لري، دې ته پام وکړي چې خپل ځانونه نېکو کارونو ته وقف کړي. دا شیان ډېر ښه او د خلکو دپاره ګټور دي.</verse>
				<verse number="9">خو د شجرو په هکله د کم عقلتوب بحثونو، بې اتفاقۍ او د شریعت په اړه د شخړو څخه ځان وساته، ځکه چې هغه بې ګټې او بې ارزښته دي.</verse>
				<verse number="10">که چېرې یو کس بې اتفاقۍ ته لمن وهي، نو هغه ته یوځل یا دوه ځلې خبرداری ورکړه او نور ورسره کار مه لره.</verse>
				<verse number="11">ځکه چې ته پوهېږې چې هغه کس بې لارې شوی دی او د هغه ګناه هغه ملامتوي.</verse>
				<verse number="12">کله چې زه ارتیماس یا تیخیکاس تاته درولېږم، نو ډېر کوښښ وکړه چې زر خپل ځان د نیکوپولیس ښار ته راورسوې او ماته راشه، ځکه چې ما پرېکړه کړې ده چې ژمی هلته تېر کړم.</verse>
				<verse number="13">د زیناس وکیل او اپولوس سره مرسته وکړه چې زر تر زره خپل سفر ته دوام ورکړي او ګورئ چې هغوی کوم شي ته اړتیا ونه لري.</verse>
				<verse number="14">زمونږ خلک دې دا زده کړي چې خپل ځانونه نېکو کارونو ته وقف کړي، ترڅو د خلکو بیړنۍ اړتیاوې پوره کړي او د هغوی ژوند بې ګټې نه شي.</verse>
				<verse number="15">هغه ټول کسان چې زما سره دي، تاته سلام وایي. هغو کسانو ته هم زما سلامونه ووایه چې زمونږ سره مینه لري او زمونږ سره په ایمان کې شریک دي. په تاسو ټولو دې د خدای فضل وي.</verse>
			</chapter>
		</book>
		<book number="57">
			<chapter number="1">
				<verse number="1">دا لیک د پولوس له خوا چې د عیسی مسیح په خاطر زنداني دی او زمونږ د ورور تیموتاوس له خوا خپل ګران او د خدمت ملګري فیلیمون ته</verse>
				<verse number="2">او خپلې خور اپفیې او ارخیپوس ته چې لکه د یو عسکر په شان زما همکار دی او ستاسو د کور کلیسا ته.</verse>
				<verse number="3">زمونږ د پلار خدای او څښتن عیسی مسیح فضل او سلامتي دې وي په تاسو باندې.</verse>
				<verse number="4">ای فیلیمونه، کله چې زه تا په خپلو دعاګانو کې یادوم نو تل د خپل خدای شکر کوم،</verse>
				<verse number="5">ځکه چې زه ستا د مینې نه چې د خدای د ټولو خلکو سره یې لرې او په څښتن عیسی باندې د ایمان نه خبر یم.</verse>
				<verse number="6">زما دعا دا ده چې ته خپل د ایمان شراکت داسې ښکاره کړې چې د دې سبب شي، ترڅو زمونږ پوهه د هغو برکتونو په اړه چې په مسیح کې یې لرو، زیاته شي.</verse>
				<verse number="7">ای زما وروره، ماته ستا د مینې له امله ډېره خوشحالي او تسلي پیدا شوې ده، ځکه چې ستا له امله د خدای د خلکو زړونه قوي او تازه شوي دي.</verse>
				<verse number="8">سره له دې چې زه په مسیح کې دا زړورتیا او جرات لرم چې تاته حکم وکړم چې هغه کار وکړه چې مناسب وي،</verse>
				<verse number="9">خو زه د هغې مینې له امله چې تا سره یې لرم او زه پولوس د یو سپین ږیري سړي په توګه چې اوس د عیسی مسیح په خاطر زنداني یم، ستا نه د یو څه غوښتنه کوم.</verse>
				<verse number="10">زه د خپل زوی اونیسیموس له خوا چې د خپل بندیتوب په وخت کې د هغه روحاني پلار شوم، ستا نه غوښتنه کوم.</verse>
				<verse number="11">هغه یو وخت ستا دپاره ګټور نه ؤ، خو اوس هم ستا او هم زما دپاره ګټور دی.</verse>
				<verse number="12">زه هغه تاته بېرته درلېږم چې زما د زړه سر دی.</verse>
				<verse number="13">ما غوښتل چې هغه د خپل ځان سره وساتم، ترڅو تر هغه وخته پورې چې زه د زېري په خاطر په زندان کې یم، هغه ستا په ځای زما خدمت وکړي.</verse>
				<verse number="14">خو ما ونه غوښتل چې ستا له غوښتنې نه پرته کوم کار وکړم، ترڅو ستا نېکي د مجبوریت له مخې نه بلکې ستا په رضا سره وي.</verse>
				<verse number="15">کېدای شي هغه د دې دپاره ستا نه د لږ وخت دپاره بېل شو چې هغه د تل دپاره ستا سره وي.</verse>
				<verse number="16">خو هغه اوس نور د یو غلام په شان نه، بلکې د غلام نه ډېر لوړ دی، لکه د یو ګران ورور په شان. هغه چې دومره ماته ګران دی، نو څومره به تاته هم د غلام او هم په څښتن کې د یو ورور په توګه ګران وي.</verse>
				<verse number="17">نو که چېرې ته ما خپل شریک ګڼې، لکه څنګه چې ما منې، هغه هم ومنه.</verse>
				<verse number="18">که چېرې هغه ستا سره کومه بدي کړې وي او یا ستا ورباندې کوم پور وي، نو هغه زما په حساب ولیکه.</verse>
				<verse number="19">زه پولوس دا درته په خپل لاس لیکم چې زه به دا هرڅه بېرته درکړم. زه دا نه وایم چې ته څومره زما پوروړی یې، حتی ستا ځان هم.</verse>
				<verse number="20">ای وروره، د څښتن په خاطر ماته ګټه ورسوه او احسان وکړه او په مسیح کې زما زړه قوي او تازه کړه.</verse>
				<verse number="21">زه ستا په تابعدارۍ باندې باور لرم، نو زه دا شیان تاته لیکم او په دې پوهېږم زه چې درڅخه څه غواړم، د هغې نه به زیات وکړې.</verse>
				<verse number="22">بله دا چې زما دپاره یوه کوټه تیاره کړه، ځکه زه هیله لرم چې خدای به ستاسو دعاګانې قبولې کړي او ما به بیا تاسو ته درولي.</verse>
				<verse number="23">اپفراس چې د عیسی مسیح په خاطر زما سره په زندان کې دی، تاته سلام وایي.</verse>
				<verse number="24">همدارنګه مرقوس، ارسترخوس، دیماس او لوقا چې په دې خدمت کې زما ملګري دي، هم تاته سلام وایي.</verse>
				<verse number="25">په تاسو ټولو باندې دې زمونږ د څښتن عیسی مسیح فضل وي.</verse>
			</chapter>
		</book>
		<book number="58">
			<chapter number="1">
				<verse number="1">خدای په تېره زمانه کې څو څو ځلې په مختلفو طریقو سره د خپلو پیغمبرانو په وسیله زمونږ د نیکونو سره خبرې کړې دي.</verse>
				<verse number="2">خو په دې اخرنیو ورځو کې یې د خپل زوی په وسیله زمونږ سره خبرې کړې دي. هغه زوی چې خدای د ټولو شیانو وارث ټاکلی دی او د هغه په وسیله یې نړۍ پیدا کړه.</verse>
				<verse number="3">هغه د خدای د جلال ښکاره کوونکی او د هغه د کامل ذات تصویر دی او هغه ټول کاینات د خپل کلام د قدرت په وسیله ساتي. کله چې هغه خلکو ته د خپلو ګناهونو څخه د بخښنې لاره جوړه کړه، نو هغه په اسمان کې د مطلق قادر خدای ښي لاس ته کښېناست.</verse>
				<verse number="4">څرنګه چې مسیح د فرښتو نه ډېر لوی دی، نو خدای چې هغه ته کوم نوم ورکړی دی، هغه هم د هغوی د نومونو نه ډېر لوی دی.</verse>
				<verse number="5">ځکه چې خدای هېڅکله کومې فرښتې ته نه دي ویلي: ته مې زوی، زه دې نن پلار شوم. او یا دا: زه به یم د هغه پلار او هغه وي به زما زوی</verse>
				<verse number="6">خو کله چې خدای لومړنی زېږېدلی نړۍ ته راولي، نو ورته وایي: د خدای ټولې فرښتې دې د هغه عبادت وکړي.</verse>
				<verse number="7">خو د فرښتو په هکله وایي: خدای رالېږي خپلې فرښتې لکه بادونو په شان او خپل خدمتګاران لکه د اور د لمبو په شان</verse>
				<verse number="8">خو د خپل زوی په هکله وایي: ای خدایه! تل ترتله به وي ستا د پاچاهۍ تخت او کړې به حکومت په خپلو خلکو باندې د انصاف له مخې</verse>
				<verse number="9">ته خوښوې عدالت او کرکه کوې له بدۍ په دې خاطر خدای، یعنې ستا خدای ته یې ستا د نورو ملګرو نه زیات مسح کړی یې د خوشحالۍ په تېلو</verse>
				<verse number="10">همدارنګه هغه وایي: ای څښتنه، له شروع څخه دې ایښی ؤ بنیاد د ځمکې او اسمانونه دې کړل جوړ خپلو لاسونو باندې</verse>
				<verse number="11">هغوی فنا به شي، خو ته به پاتې شې هغوی به ټول زاړه شي لکه لباس په شان</verse>
				<verse number="12">تاو راتاو به کړې هغوی لکه چپنې په شان او بدل به یې کړې لکه لباس په شان خو پاتې کېږې په خپل حال ته مدام او پای به ونه لري هېڅ دا ستا دوران</verse>
				<verse number="13">خو خدای هېڅکله هم کومې فرښتې ته نه دي ویلي: کښېنه زما ښي لاس ته ترڅو کړم ستا دښمنان ستا د پښو لاندې</verse>
				<verse number="14">ایا ټولې فرښتې خدمتګار روحونه نه دي چې د هغو خلکو د خدمت دپاره رالېږل شوي چې خلاصون به مومي؟</verse>
			</chapter>
			<chapter number="2">
				<verse number="1">له دې امله مونږ چې څه اورېدلي دي هغو ته باید نور هم پام وکړو، هسې نه چې بې لارې شو.</verse>
				<verse number="2">ځکه کوم پیغام چې د فرښتو په وسیله ورکړل شوی ؤ، هغه د باور وړ ؤ او هره ګناه او نافرمانۍ به خپله سزا لیدله.</verse>
				<verse number="3">نو له دې امله که چېرې مونږ داسې لوی خلاصون له پامه وغورځوو، بیا څنګه کولای شو چې د هغې د سزا نه وتښتو؟ دا خلاصون اول خپله د څښتن عیسی له خوا اعلان شو او بیا د هغو خلکو له خوا تایید شو چې د هغه خبرې یې اورېدلې وې.</verse>
				<verse number="4">همدارنګه خدای هم دا پیغام د خپلو نښو، حیرانوونکو کارونو او ډول ډول معجزو په ښودلو او د خپلې ارادې له مخې د روح القدس د نعمتونو په ورکولو سره تصدیق کړ.</verse>
				<verse number="5">نو خدای فرښتو ته دا اختیار ورنه کړ چې په راتلونکې دنیا باندې چې مونږ یې په هکله خبرې کوو، حکومت وکړي.</verse>
				<verse number="6">بلکې د خدای د کلام په یو ځای کې لیکل شوي دي: انسان څه دی چې ته یې خیال ساتې؟ فاني انسان چې ته پرې پام ساتې؟</verse>
				<verse number="7">تا پیدا کړي هغوی ټیټ له فرښتو نه د لږ وخت دپاره او شان شوکت دې ورته ایښی په سر</verse>
				<verse number="8">تا ورکړی واک او اختیار هغوی ته ټولو شیانو باندې دی اوس چې خدای هرڅه د هغوی تابع کړي دي، نو دا ښکاره ده چې نور هېڅ داسې شی پاتې نه دی چې د هغوی په اختیار کې نه وي، خو تر اوسه مونږ نه وینو چې هرڅه د انسان په اختیار کې وي.</verse>
				<verse number="9">خو مونږ عیسی وینو چې د هغه مقام د لږ وخت دپاره د فرښتو څخه ټیټ کړای شوی دی، خو اوس د جلال او عزت تاج د هغه په سر ایښودل شوی دی، ځکه چې هغه مرګ وزغملو، ترڅو د خدای د فضل په وسیله د هر انسان په خاطر د مرګ خوند وڅکي.</verse>
				<verse number="10">نو خدای دا مناسب وګڼل چې د خالق په توګه چې ټول شیان د هغه دي او د هغه دپاره دي، ډېر زامن جلال ته ورسوي. نو هغه عیسی چې د هغوی د خلاصون د لارې جوړوونکی دی، د کړاوونو په زغملو سره کامل کړي.</verse>
				<verse number="11">ځکه څوک چې د خلکو ګناهونه پاکوي او هغه څوک چې ګناهونه یې پاکیږي، دواړه د یوې کورنۍ څخه دي. نو له دې امله عیسی په دې نه شرمیږي چې هغوی ته خپل خویندې او ورونه ووایي.</verse>
				<verse number="12">هغه وایي: زه به اعلان کړمه ستا نوم خپلو خلکو ته د دوی غونډه کې به وکړم ستا ثنا او صفت</verse>
				<verse number="13">همدارنګه هغه وایي: زه به توکل وکړم په خدای باندې بیا وایي: زه دلته یمه د هغوی د اولادونو سره چې خدای راکړي راته</verse>
				<verse number="14">څرنګه چې د خدای اولادونه انسانان دي او د غوښې او وینې څخه جوړ شوي دي، نو عیسی هم د هغوی په شان انسان شو، ترڅو د خپل مرګ په وسیله هغه څوک له منځه یوسي چې په مرګ باندې یې واک درلود، یعنې شیطان</verse>
				<verse number="15">او هغه خلک ازاد کړي چې د مرګ له وېرې یې خپل ټول ژوند په غلامۍ کې تېراوه.</verse>
				<verse number="16">بې له شکه چې هغه د فرښتو سره د مرستې دپاره نه بلکې د ابراهیم د اولادې سره د مرستې په خاطر راغلی دی.</verse>
				<verse number="17">له همدې امله د هغه دپاره په هر لحاظ لازم ؤ چې د خپلو ورونو په شان شي، ترڅو وکولای شي چې خدای ته په خدمت کولو کې یو رحم کوونکی او لوی وفادار کاهن شي او وکولای شي چې د خلکو د ګناهونو کفاره ورکړي.</verse>
				<verse number="18">څرنګه چې عیسی خپله د ازمېښت په وخت کې کړاوونه وزغمل، نو هغه کولای شي چې د هغو خلکو سره مرسته وکړي چې د ازمېښت سره مخ دي.</verse>
			</chapter>
			<chapter number="3">
				<verse number="1">نو ای سپېڅلو خویندو او ورونو، تاسو چې د خدای له خوا په اسماني بلنه کې شریک یئ، د عیسی په هکله فکر وکړئ چې د هغه په اړه مونږ اقرار کوو چې زمونږ رسول او لوی کاهن دی.</verse>
				<verse number="2">عیسی خدای ته وفادار ؤ چې هغه یې ټاکلی ؤ، لکه څنګه چې موسی د خدای په ټول کور کې وفادار ؤ.</verse>
				<verse number="3">نو عیسی د موسی نه زیات د جلال لایق دی، لکه څنګه چې کور جوړوونکی د کور نه زیات عزت لري.</verse>
				<verse number="4">ځکه چې هر کور د یو چا په لاس جوړیږي او خدای د ټولو شیانو جوړوونکی دی.</verse>
				<verse number="5">موسی د خدای په ټول کور کې د یو خدمتګار په توګه وفادار ؤ او د هغو شیانو په هکله به یې شاهدي ورکوله چې خدای به یې په راتلونکې کې ووایي.</verse>
				<verse number="6">خو عیسی د زوی او د کور د خاوند په توګه د خدای د کور وفادار دی. مونږ د هغه کور یو، په دې شرط چې که مونږ هغه پوره ډاډ او ویاړ چې مونږ ته هیله راکوي، ټینګ وساتو.</verse>
				<verse number="7">نو لکه څنګه چې روح القدس وایي: «که چېرې واورئ نن تاسو د خدای اواز</verse>
				<verse number="8">نو مه سختوئ خپل زړونه لکه چې څنګه سرکښي وکړه د خدای په وړاندې ستاسو پلرونو او هغه یې وازمایلو دښته کې</verse>
				<verse number="9">که څه هم هغه کارونه چې ما کړي وو څلوېښتو کالو کې، هلته ولیدل ستاسو پلرونو خو بیاهم هغوی زه وازمایلم</verse>
				<verse number="10">نو زه په قهر شوم هغه نسل ته او ومې ویل: زما نه لېرې دي تل د هغوی زړونه او نه غواړي چې وکړي عمل زما په حکمونو باندې</verse>
				<verse number="11">زه شوم په قهر او قسم مې وخوړ: ‹داخل به نه شي دوی هېڅکله هغه ځای ته چېرته چې زه به ورکومه ارامي ورته›»</verse>
				<verse number="12">نو خویندو او ورونو، پام کوئ چې په تاسو کې دې د چا زړه داسې بد او بې ایمانه نه وي چې د ژوندي خدای څخه واوړي.</verse>
				<verse number="13">بلکې هره ورځ یو بل هڅوئ، په داسې حال کې چې اوس هم موقعه شته چې په تاسو کې دې د ګناه د غولولو په وسیله د هېچا زړه سخت نه شي.</verse>
				<verse number="14">ځکه که چېرې مونږ تر اخره پورې په هغه باور واوسو چې د پیل نه مو درلود، نو مونږ به د عیسی سره ملګري شوي یو.</verse>
				<verse number="15">لکه څنګه چې د خدای په کلام کې ویل شوي دي: «که چېرې نن تاسو اواز واورئ د خدای نو مه سختوئ خپل زړونه لکه څنګه چې ستاسو پلرونو د سرکښۍ په وخت کې وکړل»</verse>
				<verse number="16">نو بیا هغوی څوک وو چې سره له دې چې د خدای اواز یې واورېد، خو بیا یې هم د هغه په وړاندې سرکښي وکړه؟ ایا دا هماغه خلک نه وو چې موسی د مصر څخه راوویستل؟</verse>
				<verse number="17">او خدای د چا نه تر څلوېښتو کالو پورې خفه ؤ؟ ایا دا هغه خلک نه وو چې ګناه یې وکړه او مړي یې په دښته کې پراته وو؟</verse>
				<verse number="18">او چاته یې قسم وخوړ چې هغوی به هېڅکله هم هغې ارامۍ ته وردننه نه شي؟ ایا دا هغه خلک نه وو چې د خدای د امر څخه یې سرغړونه وکړه؟</verse>
				<verse number="19">نو مونږ وینو چې هغوی ونه شو کولای هغې ارامۍ ته وردننه شي، ځکه چې هغوی ایمان نه درلود.</verse>
			</chapter>
			<chapter number="4">
				<verse number="1">څرنګه چې د خدای ارامۍ ته د وردننه کېدلو په هکله د هغه وعده لا تر اوسه په خپل حال پاتې ده، نو باید پام وکړو، هسې نه چې په تاسو کې کوم څوک هغې ته په رسېدلو کې ناکام شوی وي.</verse>
				<verse number="2">دا زېری چې مونږ واورېد، هغوی هم اورېدلی ؤ، خو هغه پیغام چې هغوی واورېد، هغوی ته یې ګټه ونه رسوله، ځکه چې هغه پیغام یې په ایماندارۍ سره قبول نه کړ.</verse>
				<verse number="3">خو مونږ چې ایمان لرو، کولای شو د هغه ارامۍ ته ورننوځو. خو د دې نورو په هکله خدای وویل: «ما د خپل قهر په حال کې وخوړ قسم داخل به نه شي دوی هېڅکله هغه ځای ته چېرته چې زه به ورکومه ارامي ورته» که څه هم د خدای کار د کایناتو د پیدایښت په اړه پای ته رسېدلی ؤ.</verse>
				<verse number="4">ځکه چې د خدای د کلام په یو ځای کې د اوومې ورځې په هکله داسې لیکل شوي دي: «په اوومه ورځ خدای خپل ټول کارونه خلاص کړل او ارام یې وکړ.»</verse>
				<verse number="5">او په همدې ځای کې خدای یوځل بیا وایي: «داخل به نه شي دوی هېڅکله هغه ځای ته چېرته چې زه به ورکومه ارامي ورته»</verse>
				<verse number="6">نو ځینې خلک دا موقعه لري چې هغه ارامۍ ته وردننه شي، خو هغوی چې اول یې دا زېری واورېد، وردننه نه شول ځکه چې سرغړونه یې وکړه.</verse>
				<verse number="7">نو بیا خدای یوه بله ځانګړې ورځ یعنې «نن ورځ» ټاکي، ځکه چې وروسته له ډېرې مودې هغه د داود په وسیله خبرې کړې وې او لکه څنګه چې مخکې ویل شوي وو: «که چېرې نن تاسو اواز واورئ د خدای نو مه سختوئ خپل زړونه»</verse>
				<verse number="8">که چېرې یوشع کولای شوی هغو خلکو ته هغه ارامي ورکړي، نو خدای به وروسته د بلې ورځې په هکله خبرې نه وای کړې.</verse>
				<verse number="9">نو بیا د خدای د خلکو دپاره د سبت ارامي تر اوسه هم په خپل حال پاتې ده.</verse>
				<verse number="10">ځکه کومو خلکو چې هغه ارامي موندلې ده چې خدای یې وعده کړې وه، نو د خپلو کارونو څخه به هم ارام ومومي، لکه څنګه چې خدای د خپلو کارونو څخه وموند.</verse>
				<verse number="11">نو راځئ چې ډېر کوښښ وکړو چې هغه ارامي تر لاسه کړو. خو که چېرې مونږ سرغړونه وکړو لکه څنګه چې د اسراییلو خلکو کړې وه، نو مونږ به هم ناکام شو.</verse>
				<verse number="12">ځکه چې د خدای کلام ژوندی او اغېزناک دی او د هرې دوه مخې تورې نه ډېر تېره دی. هغه د انسان روح او نفس، بندونو او د هډوکو مغزو ته ورننوځي او د انسان نیت او د زړه خیالونه ښکاره کوي.</verse>
				<verse number="13">په ټولو مخلوقاتو کې هېڅ شی د خدای د نظر څخه پټ نه دی. ټول شیان د هغه د سترګو په وړاندې لوڅ او ښکاره پراته دي او مونږ ټول باید هغه ته حساب ورکړو.</verse>
				<verse number="14">نو څرنګه چې مونږ ډېر لوی کاهن لرو چې اسمانونو ته پورته شوی دی یعنې عیسی چې د خدای زوی دی، نو راځئ چې د خپل ایمان په اقرار باندې ټینګ پاتې شو.</verse>
				<verse number="15">ځکه چې زمونږ لوی کاهن داسې نه دی چې زمونږ په کمزورتیاوو کې زمونږ سره خواخوږي ونه کړي بلکې هغه زمونږ په شان په هر شي کې وازمایل شو، خو ګناه یې ونه کړه.</verse>
				<verse number="16">نو راځئ چې په پوره باور سره د خدای د فضل تخت ته ورنژدې شو، ترڅو رحم ومومو او د اړتیا په وخت کې د هغه فضل حاصل کړو ترڅو زمونږ سره مرسته وکړي.</verse>
			</chapter>
			<chapter number="5">
				<verse number="1">هر لوی کاهن د خلکو له منځ نه د دې دپاره ټاکل کیږي چې د خدای په حضور کې د خلکو استازیتوب وکړي او د انسانانو د ګناهونو دپاره نذرانې او قربانۍ وړاندې کړي.</verse>
				<verse number="2">هغه کولای شي چې د ناپوهو او بې لارې خلکو سره په نرمۍ چلند وکړي، ځکه چې هغه په خپله د کمزورتیاوو سره مخ دی.</verse>
				<verse number="3">له همدې امله هغه مجبور دی چې یوازې د خلکو د ګناهونو دپاره نه بلکې د خپل ځان د ګناهونو دپاره هم قرباني وړاندې کړي.</verse>
				<verse number="4">هېڅوک نه شي کولای چې د خپل ځان دپاره دا عزت حاصل کړي چې کاهن شي، بلکې هغه باید د خدای له خوا وغوښتل شي لکه څنګه چې هارون وغوښتل شو.</verse>
				<verse number="5">په همدې ډول مسیح هم د لوی کاهن عزت په خپله حاصل نه کړ، بلکې هغه د خدای له خوا وټاکل شو چې ورته ویې ویل: ته مې زوی، زه دې نن پلار شوم</verse>
				<verse number="6">همدارنګه هغه په بل ځای کې وایي: ته به کاهن یې تر ابده د ملک صدق په شان</verse>
				<verse number="7">کله چې عیسی د ځمکې په مخ ژوند کاوه، نو په ډېرو چیغو او اوښکو تویولو سره خدای ته چې په دې قادر ؤ هغه د مرګ نه وژغوري، دعاګانې او زارۍ وکړې او دعاګانې یې قبولې شوې، ځکه چې هغه په پوره توګه خپل ځان خدای ته سپارلی ؤ.</verse>
				<verse number="8">که څه هم هغه د خدای زوی ؤ، خو د دردونو او کړاوونو په زغملو سره یې اطاعت کول زده کړل.</verse>
				<verse number="9">کله چې هغه کامل کړای شو، نو د هغو ټولو خلکو دپاره د ابدي خلاصون سرچینه شوه چې د ده اطاعت کوي</verse>
				<verse number="10">او هغه د خدای له خوا د ملک صدق په شان لوی کاهن وټاکل شو.</verse>
				<verse number="11">په دې هکله زمونږ سره د ویلو دپاره ډېرې خبرې شته، خو ډېره سخته ده چې تاسو ته بیان شي، ځکه چې تاسو په هغو باندې د پوهېدلو کوښښ نه کوئ.</verse>
				<verse number="12">دا وخت باید تاسو استاذان وئ، خو اوس هم یو کس ته اړتیا لرئ چې تاسو ته د خدای د کلام بنیادي اصول درزده کړي. تاسو د ماشومانو په شان شیدو ته اړتیا لرئ، نه قوي خوړو ته.</verse>
				<verse number="13">ځکه چې هرڅوک چې یوازې شیدې خوري، هغه لا ماشوم دی او په ښو او بدو نه پوهیږي.</verse>
				<verse number="14">خو قوي خواړه د بالغو او پخو خلکو دپاره دي چې د روزنې او تمرین له لارې کولای شي چې د ښو او بدو ترمنځ فرق وکړي.</verse>
			</chapter>
			<chapter number="6">
				<verse number="1">نو راځئ چې د مسیح په هکله لومړنی تعلیم پرېږدو او د کاملتوب خواته لاړ شو. د دې اړتیا نشته چې مونږ دې بیا بیا هغه لومړني تعلیمونه تکرار کړو لکه د بدو کارونو نه توبه ویستل او په خدای باندې ایمان راوړل،</verse>
				<verse number="2">د تعمید د غسلونو تعلیم او په سر د لاس ایښودلو تعلیم، د مړو نه د بیا راژوندي کېدلو او تلپاتې قضاوت په هکله تعلیم.</verse>
				<verse number="3">که د خدای رضا وي، نو مونږ به همدا کارونه کوو.</verse>
				<verse number="4">ځکه په هغوی باندې چې یوځل د خدای د نور رڼایي راغلې ده، د اسماني نعمتونو خوند یې څکلی دی او په روح القدس کې شریک شوي دي،</verse>
				<verse number="5">د خدای د کلام ښه والی او د راتلونکې زمانې قدرتونه یې تجربه کړي دي</verse>
				<verse number="6">او که د خدای د لارې څخه وګرځي، نو دا ناشونې ده چې هغوی به بېرته توبې ویستلو ته تیار کړای شي، ځکه چې هغوی یوځل بیا د خدای زوی په صلیب باندې مېخ کوي او د خلکو په مخکې یې شرموي.</verse>
				<verse number="7">هغه ځمکه چې باران ورباندې وریږي او هغه جذب کړي او د کرونکو دپاره ګټور حاصل ورکړي، نو د خدای له خوا برکت مومي.</verse>
				<verse number="8">خو که هغه ځمکه اغزي او هرزه بوټي شنه کوي، نو دا بې ګټې ځمکه ده او زر به د خدای لعنت پرې وشي او په پای کې به هغه وسوځول شي.</verse>
				<verse number="9">ګرانو دوستانو! سره له دې چې مونږ داسې خبرې کوو، خو ستاسو په هکله مونږ ډاډمن یو چې د خلاصون سره یوځای به د ډېرو ښو برکتونو څخه برخمن شئ.</verse>
				<verse number="10">خدای بې انصافه نه دی. هغه به ستاسو کار او هغه مینه هېره نه کړي چې د هغه د نوم سره مو د هغه خلکو ته په خدمت کولو سره چې اوس یې هم کوئ ښودلې ده.</verse>
				<verse number="11">مونږ ستاسو هر یو څخه ډېر غواړو چې همدا لېوالتیا تر اخره وساتئ، ترڅو ستاسو هیله چې د کوم شي دپاره یې لرئ، هغه پوره شي.</verse>
				<verse number="12">مونږ نه غواړو چې تاسو دې لټان اوسئ، بلکې غواړو چې د هغو خلکو د مثال څخه پیروي وکړئ چې د ایمان او صبر په وسیله هغه څه تر لاسه کړي چې خدای یې وعده کړې ده.</verse>
				<verse number="13">کله چې خدای د ابراهیم سره وعده وکړه، نو په خپل نوم یې قسم وخوړ، ځکه چې د هغه څخه بل څوک لوی نه ؤ چې د هغه په نوم یې قسم خوړلی وای.</verse>
				<verse number="14">هغه وویل: «زه به په رښتیا سره تاته برکت درکړم او ستا اولادونه به زیات کړم.»</verse>
				<verse number="15">نو ابراهیم په صبر سره انتظار وکړ او هغه څه یې تر لاسه کړ چې خدای ورسره وعده کړې وه.</verse>
				<verse number="16">کله چې انسانان قسم خوري، نو د خپل ځان څخه په لوی شي قسم خوري او همدا قسم د شخړو د پای ته رسېدلو سبب ګرځي.</verse>
				<verse number="17">همدارنګه خدای غوښتل چې په روښانه ډول هغو خلکو ته چې وعده یې ورسره کړې وه دا وښایي چې د هغه اراده نه بدلېدونکې ده، نو هغه یې د قسم په خوړلو سره تایید کړه.</verse>
				<verse number="18">دلته دا دوه شیان دي چې نه بدلېدونکي دي، ځکه چې دا ناشونې ده چې خدای د هغو په هکله دروغ ووایي. نو مونږ چې هغه ته پناه وړې ده په ډېرې زړورتیا سره هغه هیله ټینګه ساتو چې زمونږ په وړاندې موجوده ده.</verse>
				<verse number="19">دا هیله چې مونږ یې لرو هغه زمونږ د ځانونو دپاره د یو قوي لنګر په شان دی. او دا داسې قوي او خوندي هیله ده چې مونږ د خدای د کور د پردې له لارې دننه ډېر سپېڅلي ځای ته رسوي،</verse>
				<verse number="20">یعنې هغه ځای ته چې عیسی زمونږ نه مخکې زمونږ دپاره هلته لاړ او د تل دپاره د ملک صدق په شان لوی کاهن شو.</verse>
			</chapter>
			<chapter number="7">
				<verse number="1">ملک صدق د سالیم پاچا او د خدای تعالی کاهن ؤ. کله چې ابراهیم پاچاهانو ته د ماتې ورکولو نه وروسته بېرته راغی، نو ملک صدق د هغه سره مخامخ شو او هغه ته یې برکت ورکړ</verse>
				<verse number="2">او هرڅه چې ابراهیم په جنګ کې تر لاسه کړي وو، د هغو لسمه برخه یې ملک صدق ته ورکړه. د ملک صدق د نوم لومړنی معنی «صادق پاچا» او بیا د سالیم پاچا یعنې «د سولې او سلامتۍ پاچا» دی.</verse>
				<verse number="3">هغه بې پلاره، بې موره او بې شجرې دی. د هغه د ژوند پیل او پای نه دی معلوم. خو هغه د خدای د زوی په شان تل ترتله کاهن دی.</verse>
				<verse number="4">ګورئ چې ملک صدق څومره لوی انسان ؤ، تر دې چې زمونږ نیکه ابراهیم ورته د خپل غنیمت لسمه برخه ورکړه.</verse>
				<verse number="5">شریعت د لاوي اولادې ته چې د کاهنۍ مقام ته رسیږي، حکم کوي چې د اسراییلو د خلکو یعنې خپل قوم څخه لسمه برخه راټوله کړي، که څه هم هغوی د ابراهیم اولاده ده.</verse>
				<verse number="6">سره له دې چې ملک صدق د لاوي د اولادې څخه نه دی، خو هغه د ابراهیم نه لسمه برخه واخیستله او ابراهیم ته یې چې خدای ورسره وعده کړې وه، برکت ورکړ.</verse>
				<verse number="7">په دې کې شک نشته چې برکت ورکوونکی د برکت اخیستونکي نه ډېر لوی دی.</verse>
				<verse number="8">له یوې خوا هغه کاهنان چې لسمه برخه راټولوي، فاني انسانان دي او له بلې خوا ملک صدق چې لسمه برخه یې واخیستله، ژوندی دی لکه څنګه چې د خدای په کلام کې ویل شوي دي.</verse>
				<verse number="9">نو ویلی شو چې کله ابراهیم لسمه برخه ورکوله، لاویانو هم چې د لسمې برخې اخیستونکي وو، د ابراهیم په وسیله ملک صدق ته لسمه برخه ورکړه.</verse>
				<verse number="10">ځکه کله چې ملک صدق د ابراهیم سره ولیدل، نو لاوي لا د ابراهیم په کورنۍ کې نه ؤ پیدا شوی.</verse>
				<verse number="11">دا د لاویانو د کاهنتوب په وسیله ؤ چې د اسراییلو خلکو ته شریعت ورکړل شوی ؤ. نو که چېرې د لاوي کاهنانو کار پوره شوی وای، نو بیا د بل کاهن راتللو ته څه اړتیا وه چې د ملک صدق په شان وي، نه د هارون په شان.</verse>
				<verse number="12">ځکه کله چې په کاهنتوب کې بدلون رامنځته شي، نو په شریعت کې هم باید بدلون رامنځته شي.</verse>
				<verse number="13">نو د چا په هکله چې دا خبرې شوې دي هغه د بلې قبیلې څخه ؤ او د هغې قبیلې څخه هېچا هم د قربانۍ د ځای خدمت نه ؤ کړی.</verse>
				<verse number="14">ځکه دا ښکاره ده چې زمونږ څښتن د یهودا د قبیلې څخه دی. سره له دې چې موسی هېڅکله د کاهنتوب په هکله د هغوی سره خبرې نه دي کړي.</verse>
				<verse number="15">دا موضوع به نوره هم ښه روښانه شي کله چې د ملک صدق په شان کوم بل کاهن راپیدا شي.</verse>
				<verse number="16">هغه کاهن شو، خو د هغو قوانینو له مخې نه چې هغه به د لاوي کورنۍ کې پیدا شي، بلکې د هغه ژوند د قدرت په وسیله چې هېڅکله نه ختمیږي.</verse>
				<verse number="17">ځکه چې د خدای کلام د هغه په هکله داسې شاهدي ورکوي: «ته به کاهن یې تر ابده د ملک صدق په شان»</verse>
				<verse number="18">نو پخواني حکمونه باطل شول، ځکه چې هغه کمزوري او بې اثره وو،</verse>
				<verse number="19">ځکه چې شریعت هېڅ شی کامل نه کړ. خو اوس له مخکې نه یوه ښه هیله پیدا شوه چې د هغې په وسیله مونږ خدای ته نژدې کېدای شو.</verse>
				<verse number="20">دا نوی کاهنتوب د قسم په خوړلو سره پیل شو، خو نور بې له کوم قسم نه کاهنان شول.</verse>
				<verse number="21">خو عیسی په قسم خوړلو سره کاهن شو، کله چې خدای هغه ته وویل: څښتن قسم خوړلی مات به نه شي هېڅ وخت چې تر ابده به ته یې کاهن</verse>
				<verse number="22">د همدې قسم له امله عیسی د خدای سره له مخکې نه د یو ښه لوظ ضامن شو.</verse>
				<verse number="23">په پخوا زمانه کې زیات شمېر کاهنان راغلل، ځکه چې مرګ هغوی نه پرېښودل چې خپل خدمت ته دوام ورکړي،</verse>
				<verse number="24">خو د عیسی کاهنتوب د تل دپاره دی، ځکه چې هغه تل ترتله ژوندی دی،</verse>
				<verse number="25">نو له دې امله عیسی کولای شي هغو خلکو ته چې د هغه په وسیله خدای ته نژدې شي، په پوره توګه خلاصون ورکړي، ځکه چې هغه تل ترتله ژوندی دی او د هغوی شفاعت کوي.</verse>
				<verse number="26">نو مونږ داسې لوی کاهن ته اړتیا لرو چې هغه سپېڅلی، بې ګناه، بې عیبه، د ګناهکارانو نه بېل او د اسمانونو نه اوچت وي.</verse>
				<verse number="27">هغه دې ته اړتیا نه لري چې د نورو لویو کاهنانو په شان هره ورځ اول د خپلو ګناهونو دپاره او بیا د خلکو د ګناهونو دپاره قرباني ورکړي، ځکه چې هغه خپل ځان یوځل او د تل دپاره قرباني کړ.</verse>
				<verse number="28">شریعت داسې خلک د لویو کاهنانو په توګه ټاکي چې په روحاني توګه کمزوري وي، خو د شریعت نه وروسته خدای د قسم په خوړلو سره خپل زوی کاهن وټاکه چې د تل دپاره کامل کړی شوی دی.</verse>
			</chapter>
			<chapter number="8">
				<verse number="1">اوس چې مونږ کومې خبرې کوو په هغو کې مهم ټکی دا دی چې مونږ یو داسې لوی کاهن لرو چې په اسمانونو کې د مطلق قادر خدای د تخت ښي لاس ته ناست دی.</verse>
				<verse number="2">هغه په هغه سپېڅلي ځای او هغې حقیقي خېمه کې خدمت کوي چې د څښتن له خوا جوړه شوې ده، نه د انسان په لاس.</verse>
				<verse number="3">څرنګه چې هر لوی کاهن د دې دپاره ټاکل شوی دی چې خدای ته نذرانې او قربانۍ وړاندې کړي، نو زمونږ د لوی کاهن سره هم باید د ورکولو دپاره یو څه وي.</verse>
				<verse number="4">که چېرې عیسی لا تر اوسه هم د ځمکې په مخ ژوند کولای، نو هغه به کاهن نه وای، ځکه چې نور کاهنان هم شته چې د شریعت له مخې نذرانې وړاندې کړي.</verse>
				<verse number="5">هغوی چې په سپېڅلي ځای کې کوم خدمت کوي، هغه یوازې یوه نمونه او د اسماني شیانو یو تصویر دی. ځکه کله چې موسی غوښتل خېمه جوړه کړي، نو هغه ته د خدای له خوا لارښوونه وشوه: «پام کوه چې هرڅه د هغې نمونې له مخې جوړ کړې چې د غره په سر باندې مې درته وښودله.»</verse>
				<verse number="6">خو عیسی ته چې کوم کار ورسپارل شوی ؤ چې د کاهن په توګه خدمت وکړي، هغه د هغو کارونو نه ډېر مهم دی چې هغوی کول، ځکه چې دا لوظ چې هغه د خدای او انسان ترمنځ منځګړتوب کوي ډېر ښه دی او له مخکې نه په ډېرو ښو وعدو باندې ولاړ دی.</verse>
				<verse number="7">که چېرې په لومړني لوظ کې کوم عیب نه وای، نو دوهم لوظ ته به اړتیا نه وای.</verse>
				<verse number="8">خو کله چې خدای په خپل قوم کې غلطي پیدا کړه، نو داسې یې وویل: څښتن وایي: «هغه ورځ به رارسیږي کله چې د اسراییلو او یهودا د خلکو سره نوی لوظ وکړم.</verse>
				<verse number="9">خو دا لوظ به د هغه لوظ په شان نه وي چې د هغوی د نیکونو سره مې کړی ؤ. په هغه ورځ چې ما د هغوی لاسونه ونیول او د مصر څخه مې راوویستل، ځکه چې هغوی زما لوظ ته وفادار پاتې نه شول.» څښتن وایي: «نو بیا ما خپل مخ له هغوی هم واړاوه.»</verse>
				<verse number="10">او همدارنګه څښتن وایي: «دا هغه لوظ دی چې زه به یې په راتلونکې کې د اسراییلو د خلکو سره وکړم. زه به خپل شریعت د هغوی په ذهنونو کې واچوم او د هغوی په زړونو کې به یې ولیکم. زه به د هغوی خدای یم او هغوی به زما قوم وي.</verse>
				<verse number="11">نور به هغوی خپل ګاونډي او ورور ته دا تعلیم نه ورکوي او ورته به نه وایي: ‹څښتن وپېژنه،› ځکه چې لوی او واړه ټول به ما پېژني.</verse>
				<verse number="12">نو زه به د هغوی بدۍ او خطاګانې وبخښم او نور به د هغوی ګناهونه نه یادوم.»</verse>
				<verse number="13">کله چې خدای د نوي لوظ په هکله خبرې کوي، نو لومړنی لوظ باطلوي او کوم شی چې باطل او زوړ شي هغه زر له منځه ځي.</verse>
			</chapter>
			<chapter number="9">
				<verse number="1">په لومړني لوظ کې د عبادت اصول او ځمکنی عبادتځای شامل وو.</verse>
				<verse number="2">نو هغه خېمه جوړه شوه او په هغې کې دوه کوټې وې. په لومړنۍ کوټه کې څراغدان او یو مېز ؤ چې په هغه باندې به خدای ته سپېڅلې ډوډۍ وړاندې کېدله. دا کوټه د سپېڅلي ځای په نوم یادېدله.</verse>
				<verse number="3">هلته یوه پرده وه او د پردې شاته دوهمه کوټه وه چې د ډېر سپېڅلي ځای په نوم یادېدله.</verse>
				<verse number="4">په دې کوټه کې د سرو زرو د خوشبویۍ د سوځولو د قربانۍ ځای او د لوظ صندوق ؤ چې په سرو زرو پوښل شوی ؤ. په دې صندوق کې د سرو زرو یو لوښی ؤ چې د من ډوډۍ په کې وه، د هارون امسا چې غوټۍ یې نیولې وې او د تیږو دوه لوحې وې چې حکمونه ورباندې لیکل شوي وو.</verse>
				<verse number="5">د صندوق دپاسه د جلال نه ډک جوړ شوي اسماني مخلوقات وو چې د کفارې ادا کولو په ځای باندې یې وزرونه خواره کړي وو. خو اوس مونږ نه شو کولای د دې شیانو په هکله په تفصیل سره خبرې وکړو.</verse>
				<verse number="6">کله چې دا ټول شیان تیار شول، نو کاهنان به هر وخت لومړنۍ کوټې ته ورننوتل، ترڅو خپلې وظیفې سرته ورسوي،</verse>
				<verse number="7">خو یوازې لوی کاهن به په کال کې یوځل دوهمې کوټې ته ورننوتلو او د ځان سره به یې وینه وړله چې د خپل ځان او د خلکو د ګناهونو په خاطر چې په ناپوهۍ کې به ورڅخه کېدلې، هغه قربانۍ وړاندې کړي.</verse>
				<verse number="8">په دې ډول روح القدس به دا ښودل چې تر هغې پورې به ډېر سپېڅلي ځای ته د ورننوتلو لاره خلاصه نه شي، ترڅو پورې لومړنۍ کوټه ولاړه وي.</verse>
				<verse number="9">دا د اوسنۍ زمانې دپاره یو مثال دی او دا په دې معنی ده چې هغه نذرانې او قربانۍ چې خدای ته وړاندې کېدلې، نه شي کولای د عبادت کوونکي وجدان کامل او ارام کړي.</verse>
				<verse number="10">دا یوازې خوړل او څښل او د پاکوالي ډول ډول مراسم او قوانین دي چې د انسان د بدن سره اړیکه لري او تر هغه وخته به کارول کیږي ترڅو ټول شیان اصلاح شي.</verse>
				<verse number="11">خو کله چې مسیح د لوی کاهن په توګه د هغو ښو شیانو دپاره چې پېښ شوي دي او لا تر اوسه موجود دي، راغی، نو هغه هغې لویې او کاملې خېمې ته چې د انسان په لاس نه ده جوړه شوې او د دې نړۍ سره تړاو نه لري، ننوت.</verse>
				<verse number="12">هغه یوځل او د تل دپاره د وزو او خوسیانو د وینې سره هغه ډېر سپېڅلي ځای ته وردننه نه شو، بلکې د خپلې وینې سره هلته ننوت او مونږ ته یې د تل دپاره خلاصون تر لاسه کړ.</verse>
				<verse number="13">که چېرې د وزو او غویانو په وینو او د خوسکي د ایرو په شیندلو سره د خلکو ناپاکه بدنونه پاکېدلی شي،</verse>
				<verse number="14">نو څومره به د مسیح په وینه چې خپل ځان یې د کاملې او بې عیبه قربانۍ په توګه د ابدي روح په مرسته خدای ته وړاندې کړ، وکولای شي زمونږ وجدان د بې ګټې عملونو نه چې د مرګ سبب ګرځي پاک کړي، ترڅو وکولای شو چې د ژوندي خدای خدمت وکړو.</verse>
				<verse number="15">له همدې امله مسیح د خدای او خلکو ترمنځ د نوي لوظ منځګړتوب کوي، ترڅو هغه خلک چې خدای رابللي دي، هغه تلپاتې میراث تر لاسه کړي چې خدای ورسره وعده کړې ده. ځکه چې هغه د دې دپاره مړ شو، ترڅو هغوی د هغو ګناهونو نه خلاص کړي چې د لومړني لوظ په وخت کې یې کړي وو.</verse>
				<verse number="16">د یوې وصیتنامې د کارولو دپاره ضروري ده چې دا ثابته شي چې وصیت کوونکی مړ شوی دی،</verse>
				<verse number="17">ځکه چې وصیت نامه د مرګ نه وروسته اعتبار لري او ترڅو پورې چې وصیت کوونکی ژوندی وي، وصیت نامه اعتبار نه لري.</verse>
				<verse number="18">له همدې امله لومړني لوظ هم د وینې تویېدلو نه پرته نه شو کولای چې اعتبار ولري،</verse>
				<verse number="19">ځکه کله چې موسی د شریعت ټول حکمونه خلکو ته ورسول، نو هغه د خوسیانو او وزو وینه واخیستله او د اوبو سره یې په سرې وړۍ او د وېلني د څانګو په وسیله یې د تورات په کتاب او خلکو باندې وشیندله،</verse>
				<verse number="20">او ویې ویل: «دا وینه د هغه لوظ نښه ده چې خدای ستاسو سره کړی دی چې د هغه اطاعت وکړئ.»</verse>
				<verse number="21">په همدې ډول هغه دا وینه په خېمه او هغو شیانو باندې هم وشیندله چې د عبادت دپاره ترې کار اخیستل کېده.</verse>
				<verse number="22">په حقیقت کې د شریعت له مخې نژدې ټول شیان د وینې په وسیله پاکیږي او بې له وینې تویولو ګناهونه نه بخښل کیږي.</verse>
				<verse number="23">نو که چېرې دا شیان چې د اسماني حقیقتونو یوه نمونه ده، باید په دې ډول پاک شي، نو خپله اسماني شیان باید له دې نه په ډېرو ښو قربانیو باندې پاک شي،</verse>
				<verse number="24">ځکه چې مسیح هغه سپېڅلي ځای ته وردننه نه شو چې د انسان په لاس جوړ شوی ؤ او یوازې د هغه رښتیني عبادتځای یوه نمونه وه، بلکې خپله اسمانونو ته وردننه شو، ترڅو اوس زمونږ دپاره د خدای په حضور کې راښکاره شي.</verse>
				<verse number="25">هغه سپېڅلي ځای ته د دې دپاره وردننه نه شو چې خپل ځان بیا بیا د قربانۍ په توګه وړاندې کړي لکه څنګه چې لوی کاهن هر کال د حیوان د وینې سره سپېڅلي ځای ته ورننوځي.</verse>
				<verse number="26">ځکه که چېرې دا ضروري وای نو مسیح به د دنیا د پیدایښت نه تر اوسه پورې څو څو ځلې مړ شوی وای، خو داسې نه ده، بلکې هغه یوازې یوځل او د تل دپاره په اخره زمانه کې راښکاره شو، ترڅو د خپلې قربانۍ په وسیله ګناه له منځه یوسي.</verse>
				<verse number="27">لکه څنګه چې د انسانانو په قسمت کې یوځل مړ کېدل دي او له هغې وروسته به تر قضاوت لاندې نیول کیږي،</verse>
				<verse number="28">نو په همدې ډول مسیح هم یوځل د ډېرو خلکو د ګناهونو دپاره قرباني شو، خو کله چې د دوهم ځل دپاره راښکاره شي، نو د قربانۍ دپاره نه بلکې د هغو خلکو د خلاصون دپاره به راشي چې د هغه دپاره سترګې په لاره دي.</verse>
			</chapter>
			<chapter number="10">
				<verse number="1">د موسی شریعت د راتلونکو ښو شیانو یوازې یو تصویر دی او د هغو شیانو رښتینی شکل نه دی. دغه شریعت چې د هغه له مخې کومې قربانۍ چې هر کال به وړاندې کېدلې، هېڅکله نه شو کولای هغه خلک کامل کړي چې د خدای عبادت یې کاوه.</verse>
				<verse number="2">که چېرې عبادت کوونکي په یوځل او د تل دپاره پاکېدلی، نو نور به هغوی خپل ځانونه ګناهکار نه ګڼلی او چا به نورې قربانۍ نه کولای.</verse>
				<verse number="3">بلکې دې قربانیو به هر کال هغوی ته خپل ګناهونه ور په یادول،</verse>
				<verse number="4">ځکه چې د غویانو او وزو وینه هېڅکله نه شي کولای ګناهونه لېرې کړي.</verse>
				<verse number="5">له همدې امله کله چې مسیح نړۍ ته راتللو، نو خدای ته یې وویل: تا نه غوښتلې قربانۍ او نذرانې نو ماته دې راکړ بدن</verse>
				<verse number="6">په سوځېدونکو نذرانو او د ګناه په نذرانو ته خوشحاله نه وې</verse>
				<verse number="7">بیا ما وویل: «ای خدایه، زه حاضر یم چې ستا رضا پوره کړم، لکه څنګه چې د تورات په کتاب کې زما په هکله لیکل شوي دي.»</verse>
				<verse number="8">لکه څنګه چې مسیح مخکې وویل: «تا نه قربانۍ، نه نذرانې، نه سوځېدونکې نذرانې او نه د ګناه نذرانې غوښتلې او نه په هغو باندې خوشحالېدلې» که څه هم هغه د شریعت له مخې وړاندې کېدلې.</verse>
				<verse number="9">بیا هغه زیاته کړه: «زه راغلم چې ستا رضا پوره کړم.» بیا خدای مخکینۍ قربانۍ باطلې کړلې، ترڅو د هغو په ځای د عیسی قرباني رامنځته کړي.</verse>
				<verse number="10">نو په دې ډول مونږ د خدای په ارادې او د عیسی مسیح د بدن په قربانولو سره یوځل او د تل دپاره د ګناه څخه پاک شولو.</verse>
				<verse number="11">هر کاهن هره ورځ د قربانۍ د ځای په مخکې ودریږي او خپل کار کوي او هماغه یو ډول قرباني بیا بیا وړاندې کوي چې دا قربانۍ هېڅکله نه شي کولای چې ګناهونه له منځه یوسي.</verse>
				<verse number="12">خو کله چې مسیح د تل دپاره د ګناهونو د له منځه وړلو په خاطر یوځل قرباني ورکړه، نو بیا هغه د خدای ښي لاس ته کښېناست</verse>
				<verse number="13">او د هماغه وخت نه هغه په دې انتظار دی، ترڅو د هغه دښمنان تر پښو لاندې کړای شي.</verse>
				<verse number="14">ځکه چې هغه د هغې یوې قربانۍ په ورکولو سره هغه خلک د تل دپاره کامل کړل چې د ګناه څخه پاک شوي دي.</verse>
				<verse number="15">مونږ ته روح القدس هم شاهدي راکوي، ځکه چې هغه اول وایي:</verse>
				<verse number="16">دا هغه لوظ دی چې کوم به یې د هغوی سره په هغه ورځ بیا څښتن وایي: د هغوی زړونو کې به واچوم زه خپل شریعت او وبه یې لیکم د هغوی ذهنونو کې</verse>
				<verse number="17">بیا هغه وایي: نور به زه نه یادوم هېڅکله ګناهونه او بد کارونه د هغوی</verse>
				<verse number="18">نو څرنګه چې دا ګناهونه بخښل شوي دي، نور د ګناهونو دپاره د قربانۍ وړاندې کولو اړتیا نشته.</verse>
				<verse number="19">نو ای خویندو او ورونو! مونږ د عیسی مسیح د وینې په وسیله کولای شو په زړورتیا سره ډېر سپېڅلي ځای ته ورننوځو.</verse>
				<verse number="20">هغه مونږ ته یوه نوې او د ژوندون لاره د پردې له منځ نه چې د هغه بدن دی، خلاصه کړه.</verse>
				<verse number="21">څرنګه چې مونږ یو لوی کاهن لرو چې د خدای د کور مسوولیت یې په غاړه دی،</verse>
				<verse number="22">نو راځئ چې د زړه د اخلاصه او په پوره باور سره د خدای حضور ته ورنژدې شو، ځکه چې زمونږ په ګناهکارو وجدانونو باندې د مسیح وینه شیندل شوې ده، ترڅو مونږ پاک کړي او زمونږ بدنونه یې په پاکو اوبو وینځلي دي.</verse>
				<verse number="23">راځئ چې هغه هیله چې مونږ پرې اقرار کوو ټینګه وساتو، ځکه چا چې زمونږ سره وعده کړې ده، هغه وفادار دی.</verse>
				<verse number="24">راځئ فکر وکړو چې څنګه یو بل مینې او نېکو کارونو ته وهڅوو.</verse>
				<verse number="25">مونږ باید د ایماندارانو په غونډو کې یو د بل سره په راټولېدلو کې بې پروایي ونه کړو، لکه څنګه چې ځینې خلک داسې عادت لري، بلکې یو بل وهڅوو، په ځانګړې توګه اوس چې مونږ وینو چې د خدای ورځ رانژدې کېدونکې ده.</verse>
				<verse number="26">ځکه که چېرې مونږ په حقیقت باندې په پوهېدلو سره بیاهم په قصدي توګه ګناهونه کوو، نو بیا هېڅ ډول قرباني نه شي کولای زمونږ ګناهونه لېرې کړي.</verse>
				<verse number="27">خو یوازې د قضاوت د ورځې وېروونکی انتظار او غضبناکه اور پاتې دی چې د خدای دښمنان به سوځوي.</verse>
				<verse number="28">هرچا چې به د موسی شریعت نه منلو، هغه به په بې رحمۍ سره د دوه یا درې شاهدانو په شاهدۍ ورکولو سره وژل کېده.</verse>
				<verse number="29">نو بیا فکر وکړئ چې څومره سخته سزا به ورکړل شي هغه چاته چې د خدای زوی تر پښو لاندې کوي او د لوظ د وینې چې هغه یې پاک کړی دی، بې عزتي کوي او د فضل د روح سپکاوی کوي.</verse>
				<verse number="30">ځکه مونږ پوهېږو چې خدای وویل: بدل اخیستل زما کار دی، زه به بدل اخلم. او همدارنګه هغه وویل: څښتن به د خپلو خلکو په هکله قضاوت کوي.</verse>
				<verse number="31">د ژوندي خدای په لاسونو کې غورځېدل ډېر هیبتناکه دی.</verse>
				<verse number="32">خو هغه تېر وختونه در په یاد کړئ چې د خدای نور درباندې وځلېده، نو په هغو ورځو کې تاسو سخت کړاوونه وزغمل او ټینګ پاتې شوئ.</verse>
				<verse number="33">تاسو به کله کله د خلکو په مخکې بې عزته کېدلئ او ځورېدلئ، او کله به د نورو سره په دې شیانو کې شریکېدلئ.</verse>
				<verse number="34">تاسو د بندیانو سره چې په زندان کې وو، خواخوږي لرله او کله به چې ستاسو مال او دولت ستاسو نه په زور اخیستل کېده، نو په خوشحالۍ سره به مو منل، ځکه چې تاسو پوهېدلئ چې تاسو سره له دې نه ډېر ښه او تلپاتې مال او دولت شته.</verse>
				<verse number="35">نو خپله زړورتیا له لاسه مه ورکوئ، ځکه که چېرې تاسو همداسې باور ولرئ، نو لوی اجر به تر لاسه کړئ.</verse>
				<verse number="36">تاسو ته د صبر او زغم اړتیا ده، ترڅو د خدای اراده پوره کړئ، نو بیا به هغه څه تر لاسه کړئ چې هغه یې وعده کړې ده.</verse>
				<verse number="37">ځکه لکه څنګه چې د خدای کلام وایي: پاتې دی ډېر لږ وخت او هغه څوک چې باید راشي هغه به راشي او وبه نه کړي ځنډ</verse>
				<verse number="38">د ایمان په وسیله به کوي ژوند زما نېکان او څوک چې مخ واړوي ما نه نو زه به نه یمه خوشحاله د هغه نه</verse>
				<verse number="39">خو مونږ هغه خلک نه یو چې د خدای څخه مخ اړوي او تباه کیږي، بلکې مونږ ایمان لرو او ژغورل کېږو.</verse>
			</chapter>
			<chapter number="11">
				<verse number="1">ایمان په هغو شیانو باندې باور لرل دي چې مونږ ورته هیله من یو او په هغو شیانو باندې ټینګه عقیده لرل چې مونږ یې نه شو لیدلی.</verse>
				<verse number="2">د ایمان په وسیله ؤ چې د پخوانۍ زمانې خلک د خدای له خوا ومنل شول.</verse>
				<verse number="3">مونږ د ایمان له مخې پوهېږو چې ټول کاینات د خدای د کلام په وسیله پیدا شو، نو څه چې مونږ وینو هغه د هغو شیانو څخه جوړ شوي دي چې نه شي لیدل کېدای.</verse>
				<verse number="4">د ایمان په وسیله ؤ چې هابیل د قاین نه ډېره ښه قرباني خدای ته وړاندې کړه. هغه د خپل ایمان له لارې د خدای په نظر کې عادل وګنل شو، ځکه چې خدای د هغه نذرانې قبولې کړې او سره له دې چې هابیل مړ شوی دی، خو د خپل ایمان له لارې تر اوسه زمونږ سره خبرې کوي.</verse>
				<verse number="5">د ایمان په وسیله ؤ چې خنوخ مړ نه شو او اسمان ته پورته کړای شو او هېچا هغه پیدا نه کړ، ځکه چې خدای هغه پورته یووړ. مخکې له دې چې هغه پورته یووړل شي، د خدای کلام د هغه په هکله شاهدي ورکوي چې خدای د هغه څخه راضي ؤ.</verse>
				<verse number="6">نو پرته له ایمانه دا ناشونې ده چې انسان دې خدای خوشحاله کړي، ځکه څوک چې غواړي خدای ته ورنژدې شي، نو باید په دې ایمان ولري چې هغه موجود دی او څوک چې هغه لټوي، نو هغه ته اجر ورکوي.</verse>
				<verse number="7">د نوح د ایمان په وسیله ؤ چې هغه ته د هغو شیانو په هکله خبرداری ورکړل شو چې لا تر هغه وخته نه وو پېښ شوي. هغه اطاعت وکړ او د خپلې کورنۍ د ژغورلو دپاره یې یوه لویه کشتۍ جوړه کړه. هغه د خپل ایمان له لارې دنیا محکومه کړه او د ایمان له مخې عادل وګڼل شو.</verse>
				<verse number="8">کله چې خدای ابراهیم ته امر وکړ چې خپل کور پرېږدي او هغه ځای ته لاړ شي چې خدای به یې ورته د میراث په توګه ورکړي، د ایمان په وسیله ؤ چې هغه اطاعت وکړ او بې له دې چې پوه شي چېرته ځي، د خپل وطن نه ووت.</verse>
				<verse number="9">د ایمان په وسیله لکه د یو پردي په شان په هغه وطن کې چې خدای ورسره وعده کړې وه، اوسېده او د اسحاق او یعقوب سره هم چې د دې وعدې وارثان وو، په خېمو کې اوسېدل.</verse>
				<verse number="10">ځکه چې ابراهیم د هغه ښار د لیدلو هیله درلودله چې ټینګ بنیاد لري او نقشه جوړوونکی او ودانوونکی یې خدای دی.</verse>
				<verse number="11">د ایمان په وسیله ؤ چې ساره وکولای شول ماشوم وزېږوي، که څه هم هغه شنډه او ډېره زړه وه، ځکه چې هغې باور درلود چې خدای په خپله وعده باندې وفا کوي.</verse>
				<verse number="12">له همدې امله د یو سړي نه چې د مړي په شان ؤ، لکه په اسمان کې د ډېرو زیاتو ستورو او د بحیرې د غاړې د شګو په شان یې بې شمېره اولادونه پیدا شول.</verse>
				<verse number="13">هغه ټول خلک مړه شول، خو تر مرګه پورې په خپل ايمان کې پاتې شول، که څه هم هغوی هغه څه تر لاسه نه کړل چې وعده ورسره شوې وه. هغوی هغه شیان د لېرې څخه ولیدل، خو بیاهم خوشحاله وو او اقرار یې وکړ چې دوی په دې دنیا کې پردي او مسافر دي.</verse>
				<verse number="14">ځکه کوم خلک چې داسې خبرې کوي، د هغو نه دا معلومیږي چې هغوی د خپل ځان دپاره د یو وطن په لټه کې دي.</verse>
				<verse number="15">که چېرې هغوی د هغه وطن ارمان کاوه چې ورڅخه راوتلي وو، نو د هغوی دپاره دا موقعه وه چې بېرته هلته لاړ شي.</verse>
				<verse number="16">خو هغوی د یو ډېر ښه ځای یعنې اسماني وطن په لټه کې وو. نو له همدې امله خدای په دې نه شرمیږي چې د هغوی د خدای په نوم یادیږي، ځکه چې د هغوی دپاره یې یو ښار تیار کړی دی.</verse>
				<verse number="17">د ایمان په وسیله ؤ چې کله خدای ابراهیم ازمایه، نو هغه اسحاق د قربانۍ په توګه خدای ته وړاندې کړ. دا سړی چې خدای ورسره وعده کړې وه، دې ته تیار شو چې خپل یوازېنی زوی خدای ته قرباني کړي،</verse>
				<verse number="18">که څه هم خدای هغه ته ویلي وو: «ستا نسل به د اسحاق څخه حساب شي.»</verse>
				<verse number="19">ابراهیم په دې فکر ؤ چې خدای کولای شي اسحاق د مرګ نه بېرته راژوندی کړي، نو خدای ابراهیم ته خپل زوی هماغسې بېرته ورکړ.</verse>
				<verse number="20">د ایمان په وسیله ؤ چې اسحاق خپلو دوو زامنو، یعقوب او عیسو ته د هغوی د راتلونکي په پام کې نیولو سره برکت ورکړ.</verse>
				<verse number="21">د ایمان په وسیله ؤ چې کله یعقوب مړ کېده، نو د یوسف دواړو زامنو ته یې برکت ورکړ او په داسې حال کې چې په خپله امسا باندې یې تکیه وهلې وه، د خدای عبادت یې وکړ.</verse>
				<verse number="22">د ایمان په وسیله ؤ چې کله یوسف مړ کېده، نو د مصر څخه یې د اسراییلو د وتلو په هکله خبرې وکړې او د خپل مړي د ښخولو په اړه یې هغوی ته لارښوونې وکړې.</verse>
				<verse number="23">د ایمان په وسیله ؤ چې کله موسی وزېږېده، مور او پلار یې ولیدل چې هغه یو ښکلی ماشوم دی، نو هغوی د پاچا د حکم څخه ونه وېرېدل او هغه ماشوم یې درې میاشتې پټ وساته.</verse>
				<verse number="24">د ایمان په وسیله ؤ کله چې موسی لوی شو، نو د دې نه یې انکار وکړ چې هغه دې د فرعون د لور د زوی په نوم یاد شي.</verse>
				<verse number="25">هغه د یو لنډ محاله مودې د عیش او عشرت او د ګناه څخه ډک ژوند په ځای د خدای د خلکو سره د بد چلند زغمل غوره وګڼل.</verse>
				<verse number="26">هغه د مسیح په خاطر د بې عزتۍ زغمل د مصر د ټولو خزانو نه بهتر وګڼل، ځکه چې هغه خپل راتلونکي اجر ته سترګې په لاره ؤ.</verse>
				<verse number="27">د ایمان په وسیله ؤ چې موسی د مصر څخه راووت او د فرعون د قهر څخه ونه وېرېده او په حوصله یې خپلې لارې ته دوام ورکړ، ځکه چې د هغه نظر په نه لیدونکي خدای ؤ.</verse>
				<verse number="28">د ایمان په وسیله ؤ چې موسی د اسراییلو خلکو ته حکم وکړ چې د فسحې اختر جوړ کړي او د حیواناتو وینه د دروازو په چوکاټونو باندې وشیندي، ترڅو د مرګ فرښته د اسراییلو لومړني زېږېدلي اولادونه ونه وژني.</verse>
				<verse number="29">د ایمان په وسیله ؤ چې د اسراییلو قوم د سرې بحیرې نه داسې پورې وتل لکه په وچه ځمکه چې تېر شي، خو کله چې مصریانو د پورې وتلو کوښښ وکړ، نو ډوب شول.</verse>
				<verse number="30">د ایمان په وسیله ؤ چې د اسراییلو خلک د اریحا د ښار نه اووه ورځې ګردچاپېره وګرځېدل او وروسته بیا د ښار دېوالونه راوغورځېدل.</verse>
				<verse number="31">د ایمان په وسیله ؤ چې بدلمنه راحاب د نورو نافرمانه خلکو سره یوځای ونه وژل شوه، ځکه چې هغې اسراییلي جاسوسانو ته دوستانه هرکلی ویلی ؤ.</verse>
				<verse number="32">نور زه څه ووایم؟ ځکه چې زما زیات وخت نشته چې د جدعون، باراق، شمشون، یفتاح، داود، سموییل او نورو پیغمبرانو په هکله خبرې وکړم.</verse>
				<verse number="33">هغوی د ایمان په وسیله پاچاهي ګانې فتح کړې او عدالت یې ټینګ کړ او هغه شیان یې تر لاسه کړل چې خدای ورسره وعده کړې وه. هغوی د زمریانو خولې بندې کړې،</verse>
				<verse number="34">د اور لمبې یې مړې کړې او د تورې د خولې نه خلاص شول. هغوی کمزوري وو، خو قوي شول. په جنګ کې زورور شول او د پردیو لښکرې یې تېښتې ته مجبورې کړې.</verse>
				<verse number="35">ښځو خپل مړي بیا ژوندي وموندل. ځینو نورو ډېر کړاوونه ولیدل، خو ازادي یې ونه منله، ترڅو د قیامت په ورځ له دې نه ډېر ښه ژوند ومومي.</verse>
				<verse number="36">په ځینو باندې ملنډې ووهل شوې، په دورو ووهل شول، نور په زنځیرونو وتړل شول او بندیان شول.</verse>
				<verse number="37">هغوی سنګسار شول، په ارې باندې نیم کړای شول او په تورو باندې یې مړه کړل. هغوی د پسونو او وزو پوستکي اغوستي وو او د ډېرې غریبۍ، ظلم او کړاوونو له امله سرګردانه وو.</verse>
				<verse number="38">دنیا د دې خلکو لیاقت نه درلود. هغوی په دښتو او غرونو کې سرګردانه ګرځېدل او په غارونو او سمڅو کې اوسېدل.</verse>
				<verse number="39">د خپل ایمان په وسیله د هغوی ټولو ښه ستاینه وشوه، خو بیا یې هم هغه څه تر لاسه نه کړل چې خدای یې وعده کړې وه.</verse>
				<verse number="40">ځکه چې خدای زمونږ دپاره له مخکې نه ډېر ښه شی درلود چې وروسته به یې راکړي، هغه دا چې هغوی به زمونږ سره کامل کړای شي.</verse>
			</chapter>
			<chapter number="12">
				<verse number="1">نو اوس چې د شاهدانو دومره لویه ګڼه ګوڼه زمونږ څخه راچاپېره ده، نو راځئ چې هر اضافي بار یعنې هره ګناه چې په اسانۍ سره مو راګېروي، د خپل ځان نه لېرې کړو او په صبر او زغم سره په هغې سیالۍ کې منډه ووهو چې زمونږ په وړاندې پرته ده.</verse>
				<verse number="2">خپلې سترګې د عیسی یعنې زمونږ د ایمان د بنیاد ایښودونکي او کامل کوونکي خواته ونیسو. هغه په صلیب باندې د مړ کېدلو شرم وزغملو خو شرم یې مهم ونه ګڼلو، ځکه چې په دې پوهېده چې په دې کار سره به هغه په راتلونکې کې خوشحاله وي او اوس هغه د خدای د تخت ښي لاس ته ناست دی.</verse>
				<verse number="3">د هغه په هکله فکر وکړئ چې د ګناهکارانو له خوا د څومره مخالفتونو سره مخ شو، نو خپله حوصله له لاسه مه ورکوئ او بې زړه کېږئ مه.</verse>
				<verse number="4">تاسو لا تر اوسه د ګناه په خلاف جنګ کې تر دې حده نه یئ رسېدلي چې وینه مو په کې تویه شوې وي.</verse>
				<verse number="5">ایا تاسو دا هېر کړي دي چې خدای درته لکه د خپلو اولادونو په شان نصیحت کوي: ای زما زویه! کله چې تا اصلاح کوي څښتن نو هغه مه ګڼه سپک او کله چې هغه رټي تا، نو نا امیده کېږه مه</verse>
				<verse number="6">ځکه څښتن چې کوي مینه د کوم چا سره نو اصلاح کوي هغه او هغه چاته ورکوي سزا چې قبلوي یې د خپل زوی په توګه</verse>
				<verse number="7">تاسو اصلاح وزغمئ، ځکه چې دا زغم دا ښایي چې خدای تاسو سره د خپلو اولادونو په شان چلند کوي. ایا تاسو کله داسې اولاد لیدلی دی چې د خپل پلار له خوا اصلاح شوی نه وي؟</verse>
				<verse number="8">که چېرې تاسو د هغه د نورو اولادونو په شان اصلاح نه شئ، نو دا په دې معنی ده چې تاسو د هغه رښتیني اولادونه نه یئ، بلکې حرامیان یئ.</verse>
				<verse number="9">برسېره پر دې، مونږ ټولو پلرونه درلودل چې مونږ یې اصلاح کولو او مونږ د هغوی درناوی کاوه. نو مونږ به د دې نه څومره زیاته د هغه چا تابعداري وکړو چې زمونږ روحاني پلار دی او مونږ ته ژوند راکوي.</verse>
				<verse number="10">زمونږ دنیاوي پلرونه لکه څنګه چې هغوی ته ښه ښکاري، مونږ اصلاح کړي یو، خو د خدای اصلاح زمونږ د ښېګڼې دپاره ده، ترڅو مونږ د هغه په پاکوالي کې شریک شو.</verse>
				<verse number="11">هره اصلاح په خپل وخت کې خوشحالوونکې او خوندوره نه وي بلکې دردناکه وي، خو وروسته بیا د هغو خلکو دپاره چې په دې ډول روزل شوي دي، د یو رښتیني ژوند د ارامۍ یوه مېوه وي.</verse>
				<verse number="12">نو له دې امله خپل ناتوانه لاسونه او کمزورې پښې قوي کړئ.</verse>
				<verse number="13">د خپلو قدمونو دپاره لاره سمه کړئ، ترڅو په تاسو کې د ځینو ګوډې پښې کمزورې او ناتوانه نه شي بلکې روغې شي.</verse>
				<verse number="14">کوښښ وکړئ چې د هرچا سره په سوله او سلامتۍ کې ژوند وکړئ او پاک او سپېڅلي اوسئ، ځکه چې د هغه پرته به هېڅوک څښتن ونه ویني.</verse>
				<verse number="15">پام کوئ، هسې نه چې په تاسو کې څوک د خدای د فضل نه بې برخې شي او ستاسو په منځ کې کوم څوک ترخې او زهرجنې ریښې وځغلوي چې د تکلیف سبب شي او د هغه له امله ډېر خلک فاسد شي</verse>
				<verse number="16">او ګورئ چې په تاسو کې دې څوک زناکار یا د عیسو په شان بې دینه نه شي چې د یوې مړۍ ډوډۍ دپاره یې د خپل مشرتوب حق خرڅ کړ.</verse>
				<verse number="17">نو تاسو پوهېږئ سره له دې چې وروسته هغه غوښتل چې د برکت میراث تر لاسه کړي، خو هغه رد شو، ځکه چې د هغه دپاره د توبې ویستلو موقعه پیدا نه شوه، که څه هم هغه د اوښکو په تویولو سره د هغه برکت په لټه کې ؤ.</verse>
				<verse number="18">تاسو لکه د اسراییلو د خلکو په شان د موسی په وخت کې د سینا غره ته چې د اور لمبې، سخته تیاره او توفان ؤ، راغلي نه یئ.</verse>
				<verse number="19">کله چې خلکو د سرني او یو ډېر وېروونکی اواز واورېد، نو زارۍ یې وکړې چې خدای دې نور زمونږ سره خبرې ونه کړي.</verse>
				<verse number="20">ځکه چې هغوی د خدای دا حکم ونه شو زغملی چې وایي: «که چېرې یو حیوان هم په دې غره باندې پښه کېږدي، نو هغه باید سنګسار شي.»</verse>
				<verse number="21">هغه منظره دومره وېروونکې وه چې موسی وویل: «زه د وېرې نه رپېږم.»</verse>
				<verse number="22">خو تاسو د صهیون غره او د ژوندي خدای ښار یعنې اسماني اورشلیم ته چې بې شمېره فرښتې په کې خوشحالي کوي، راغلي یئ.</verse>
				<verse number="23">تاسو د خدای د لومړني زېږول شویو اولادونو غونډې ته چې نومونه یې په جنت کې لیکل شوي دي، راغلي یئ. تاسو خدای ته چې د ټولو قاضي دی او د نېکانو روحونو ته چې کامل شوي دي، راغلي یئ.</verse>
				<verse number="24">تاسو عیسی ته چې د خدای او خلکو ترمنځ د نوي لوظ منځګړی دی او د هغه وینه د هابیل د وینې نه ډېر ښه پیغام ورکوي، راغلي یئ.</verse>
				<verse number="25">نو پام کوئ چې د هغه چا نه انکار ونه کړئ چې تاسو ته خبرې کوي. کله چې خلکو د هغه د اطاعت کولو نه انکار وکړ چې د ځمکې نه یې هغوی ته خبرې کولې او تېښته یې ونه کړه، نو که تاسو د هغه چا نه انکار وکړئ چې د اسمان نه ستاسو سره خبرې کوي، نو فکر کوئ چې تاسو به وکولای شئ وتښتئ؟</verse>
				<verse number="26">په هغه وخت کې د خدای اواز ځمکه ولړزوله، خو اوس هغه وعده کړې ده: «یوځل بیا به زه یوازې ځمکه نه بلکې اسمان هم ولړزوم.»</verse>
				<verse number="27">د هغه دا خبره یعنې «یوځل بیا» دې ته اشاره کوي چې هغه شیان چې خلق شوي دي هغه به ولړزول شي، ترڅو نه لړزېدونکي شیان پاتې شي.</verse>
				<verse number="28">نو راځئ چې د هغې نه لړزېدونکې پاچاهۍ په خاطر چې خدای یې مونږ ته راکوي، شکرګزاري وکړو او په درناوي او وېرې سره داسې عبادت وکړو چې هغه ته د منلو وړ وي.</verse>
				<verse number="29">ځکه چې زمونږ خدای تباه کوونکی اور دی.</verse>
			</chapter>
			<chapter number="13">
				<verse number="1">د خویندو او ورونو په شان یو د بل سره مینه کوئ.</verse>
				<verse number="2">دا مه هېروئ چې باید د مسافرو مېلمه پالنه وکړئ، ځکه چې ځینو خلکو داسې کړي دي او هغوی د فرښتو مېلمه پالنه کړې ده که څه هم هغوی یې نه دي پېژندلې.</verse>
				<verse number="3">هغه کسان چې په زندان کې دي داسې یادوئ لکه چې تاسو ورسره په زندان کې یئ. هغه کسان در په یادوئ چې ظلم ورسره کیږي، نو داسې وګڼئ لکه تاسو چې کړاوونه وینئ.</verse>
				<verse number="4">ټول باید واده ته درناوی ولري او ښځې او مېړونه باید یو بل ته وفادار اوسي، ځکه چې خدای به بد اخلاقه او زناکاره خلک محکوم کړي.</verse>
				<verse number="5">په خپل ژوند کې د پیسو سره د مینې کولو نه ځان لېرې وساتئ او څه چې لرئ په هغو باندې قناعت وکړئ، ځکه چې خدای ویلي دي: «زه به هېڅکله تاسو یوازې پرېنږدم او هېڅکله به مو نه هېروم.»</verse>
				<verse number="6">نو مونږ په ډاډه زړه ویلی شو: زما مرستندوی دی څښتن نه به وېرېږمه زه څه کولای شي انسان ما سره؟</verse>
				<verse number="7">خپل مشران چې تاسو ته یې د خدای کلام بیان کړ، په یاد ساتئ. د هغوی د ژوند د لارو او څرنګوالي په هکله فکر وکړئ او د هغوی ایمان د ځان دپاره مثال وګرځوئ.</verse>
				<verse number="8">عیسی مسیح پرون، نن او د تل دپاره یوشان دی.</verse>
				<verse number="9">د هر ډول عجیبه تعلیمونو له امله مه بې لارې کېږئ. دا ښه ده چې زمونږ زړونه د خدای په فضل باندې قوي شي، نه په مذهبي قوانینو پورې تړلي خوړو باندې، ځکه کوم خلک چې دا قانون په مخ وړي هېڅ ګټه ورته نه رسیږي.</verse>
				<verse number="10">مونږ داسې د قربانۍ ځای لرو چې حتی هغه کاهنان چې هلته په سپېڅلې خېمه کې خدمت کوي، د هغې قربانۍ د خوړلو حق نه لري.</verse>
				<verse number="11">ځکه چې لوی کاهن به د حیواناتو وینه د ګناه د قربانۍ په توګه ډېر سپېڅلي ځای ته وړله، خو د هغوی مړي د کمپ نه دباندې سوځول کېدل.</verse>
				<verse number="12">نو له دې امله عیسی هم د ښار د دروازې نه دباندې کړاوونه وزغمل او مړ شو، ترڅو د خپلې وینې په وسیله خلک د ګناه څخه پاک کړي.</verse>
				<verse number="13">نو راځئ چې هغه ته د کمپ نه دباندې ورشو او هغه بې عزتي وزغمو چې هغه زغملې وه.</verse>
				<verse number="14">ځکه چې په دې دنیا کې زمونږ دپاره هېڅ داسې ښار نشته چې د تل دپاره پاتې وي، خو مونږ د هغه ښار په لټه کې یو چې په راتلونکې کې به موجود وي.</verse>
				<verse number="15">نو راځئ چې د عیسی په وسیله د قربانیو په توګه تل د خدای ثنا او صفت وکړو، یعنې په خپلو خولو د هغه د نوم اقرار وکړو.</verse>
				<verse number="16">نېکي کول او د نورو سره مرسته کول مه هېروئ، ځکه چې خدای په داسې قربانیو خوشحالیږي.</verse>
				<verse number="17">د خپلو مشرانو اطاعت کوئ او څه چې درته وایي هماغسې کوئ. هغوی په تاسو باندې پام کوي او خدای ته به حساب ورکوي. نو پرېږدئ چې هغوی دا کار په خوشحالۍ سره وکړي، نه په خفګان. که نه، نو تاسو ته به یې ګټه ونه رسیږي.</verse>
				<verse number="18">زمونږ دپاره دعا کوئ. مونږ ډاډمن یو چې زمونږ وجدان پاک دی او غواړو چې په هر لحاظ د عزت ژوند وکړو.</verse>
				<verse number="19">زه ستاسو نه په کلکه غوښتنه کوم چې دعا وکړئ، ترڅو ډېر زر بېرته تاسو ته راشم.</verse>
				<verse number="20">اوس دې د سولې او سلامتۍ خدای چې د تلپاتې لوظ د وینې په وسیله یې زمونږ څښتن عیسی چې لوی شپون دی، د مړو نه بېرته راژوندی کړ،</verse>
				<verse number="21">نو هغه دې د خپلې رضا پوره کولو دپاره په خپلو ټولو ښو کارونو کې تیار کړي او د عیسی مسیح په وسیله دې په مونږ کې هغه کارونه وکړي چې هغه پرې خوشحالیږي. د هغه جلال دې تل ترتله وي. امین.</verse>
				<verse number="22">ای خویندو او ورونو! ستاسو نه په کلکه غوښتنه کوم چې زما نصیحت په صبر او حوصلې سره واورئ، ځکه چې هغه مې درته په لنډ ډول لیکلی دی.</verse>
				<verse number="23">زه غواړم تاسو خبر شئ چې زمونږ ورور تیموتاوس د زندان نه خلاص شوی دی. که هغه زر دلته راشي، نو هغه به زما سره ستاسو لیدو ته درشي.</verse>
				<verse number="24">خپلو ټولو مشرانو او ایماندارانو ته زمونږ سلامونه ووایئ. د ایټالیې ایمانداران هم تاسو ته خپل سلامونه وایي.</verse>
				<verse number="25">په تاسو ټولو دې د خدای فضل وي.</verse>
			</chapter>
		</book>
		<book number="59">
			<chapter number="1">
				<verse number="1">د خدای او د څښتن عیسی مسیح د خدمتګار یعقوب له خوا دې د اسراییلو دولس قبیلو ته چې په ټوله نړۍ کې خواره واره شوي دي، سلام وي.</verse>
				<verse number="2">ای زما خویندو او ورونو! هرکله چې تاسو د ډول ډول ازمېښتونو سره مخامخ کېږئ نو هغه یوه خوشحالي وګڼئ،</verse>
				<verse number="3">ځکه تاسو پوهېږئ چې دا ستاسو د ایمان په ازمېښت کې ستاسو صبر او زغم زیاتوي.</verse>
				<verse number="4">کله چې ستاسو صبر او زغم نور هم زیات شي، نو تاسو به کامل او بې عیبه انسانان شئ او د هېڅ شي کمی به په تاسو کې نه وي.</verse>
				<verse number="5">خو که په تاسو کې په چا کې د حکمت کمی وي، نو هغه دې د خدای څخه وغواړي چې هغه یې د سخاوت له مخې او بې له دې چې څوک ملامته کړي هرچا ته ورکوي، نو هغه ته به هم ورکړل شي.</verse>
				<verse number="6">خو کله چې څوک کوم شی غواړي، نو هغه دې د ایمان سره وغواړي او هېڅ شک دې نه کوي، ځکه چې شک کوونکی د بحر د هغو څپو په شان دی چې د باد په وسیله اخوا دې خوا غورځول کیږي.</verse>
				<verse number="7">داسې سړی دې په دې تمه نه اوسي چې ماته به د څښتن څخه کوم څه لاسته راشي،</verse>
				<verse number="8">ځکه چې شکمن سړی په خپلو کارونو کې ټینګ ولاړ نه وي.</verse>
				<verse number="9">غریب ورور دې د خدای په وړاندې په خپلې سرلوړۍ باندې ویاړ وکړي</verse>
				<verse number="10">او همدارنګه شتمن ورور دې په خپلې عاجزۍ باندې چې د خدای له خوا ده ویاړ وکړي، ځکه چې هغه به د واښو د ګل په شان له منځه لاړ شي.</verse>
				<verse number="11">ځکه کله چې لمر د خپلې سوځوونکې ګرمۍ سره راوخېژي نو واښه وچ کړي، ګلان یې ورژیږي او ښایست یې له منځه لاړ شي. نو همداسې به شتمن سړی هم د خپل کاروبار سره له منځه لاړ شي.</verse>
				<verse number="12">بختور دی هغه څوک چې د ازمېښت په وخت کې ټینګ پاتې شي، ځکه کله چې هغه د داسې ازمېښت څخه بریالی تېر شي، نو د ژوندون تاج به چې خدای د هغو خلکو سره چې ورباندې ګران دی وعده کړې ده، تر لاسه کړي.</verse>
				<verse number="13">څوک چې وسوسه کیږي، نو هغه باید دا ونه وایي: «خدای زه وسوسه کړی یم،» ځکه چې خدای د هېڅ ډول بدۍ په وسیله نه وسوسه کیږي او نه هم څوک وسوسه کوي.</verse>
				<verse number="14">خو یو کس هغه وخت وسوسه کیږي چې کله هغه د خپلو نفساني غوښتنو په وسیله وهڅول شي او په دام کې راونیول شي.</verse>
				<verse number="15">بیا د هغه نفساني غوښتنې د ګناه د راپیدا کېدلو سبب کیږي او کله چې ګناه خپل وروستي حد ته ورسیږي، نو د مرګ سبب ګرځي.</verse>
				<verse number="16">ای زما ګرانو خویندو او ورونو! ونه غولېږئ.</verse>
				<verse number="17">ټول ښه او کامل نعمتونه مونږ ته د خدای له خوا چې د لمر، سپوږمۍ او ستورو پیدا کوونکی دی، راځي. هغه نه بدلېدونکی دی او نه د سیوري په شان ګرځي او راګرځي.</verse>
				<verse number="18">هغه مونږ د خپلې ارادې او رښتیني کلام په وسیله پیدا کړو، ترڅو د هغه په ټولو مخلوقاتو کې لکه د لومړني حاصل مېوه واوسو.</verse>
				<verse number="19">نو ای ګرانو خویندو او ورونو! دا یاد ساتئ چې هرڅوک باید په اورېدلو کې تېز، په خبرو کې ورو او په قهر کې سوړ اوسي.</verse>
				<verse number="20">ځکه کله چې څوک په قهر شي هغه نه شي کولای چې د خدای عادلانه مقصدونه پوره کړي.</verse>
				<verse number="21">له دې امله تاسو د ټولو غیر اخلاقي کارونو او ټولو بدیو څخه لاس واخلئ او په عاجزۍ سره هغه کلام قبول کړئ چې ستاسو په زړونو کې کرل شوی او کولای شي تاسو ته خلاصون درکړي.</verse>
				<verse number="22">نو تاسو باید د هغه په کلام عمل وکړئ او یوازې په اورېدلو سره یې خپل ځانونه مه غولوئ.</verse>
				<verse number="23">ځکه څوک چې کلام ته غوږ نیسي او عمل پرې نه کوي، نو هغه د هغه سړي په شان دی چې خپل مخ په ایینه کې ویني.</verse>
				<verse number="24">کله چې هغه خپل ځان وویني او لاړ شي، نو سمدلاسه دا هېر کړي چې څېره یې څنګه وه.</verse>
				<verse number="25">خو که چېرې څوک کامل او ازادي بخښونکي شریعت ته په غور سره وګوري او په هغه باندې عمل وکړي او څه چې واوري او هغه هېر نه کړي، نو خدای به د هغه په ټولو کارونو کې برکت واچوي.</verse>
				<verse number="26">که څوک خپل ځان دینداره ګڼي او خپله ژبه په واک کې نه ساتي، نو هغه خپل ځان غولوي او دینداري یې هېڅ ګټه نه لري.</verse>
				<verse number="27">د پلار خدای په نظر کې سوچه او بې عیبه دینداري دا ده چې په یتیمانو او کونډو باندې د مصیبت په وخت کې پام وکړو او پرې نه ږدو چې دا نړۍ مو فاسد کړي.</verse>
			</chapter>
			<chapter number="2">
				<verse number="1">ای زما خویندو او ورونو! که چېرې تاسو زمونږ په څښتن عیسی مسیح چې د جلال خاوند دی ایمان لرئ، نو د چا طرفداري مه کوئ.</verse>
				<verse number="2">فرض کړئ یو سړی چې د سرو زرو ګوته یې په لاس وي او ښکلي کالي یې اغوستي وي او ستاسو غونډې ته راشي او یو غریب سړی په زړو کالیو کې راشي</verse>
				<verse number="3">او تاسو د هغه سړي درناوی وکړئ چې ښکلي کالي یې اغوستي دي او ورته ووایئ: «مهرباني وکړئ دلته په دې ښه ځای کې کښېنئ» او هغه غریب سړي ته ووایئ: «هلته ودرېږه یا دلته په ځمکه باندې کښېنه.»</verse>
				<verse number="4">ایا تاسو په خپل منځ کې د تبعیض څخه کار وانخیست او ایا د بدو خیالونو له مخې مو قضاوت ونه کړ؟</verse>
				<verse number="5">ای زما ګرانو خویندو او ورونو! واورئ، ایا خدای د دې نړۍ غریبان نه دي غوره کړي چې په ایمان کې شتمن وي او د هغې پاچاهۍ وارثان وي چې خدای د هغو خلکو سره وعده کړې ده چې ورسره مینه کوي؟</verse>
				<verse number="6">خو تاسو د غریب سړي سپکاوی وکړ. ایا شتمن خلک په تاسو باندې ظلم نه کوي او تاسو محکمو ته نه راکاږي؟</verse>
				<verse number="7">ایا هغوی د مسیح نېک نوم چې خدای په تاسو باندې ایښی دی، نه بدناموي؟</verse>
				<verse number="8">که چېرې تاسو په رښتیا سره د څښتن د شریعت په شاهانه حکم باندې عمل وکړئ چې د خدای په کلام کې یې یادونه شوې ده چې وایي: «د خپل ګاونډي سره د خپل ځان په شان مینه کوه» نو ښه کار کوئ.</verse>
				<verse number="9">خو که چېرې تاسو د کوم چا طرفداري کوئ نو ګناه کوئ او شریعت تاسو د قانون ماتوونکو په توګه محکوموي.</verse>
				<verse number="10">ځکه که چېرې څوک د شریعت په ټولو حکمونو عمل وکړي خو یو حکم یې مات کړي نو هغه د ټول شریعت په ماتولو ګناهکار شو.</verse>
				<verse number="11">ځکه چا چې ویلي دي: «زنا مه کوه.» نو دا یې هم ویلي دي: «قتل مه کوه.» که ته زنا نه کوې خو قتل وکړې، نو بیاهم ته د شریعت ماتوونکی شوې.</verse>
				<verse number="12">نو د هغو خلکو په شان خبرې او عمل وکړئ چې د هغه شریعت له مخې به ورباندې قضاوت کیږي چې مونږ ته ازادي راکوي.</verse>
				<verse number="13">ځکه چې د قضاوت په وخت کې به خدای په هغه چا باندې رحم ونه کړي چې په نورو باندې یې رحم نه دی کړی. خو بیاهم رحم په قضاوت باندې بریالی دی.</verse>
				<verse number="14">ای زما خویندو او ورونو! که څوک ووایي چې زه ایمان لرم خو عمل نه کوي نو ګټه یې څه ده؟ ایا داسې ایمان هغه ته خلاصون ورکولای شي؟</verse>
				<verse number="15">فرض کړئ تاسو ووینئ چې یو ورور یا خور کالیو او خوړو ته اړتیا لري،</verse>
				<verse number="16">او ستاسو څخه یو څوک هغه ته ووایي: «په خیر لاړ شه او تود او موړ اوسه.» خو چې کومو شیانو ته اړتیا لري هغه ورته ورنه کړئ نو څه ګټه به ولري؟</verse>
				<verse number="17">نو په همدې ډول که چېرې د ایمان سره عمل نه وي نو هغه ایمان مړ دی.</verse>
				<verse number="18">خو کېدای شي چې څوک ووایي: «ته ایمان لرې او زه نېک کارونه کوم. ته دې خپل ایمان بې له عمله ماته وښایه او زه به خپل ایمان د خپلو عملونو په وسیله تاته دروښایم.»</verse>
				<verse number="19">ته په دې باور لرې چې خدای یو دی نو ډېره ښه ده. شیطان او پېریان هم په دې باور لري او له وېرې رپیږي.</verse>
				<verse number="20">ای ناپوهه سړیه! ایا په دې نه پوهېږې چې ایمان بې له عمل نه بې ګټې دی؟</verse>
				<verse number="21">کله چې زمونږ نیکه ابراهیم خپل زوی اسحاق د قربانۍ په ځای کې خدای ته وړاندې کړ نو ایا هغه په دې عمل سره د خدای له خوا نېک ونه ګڼل شو؟</verse>
				<verse number="22">تاسو ګورئ چې د هغه ایمان او عمل په ګډه سره کار وکړ او په عمل سره د هغه ایمان کامل شو.</verse>
				<verse number="23">په دې ډول د خدای د کلام هغه وینا رښتیا شوه چې وایي: ابراهیم په خدای ایمان راوړ او په دې باندې هغه عادل وګڼل شو. او هغه د خدای دوست وبلل شو.</verse>
				<verse number="24">نو تاسو وینئ چې انسان یوازې په ایمان نه بلکې په خپل عمل باندې نېک کیږي.</verse>
				<verse number="25">نو په همدې ډول بدلمنه راحاب د خپلو نېکو عملونو په وسیله چې اسراییلي استازو ته یې پناه ورکړه او د هغوی سره یې مرسته وکړه چې په بله لاره وتښتي، نېکه وګڼل شوه.</verse>
				<verse number="26">نو لکه څنګه چې بدن بې له روح نه مړ دی، نو همدا شان ایمان هم بې له عمل نه مړ دی.</verse>
			</chapter>
			<chapter number="3">
				<verse number="1">ای زما خویندو او ورونو! باید هڅه ونه کړئ چې تاسو ټول دې استاذان شئ، ځکه په دې پوهېږئ چې مونږ استاذانو سره به تر نورو زیات حساب کیږي،</verse>
				<verse number="2">ځکه چې مونږ ټول ډېرې تېروتنې کوو او څوک چې په خبرو کې تېروتنه نه کوي هغه کامل انسان دی او هغه کولای شي چې خپل ټول بدن په خپل واک کې وساتي.</verse>
				<verse number="3">مونږ د اس په خوله کې قیضه اچوو، ترڅو زمونږ تابع شي او هرې خواته چې وغواړو هغه بوځو.</verse>
				<verse number="4">همدارنګه کشتۍ ګانو ته وګورئ، سره له دې چې ډېرې غټې وي او په قوي بادونو باندې چلیږي، خو د یو وړوکي راشپېل په وسیله رهنمایي کیږي او هرې خواته چې کشتۍ چلوونکی وغواړي هماغې خواته یې بېولی شي.</verse>
				<verse number="5">ژبه هم همداسې ده، که څه هم هغه د بدن یو وړوکی غړی دی، خو د غټوغټو شیانو په هکله لافې وهي. ګورئ څومره لوی ځنګل د اور په یو ورکوټي بڅرکي سره اور اخلي.</verse>
				<verse number="6">همدارنګه ژبه هم د اور په شان ده. هغه د بدیو څخه ډکه یوه نړۍ ده چې زمونږ په ټول بدن کې ځای نیسي او زمونږ ټول بدن فاسدوي. هغه زمونږ ټول ژوندون په اور سوځوي او دا په خپله د دوزخ په اور کې سوځیږي.</verse>
				<verse number="7">نو انسان کولای شي چې هر ډول وحشي حیوانات، مرغان، خزندې او بحري حیوانات اهلي کړي او اهلي کړي یې دي،</verse>
				<verse number="8">خو هېڅوک نه شي کولای خپله ژبه په خپل واک کې وساتي. ژبه بده او نه کنترولوونکې ده او د وژونکو زهرو څخه ډکه ده.</verse>
				<verse number="9">په همدې ژبه مونږ هم د څښتن یعنې اسماني پلار ثنا او صفت کوو او هم په انسان باندې چې د خدای په شکل پیدا شوی دی، بد وایو.</verse>
				<verse number="10">د همدې یوې خولې څخه هم د ستاینې خبرې راوځي او هم بدې خبرې. ای خویندو او ورونو! داسې باید نه وي.</verse>
				<verse number="11">ایا دا کېدای شي چې د یوې چینې د خولې څخه هم خوږې او هم تروې اوبه راوځي؟</verse>
				<verse number="12">ای زما خویندو او ورونو! ایا د انځر ونه کولای شي چې زیتون او یا د انګورو تاک انځر ونیسي؟ په همدې ډول د تروو اوبو د چینې څخه خوږې اوبه نه شي راوتلی.</verse>
				<verse number="13">په تاسو کې څوک هوښیار او پوه شته؟ که چېرې وي، نو هغه دې دا په نېک ژوند تېرولو او په نېکو کارونو ثابته کړي یعنې داسې عاجزي چې د حکمت نه پیدا کیږي.</verse>
				<verse number="14">که چېرې ستاسو په زړونو کې سخته کینه او ځان خوښونه وي، نو باید لافې ونه وهئ چې هوښیاران یئ. که داسې وکړئ، نو حقیقت په دروغو بدلوئ.</verse>
				<verse number="15">دا هغه حکمت نه دی چې د اسمان نه راځي بلکې دا دنیاوي، نفساني او شیطاني حکمت دی.</verse>
				<verse number="16">ځکه چې هر چېرته چې کینه او ځان خوښونه وي، نو هلته ګډوډي او هر ډول بد کارونه کیږي.</verse>
				<verse number="17">خو کوم حکمت چې د اسمان نه راځي هغه لومړی سوچه وي، بیا سوله خوښوونکی، نرم، معقول، رحم کوونکی، له ښو ثمرو څخه ډک، بېطرفه او بې ریا وي.</verse>
				<verse number="18">او د نېکۍ او عدالت حاصل د هغه تخم څخه پیدا کیږي چې د سوله خوښوونکو له خوا په سوله کې کرل کیږي.</verse>
			</chapter>
			<chapter number="4">
				<verse number="1">ستاسو په منځ کې جنګونه او شخړې له کومه راپیدا کیږي؟ ایا هغه ستاسو د نفساني غوښتنو له امله چې په تاسو کې په جګړه کې دي، نه راپیدا کیږي؟</verse>
				<verse number="2">تاسو چې کوم شی غواړئ او هغه په لاس نه درځي، نو دې ته تیار یئ چې قتل وکړئ. تاسو د نورو سره بخیلي کوئ، خو څه چې غواړئ هغه لاسته نه شئ راوړلی، نو جنګ او شخړه کوئ. خو بیاهم کوم شی په لاس نه درځي، ځکه چې د خدای څخه یې نه غواړئ.</verse>
				<verse number="3">خو که تاسو د خدای څخه د کوم شي دپاره سوال هم وکړئ، نو هغه به یې درنه کړي، ځکه چې په بد نیت او د خپلو هوسونو د پوره کولو دپاره یې غواړئ.</verse>
				<verse number="4">ای بې ایمانه خلکو! ایا تاسو نه پوهېږئ چې د نړۍ سره دوستي کول د خدای سره دښمني کول دي؟ له دې امله څوک چې غواړي د نړۍ سره دوستي وکړي، نو هغه خپل ځان د خدای دښمن کوي.</verse>
				<verse number="5">ایا تاسو ګومان کوئ چې د خدای د کلام دا وینا بېځایه ده چې وایي: «هغه روح چې خدای په مونږ کې اچولی دی هغه ډېرې سختې غوښتنې لري؟»</verse>
				<verse number="6">خو خدای په مونږ باندې زیات فضل کوي، نو له دې امله د خدای کلام وایي: خدای د کبرجنو په ضد دی، خو په عاجزانو باندې فضل کوي.</verse>
				<verse number="7">نو له همدې امله د خپل خدای تابعداري کوئ او د شیطان په وړاندې ټینګ ودرېږئ، نو هغه به درڅخه وتښتي.</verse>
				<verse number="8">خپل ځانونه خدای ته ورنژدې کړئ، نو هغه به هم تاسو ته درنژدې شي. ای ګناهکارانو! خپل لاسونه د بدو کارونو څخه پاک کړئ. ای منافقانو! خپل زړونه پاک کړئ.</verse>
				<verse number="9">غمجن اوسئ، ویر او ژړا وکړئ. ستاسو خندا دې په ژړا بدله شي او ستاسو خوشحالي دې په غم.</verse>
				<verse number="10">خپل ځانونه د څښتن په وړاندې عاجزان کړئ، نو هغه به تاسو سرلوړي کړي.</verse>
				<verse number="11">ای خویندو او ورونو! یو بل پسې بدې خبرې مه کوئ. څوک چې خپل ورور پسې بدې خبرې کوي او یا د هغه په هکله قضاوت کوي، نو په حقیقت کې د شریعت بد وایي او د هغه په هکله قضاوت کوي. که ته د شریعت په هکله قضاوت کوې، نو په شریعت عمل نه کوې بلکې خپل ځان د هغه نه لوړ ګڼې لکه په خپله چې قاضي یې.</verse>
				<verse number="12">یوازې خدای دی چې هم شریعت ورکوي او هم قاضي دی. یوازې هغه دی چې دا قدرت لري چې خلک وژغوري او یا یې له منځه یوسي. نو بیا ته څوک یې چې د خپل ګاونډي په هکله قضاوت کوې؟</verse>
				<verse number="13">ای خلکو واورئ، تاسو چې وایئ: «مونږ به نن یا سبا فلاني ښار ته لاړ شو او هلته به یو کال تېر کړو، هلته به سوداګري وکړو او ډېرې پیسې به وګټو.»</verse>
				<verse number="14">خو تاسو په دې هم نه پوهېږئ چې سبا به څه کیږي، ستاسو ژوند څه شی دی؟ هغه د بخار په شان دی چې د لږې شېبې دپاره راښکاره کیږي او بیا ورکیږي.</verse>
				<verse number="15">د دې په ځای باید ووایئ: «که د څښتن رضا وي نو مونږ به ژوندي پاتې شو او دا یا هغه کار به وکړو.»</verse>
				<verse number="16">خو تاسو اوس په خپلو لاپو باندې ویاړ کوئ او داسې لافې وهل بد کار دی.</verse>
				<verse number="17">نو بیا څوک چې په نېکۍ کولو پوهیږي او نه یې کوي، نو هغه ګناه کوي.</verse>
			</chapter>
			<chapter number="5">
				<verse number="1">واورئ ای شتمنو خلکو! د هغو مصیبتونو په خاطر چې په تاسو باندې راتلونکي دي، ژړا او انګولا وکړئ.</verse>
				<verse number="2">ستاسو شتمني تباه شوې ده او کالي مو چینجو خوړلي دي.</verse>
				<verse number="3">ستاسو سره زر او سپین زر زنګ وهلي او د هغوی زنګ به په تاسو شاهدي ورکوي او د اور په شان به ستاسو بدن وسوځوي. خو بیاهم تاسو د دې نړۍ په اخرو ورځو کې مال او دولت ذخیره کوئ.</verse>
				<verse number="4">ګورئ، کومو خلکو چې ستاسو په پټیو کې لو کړی دی او تاسو د هغوی مزدوري نه ده ورکړې، چیغې وهي او د لوګرو فریادونه د مطلق قادر څښتن غوږونو ته رسېدلي دي.</verse>
				<verse number="5">تاسو په نړۍ کې په عیش او عشرت ژوند تېروئ او مزې کوئ، خو اوس تاسو د هغو حیواناتو په شان یئ چې ځانونه مو د حلالولو د ورځې دپاره چاغ کړي دي.</verse>
				<verse number="6">تاسو بې ګناه خلک مجرمان کړل او ومو وژل او هغوی ستاسو په وړاندې ونه درېدل.</verse>
				<verse number="7">نو ای خویندو او ورونو! د څښتن تر راتګ پورې صبر وکړئ. ګورئ، یو بزګر څنګه د خپلې ځمکې څخه د ارزښتناکه حاصل د راټولولو په خاطر صبر کوي او د مني او پسرلي بارانونو ته انتظار وباسي.</verse>
				<verse number="8">نو تاسو هم باید صبر وکړئ او خپل زړونه قوي کړئ، ځکه چې د څښتن راتګ نژدې دی.</verse>
				<verse number="9">ای خویندو او ورونو! د یو بل څخه شکایت مه کوئ، ترڅو خدای تاسو تر خپل قضاوت لاندې ونه نیسي، ځکه چې قاضي په دروازه کې ولاړ دی.</verse>
				<verse number="10">ای خویندو او ورونو! کومو پیغمبرانو چې د څښتن په نوم خبرې کړې دي د هغوی صبر او کړاوونه د خپلو ځانونو دپاره مثال وګرځوئ.</verse>
				<verse number="11">مونږ صبر کوونکي خلک بختور ګڼو. تاسو د ایوب د صبر په هکله اورېدلي دي او خبر یئ چې څښتن په پای کې د هغه سره څنګه مرسته وکړه، ځکه چې خدای ډېر زړه سواندی او مهربانه دی.</verse>
				<verse number="12">ای زما خویندو او ورونو! په پای کې دا مهمه ده چې قسم ونه خورئ، نه په اسمان، نه په ځمکه او نه په کوم بل شي، بلکې ستاسو «هو» باید «هو» وي او «نه» مو «نه» وي، هسې نه چې د خدای د قضاوت لاندې راشئ.</verse>
				<verse number="13">که ستاسو څخه کوم څوک د کړاوونو سره مخامخ وي، نو دعا دې وکړي او که څوک خوشحاله وي، نو هغه دې د ستاینې سندرې ووایي.</verse>
				<verse number="14">که په تاسو کې څوک ناروغه وي، نو د کلیسا مشران دې راوغواړي چې د هغه دپاره دعا وکړي او د هغه بدن دې د څښتن په نوم په تېلو باندې غوړ کړي.</verse>
				<verse number="15">کومه دعا چې په ایمان سره وشي، نو ناروغ به جوړ شي. څښتن به بېرته هغه روغ کړي او که ګناه یې کړې وي، نو هغه به ورته وبخښل شي.</verse>
				<verse number="16">نو بیا یو بل ته د خپلو ګناهونو اقرار وکړئ او د یو بل دپاره دعا وکړئ چې شفا ومومئ. د نېک سړي دعا ډېره زوروره او اثرناکه وي.</verse>
				<verse number="17">الیاس نبي زمونږ په شان یو انسان ؤ، خو کله یې چې د زړه له کومي دعا وکړه چې باران دې ونه وریږي، نو تر درې نیمو کلونو پورې په ځمکه باندې باران ونه شو.</verse>
				<verse number="18">هغه یوځل بیا دعا وکړه او د اسمان څخه باران وشو او په ځمکه کې فصل پیدا شو.</verse>
				<verse number="19">ای زما خویندو او ورونو! که په تاسو کې څوک د رښتینې لارې څخه واوړي او بل څوک هغه بېرته راوګرځوي،</verse>
				<verse number="20">نو هغه دې په دې پوه شي چې هرڅوک چې یو ګناهکار د خپلې غلطې لارې څخه راوګرځوي، نو هغه د مرګ څخه ژغوري او د هغه ګناهکار ډېر ګناهونه به وبخښل شي.</verse>
			</chapter>
		</book>
		<book number="60">
			<chapter number="1">
				<verse number="1">دا لیک د عیسی مسیح د رسول پطروس له خوا د خدای هغو غوره شویو خلکو ته چې د پونتوس، غلاتیې، کپدوکیې، اسیا او بتونیې ولایتونو ته مهاجر او خواره واره شوي دي.</verse>
				<verse number="2">پلار خدای تاسو د خپلې ارادې له مخې له ازله غوره کړي یئ او تاسو د روح القدس په وسیله پاک او سپېڅلي شوي یئ، ترڅو د عیسی مسیح اطاعت وکړئ. د هغه وینه ستاسو په خاطر توی شوه چې تاسو پاک شئ. ډېر زیات فضل او سلامتي دې وي په تاسو باندې.</verse>
				<verse number="3">ثنا او صفت دې وي خدای ته، هغه خدای ته چې زمونږ د عیسی مسیح پلار دی. هغه په خپل لوی رحم سره د مړو څخه د عیسی مسیح د بېرته راژوندي کولو په وسیله مونږ ته نوی ژوند راکړ. دا مونږ ته ژوندۍ هیله راکوي، ترڅو هغه نه فناکېدونکی، نه خرابېدونکی او تلپاتې میراث تر لاسه کړو چې ستاسو دپاره په اسمان کې ساتل شوی دی.</verse>
				<verse number="4"></verse>
				<verse number="5">خدای به تاسو په خپل قدرت سره ستاسو د ایمان په وسیله د هغه خلاصون دپاره خوندي وساتي چې د قیامت په ورځ به یې ټول خلک وویني.</verse>
				<verse number="6">د دې دپاره تاسو خوشحالي وکړئ، که څه هم تاسو باید د یو څه وخت دپاره د هر ډول ازمېښتونو او سختیو سره مخ شئ.</verse>
				<verse number="7">د هغوی مقصد دا ؤ چې دا ثابته کړي چې ستاسو ایمان سوچه ایمان دی. لکه څنګه چې فاني سره زر په اور باندې ازمایل کیږي، نو همدارنګه ستاسو ایمان هم چې د سرو زرو څخه ډېر قیمتي دی، ازمایل کیږي. بیا به په هغه ورځ چې عیسی مسیح خپل ځان ښکاره کوي، ستاسو ایمان به ستاسو د ستاینې، لویۍ او عزت سبب وګرځي.</verse>
				<verse number="8">سره له دې چې تاسو تر اوسه عیسی مسیح نه دی لیدلی، خو بیاهم درباندې ګران دی او سره له دې چې اوس هم هغه نه وینئ، خو بیاهم ایمان ورباندې لرئ او داسې خوشحالي کوئ چې د جلال څخه ډکه وي او په ژبه یې بیان نه شي کېدای،</verse>
				<verse number="9">او ستاسو د ایمان مقصد دا دی چې تاسو خلاصون ومومئ.</verse>
				<verse number="10">د دې خلاصون په هکله پیغمبرانو په غور سره څېړنه کړې ده او همدارنګه د دې فضل په هکله یې چې خدای به یې په تاسو کوي، پېشګویي کړې ده.</verse>
				<verse number="11">د مسیح روح هغوی ته د مسیح د کړاوونو او جلال موندلو په هکله خبرې کولې. پیغمبرانو چې د مسیح د روح په وسیله چې په هغوی کې ؤ او پېشګویي یې کوله، هڅه کوله په دې پوه شي چې مسیح څوک دی او کله به راځي.</verse>
				<verse number="12">خدای دغو پیغمبرانو ته دا څرګنده کړې وه چې د هغوی خدمت د خپل ځان دپاره نه بلکې ستاسو دپاره ؤ. اوس دا زېری تاسو ته د هغو خلکو له خوا اورول شوی چې د اسمان څخه د نازل شوي روح القدس په قدرت یې وعظ وکړ. دا هغه شیان دي چې فرښتې هم په دې ارمان دي چې ویې ویني.</verse>
				<verse number="13">نو د خپل عقل څخه کار واخلئ او هوښیار شئ. هغه فضل ته پوره هیله ولرئ چې د عیسی مسیح په راښکاره کېدلو سره به په تاسو وشي.</verse>
				<verse number="14">د تابعدارو اولادونو په شان اوسئ. نور مه پرېږدئ چې ستاسو د هغه وخت نفساني غوښتنې چې خدای مو نه پېژانده، په تاسو اغیزه وکړي.</verse>
				<verse number="15">بلکې لکه څنګه چې خدای چې تاسو یې رابللي یئ، سپېڅلی دی، نو تاسو هم په خپلو کړنو کې سپېڅلي اوسئ.</verse>
				<verse number="16">ځکه چې د خدای په کلام کې لیکل شوي دي: «سپېڅلي اوسئ، ځکه چې زه سپېڅلی یم.»</verse>
				<verse number="17">کله چې تاسو خدای ته دعا کوئ، نو هغه ته پلار ووایئ. خدای هغه ذات دی چې بې له طرفدارۍ د هرچا د عملونو له مخې قضاوت کوي. نو خپل دنیاوي ژوند خدای ته په درناوي کولو او وېره کې تېر کړئ.</verse>
				<verse number="18">ځکه تاسو پوهېږئ چې د ژوند د بېځایه دودونو څخه خلاصون چې د خپلو نیکونو نه تاسو ته په میراث پاتې شوي وو، د فاني شیانو لکه سرو زرو او سپینو زرو په بیه نه دی ترلاسه شوی.</verse>
				<verse number="19">بلکې تاسو پوهېږئ چې د مسیح په قیمتي وینې چې د بې عیبه او بې نقصه وري په شان ؤ، په بیه اخیستل شوي یئ او خلاصون مو موندلی دی.</verse>
				<verse number="20">خدای هغه د نړۍ د پیدایښت څخه مخکې غوره کړی ؤ، خو هغه په اخره زمانه کې ستاسو په خاطر ښکاره شو.</verse>
				<verse number="21">تاسو د مسیح په وسیله په خدای باندې ایمان راوړی دی، په هغه خدای چې مسیح یې له مړو څخه راژوندی کړ او جلال یې ورته ورکړ، ترڅو په خدای باندې ستاسو ایمان او هیله نوره هم قوي شي.</verse>
				<verse number="22">اوس چې تاسو خپل ځانونه د حقیقت په منلو سره پاک کړي دي، ترڅو د خپلو ورونو سره د اخلاص نه ډکه مینه ولرئ، نو یو د بل سره د زړه له کومي مینه وکړئ.</verse>
				<verse number="23">ځکه چې تاسو د خرابېدونکي تخم څخه نه، بلکې د نه خرابېدونکي تخم یعنې د خدای د ژوندي او تلپاتې کلام په وسیله نوي پیدا شوي یئ.</verse>
				<verse number="24">ځکه چې د خدای کلام وایي: د واښو په شان دي ټول انسانان او د هغوی ښکلا ده د ګلانو په شان چې نه لري زیات دوام واښه وچیږي او رژیږي ګلان</verse>
				<verse number="25">خو تل ترتله پاتې کیږي د څښتن کلام او دا کلام هماغه زېری دی چې تاسو ته اورول شوی دی.</verse>
			</chapter>
			<chapter number="2">
				<verse number="1">نو بیا د هر ډول بدۍ، غولونې، منافقت، بخیلتوب او بدو خبرو نه لاس واخلئ.</verse>
				<verse number="2">د نویو زېږېدلو ماشومانو په شان د سوچه روحاني شیدو غوښتونکي اوسئ، ترڅو د هغو په څښلو سره په خلاصون کې لوی شئ.</verse>
				<verse number="3">ځکه چې تاسو خپله د څښتن د مهربانۍ خوند څکلی دی.</verse>
				<verse number="4">نو بیا د هغه خواته راشئ چې د ژوندۍ تیږې په شان دی چې خلکو رد کړی دی، خو د خدای په نظر کې غوره او قیمتي دی.</verse>
				<verse number="5">تاسو هم لکه د ژوندیو تیږو په شان یئ چې خدای درڅخه د خپل روحاني کور په جوړولو کې کار اخلي. هلته به تاسو د سپېڅلو کاهنانو په توګه خدمت کوئ او د عیسی مسیح په وسیله به هغه روحاني قربانۍ وړاندې کوئ چې خدای ته د منلو وړ وي.</verse>
				<verse number="6">ځکه چې د خدای کلام وایي: ګورئ، زه په صهیون کې د بنیاد غوره شوې او قیمتي تیږه ږدم، او هرڅوک چې په هغه ایمان راوړي، نو هېڅکله به ونه شرمیږي.</verse>
				<verse number="7">نو ستاسو دپاره چې ایمان لرئ، دا تیږه ډېره ارزښتناکه ده. خو د بې ایمانانو په اړه د خدای کلام وایي: کومه تیږه چې رد کړې ګلکارانو وه هغه اوس شوه اصلي تیږه د تهداب</verse>
				<verse number="8">او همدارنګه: هغه داسې تیږه ده چې د خلکو د ښویېدلو سبب کیږي او یوه داسې تیږه ده چې هغوی به ورباندې رالویږي. هغوی به رالویږي، ځکه چې د هغوی په قسمت کې همداسې ؤ، په دې خاطر هغوی د خدای کلام نه مني.</verse>
				<verse number="9">خو تاسو د خدای غوره شوي خلک، شاهي کاهنان، سپېڅلی ملت او د خدای قوم یئ، ترڅو د هغه لوړ صفتونه چې د تیارې څخه یې خپلې حیرانوونکې او ځلېدونکې رڼا ته راوبللئ، بیان کړئ.</verse>
				<verse number="10">پخوا تاسو د خدای قوم نه وئ، خو اوس د خدای قوم یئ. یو وخت په تاسو باندې رحمت نه کېده، خو اوس درباندې وشو.</verse>
				<verse number="11">ګرانو دوستانو! زه تاسو ته چې په دې نړۍ کې پردي او مهاجر یئ، زاري کوم چې د نفساني غوښتنو څخه چې تل ستاسو د روح سره په جګړه کې دي، ځانونه وساتئ.</verse>
				<verse number="12">د بې ایمانه خلکو په منځ کې خپل چلند نېک ساتئ. که څه هم هغوی په تاسو باندې تور لګوي چې تاسو بدکاره یئ، خو ستاسو د نېکو کارونو په لیدلو به هغوی د اخرت په ورځ د خدای ستاینه کوي.</verse>
				<verse number="13">د څښتن په خاطر د هر هغه چا تابع اوسئ چې د واک خاوند وي، که هغه پاچا وي چې د ټولو نه لوړ مقام لري،</verse>
				<verse number="14">او یا هغه والیان چې د پاچا له خوا ټاکل شوي دي چې مجرمانو ته سزا او نېکو خلکو ته عزت ورکوي.</verse>
				<verse number="15">ځکه چې دا د خدای رضا ده چې تاسو په خپلو نېکو کارونو د ناپوهو خلکو د خبرو مخه ونیسئ.</verse>
				<verse number="16">د ازادو خلکو په توګه ژوند وکړئ، خو د دې ازادۍ څخه باید د خپلو بدیو د پټولو دپاره کار وانخلئ، بلکې د خدای د خدمتګارانو په شان ژوند وکړئ.</verse>
				<verse number="17">د ټولو خلکو درناوی کوئ، د ایماندارانو سره مینه کوئ، د خدای څخه وېرېږئ او د پاچا درناوی کوئ.</verse>
				<verse number="18">ای غلامانو! په ډېر درناوي سره د خپلو بادارانو تابع اوسئ، نه یوازې د مهربانه او ښه خوی لرونکو بادارانو، بلکې د بد خویه بادارنو هم.</verse>
				<verse number="19">ځکه که چېرې څوک په ناحقه دردونه او کړاوونه وزغمي او پوهیږي چې په دې کې د خدای رضا ده، نو خدای به ورته برکت ورکړي.</verse>
				<verse number="20">خو که چېرې تاسو کوم بد کار وکړئ او د هغې په خاطر وهل وخورئ او هغه وزغمئ، نو په دې کې به ستاسو دپاره څه اجر وي؟ خو بیا که چېرې تاسو ښه کارونه وکړئ او په بدل کې یې کړاو ووینئ او هغه وزغمئ، نو خدای به درته د هغې برکتونه درکړي.</verse>
				<verse number="21">د همدې دپاره خدای تاسو رابللي یئ، ځکه چې مسیح هم ستاسو په خاطر دردونه او کړاوونه وزغمل او تاسو ته یې یو مثال پرېښود، ترڅو د هغه په قدم پل کېږدئ.</verse>
				<verse number="22">هغه هېڅ ګناه ونه کړه او نه یې چا د خولې نه غولوونکې خبرې واورېدلې.</verse>
				<verse number="23">کله چې هغه ته ښکنځلې کېدلې، نو بېرته به یې د ښکنځلو په بدل کې ځواب نه ورکاوه. کله چې به هغه د خلکو له خوا ځورول کېده، نو ګواښونه به یې ورته نه کول، بلکې خپل ځان یې هغه چاته سپاره چې د انصاف له مخې قضاوت کوي.</verse>
				<verse number="24">مسیح په خپله زمونږ د ګناهونو بار په خپلو اوږو واخیست او هغه یې صلیب ته یووړ، ترڅو مونږ د ګناه نه خلاص شو او د عدالت دپاره ژوند وکړو. د هغه د ټپونو له امله مونږ شفا وموندله.</verse>
				<verse number="25">تاسو د هغو پسونو په شان وئ چې لاره یې ورکه کړې وه، خو اوس بېرته خپل شپون او ساتونکي ته راستانه شوي یئ.</verse>
			</chapter>
			<chapter number="3">
				<verse number="1">ای ښځو! د خپلو مېړونو تابع اوسئ، ځکه که چېرې په هغوی کې ځینې یې د خدای کلام نه مني، نو ستاسو د چلند په لیدلو سره به پرته له کومې خبرې ایمان راوړي،</verse>
				<verse number="2">ځکه چې هغوی به وویني چې تاسو څومره په پاکۍ او د خدای څخه په وېره کې ژوند تېروئ.</verse>
				<verse number="3">ستاسو ښایست دې یوازې ظاهري نه وي لکه څنګه چې خپل ویښتان جوړوئ یا د سرو زرو ګاڼې اچوئ او یا ښکلي کالي اغوندئ، خو ستاسو ښایست دې باطني ښایست وي چې له منځه نه ځي. هغه ښایست په نرم او ارام روح کې دی چې د خدای په نظر کې ډېر قیمتي دی.</verse>
				<verse number="4"></verse>
				<verse number="5">په همدې ډول په پخوا زمانه کې پرهېزګارې ښځې وې چې په خدای یې توکل درلود او د خپلو مېړونو تابع وې، له دې امله هغوی ښایسته کېدلې.</verse>
				<verse number="6">د مثال په ډول ساره د ابراهیم اطاعت کاوه او هغه ته به یې بادار ویل. که تاسو هم ښه کارونه کوئ او د هر هغه شي څخه چې د وېرې سبب ګرځي ونه وېرېږئ، نو تاسو به د هغې لورګانې یئ.</verse>
				<verse number="7">تاسو هم ای مېړونو! د خپلو ښځو سره په هوښیارۍ سره ګوزاره کوئ او که څه هم هغوی ستاسو څخه کمزورې دي، خو په درناوي ورسره چلند کوئ، ځکه چې هغوی درسره د تلپاتې ژوندون په نعمت کې شریکې دي. همداسې کوئ، ترڅو داسې نه شي چې ستاسو دعاګانې خدای قبولې نه کړي.</verse>
				<verse number="8">لنډه دا چې تاسو ټول باید په یو فکر اوسئ، یو د بله سره خواخوږي ولرئ، د یو بل سره د ورونو په شان مینه ولرئ او مهربانه او عاجزه اوسئ.</verse>
				<verse number="9">د بدو په بدل کې بدي مه کوئ او د ښکنځلو په بدل کې ښکنځل مه کوئ، بلکې د هغې په ځای برکت وغواړئ، ځکه چې خدای تاسو د دې دپاره رابللي یئ چې برکت درکړي.</verse>
				<verse number="10">لکه څنګه چې د خدای کلام وایي: څوک چې غواړي خوشحاله ژوند ولري او وویني ښې ورځې وساتئ خپله ژبه بدو خبرو نه وساتئ خپلې شونډې د دروغو نه</verse>
				<verse number="11">له بدو لېرې ګرځئ کوئ نېکي سولې دپاره هلې ځلې کوئ او ورپسې وګرځئ</verse>
				<verse number="12">دی د څښتن نظر نېکانو باندې او نیسي غوږ یې دعاګانو ته خو دی څښتن د بدکارانو خلاف</verse>
				<verse number="13">که چېرې تاسو د نېکو کارونو غوښتونکي یئ، نو څوک به تاسو ته زیان ورسوي؟</verse>
				<verse number="14">که څه هم تاسو د نېک کار په خاطر درد او کړاو زغمئ، خو تاسو بختور یئ. د هېچا نه مه وېرېږئ او اندېښنه مه کوئ.</verse>
				<verse number="15">خو د مسیح دپاره په خپلو زړونو کې درناوی ولرئ او هغه خپل څښتن وګڼئ. که څوک ستاسو نه ستاسې د هیلې د علت پوښتنه وکړي، نو تل یې ځواب ورکولو ته تیار اوسئ،</verse>
				<verse number="16">خو په نرمۍ او درناوي سره. خپل وجدان پاک ساتئ، ترڅو کله چې تاسو ته سپکاوی کیږي او د نېک مسیحي چلند په خاطر درته خلک بد وایي، وشرمیږي.</verse>
				<verse number="17">ځکه که دا د خدای رضا وي چې تاسو دې تکلیفونه ووینئ، نو ډېره ښه به وي چې د نېکو کارونو له امله وي، نه د بدو کارونو له امله.</verse>
				<verse number="18">ځکه چې مسیح یوځل او د تل دپاره زمونږ د ګناهونو په خاطر مړ شو، یعنې یو بې ګناه سړی د ګناهکارانو په خاطر، د دې دپاره چې مونږ خدای ته ورسوي. هغه په جسماني توګه مړ شو، خو په روحاني توګه ژوندی شو،</verse>
				<verse number="19">او په دې ډول هغه لاړ او هغو روحونو ته یې وعظ وکړ چې بندیان وو.</verse>
				<verse number="20">دا د هغو خلکو روحونه وو چې د خدای د حکم څخه یې اطاعت ونه کړ. کله چې نوح کشتۍ جوړوله، خدای په صبر سره هغوی ته انتظار کاوه. په هغې کشتۍ کې یوازې اته تنه د اوبو څخه وژغورل شول.</verse>
				<verse number="21">دا د تعمید د غسل یو مثال دی. اوس خدای تاسو ته د عیسی مسیح د بیا راژوندي کېدلو په وسیله خلاصون درکوي. د تعمید غسل د بدن د ناپاکۍ لېرې کول نه دي بلکې د پاک وجدان په سبب د خدای څخه یوه غوښتنه ده.</verse>
				<verse number="22">اوس مسیح اسمان ته پورته شوی دی او د خدای ښي لاس ته ناست دی او ټولې فرښتې، اختیارات او اسماني قدرتونه د هغه تابع دي.</verse>
			</chapter>
			<chapter number="4">
				<verse number="1">نو څرنګه چې مسیح په جسماني توګه دردونه او کړاوونه وزغمل، نو تاسو هم باید خپل ځانونه همدې کار ته تیار کړئ. ځکه چا چې درد او کړاو زغملی دی، نو هغه نور نه غواړي چې ګناه وکړي.</verse>
				<verse number="2">د دې دپاره چې خپل پاتې ژوند د نفساني غوښتنو سره سم نه تېروي بلکې د خدای د رضا له مخې یې تېروي،</verse>
				<verse number="3">ځکه چې تاسو له مخکې نه خپل زیات وخت په هغو کارونو کې چې بې دینه خلک یې خوښوي، تېر کړ. ستاسو ژوند په بد اخلاقۍ، شهوت پرستۍ، مستۍ، عیاشۍ، د شرابو په نشو او د شرم نه ډکې بت پرستۍ کې تېر شو.</verse>
				<verse number="4">اوس ستاسو پخواني ملګري په دې حیران دي چې تاسو ورسره په ډېرو بې لارې کوونکو کارونو کې چې هغوی یې کوي ملګرتیا نه کوئ، نو له دې امله تاسو ته بد رد وایي.</verse>
				<verse number="5">هغوی به د دې حساب هغه خدای ته ورکوي چې د مړو او ژوندیو په هکله قضاوت کوي.</verse>
				<verse number="6">ځکه چې هغو خلکو ته هم زېری واورول شو چې اوس مړه شوي دي، سره له دې چې هغوی ته په جسماني توګه سزا ورکړل شوې وه، ترڅو هغوی وکولای شي چې په روحاني توګه د خدای په شان ژوندي پاتې شي.</verse>
				<verse number="7">دا نړۍ به زر ختمه شي، نو ځان ساتئ او هوښیار اوسئ، ترڅو وکولای شئ دعا وکړئ.</verse>
				<verse number="8">د ټولو څخه مهمه دا ده چې یو د بل سره د اخلاص نه ډکه مینه کوئ، ځکه چې مینه د ډېرو ګناهونو بخښنه کوي.</verse>
				<verse number="9">بې له ګورېدلو د یو بل مېلمه پالنه وکړئ.</verse>
				<verse number="10">هرچا ته چې د خدای د ډول ډول نعمتونو څخه کوم نعمت ورکړل شوی دی د هغه څخه دې د نورو په خدمت کې کار واخلي.</verse>
				<verse number="11">که څوک خبرې کوي، نو هغه دې داسې خبرې وکړي لکه څنګه چې د خدای کلام خبرې کوي. که څوک خدمت کوي، نو هغه دې په هغه قوت سره وکړي چې خدای ورته ورکړی دی، ترڅو په هرڅه کې خدای د عیسی مسیح په وسیله جلال ومومي. جلال او قدرت تل ترتله د هغه دی. امین!</verse>
				<verse number="12">ګرانو دوستانو! کوم سخت ازمېښت چې په تاسو راځي نو په هغې باندې مه حیرانېږئ چې ګوندې کومه عجیبه پېښه درباندې راغلې ده.</verse>
				<verse number="13">بلکې خوشحالي کوئ چې تاسو د مسیح په کړاوونو کې شریک کېږئ، ترڅو د هغه د جلال د ښکاره کېدلو په وخت کې خوښ او خوشحاله اوسئ.</verse>
				<verse number="14">که چېرې د مسیح د نوم په خاطر ستاسو سپکاوی کیږي نو تاسو بختور یئ، ځکه چې د جلال روح یعنې د خدای روح په تاسو کې ځای نیسي.</verse>
				<verse number="15">په تاسو کې دې هېڅوک د قتل، غلا یا بدکارۍ او یا د نورو په کارونو کې د لاس وهنې په سبب درد او کړاو ونه زغمي.</verse>
				<verse number="16">خو که څوک د مسیحي په نوم ځورول کیږي، نو نه دې شرمیږي، بلکې د دې نوم په خاطر دې د خدای ثنا ووایي.</verse>
				<verse number="17">ځکه چې هغه وخت رارسېدلی دی چې خدای به لومړی د خپل قوم په اړه قضاوت پیل کړي، او که چېرې زمونږ څخه پیل کیږي، نو د هغو خلکو وروستنی انجام به څه وي چې د خدای زېری نه مني.</verse>
				<verse number="18">لکه څنګه چې د خدای کلام وایي: که چېرې نېکان په سختۍ سره خلاصون مومي، نو د بې دینه او ګناهکارو به څه حال وي؟</verse>
				<verse number="19">نو بیا څوک چې د خدای د ارادې له مخې دردونه او کړاوونه زغمي، هغوی دې خپل ځانونه وفادار خالق ته وسپاري او تل دې نېکي کوي.</verse>
			</chapter>
			<chapter number="5">
				<verse number="1">زه د کلیسا د یو مشر په توګه چې د مسیح د کړاوونو شاهد وم او په هغه جلال کې چې زر به ښکاره شي شریک یم. نو زه ستاسو مشرانو څخه غوښتنه کوم،</verse>
				<verse number="2">چې د خدای د هغې رمې شپانه اوسئ چې تاسو ته یې درسپارلې ده. په هغې باندې په جبر سره نه بلکې په خپله خوښه پام کوئ لکه څنګه چې خدای یې درڅخه غواړي. خپل کار وکړئ، یوازې د پیسو په خاطر نه، بلکې په شوق سره.</verse>
				<verse number="3">کوم خلک چې تاسو ته سپارل شوي دي په هغوی باندې باداري مه کوئ، بلکې د هغې رمې دپاره یو مثال اوسئ.</verse>
				<verse number="4">کله چې مشر شپون راښکاره شي، نو تاسو ته به د جلال څخه ډک تاج درکړل شي چې هېڅکله له منځه نه ځي.</verse>
				<verse number="5">همدارنګه ای ځوانانو! د خپلو مشرانو تابع اوسئ. او تاسو ټول د عاجزۍ پټۍ تر ملا وتړئ او د یو بل خدمت کوئ، ځکه چې د خدای کلام وایي: «خدای د کبرجنو خلکو په خلاف دی او په عاجزانو باندې فضل کوي.»</verse>
				<verse number="6">خپل ځانونه د خدای د قدرت په وړاندې عاجزان کړئ، ترڅو تاسو په یو مناسب وخت کې سرلوړي کړي،</verse>
				<verse number="7">او خپلې ټولې اندېښنې هغه ته پرېږدئ، ځکه چې هغه په تاسو باندې پام کوي.</verse>
				<verse number="8">هوښیار او ویښ اوسئ، ځکه چې ستاسو دښمن شیطان د غړمبېدونکي زمري په شان ګرځي او راګرځي او په دې لټه کې دی چې څوک ژوندی تېر کړي.</verse>
				<verse number="9">نو په ټینګ ایمان سره د شیطان په وړاندې کلک ودرېږئ، ځکه چې تاسو پوهېږئ چې ستاسو ایمانداران ورونه په ټوله نړۍ کې همدا ډول کړاوونه زغمي.</verse>
				<verse number="10">خو خدای چې د فضل او برکت نه ډک دی، مونږ یې د عیسی مسیح په نوم خپل تلپاتې جلال ته رابللي یو. کله چې تاسو د لږ وخت دپاره تکلیفونه ولیدل، نو هغه به تاسو بېرته جوړ، ټینګ او قوي کړي.</verse>
				<verse number="11">د هغه قدرت دې تل ترتله وي. امین.</verse>
				<verse number="12">ما دا لیک د سیلاس په مرسته چې زه یې وفادار ورور ګڼم، په لنډ ډول ولیکه، ترڅو تاسو وهڅوم او شاهدي درکړم چې همدا د خدای رښتینی فضل دی. په هغه باندې ټینګ ودرېږئ.</verse>
				<verse number="13">هغه کلیسا چې په بابل کې ده او ستاسو په شان غوره شوې ده، تاسو ته سلام وایي او همدارنګه زما زوی مرقوس هم تاسو ته سلام وایي.</verse>
				<verse number="14">یو بل په پاکه مینه ښکل کړئ او ټولو ته سلامونه ووایئ. سلامتي دې وي په تاسو ټولو باندې چې د مسیح یئ.</verse>
			</chapter>
		</book>
		<book number="61">
			<chapter number="1">
				<verse number="1">دا لیک د شمعون پطروس له خوا چې د عیسی مسیح خدمتګار او رسول دی، هغو خلکو ته چې زمونږ د خدای او خلاصوونکي عیسی مسیح د عدالت په وسیله یې زمونږ په شان قیمتي ایمان تر لاسه کړی دی.</verse>
				<verse number="2">د خدای او زمونږ د څښتن عیسی د پېژندلو له امله دې په تاسو باندې ډېر زیات فضل او سلامتي وي.</verse>
				<verse number="3">د څښتن الهي قدرت مونږ ته هرڅه چې د دیندارۍ د ژوند تېرولو دپاره ورته اړتیا لرو، راکړي دي. مونږ دا هرڅه د هغه چا په پېژندلو سره تر لاسه کړي دي چې مونږ یې د خپل جلال او نېکۍ په وسیله رابللي یو.</verse>
				<verse number="4">د همدې شیانو په وسیله هغه زمونږ سره ډېرې لویې او ارزښتناکې وعدې کړې دي چې د دې وعدو په وسیله تاسو کولای شئ د هغه فساد څخه چې په نړۍ کې شته او د بدو غوښتنو څخه پیدا کیږي، وتښتئ او د هغه په الهي ذات کې شریک شئ.</verse>
				<verse number="5">له دې امله پوره کوښښ وکړئ چې خپل ایمان په نېکۍ او په نېکۍ سره د خدای پېژندنه،</verse>
				<verse number="6">او د خدای په پېژندې سره په خپل نفس باندې واک لرل او په خپل نفس باندې په واک لرلو سره په صبر او زغم، صبر او زغم په دیندارۍ،</verse>
				<verse number="7">او دینداري د ورورولۍ په مینه او د ورورولۍ مینه په پاکه مینه کامله کړئ.</verse>
				<verse number="8">که چېرې په تاسو کې دا صفتونه موجود وي او په هغو کې وده وکړئ، نو زمونږ د څښتن عیسی مسیح په پېژندګلوۍ کې به اغېزناک او ګټور اوسئ.</verse>
				<verse number="9">خو که په چا کې دا صفتونه نه وي، نو هغه لنډ نظری او ړوند دی او د خپلو پخوانیو ګناهونو څخه پاکېدل یې هېر کړي دي.</verse>
				<verse number="10">نو ای خویندو او ورونو! ډېر کوښښ وکړئ چې دا ثابته کړئ چې تاسو په رښتیا سره د هغو خلکو څخه یئ چې خدای رابللي او غوره کړي دي. که داسې وکړئ، نو تاسو به هېڅکله بې ایمانه نه شئ او ګناه به نه کوئ.</verse>
				<verse number="11">نو په دې ډول به تاسو زمونږ د څښتن او خلاصوونکی عیسی مسیح تلپاتې پاچاهۍ ته په عزت سره وردننه شئ.</verse>
				<verse number="12">نو زه به تل تاسو ته دا شیان در په یادوم، سره له دې چې تاسو ورباندې پوهېږئ او په هغه حقیقت باندې چې تاسو ته ښودل شوی دی، ټینګ ولاړ یئ.</verse>
				<verse number="13">نو ځکه زه لازم ګڼم چې ترڅو پورې چې ژوندی یم، نو تاسو به هڅوم چې دا شیان په یاد وساتئ.</verse>
				<verse number="14">زه پوهېږم چې ډېر زر به خپل فاني وجود له لاسه ورکړم لکه څنګه چې زمونږ څښتن عیسی مسیح ماته ښکاره ویلي دي.</verse>
				<verse number="15">نو زه به پوره کوښښ وکړم چې زما د مرګ نه وروسته به تاسو تل دا خبرې په یاد وساتئ.</verse>
				<verse number="16">کله چې مونږ تاسو خبر کړئ چې زمونږ څښتن عیسی مسیح به څنګه په قدرت سره راځي، نو مونږ هغو نکلونو پسې چې په ځیرکۍ سره جوړ شوي دي ونه ګرځېدلو، بلکې مونږ په خپلو سترګو د هغه لویي لیدلې ده.</verse>
				<verse number="17">کله چې پلار خدای هغه ته عزت او جلال ورکړ، مونږ هلته وو. په هغه وخت کې د خدای د بې شانه جلال څخه یو اواز راغی چې ویل یې: «دا زما ګران زوی دی چې زه ترې خوشحاله یم.»</verse>
				<verse number="18">کله چې مونږ د هغه سره په سپېڅلي غره کې وو، نو دا اواز مو واورېد چې د اسمان نه راغی.</verse>
				<verse number="19">نو زمونږ باور په هغه پیغام باندې چې د پیغمبرانو له خوا اعلان شوی ؤ، نور هم زیات شو. نو دا به ښه وي چې تاسو هغه پیغام ته زیات پام وکړئ، ځکه چې دا د هغې ډېوې په شان دی چې په تیاره کې ځلیږي، ترڅو سهار شي او د سهار ستوری ستاسو په زړونو کې وځلیږي.</verse>
				<verse number="20">خو د هرڅه نه مخکې باید په دې پوه شئ چې هېڅ پیغمبر نه شي کولای چې له خپله ځانه د خدای د کلام څخه کوم پیغام تفسیر کړي.</verse>
				<verse number="21">ځکه چې د پیغمبرانو پیغام د انسان په اراده نه دی راغلی، بلکې هغوی د روح القدس تر اغیزې لاندې د خدای له خوا خبرې کړې دي.</verse>
			</chapter>
			<chapter number="2">
				<verse number="1">خو لکه څنګه چې مخکې په اسراییلو کې هم جعلي پیغمبران پیدا شوي وو، همداسې به ستاسو په منځ کې هم د دروغجن استاذان راپیدا شي. هغوی به په پټه تباه کوونکی او د غلطو عقیدو تعلیم ورکوي. حتی هغوی به د هغه بادار نه هم انکار کوي چې هغوی یې په بیه اخیستي دي او په خپلو ځانونو باندې به ډېر زر تباهي راولي.</verse>
				<verse number="2">ډېر خلک به د هغوی په غیر اخلاقي لارو روان شي او د هغوی له امله به د عدالت لاره بدنامه شي.</verse>
				<verse number="3">دا دروغجن استاذان به د خپل حرص له امله د هغو کیسو په ویلو سره چې له ځانه یې جوړې کړې دي، ستاسو څخه ګټه واخلي. خو خدای لا د پخوا نه دا پرېکړه کړې ده چې هغوی ته سزا ورکړي او د هغوی په تباه کولو کې به ځنډ رامنځته نه شي.</verse>
				<verse number="4">ځکه خدای هغه فرښتې چې ګناه یې کړې وه بې سزا پرېنښودلې، بلکې دوزخ ته یې ولېږلې او په تیارو کندو کې یې واچولې چې په هغه ځای کې د قضاوت تر ورځې پورې وساتل شي.</verse>
				<verse number="5">همدارنګه په پخوا زمانه کې یعنې د نوح د توفان نه مخکې هم خدای څوک بې سزا پرېنښودل، بلکې د هغه وخت په بې دینه خلکو یې سېلاب راوست او یوازې نوح یې چې د خدای د عدالت وعظ کوونکی ؤ، د نورو اوو کسانو سره خوندي وساتل.</verse>
				<verse number="6">وروسته بیا خدای د سدوم او عموره ښارونو ته سزا ورکړه او هغه یې په اور باندې له منځه یووړل او په ایرو یې بدل کړل، ترڅو د راتلونکې زمانې د بې دینه خلکو دپاره عبرت وي.</verse>
				<verse number="7">خو خدای لوط چې نېک سړی ؤ او د بدکاره خلکو د غیر اخلاقي چلند څخه تنګ شوی ؤ، وژغوره.</verse>
				<verse number="8">ځکه چې هغه نېک سړی چې د هغوی په منځ کې اوسېده، د هغه پاک زړه به هره ورځ د هغوی د بدو کارونو په لیدلو او اورېدلو ځورېده.</verse>
				<verse number="9">نو څښتن پوهیږي چې څنګه دینداره خلک د خپلو ازمېښتونو څخه خلاص کړي او بدکاره خلکو ته د قضاوت تر ورځې پورې په پرله پسې توګه سزا ورکړي،</verse>
				<verse number="10">په ځانګړې توګه هغه خلک چې د جسماني ناپاکو غوښتنو پسې ګرځي او د خدای واک او اختیار سپک ګڼي. دا د دروغجنو استاذانو بې پروایي او غرور دی چې اسماني روحاني موجوداتو ته د کفر ویلو څخه نه وېریږي.</verse>
				<verse number="11">سره له دې چې فرښتې د دې دروغجنو استاذانو څخه ډېرې قوي او غښتلې دي، خو د څښتن په حضور کې په سپکو خبرو سره هغوی نه ملامتوي.</verse>
				<verse number="12">دا خلک د بې شعوره ځناورو په شان د دې دپاره پیدا شوي دي چې ونیول شي او ووژل شي. د کومو شیانو څخه چې خبر نه دي د هغو په هکله سپکې سپورې وایي. نو هغوی به د ځنګلي ځناورو په شان تباه شي.</verse>
				<verse number="13">د نورو خلکو سره چې هغوی کومه بدي کړې ده نو په بدل کې به یې بدي وویني. هغوی په رڼا ورځ د عیاشۍ نه خوند اخلي. دروغجن استاذان بې شرمه او بې عزته خلک دي. کله چې هغوی ستاسو سره په مېلمستیا کې کښېني، نو ستاسو د بدنامۍ سبب ګرځي، ځکه چې هغوی په خپلې غولونې باندې خوشحالیږي.</verse>
				<verse number="14">هغوی ښځو ته د زنا په سترګو ګوري او هېڅکله د ګناه څخه لاس نه اخلي. هغوی هغه کسان چې په خپل ایمان کې ټینګ نه دي، په دام کې رانیسي. د هغوی زړونه په حرص اموخته شوي دي او په هغوی د خدای لعنت دی.</verse>
				<verse number="15">هغوی سمه لاره پریښې ده او بې لارې شوي دي او د بعور د زوی بلعام په لاره روان دي چا چې د هغو پیسو سره مینه لرله چې په بدو کارونو یې ګټلې.</verse>
				<verse number="16">خو بلعام د خپلو بدو کارونو په خاطر ورټل شو. ځکه چې یو خره د انسان په ژبه خبرې وکړې او هغه نبي یې د لېونتوب د کارونو څخه منع کړ.</verse>
				<verse number="17">دا خلک د وچو چینو په شان دي او د هغو ورېځو په شان دي چې باد یې وړي راوړي. خدای د هغوی دپاره په تورو تیارو کې ځای تیار کړی دی.</verse>
				<verse number="18">هغوی لافې وهي او بې عقلې خبرې کوي. او د جسماني غوښتنو څخه په کار اخیستلو سره هغه خلک په دام کې رانیسي چې همدا اوس د هغو خلکو څخه تښتېدلي دي چې په ګمراهۍ کې ژوند تېروي.</verse>
				<verse number="19">هغوی ته د ازادۍ وعده ورکوي خو حال دا چې په خپله د فساد غلامان دي، ځکه څوک چې د کوم شي تابع وي، نو د هغه غلام هم دی.</verse>
				<verse number="20">ځکه کله چې هغوی زمونږ د څښتن او خلاصوونکي عیسی مسیح د پېژندنې په وسیله د دې نړۍ د ناپاکیو څخه خلاص شول او بیا وروسته په هغو ناپاکیو کې راګېر او هغوی یې لاندې کړل، نو د هغوی وروستنی حال به د اول نه هم ډېر بد وي.</verse>
				<verse number="21">ځکه چې د هغوی دپاره به دا ښه وای چې هېڅکله یې د عدالت لاره نه وای پېژندلې، له دې نه چې ویې پېژني او د هغه سپېڅلي حکم څخه مخ واړوي چې ورته ورکړل شوی دی.</verse>
				<verse number="22">د هغوی سره چې څه وشول نو دا متل یې په هکله رښتیا کیږي: «سپی خپلې کانګې بېرته څټي.» او «لمبول شوی خوګ بېرته په خټو کې رغړي.»</verse>
			</chapter>
			<chapter number="3">
				<verse number="1">ګرانو دوستانو! دا دوهم لیک دی چې تاسو ته یې لیکم. په دواړو لیکونو کې مې هڅه کړې ده چې د دې شیانو په یادولو سره ستاسو په ذهنونو کې پاک خیالونه رابېدار کړم.</verse>
				<verse number="2">زه غواړم تاسو ته هغه خبرې چې مخکې سپېڅلو پیغمبرانو درته کړې دي او زمونږ د څښتن او خلاصوونکي هغه حکم در په یاد کړم چې د خپلو رسولانو په وسیله یې درکړی دی.</verse>
				<verse number="3">د هرڅه نه مخکې باید تاسو خبر شئ چې په اخرنیو ورځو کې به داسې مسخره خلک راپیدا شي چې د خپلو بدو غوښتنو سره سم به ژوند تېروي او په تاسو باندې به ملنډې وهي.</verse>
				<verse number="4">هغوی به وایي: «هغه چا چې وعده کړې ده چې راځي، هغه وعده څه شوه؟ ځکه د کوم وخت نه چې زمونږ نیکونه مړه شوي دي، نو هرڅه هماغسې روان دي لکه څنګه چې د نړۍ د پیدایښت له وخته روان وو.»</verse>
				<verse number="5">هغوی په قصدي ډول دا هېروي چې ډېر پخوا خدای حکم وکړ او اسمانونه پیدا شول. او د خدای د حکم په وسیله ځمکه د اوبو څخه بېل شوه او د اوبو نه وچه ځمکه رامنځته شوه.</verse>
				<verse number="6">همدارنګه د اوبو یعنې د سېلاب د اوبو په وسیله هغه پخوانۍ نړۍ د اوبو لاندې ډوبه او تباه شوه.</verse>
				<verse number="7">خو موجوده اسمانونه او ځمکه د خدای د هماغه حکم په وسیله ساتل شوي دي، ترڅو هغه د اور په وسیله له منځه یوسي. هغه اسمانونه او ځمکه به تر هغې ورځې پورې وساتل شي چې د بې دینه خلکو په هکله قضاوت وشي او هغوی تباه شي.</verse>
				<verse number="8">خو ګرانو دوستانو! یوه خبره مه هېروئ چې د څښتن په نظر کې یوه ورځ د زرو کلونو او زر کلونه د یوې ورځې په شان دي.</verse>
				<verse number="9">څښتن په خپله وعده کې ځنډ یا سستي نه کوي لکه څنګه چې ځینې خلک یې ځنډ ګڼي. هغه تاسو ته صبر کوي، ځکه نه غواړي چې څوک تباه شي، بلکې غواړي چې ټول د خپلو ګناهونو څخه توبه وباسي.</verse>
				<verse number="10">خو د څښتن ورځ به لکه د غل د راتلو په شان راځي. په هغه ورځ به اسمانونه په یو هیبتناکه اواز له سترګو پناه شي، اسماني موجودات به وسوځي او له منځه به لاړ شي او ځمکه او هرڅه چې په هغې کې دي هغه به له منځه لاړ شي.</verse>
				<verse number="11">نو څرنګه چې دا ټول شیان په دې ډول له منځه تلونکي دي نو تاسو باید څه ډول اوسئ؟ تاسو باید پاک او په دیندارۍ کې ژوند تېر کړئ.</verse>
				<verse number="12">د خدای د ورځې راتګ ته سترګې په لاره اوسئ چې زر راشي. په هغه ورځ به اسمانونه وسوځي او له منځه به لاړ شي او اسماني موجودات به د ګرمۍ له لاسه ویلي شي.</verse>
				<verse number="13">خو مونږ د خدای د وعدې له مخې د نویو اسمانونو او ځمکې انتظار کوو چې په هغو کې به عدالت ټینګ شي.</verse>
				<verse number="14">نو ګرانو دوستانو! څرنګه چې تاسو د هغې ورځې انتظار کوئ، نو ډېر کوښښ وکړئ چې د خدای په نظر کې پاک او بې عیبه اوسئ او په سوله او سلامتي کې خپل ژوند تېر کړئ.</verse>
				<verse number="15">زمونږ د څښتن صبر یو خلاصون وګڼئ، لکه څنګه چې زمونږ ګران ورور پولوس هم د هغه حکمت له مخې چې خدای ورته ورکړی دی تاسو ته لیکلي دي.</verse>
				<verse number="16">هغه په خپلو ټولو لیکونو کې د دې شیانو په هکله خبرې کوي. په هغو کې ځینې داسې خبرې شته چې پوهېدل ورباندې ګران دي او ناپوهه او بدلېدونکي خلک هغه د پیغمبرانو د نورو لیکنو په شان غلط تعبیروي، نو هغوی په خپلو ځانونو باندې تباهي راولي.</verse>
				<verse number="17">ګرانو دوستانو! خو تاسو له مخکې نه خبر یئ، نو پام کوئ، هسې نه چې د بې اصوله خلکو د غلط تعلیم له امله بې لارې شئ او خپل استقامت او په ایمان کې ټینګوالی د لاسه ورکړئ.</verse>
				<verse number="18">بلکې زمونږ د څښتن او خلاصوونکي عیسی مسیح په فضل او پېژندنه کې پرمختګ وکړئ. ثنا دې وي هغه ته اوس او تل ترتله. امین!</verse>
			</chapter>
		</book>
		<book number="62">
			<chapter number="1">
				<verse number="1">مونږ تاسو ته د هغه کلام په هکله لیکو چې ژوندون ورکوي یعنې هغه کلام چې له ازله موجود ؤ او مونږ هغه اورېدلی او په خپلو سترګو مو لیدلی دی. هو، مونږ ورته وکتل او زمونږ لاسونو هغه لمس کړي دي.</verse>
				<verse number="2">هغه ژوندون مونږ ته ښکاره شو او مونږ هغه ولیده. نو مونږ د هغه په هکله شاهدي ورکوو او د هغه تلپاتې ژوندون نه چې د پلار سره ؤ او مونږ ته ښکاره شو، تاسو خبروو.</verse>
				<verse number="3">څه چې مونږ لیدلي او اورېدلي دي تاسو ورباندې خبروو، ترڅو په هغه ملګرتیا کې چې مونږ یې د پلار او د هغه د زوی عیسی مسیح سره لرو، تاسو هم زمونږ سره شریک شئ.</verse>
				<verse number="4">دا مونږ د دې دپاره تاسو ته لیکو چې زمونږ او ستاسو خوشحالي پوره شي.</verse>
				<verse number="5">دا هغه پیغام دی چې مونږ د عیسی نه واورېد او تاسو ته یې اعلانوو: خدای رڼا ده او په هغه کې هېڅ تیاره نشته.</verse>
				<verse number="6">که چېرې مونږ وایو چې د خدای سره ملګرتیا لرو خو بیاهم په تیارو کې اوسېږو، نو مونږ دروغجن یو او د رښتینولۍ د لارې سره سم ژوند نه تېروو.</verse>
				<verse number="7">خو که چېرې مونږ په رڼا کې ژوند کوو لکه څنګه چې هغه په رڼا کې دی، نو بیا مونږ په خپلو کې یو د بله سره ملګرتیا لرو او د هغه د زوی عیسی وینه مونږ د خپلو ټولو ګناهونو څخه پاکوي.</verse>
				<verse number="8">که چېرې مونږ ووایو چې بې ګناه یو، نو مونږ خپل ځانونه غولوو او په مونږ کې حقیقت نشته.</verse>
				<verse number="9">خو که مونږ په خپلو ګناهونو باندې اقرار وکړو، نو هغه وفادار او عادل دی او هغه به زمونږ ګناهونه وبخښي او مونږ به د ټولو بدیو څخه پاک کړي.</verse>
				<verse number="10">که مونږ ووایو چې مونږ هېڅ ګناه نه ده کړې، نو خدای دروغجن ګڼو او د هغه کلام زمونږ په زړونو کې ځای نه لري.</verse>
			</chapter>
			<chapter number="2">
				<verse number="1">ای زما ګرانو بچیانو، زه دا خبرې د دې دپاره تاسو ته لیکم چې تاسو ګناه ونه کړئ. خو که چېرې څوک ګناه وکړي، نو د پلار سره زمونږ یو څوک شته چې زمونږ شفاعت به کوي، یعنې عیسی مسیح چې عادل دی.</verse>
				<verse number="2">هغه په خپله زمونږ د ګناهونو کفاره کوونکی دی، یوازې زمونږ د ګناهونو دپاره نه بلکې د ټولې نړۍ د ګناهونو دپاره.</verse>
				<verse number="3">که چېرې مونږ د هغه په حکمونو باندې عمل وکړو، نو ډاډه یو چې هغه پېژنو.</verse>
				<verse number="4">که چېرې څوک وایي چې زه هغه پېژنم، خو د هغه په حکمونو باندې عمل نه کوي نو هغه دروغجن دی او هېڅ رښتیا په هغه کې نشته.</verse>
				<verse number="5">خو که څوک د هغه په کلام باندې عمل کوي، نو د هغه په زړه کې په رښتیا سره د خدای دپاره مینه کامله شوې ده. نو په دې ډول کولای شو په دې ډاډه شو چې مونږ د خدای سره ملګرتیا لرو.</verse>
				<verse number="6">که چېرې څوک ووایي چې هغه د خدای سره په شراکت کې اوسیږي، نو باید داسې ژوند وکړي لکه څنګه چې عیسی کاوه.</verse>
				<verse number="7">ګرانو دوستانو، زه تاسو ته کوم نوی حکم نه لیکم بلکې دا زوړ حکم دی، یعنې هغه حکم چې د پیل نه تاسو ته درکړل شوی دی. دا زوړ حکم هماغه پیغام دی چې پخوا مو اورېدلی دی.</verse>
				<verse number="8">خو بیاهم زه تاسو ته یو نوی حکم لیکم او د هغه رښتینولي هم په مسیح او هم په تاسو کې لیدل کیږي. ځکه چې تیاره ورکیږي او حقیقي رڼا د ځلېدلو په حال کې ده.</verse>
				<verse number="9">که څوک دا دعوه کوي چې هغه په رڼا کې ژوند تېروي خو د خپل ورور نه کرکه کوي نو هغه لا تر اوسه په تیاره کې دی.</verse>
				<verse number="10">که څوک د خپل ورور سره مینه کوي، نو هغه په رڼا کې اوسیږي او د ګناه سبب به نه شي.</verse>
				<verse number="11">خو که څوک د ورونو نه کرکه کوي، نو هغه به په تیاره کې ژوند کوي او په تیاره کې به روان وي او په دې به نه پوهیږي چې چېرته روان دی، ځکه چې تیارې د هغه سترګې ړندې کړي دي.</verse>
				<verse number="12">ای ګرانو بچیانو، زه تاسو ته لیکم ځکه چې ستاسو ګناهونه د مسیح د نوم په خاطر بخښل شوي دي.</verse>
				<verse number="13">ای پلرونو، زه تاسو ته لیکم ځکه چې تاسو هغه پېژنئ چې له ازله موجود دی. ای ځوانانو، زه تاسو ته لیکم ځکه چې تاسو په شیطان باندې بریالي شوي یئ.</verse>
				<verse number="14">ای ګرانو بچیانو، تاسو ته مې ولیکل، ځکه چې تاسو پلار پېژنئ. ای پلرونو، تاسو ته مې ولیکل ځکه چې تاسو هغه پېژنئ چې له ازله موجود دی. ای ځوانانو، ما تاسو ته ولیکل، ځکه چې تاسو قوي یئ او د خدای کلام په تاسو کې اوسیږي او تاسو په شیطان باندې بریالي شوي یئ.</verse>
				<verse number="15">د نړۍ او هغو شیانو سره چې په نړۍ کې دي مینه مه کوئ، ځکه څوک چې د نړۍ سره مینه کوي په هغه کې د پلار خدای دپاره مینه نشته.</verse>
				<verse number="16">ځکه چې هر هغه څه چې په نړۍ کې دي یعنې نفساني غوښتنې، د سترګو شوق او هغه شیان چې خلک ورباندې غرور کوي، هغه د پلار له خوا نه بلکې د دې نړۍ شیان دي.</verse>
				<verse number="17">دنیاوي غوښتنې تېرېدونکي دي، خو څوک چې د خدای رضا پوره کوي هغه به تل ترتله ژوندی وي.</verse>
				<verse number="18">ګرانو بچیانو، دا اخرنی وخت دی. تاسو اورېدلي وو چې د مسیح دښمن راروان دی او اوس د مسیح ډېر دښمنان راښکاره شوي دي، نو له دې امله مونږ پوهېږو چې دا اخرنی وخت دی.</verse>
				<verse number="19">دا خلک زمونږ سره نه وو، نو ځکه هغوی زمونږ نه لاړل. که هغوی زمونږ وای، نو زمونږ سره به پاتې شوي وای. خو کله چې هغوی لاړل، نو معلومه شوه چې هغوی په رښتیا سره زمونږ نه وو.</verse>
				<verse number="20">خو د خدای سپېڅلي یعنې مسیح تاسو د روح القدس په وسیله مسح کړي یئ، نو له همدې امله تاسو ټولو ته حقیقت معلوم دی.</verse>
				<verse number="21">نو دا مې تاسو ته له دې امله نه دي لیکلي چې د حقیقت څخه بې خبره یئ، بلکې دا چې تاسو ورباندې خبر یئ او همدارنګه تاسو پوهېږئ چې دروغ هېڅکله هم د رښتیا څخه نه راپیدا کیږي.</verse>
				<verse number="22">نو بیا هغه دروغجن څوک دی؟ دا هغه څوک دی چې وایي چې عیسی هماغه مسیح نه دی. دا سړی د مسیح دښمن دی ځکه چې هغه پلار او زوی دواړه نه مني.</verse>
				<verse number="23">څوک چې زوی نه مني، نو پلار هم نه مني او څوک چې زوی ومني نو پلار یې هم منلی دی.</verse>
				<verse number="24">نو ګورئ، تاسو چې له پیل نه کوم څه اورېدلي دي هغه په خپلو زړونو کې وساتئ. که داسې وکړئ، نو تاسو به هم د زوی او پلار سره په شراکت کې واوسېږئ.</verse>
				<verse number="25">او دا هغه څه دي چې خپله مسیح وعده کړې ده چې مونږ ته به تلپاتې ژوندون راکوي.</verse>
				<verse number="26">زه دا شیان د هغو خلکو په هکله تاسو ته لیکم چې غواړي تاسو بې لارې کړي.</verse>
				<verse number="27">خو مسیح تاسو ته روح القدس درکړی دی او هغه په تاسو کې اوسیږي، نو تاسو اړتیا نه لرئ چې کوم څوک درته تعلیم درکړي. ځکه چې روح القدس تاسو ته د ټولو شیانو په هکله تعلیم درکوي او د هغه تعلیم حقیقي تعلیم دی او دروغ په کې نشته. نو لکه څنګه چې هغه درته تعلیم درکړی دی د هغه سره په شراکت کې واوسېږئ.</verse>
				<verse number="28">هو، ای ګرانو بچیانو! د هغه سره په شراکت کې اوسئ چې کله هغه راښکاره شي نو مونږ به ډاډه اوسو او د هغه په راتللو سره به د هغه په حضور کې ونه شرمېږو.</verse>
				<verse number="29">څرنګه چې تاسو په دې پوه شوي یئ چې مسیح عادل دی، نو باید ډاډه اوسئ چې هرڅوک چې عدالت کوي هغه د خدای روحاني اولاد دی.</verse>
			</chapter>
			<chapter number="3">
				<verse number="1">ګورئ، پلار مونږ ته څومره ډېره مینه راکړې ده. د هغه مینه دومره زیاته ده چې مونږ د خدای د اولادونو په نوم یادېږو او په حقیقت کې مونږ همداسې یو. دا چې نړۍ مونږ نه پېژني علت یې دا دی چې هغه یې نه دی پېژندلی.</verse>
				<verse number="2">ګرانو دوستانو، اوس مونږ د خدای اولادونه یو، او دا چې څنګه واوسو، تر اوسه معلومه نه ده. خو په دې پوهېږو چې کله مسیح راښکاره شي نو مونږ به د هغه په شان شو، ځکه چې هغه به هماغه شان ووینو لکه څنګه چې دی.</verse>
				<verse number="3">هرڅوک چې د مسیح نه دا هیله لري، نو هغه خپل ځان داسې پاک ساتي لکه څنګه چې مسیح پاک دی.</verse>
				<verse number="4">هرڅوک چې ګناه کوي هغه شریعت ماتوي، ځکه چې ګناه په خپله د شریعت ماتول دي.</verse>
				<verse number="5">تاسو پوهېږئ چې مسیح د دې دپاره راغی چې ګناهونه لېرې کړي او په هغه کې هېڅ ګناه نشته.</verse>
				<verse number="6">نو هرڅوک چې د مسیح سره په شراکت کې اوسیږي هغه نوره ګناه نه کوي او هرڅوک چې د ګناه کولو عادت لري، هغه یې هېڅکله نه لیدلی او نه یې پېژندلی دی.</verse>
				<verse number="7">ای ګرانو بچیانو! مه پرېږدئ چې څوک تاسو بې لارې کړي. هرڅوک چې نېک کارونه کوي هغه نېک دی، لکه څنګه چې مسیح نېک دی.</verse>
				<verse number="8">هرڅوک چې د ګناه کولو عادت لري هغه د شیطان اولاد دی، ځکه چې شیطان د ازله ګناه کوله، خو د خدای زوی د همدې دپاره راغی چې د شیطان کارونه برباد کړي.</verse>
				<verse number="9">هرڅوک چې د خدای اولاد وي هغه د ګناه کولو عادت نه لري، ځکه چې په هغه کې د خدای ذات دی. هغه د خدای اولاد دی، نو ځکه ګناه نه شي کولای.</verse>
				<verse number="10">د خدای د اولاد او د شیطان د اولاد ترمنځ فرق ښکاره دی. څوک چې نېکي نه کوي او یا د ورونو سره مینه نه کوي هغه د خدای اولاد نه دی.</verse>
				<verse number="11">کوم پیغام چې تاسو له پیل نه اورېدلی دی هغه دا دی: د یو بل سره باید مینه وکړو.</verse>
				<verse number="12">مونږ باید د قاین په شان ونه اوسو. هغه د شیطان اولاد ؤ او خپل ورور یې مړ کړ. هغه یې ولې مړ کړ؟ ځکه چې د هغه خپل عملونه بد وو او د ورور کارونه یې نېک وو.</verse>
				<verse number="13">نو زما ورونو! که چېرې د نړۍ خلک ستاسو نه کرکه کوي، نو په دې مه حیرانېږئ.</verse>
				<verse number="14">مونږ پوهېږو چې د مرګ نه تېر شوي یو او ژوندون ته راغلي یو، ځکه چې د خپلو ایماندارانو خویندو او ورونو سره مینه کوو. او په چا کې چې مینه نشته هغه لا تر اوسه د مرګ په حال کې دی.</verse>
				<verse number="15">هرڅوک چې د خپل ورور نه کرکه کوي، هغه قاتل دی او تاسو پوهېږئ چې هېڅ قاتل تلپاتې ژوندون نه لري.</verse>
				<verse number="16">نو له همدې امله مونږ پوهېږو چې مینه څه شی دی، ځکه چې مسیح زمونږ په خاطر خپل ځان قربان کړ، نو مونږ هم باید خپل ځانونه د ورونو په خاطر قربان کړو.</verse>
				<verse number="17">که چېرې کوم څوک دنیاوي شتمني ولري او ګوري چې ورور یې محتاج دی او زړه ورباندې نه سوځوي، نو هغه څنګه دعوه کولای شي چې په زړه کې یې د خدای مینه شته؟</verse>
				<verse number="18">ګرانو بچیانو! زمونږ مینه دې یوازې په خبرو یا په ژبه نه بلکې عملي او رښتینې وي.</verse>
				<verse number="19">نو په دې به مونږ پوه شو چې مونږ د حقیقت پیروان یو او له دې امله به زمونږ زړونه د خدای په حضور کې ډاډه وي.</verse>
				<verse number="20">که چېرې زمونږ وجدان مونږ ملامتوي، نو مونږ ډاډه یو چې خدای زمونږ د وجدان نه ډېر لوی دی او د هرڅه نه خبر دی.</verse>
				<verse number="21">ګرانو دوستانو! که چېرې زمونږ وجدان مونږ نه ملامتوي، نو کولای شو چې په ډاډه زړه د خدای حضور ته راشو</verse>
				<verse number="22">او هرڅه چې ورڅخه وغواړو هغه یې راکوي، ځکه چې مونږ د هغه په حکمونو باندې عمل کوو او هرڅه چې هغه خوښوي هماغه کار کوو.</verse>
				<verse number="23">د هغه حکم دا دی چې مونږ باید د هغه د زوی عیسی مسیح په نوم ایمان راوړو او د یو بل سره مینه وکړو لکه څنګه چې مسیح مونږ ته حکم کړی دی.</verse>
				<verse number="24">هرڅوک چې د خدای په حکمونو باندې عمل کوي، نو هغه په خدای کې اوسیږي او خدای په هغه کې. په دې ډول مونږ پوهېږو چې هغه د روح القدس په وسیله چې مونږ ته یې راکړی دی، په مونږ کې اوسیږي.</verse>
			</chapter>
			<chapter number="4">
				<verse number="1">ګرانو دوستانو، په هر روح باندې باور مه کوئ، بلکې هغه وازمایئ ترڅو ووینئ چې ایا هغه روح د خدای له خوا دی یا نه. ځکه چې په نړۍ کې ډېر جعلي پیغمبران راپیدا شوي دي.</verse>
				<verse number="2">په دې ډول د خدای روح پېژندل کیږي: که چېرې څوک په دې اقرار وکړي چې عیسی مسیح د انسان په جسم کې راغلی دی، نو هغه د خدای له خوا دی.</verse>
				<verse number="3">خو هر روح چې په دې اقرار نه کوي چې عیسی د خدای له خوا دی، نو دا د مسیح د دښمن روح دی چې د هغه په هکله مو اورېدلي دي چې نړۍ ته به راځي او هغه همدا اوس په دې نړۍ کې موجود دی.</verse>
				<verse number="4">خو ای ګرانو بچیانو! تاسو د خدای یئ او تاسو په جعلي پیغمبرانو باندې بری موندلی دی، ځکه هغه روح چې په تاسو کې دی هغه د هغه چا نه ډېر قوي دی کوم چې د دې نړۍ دی.</verse>
				<verse number="5">هغوی د دې نړۍ دي او نړۍ د هغوی خبرې اوري، ځکه چې هغوی د دنیاوي شیانو په هکله خبرې کوي.</verse>
				<verse number="6">خو مونږ د خدای یو او هرڅوک چې خدای پېژني هغه زمونږ خبرو ته غوږ نیسي. څوک چې د خدای سره اړیکه نه لري، هغه زمونږ خبرو ته غوږ نه نیسي. په دې ډول مونږ رښتینی روح او دروغجن روح پېژنو.</verse>
				<verse number="7">ګرانو دوستانو، راځئ چې د یو بل سره مینه وکړو، ځکه چې مینه د خدای له خوا ده. هرڅوک چې مینه کوي هغه د خدای اولاد دی او خدای پېژني.</verse>
				<verse number="8">خو څوک چې مینه نه کوي هغه خدای نه پېژني، ځکه چې خدای مینه ده.</verse>
				<verse number="9">د خدای مینه مونږ ته په دې ډول ښکاره شوه چې خپل یوازېنی زوی یې نړۍ ته راولېږه، ترڅو د هغه په وسیله مونږ تلپاتې ژوندون ولرو.</verse>
				<verse number="10">مینه همدا ده: دا نه ده چې مونږ د خدای سره وکړه، بلکې په دې کې ده چې خدای زمونږ سره وکړه او زمونږ د ګناهونو د کفارې دپاره یې خپل زوی راولېږه ترڅو زمونږ ګناهونه وبخښل شي.</verse>
				<verse number="11">ګرانو دوستانو! څرنګه چې خدای زمونږ سره داسې مینه وکړه، نو مونږ هم باید یو د بل سره مینه وکړو.</verse>
				<verse number="12">هېچا هم هېڅکله خدای نه دی لیدلی، خو که چېرې مونږ یو د بل سره مینه ولرو، نو خدای په مونږ کې اوسیږي او د هغه مینه به په مونږ کې کامله شي.</verse>
				<verse number="13">خدای مونږ ته روح القدس راکړی دی، نو ځکه مونږ پوهېږو چې مونږ په هغه کې اوسېږو او هغه په مونږ کې اوسیږي.</verse>
				<verse number="14">مونږ په خپلو سترګو لیدلي او شاهدي ورکوو چې پلار خدای خپل زوی راولېږه ترڅو د نړۍ خلاصوونکی اوسي.</verse>
				<verse number="15">که څوک اقرار کوي چې عیسی د خدای زوی دی، نو خدای به په هغه کې اوسیږي او هغه په خدای کې.</verse>
				<verse number="16">مونږ پوه یو او باور لرو چې خدای زمونږ سره مینه لري. خدای مینه ده او هرڅوک چې په مینه کې خپل ژوند تېروي، نو هغه په خدای کې اوسیږي او خدای په هغه کې اوسیږي.</verse>
				<verse number="17">په دې وسیله د خدای مینه په مونږ کې کامله شوې ده چې د قضاوت په ورځ ډاډه اوسو، ځکه چې په دې نړۍ کې زمونږ ژوند د عیسی د ژوند په شان دی.</verse>
				<verse number="18">په مینه کې وېره نشته، کامله مینه وېره لېرې کوي. څوک چې وېریږي، نو هغه وېره د سزا په خاطر ده او په هغه کې مینه کامله شوې نه ده.</verse>
				<verse number="19">مونږ په دې خاطر د یو بل سره مینه کوو ځکه چې لومړی خدای زمونږ سره مینه وکړه.</verse>
				<verse number="20">که چېرې څوک ووایي چې زه د خدای سره مینه لرم، خو د خپل ورور نه کرکه کوي، نو هغه دروغجن دی. که چېرې هغه خپل ورور سره چې لیدلی یې دی مینه نه کوي، نو دا نه شي کېدلی چې د خدای سره چې نه یې دی لیدلی مینه وکړي.</verse>
				<verse number="21">مسیح چې کوم حکم مونږ ته راکړی دی، هغه دا دی: هرڅوک چې د خدای سره مینه کوي باید د خپل ورور سره هم مینه وکړي.</verse>
			</chapter>
			<chapter number="5">
				<verse number="1">هرڅوک چې په دې باندې ایمان لري چې عیسی هماغه مسیح دی، نو هغه د خدای اولاد دی او په هرچا باندې چې پلار ګران وي، نو د هغه اولاد به هم ورباندې ګران وي.</verse>
				<verse number="2">که چېرې مونږ د خدای سره مینه ولرو او د هغه په حکمونو باندې عمل وکړو، نو بیا مونږ پوهېږو چې د خدای د اولادونو سره مینه کوو.</verse>
				<verse number="3">دا د خدای سره مینه ده چې د هغه په حکمونو باندې عمل وکړو. د هغه حکمونه سخت نه دي،</verse>
				<verse number="4">ځکه چې د خدای هر اولاد کولای شي چې په نړۍ باندې بری ومومي او دا بری زمونږ د ایمان په وسیله تر لاسه کیږي.</verse>
				<verse number="5">هغه څوک دی چې په نړۍ باندې بری مومي؟ یوازې هغه څوک چې په دې ایمان لري چې عیسی د خدای زوی دی.</verse>
				<verse number="6">عیسی مسیح هغه څوک دی چې د اوبو د تعمید او د خپلې وینې په تویولو سره راغی. هغه یوازې د اوبو سره نه بلکې د اوبو او وینو دواړو سره راغی. او روح القدس د دې شاهدي ورکوي، ځکه چې روح القدس حقیقت دی.</verse>
				<verse number="7">نو درې شاهدان شته:</verse>
				<verse number="8">یعنې روح القدس، اوبه او وینه، او درې واړه سره موافق دي.</verse>
				<verse number="9">څرنګه چې مونږ د انسان شاهدي منو، نو د خدای شاهدي ډېره قوي ده او دا هغه شاهدي ده چې هغه د خپل زوی په هکله ورکړې ده.</verse>
				<verse number="10">هرڅوک چې د خدای په زوی باندې ایمان لري، نو دا شاهدي به د هغه په زړه کې وي. خو څوک چې په خدای ایمان نه لري نو هغه خدای دروغجن ګڼي، ځکه چې هغه د خدای په شاهدۍ باندې چې د خپل زوی په هکله یې ورکړې ده، ایمان نه لري.</verse>
				<verse number="11">هغه شاهدي دا ده: خدای مونږ ته تلپاتې ژوندون راکړی دی او دا ژوندون د هغه په زوی کې دی.</verse>
				<verse number="12">د هرچا سره چې د خدای زوی وي، نو هغه تلپاتې ژوندون لري او د چا سره چې د خدای زوی نه وي، نو هغه تلپاتې ژوندون نه لري.</verse>
				<verse number="13">دا خبرې مې تاسو ته چې د خدای د زوی په نوم ایمان لرئ ولیکلې چې په دې پوه شئ چې د تلپاتې ژوندون خاوندان یئ.</verse>
				<verse number="14">او دا هغه اعتماد دی چې مونږ یې په خدای لرو چې که د هغه نه کوم څه چې د هغه د رضا سره برابر وي وغواړو، نو هغه به یې اوري.</verse>
				<verse number="15">که چېرې مونږ په دې پوهېږو چې کله چې د هغه نه هرڅه وغواړو نو هغه یې اوري، نو په دې باندې هم باید پوه شو چې که هرڅه د هغه څخه وغواړو نو مونږ ته یې راکوي.</verse>
				<verse number="16">که چېرې څوک خپل ورور په داسې ګناه کولو وویني چې نتیجه یې مرګ نه وي، نو د هغه دپاره دې خدای ته دعا وکړي او خدای به ورته ژوند ورکړي، یعنې هغه چاته چې داسې ګناه یې نه ده کړې چې انجام یې مرګ وي. خو داسې ګناه هم شته چې انجام یې مرګ دی او زه دا نه وایم چې تاسو د هغه دپاره دعا وکړئ.</verse>
				<verse number="17">ټول بد کارونه ګناه ده، خو داسې ګناه هم شته چې انجام یې مرګ نه وي.</verse>
				<verse number="18">مونږ پوهېږو چې د خدای اولادونه د ګناه کولو عادت نه لري، ځکه چې د خدای زوی د هغوی ساتنه کوي او شیطان ورته زیان نه شي رسولی.</verse>
				<verse number="19">مونږ پوهېږو چې د خدای یو، او نوره ټوله نړۍ د شیطان د لاس لاندې ده.</verse>
				<verse number="20">مونږ پوهېږو چې د خدای زوی راغلی دی او مونږ ته یې پوهه راکړه چې رښتینی خدای وپېژنو. مونږ د رښتیني خدای او د هغه د زوی عیسی مسیح سره ملګرتیا لرو. هغه رښتینی خدای او تلپاتې ژوندون دی.</verse>
				<verse number="21">ګرانو بچیانو، خپل ځانونه د بتانو نه لېرې وساتئ.</verse>
			</chapter>
		</book>
		<book number="63">
			<chapter number="1">
				<verse number="1">د ایماندارانو د مشر له خوا د خدای غوره شوې میرمنې او د هغې اولادونو ته چې په رښتیا راباندې ګرانه ده، یوازې په ما باندې نه بلکې په هغو ټولو باندې چې د حقیقت څخه خبر دي،</verse>
				<verse number="2">د هغه حقیقت په خاطر چې په مونږ کې دی او تل ترتله به زمونږ سره وي.</verse>
				<verse number="3">د پلار خدای او د هغه زوی عیسی مسیح فضل، رحم او سلامتي دې وي په مونږ باندې، ترڅو دا ټول په مونږ کې چې په حقیقت کې اوسېږو او یو د بل سره مینه کوو پاتې وي.</verse>
				<verse number="4">کله چې ما واورېدل چې ستا ځینې اولادونه لکه څنګه چې پلار مونږ ته حکم کړی دی په رښتینې لار روان دي، نو ډېر خوشحاله شوم.</verse>
				<verse number="5">اوس ای ګرانې میرمنې! زه ستاسو نه یوه غوښتنه کوم چې د خدای خلک باید د یو د بل سره مینه وکړي. داسې فکر مه کوه چې زه تاته کوم نوی حکم لیکم بلکې دا هماغه حکم دی چې له پیل نه مونږ ته راکړل شوی ؤ.</verse>
				<verse number="6">دا مینه داسې ده چې مونږ باید د خدای په حکمونو باندې عمل وکړو. دا هماغه حکم دی چې تاسو له پیل نه اورېدلی دی او هغه حکم دا دی چې تاسو باید په مینه کې ژوند وکړئ.</verse>
				<verse number="7">ډېر غولوونکي په نړۍ کې خواره شوي دي چې دا نه مني چې عیسی د انسان په جسم نړۍ ته راغلی دی. داسې خلک غولوونکې دي او د مسیح دښمنان دي.</verse>
				<verse number="8">خبردار اوسئ چې مونږ د کوم څه دپاره خواري کړې ده چې هغه لاسته راوړو، هغه برباد نه شي بلکې خپل پوره اجر تر لاسه کړو.</verse>
				<verse number="9">هرڅوک چې د مسیح په تعلیم باندې ټینګ پاتې نه شي او د هغه نه وګرځي، نو خدای د هغه سره مل نه دی. خو که چېرې څوک د هغه په تعلیم باندې ټینګ ولاړ وي، نو د هغه سره به پلار او زوی دواړه مل وي.</verse>
				<verse number="10">که چېرې کوم څوک تاسو ته راشي او هغه تعلیم درنه کړي چې مسیح درته درکړی ؤ، هغه په خپل کور کې د مېلمه په توګه قبول نه کړئ او تر دې چې سلام هم ورته ونه وایئ.</verse>
				<verse number="11">ځکه هرڅوک چې هغه ته سلام ووایي، نو هغه د هغه په بدو کارونو کې شریک دی.</verse>
				<verse number="12">زما سره ډېرې خبرې شته چې غواړم تاسو ته یې وکړم، خو زه نه غواړم چې هغه تاسو ته په قلم او کاغذ باندې ولیکم. زه په دې هیله یم چې راشم او تاسو ووینم او مخامخ درسره خبرې وکړم، ترڅو زمونږ خوشحالي پوره شي.</verse>
				<verse number="13">ستا خور چې د خدای له خوا غوره شوې ده، د هغې بچیان درته سلام وایي.</verse>
			</chapter>
		</book>
		<book number="64">
			<chapter number="1">
				<verse number="1">د کلیسا د مشر له خوا ګران غایوس ته چې په رښتیا راباندې ګران دی.</verse>
				<verse number="2">زما ګرانه ملګریه! زه دعا کوم چې په هر کار کې بریالی اوسې او لکه څنګه چې په روحاني توګه روغ او جوړ یې، نو همداسې په جسماني توګه هم واوسې.</verse>
				<verse number="3">کله چې ځینې ورونه راغلل او ماته یې ستا د وفادارۍ په هکله شاهدي راکړه او دا چې ته تل په رښتینې لاره ژوند تېروې، نو ډېر خوشحاله شوم.</verse>
				<verse number="4">د دې نه زیاته خوشحالي ماته په بل هېڅ شي کې نشته چې کله واورم چې زما اولادونه په رښتینې لاره روان دي.</verse>
				<verse number="5">ګرانه دوسته! ته په هغه خدمت کې چې دې مسیحیانو ته یې کوې ډېر وفادار یې، که څه هم ته هغوی نه پېژنې.</verse>
				<verse number="6">هغوی د دې ځای کلیسا ته وویل چې د هغوی سره څومره مینه کوې. مهربانې وکړه د هغوی سره په سفر کې داسې مرسته وکړه لکه د هغو خلکو په شان چې د خدای خدمت کوي.</verse>
				<verse number="7">ځکه چې هغوی مسیح ته د خدمت کولو په خاطر په سفر روان شول او د بې دینه خلکو نه یې هېڅ مرسته ونه غوښتله.</verse>
				<verse number="8">نو مونږ باید د داسې خلکو سره مرسته وکړو او د حقیقت په خپرولو کې د هغوی سره ملګري شو.</verse>
				<verse number="9">ما ستاسو کلیسا ته یو لیک ولېږه، خو دیوترفیس چې خپل ځان د نورو څخه لوړ ښایي، زما خبرې نه مني.</verse>
				<verse number="10">که زه درغلم، نو د هغو کارونو په هکله چې هغه یې کوي او زمونږ په هکله بېځایه او بدې خبرې کوي، خبرې وکړم. هغه لا په دې هم قناعت نه کوي، بلکې مېلمنو مسیحیانو ته د هرکلي ویلو نه هم انکار کوي او نور هم نه پرېږدي چې هغوی ته هرکلی ووایي او د هغوی مرسته کوونکي د کلیسا څخه شړي.</verse>
				<verse number="11">زما ګرانه دوسته، د بدۍ پیروي مه کوه، بلکې د نېکۍ پیروي کوه. کوم خلک چې نېک کارونه کوي، هغوی د خدای اولادونه دي او څوک چې بد کارونه کوي، هغوی هېڅکله هم خدای نه دی لیدلی.</verse>
				<verse number="12">ټول خلک د دیمیتریوس په هکله ښه شاهدي ورکوي او حقیقت همدا دی. مونږ هم د هغه په هکله ښه شاهدي ورکوو او ته پوهېږې چې زمونږ شاهدي رښتیا ده.</verse>
				<verse number="13">زما سره ډېرې خبرې شته چې غواړم تاته یې وکړم، خو زه نه غواړم چې تاته هغه په قلم باندې ولیکم.</verse>
				<verse number="14">زه هیله لرم چې ډېر زر دې ووینم او مخامخ در سره خبرې وکړم.</verse>
				<verse number="15">سلامتي دې وي په تا باندې. ټول دوستان دې درباندې سلامونه وایي، زمونږ هر یو دوست ته سلامونه ووایه.</verse>
			</chapter>
		</book>
		<book number="65">
			<chapter number="1">
				<verse number="1">دا لیک د یهودا له خوا چې د عیسی مسیح خدمتګار او د یعقوب ورور دی، هغو خلکو ته لیکل شوی دی چې د پلار خدای له خوا رابلل شوي دي او مینه ورسره کوي او د عیسی مسیح په وسیله خوندي ساتل شوي دي.</verse>
				<verse number="2">رحم، سلامتي او مینه دې په تاسو کې زیاته شي.</verse>
				<verse number="3">ګرانو دوستانو! ما ډېر غوښتل چې تاسو ته د هغه خلاصون په هکله ولیکم چې مونږ ټول په کې شریک یو، خو دا مې ضروري وګڼله چې تاسو وهڅوم چې د هغه ایمان په خاطر چې خدای یوځل او د تل دپاره خپلو سپېڅلو خلکو ته ورکړی دی، هلې ځلې وکړئ.</verse>
				<verse number="4">زه تاسو ته د دې دپاره وایم چې ځینې بې دینه خلک چې د غلطې عقیدې په هکله تعلیم ورکوي، په پټه په مونږ کې راننوتلي دي. دا هغه خلک دي چې ډېر پخوا د خدای په کلام کې هغوی ته د سزا ورکولو په هکله لیکل شوي دي. هغوی زمونږ د خدای فضل په غلطه تعبیروي، ترڅو د خپلو نفساني غوښتنو د پوره کولو دپاره بهانه جوړه کړي او زمونږ د یوازېني بادار او څښتن عیسی مسیح څخه انکار کوي.</verse>
				<verse number="5">که څه هم تاسو لا د مخکې نه له دې څخه خبر یئ، خو زه غواړم تاسو ته در په یاد کړم چې څښتن څنګه د اسراییلو خلک د مصر څخه راوویستل ، خو وروسته یې هغه خلک تباه کړل چې ایمان یې رانه ووړ.</verse>
				<verse number="6">همدارنګه هغه فرښتې چې خپل مقام یې ونه ساته او خپل اصلي ځای یې پرېښود، خدای هغوی په تورو تیارو کې په تلپاتې زنځیرونو وتړلې او د قیامت تر ورځې پورې به یې چې سزا به ورته ورکوي، هلته ساتي.</verse>
				<verse number="7">په همدې ډول د سدوم او عموره او د هغه شاوخوا ښارونه چې خلک یې د هغو فرښتو په شان په جنسي بد اخلاقۍ او ناروا غوښتنو اخته شول او اوس ورته د عبرت په توګه په تلپاتې اور کې سزا ورکول کیږي.</verse>
				<verse number="8">همدارنګه دا خلک داسې رویاګانې ویني چې هغوی دې ته مجبوروي چې خپل بدنونه ناپاکه کړي، د خدای واک او اختیار نه مني او جلالي موجوداتو ته بد رد وایي.</verse>
				<verse number="9">حتی میکاییل چې د ټولو فرښتو مشره ده هغې هم کله چې د شیطان سره د موسی د مړي په هکله بحث کاوه، خپل ځان ته دا حق ورنه کړ چې په بدو خبرو هغه محکوم کړي بلکې ویې ویل: «څښتن دې تاته سزا درکړي.»</verse>
				<verse number="10">خو دا خلک هغو شیانو ته چې پرې نه پوهیږي بد رد وایي او کله چې هغوی د بې شعوره ځناورو په شان عمل کوي او بې له دې چې فکر وکړي دا کارونه کوي، دا شیان د هغوی د تباهۍ سبب ګرځي.</verse>
				<verse number="11">افسوس د هغوی په حال! ځکه چې هغوی په هغه لاره روان شول چې قاین ورباندې روان ؤ. هغوی د پیسو په خاطر د بلعام په شان بې لارې شول او د قورح په شان یې سرکښي وکړه او د هغه په شان هلاک شول.</verse>
				<verse number="12">هغوی ستاسو د ملګرتیا مېلمستیاوې خرابوي، ځکه چې په بې شرمۍ سره خوري او څښي او یوازې د خپلو ځانونو په فکر کې دي. هغوی د بې بارانه ورېځو په شان دي چې بادونه یې ځغلوي. هغوی د مني بې مېوې ونې دي چې له بېخه ویستل شوې او بیخي مړې دي.</verse>
				<verse number="13">هغوی د بحیرې د هغو توفاني څپو په شان دي چې د شرم نه ډک کارونه یې لکه د ځګونو په شان د سیند په مخ راښکاره کیږي. هغوی د سرګردانه ستورو په شان دي او خدای د هغوی دپاره یو داسې ځای ساتلی دی چې هلته تل ترتله توره تیاره وي.</verse>
				<verse number="14">خنوخ چې د آدم څخه وروسته اووم نسل ؤ، د دې خلکو په هکله پېشګویي وکړه او ویلي یې دي: «ګورئ، څښتن به د خپلو زرګونو فرښتو سره راځي</verse>
				<verse number="15">چې د ټولو خلکو په هکله قضاوت وکړي او هغو بې دینه خلکو ته د هغوی د بدو کارونو له امله چې کړي یې دي، سزا ورکړي. څښتن به دې بې دینه ګناهکارانو ته د هغو سختو خبرو سزا ورکړي چې د څښتن په وړاندې یې کړي دي.»</verse>
				<verse number="16">دا خلک تل ګوریږي او شکایتونه کوي او خپلو بدو غوښتنو پسې ګرځي. هغوی د خپلو ځانونو په هکله غټې غټې خبرې کوي او د خپلې ګټې دپاره نورو ته غوړه مالي کوي.</verse>
				<verse number="17">خو ګرانو دوستانو! تاسو باید زمونږ د څښتن عیسی مسیح د رسولانو هغه خبرې چې مخکې یې کړې دي در په یاد کړئ.</verse>
				<verse number="18">هغوی تاسو ته ویلي وو چې په اخره زمانه کې به داسې خلک پیدا شي چې په تاسو به ملنډې وهي او د خپلو بدو غوښتنو پسې به ګرځي.</verse>
				<verse number="19">دا خلک ستاسو په منځ کې بې اتفاقي راپیدا کوي، هغوی نفساني دي او روح القدس په کې نشته.</verse>
				<verse number="20">خو ګرانو دوستانو! په خپل سپېڅلي ایمان کې ټینګ اوسئ، د روح القدس د قدرت په وسیله دعا کوئ،</verse>
				<verse number="21">خپل ځانونه د خدای په مینه کې ټینګ وساتئ او زمونږ د څښتن عیسی مسیح د رحم په تمه اوسئ چې تاسو ته تلپاتې ژوندون درکړي.</verse>
				<verse number="22">د هغو خلکو په اړه چې شک لري، زړه سواندي اوسئ.</verse>
				<verse number="23">نور خلک د اور د لمبو نه راوباسئ او ویې ژغورئ. د خدای څخه په وېرې سره په نورو خلکو باندې رحم کوئ او حتی له هغو کالیو څخه چې د جنسي ګناهونو داغ ورباندې لګېدلی وي، کرکه کوئ.</verse>
				<verse number="24">اوس هغه چاته چې کولای شي تاسو د تېروتنې څخه وساتي او بې عیبه او په ډېرې خوشحالۍ سره مو خپل د جلال څخه ډک حضور ته راولي،</verse>
				<verse number="25">یعنې واحد خدای ته دې چې زمونږ د څښتن عیسی مسیح په وسیله زمونږ خلاصوونکی دی، جلال، لویي، قدرت او واک او اختیار وي، له ازله، اوس او تل ترتله! امین!</verse>
			</chapter>
		</book>
		<book number="66">
			<chapter number="1">
				<verse number="1">دا د عیسی مسیح مکاشفه ده چې خدای هغه ته ورکړې وه، ترڅو هغه پېښې چې ډېر زر باید رامنځته شي خپلو خدمتګارانو ته وښایي. هغه دا مکاشفه خپل خدمتګار یوحنا ته د فرښتې د لېږلو په وسیله ښکاره کړه.</verse>
				<verse number="2">یوحنا چې هرڅه لیدلي وو هغه یې بیان کړل چې دا د خدای د کلام او د عیسی مسېح په هکله شاهدي ورکوي.</verse>
				<verse number="3">بختور دی هغه څوک چې د دې کتاب پېشګویانې او پیغامونه نورو ته په لوړ اواز لولي او بختور دي هغه خلک چې غوږ ورته نیسي او هغه څه چې لیکل شوي دي عمل ورباندې کوي، ځکه چې هغه وخت نژدې دی چې دا هرڅه به پېښ شي.</verse>
				<verse number="4">د یوحنا له خوا هغو اوو کلیساګانو ته چې د اسیا په ولایت کې دي. په تاسو دې د هغه چا له خوا فضل او سلامتي وي چې هغه دی، هغه ؤ او هغه راتلونکی دی او د هغو اوو روحونو له خوا چې د هغه د پاچاهۍ د تخت په مخکې خدمت کوي،</verse>
				<verse number="5">او د عیسی مسیح له خوا چې وفادار شاهد دی او لومړنی زېږېدلی دی چې له مړو نه اول راپاڅېده او د نړۍ د ټولو پاچاهانو سردار دی. هغه زمونږ سره مینه کوي او په خپله وینه یې مونږ د خپلو ګناهونو نه خلاص کړي یو.</verse>
				<verse number="6">هغه مونږ پاچاهۍ ته ورسولو او زمونږ څخه یې کاهنان جوړ کړل، ترڅو د هغه د خدای یعنې د هغه د پلار خدمت وکړو. د هغه جلال او قدرت دې تل ترتله وي! امین.</verse>
				<verse number="7">ګورئ، هغه په ورېځو کې راځي! هرڅوک به یې په خپلو سترګو وویني او حتی هغه خلک به یې هم وویني چې هغه یې په نېزې وواهه او د نړۍ ټول قومونه به په هغه باندې ویر کوي. هو، همداسې به وشي! امین.</verse>
				<verse number="8">څښتن خدای وایي: «زه الف او یا یم. چې زه هغه څوک یم چې وم، یم او راتلونکی یم، یعنې مطلق قادر خدای.»</verse>
				<verse number="9">زه ستاسو ورور یوحنا او د عیسی پیرو یم چې په کړاوونو، د خدای په پاچاهۍ او په صبر او زغم کې ستاسو سره شریک یم. زه د خدای د کلام د موعظې او د عیسی په هکله د شاهدۍ د ورکولو په خاطر د پاتموس په نوم جزیرې ته د سزا دپاره ولېږل شوم.</verse>
				<verse number="10">دا د څښتن ورځ وه او روح القدس زه تر خپلې اغېزې لاندې راوستلم، بیا ما د شا له خوا د سرني په شان یو لوړ اواز واورېد</verse>
				<verse number="11">چې ماته یې وویل: «څه چې وینې، هغه په یو کتاب کې ولیکه او هغو اووه کلیساګانو یعنې د افسیس، اسمیرنا، پرګاموم، تیاتیرا، ساردیس، فیلادلفیا او لایودیکیې کلیساګانو ته یې ولېږه.»</verse>
				<verse number="12">ما خپل مخ راواړاوه چې ووینم دا څوک دی چې زما سره خبرې کوي. په هغه وخت کې مې د سرو زرو اووه څراغدانونه ولیدل.</verse>
				<verse number="13">د هغو څراغدانونو په منځ کې د انسان په شان یو څوک ؤ چې یوه اوږده چپنه یې اغوستې وه او د سرو زرو یوه پټۍ یې د سینې څخه تاوه کړې وه.</verse>
				<verse number="14">د سر ویښتان یې لکه د سپینې وړۍ یا واورې په شان سپین وو او سترګې یې د اور د لمبو په شان وې،</verse>
				<verse number="15">پښې یې د هغو صیقل شویو برنجو په شان چې په داش کې پاک شوي وي، ځلېدلې او اواز یې لکه د تېزو اوبو د غرهار په شان ؤ.</verse>
				<verse number="16">هغه په خپل ښي لاس کې اووه ستوري نیولي وو او د خولې نه یې دوه مخې تېره توره راوتلې وه او مخ یې لکه د تېز لمر په شان ځلېده.</verse>
				<verse number="17">کله چې ما هغه ولیده نو زه لکه د مړي په شان د هغه په پښو کې پرېوتلم، خو هغه خپل ښي لاس په ما کېښود او ویې ویل: «مه وېرېږه، زه اول او اخر یم.</verse>
				<verse number="18">زه ژوندی یم، زه مړ شوم او اوس تل ترتله ژوندی یم او د مرګ او قبر کیلي ګانې زما سره دي.</verse>
				<verse number="19">نو څه چې دې لیدلي دي هغه ولیکه، هغه څه چې اوس شته او هغه څه چې وروسته به پېښ شي.</verse>
				<verse number="20">د هغو اوو ستورو معنی او پټ راز چې تا زما په ښي لاس کې لیدلي دي او د سرو زرو د څراغدانونو معنی دا ده: هغه اووه ستوري د اوو کلیساګانو فرښتې دي او هغه اووه څراغدانونه اووه کلیساګانې دي.»</verse>
			</chapter>
			<chapter number="2">
				<verse number="1">د افسیس د کلیسا فرښتې ته ولیکه: «دا د هغه چا خبرې دي چې اووه ستوري یې په خپل ښي لاس کې نیولي دي او د سرو زرو د اوو څراغدانونو په منځ کې ګرځي.</verse>
				<verse number="2">ستاسو کلیسا چې کوم زحمتونه ویستلي دي زه د هغو ټولو نه خبر یم. ما ستاسو زیار، صبر او زغم لیدلی دی. زه پوهېږم چې تاسو بدکاره خلک زغملی نه شئ. تاسو هغه خلک ازمایلي دي چې ځان ته رسولان وایي خو نه دي او پوه شوي یئ چې هغوی دروغجن دي.</verse>
				<verse number="3">زه پوهېږم چې تاسو صبر او زغم لرئ، تاسو زما په خاطر ډېرې ستونزې زغملې دي او ستومانه شوي نه یئ.</verse>
				<verse number="4">خو زه ستاسو نه یوه ګیله لرم چې تاسو خپله لومړنۍ مینه له لاسه ورکړې ده.</verse>
				<verse number="5">خو په یاد ولرئ چې تاسو د څومره لوړ مقام نه رالوېدلي یئ، نو توبه وباسئ او هغه کارونه کوئ چې مخکې مو کول. که توبه ونه باسئ، نو زه به درشم او ستاسو څراغدان به د خپل ځای نه لېرې کړم.</verse>
				<verse number="6">خو په تاسو کې یو ښه والی شته چې تاسو د نیکولاویانو د کارونو څخه کرکه کوئ، لکه څنګه چې زه ورڅخه کرکه کوم.</verse>
				<verse number="7">څوک چې غوږونه لري، نو څه چې روح القدس کلیساګانو ته وایي هغه ته دې غوږ ونیسي! څوک چې بریالی شي، نو زه به ورته دا حق ورکړم چې د ژوندانه د ونې مېوه چې په جنت فردوس کې ده وخوري.»</verse>
				<verse number="8">د اسمیرنا د کلیسا فرښتې ته ولیکه: «دا د هغه چا خبرې دي چې اول او اخر دی، چې مړ شو او بیا راژوندی شو.</verse>
				<verse number="9">زه ستاسو د کلیسا د کړاوونو او غریبۍ نه خبر یم، خو په حقیقت کې تاسو شتمن یئ! زه د هغو خلکو د کفر ویلو څخه خبر یم چې ځان ته یهودیان وایي خو نه دي، بلکې هغوی د شیطان د کنیسې څخه دي.</verse>
				<verse number="10">د کومو کړاوونو سره چې مخامخ کېږئ، د هغو څخه مه وېرېږئ. ګورئ، شیطان به ستاسو څخه ځینې زندانونو ته واچوي چې ومو ازمایي او تر لسو ورځو پورې به ځورېږئ، خو تر مرګه پورې وفادار پاتې شئ او زه به تاسو ته د ژوندون تاج درکړم.</verse>
				<verse number="11">څوک چې غوږونه لري، نو څه چې روح القدس کلیساګانو ته وایي هغه ته دې غوږ ونیسي. څوک چې بریالی شي، نو هغه به د دوهم مرګ عذاب ونه ویني.»</verse>
				<verse number="12">د پرګاموم د کلیسا فرښتې ته ولیکه: «دا د هغه چا خبرې دي چې دوه مخې تېره توره لري.</verse>
				<verse number="13">زه خبر یم چې تاسو چېرته اوسئ. ستاسو کلیسا په هغه ځای کې ده چې د شیطان تخت په کې دی. خو بیاهم زما نوم ته وفادار پاتې شوئ. تاسو خپل ایمان له لاسه ورنه کړ، حتی په هغه وخت کې چې زما وفادار شاهد انتیپاس ستاسو په ښار یعنې هغه ځای کې چې شیطان په کې اوسیږي، شهید شو.</verse>
				<verse number="14">خو زه ستاسو نه یو څو ګیلې لرم: په تاسو کې ځینې خلک شته چې د بلعام د تعلیم څخه پیروي کوي. هغه بلعام ؤ چې بالاق ته یې ورزده کړل چې څنګه اسراییلیان بې لارې کړي او هغوی وهڅوي چې هغه خواړه وخوري چې بتانو ته وړاندې شوي وو او زنا وکړي.</verse>
				<verse number="15">همدارنګه ستاسو په منځ کې داسې خلک شته چې د نیکولاویانو د تعلیم څخه پیروي کوي.</verse>
				<verse number="16">نو توبه وباسئ، که نه نو ډېر زر به درشم او په هغې تورې به د هغوی سره جنګ وکړم چې زما د خولې څخه راوځي.</verse>
				<verse number="17">څوک چې غوږونه لري نو څه چې روح القدس کلیساګانو ته وایي، هغو ته دې غوږ ونیسي! څوک چې بریالی شي، نو زه به هغه ته هغه د من ډوډۍ چې په اسمان کې پټه ده، ورکړم او یوه سپینه تیږه به ورته ورکړم چې په هغې باندې به یو نوی نوم لیکل شوی وي چې هېڅوک به د هغې په معنی باندې پوه نه شي، خو پرته له هغه چا څخه چې تیږه لاسته راوړي.»</verse>
				<verse number="18">د تیاتیرا د کلیسا فرښتې ته ولیکه: «دا د خدای د زوی خبرې دي چې د هغه سترګې د اور د لمبو په شان او پښې یې د برنجو په شان ځلېدلې.</verse>
				<verse number="19">ستاسو کلیسا چې کوم کارونه کړي دي زه د هغو ټولو نه خبر یم. او ستاسو د مینې، ایماندارۍ، خدمت او ستاسو د صبر او زغم نه خبر یم او پوهېږم چې ستاسو اوسني کارونه د پخوانیو کارونو څخه ډېر ښه شوي دي.</verse>
				<verse number="20">خو زه ستاسو نه یوه ګیله لرم: تاسو هغې ښځې ته چې لکه ایزابل ده او ځان پیغمبره ګڼي، اجازه ورکړې چې په خپل تعلیم سره زما خدمتګاران بې لارې کړي، ترڅو هغوی زنا وکړي او هغه خواړه وخوري چې بتانو ته وړاندې شوي وو.</verse>
				<verse number="21">ما هغې ته د توبې ویستلو وخت ورکړ، خو هغه نه غواړي چې د زناکارۍ نه لاس واخلي.</verse>
				<verse number="22">زه به هغه د مریضۍ په کټ باندې واچوم او هغه کسان چې د هغې سره یې زنا کړې ده، په مصیبت اخته کړم او تر هغې پورې به سخت ځوریږي، ترڅو یې د خپلو کارونو څخه چې د هغې سره یې کړي دي، توبه نه وي ویستلې.</verse>
				<verse number="23">زه به د هغې اولادونه ووژنم. په دې کار به ټولې کلیساګانې پوه شي چې زه د انسانانو د فکرونو او زړونو څخه خبر یم او زه به تاسو هر یو ته د خپلو عملونو له مخې بدل درکړم.</verse>
				<verse number="24">خو زه تاسو او نورو کسانو ته چې په تیاتیرا کې دي، وایم: تاسو دا تعلیم نه دی قبول کړی او هغه شیان مو نه دي زده کړي چې هغوی ورته د شیطان ژور رازونه وایي. زه به په تاسو باندې نور بار وانه چوم،</verse>
				<verse number="25">خو په هر حال ترڅو چې زه راځم تاسو باید په هغه تعلیم باندې چې درکړل شوی دی، ټینګ ودرېږئ.</verse>
				<verse number="26">څوک چې بریالی شي او تر اخره پورې زما په حکمونو باندې عمل وکړي، زه به هغه ته واک او اختیار ورکړم چې په ټولو قومونو باندې حکومت وکړي.</verse>
				<verse number="27">هغه به ورباندې د اوسپنې په امسا حکومت کوي او د خاورینو لوښو په شان به یې ټوټې ټوټې کړي.</verse>
				<verse number="28">لکه څنګه چې ما د خپل پلار له خوا دا واک او اختیار تر لاسه کړی دی، زه به هغه ته د سهار ستوری ورکړم.</verse>
				<verse number="29">څوک چې غوږونه لري، نو څه چې روح القدس یې کلیساګانو ته وایي، هغو خبرو ته دې غوږ ونیسي.»</verse>
			</chapter>
			<chapter number="3">
				<verse number="1">د ساردیس د کلیسا فرښتې ته ولیکه: «دا د هغه چا خبرې دي چې د خدای اووه روحونه او اووه ستوري ورسره دي چې د خدای خدمت کوي. زه ستاسو د کلیسا د ټولو کارونو څخه خبر یم، تاسو تش په نامه ژوندي یئ، خو تاسو مړه یئ.</verse>
				<verse number="2">بېداره شئ او هغه څه چې په تاسو کې پاتې دي او د مړه کېدلو په حال کې دي هغه قوي کړئ، ځکه چې ما ستاسو یو کار هم ونه لیده چې د خدای په نظر کې کامل وي.</verse>
				<verse number="3">تاسو چې کوم څه زده کړي او اورېدلي دي، هغه په یاد ولرئ، عمل پرې وکړئ او توبه وباسئ. که تاسو بېدار نه شئ، نو زه به لکه د غله په شان ناڅاپه درشم او تاسو به خبر نه شئ چې زه څه وخت راغلم.</verse>
				<verse number="4">خو بیاهم ستاسو سره په ساردیس کې ځینې خلک شته چې خپل کالي یې په بدیو چټل کړي نه دي. هغوی به په سپینو کالیو کې زما سره ګرځي، ځکه چې د دې لایق دي.</verse>
				<verse number="5">هرڅوک چې بریالی شي، نو همداسې سپین کالي به ورته واغوستل شي او زه به هېڅکله د هغه نوم د ژوندون د کتاب نه لېرې نه کړم، بلکې زه به د خپل پلار او د هغه د فرښتو په حضور کې اقرار وکړم چې هغه زما دی.</verse>
				<verse number="6">څوک چې غوږونه لري، نو څه چې روح القدس کلیساګانو ته وایي، هغو خبرو ته دې غوږ ونیسي!»</verse>
				<verse number="7">د فیلادلفیا د کلیسا فرښتې ته ولیکه: «دا د هغه چا خبرې دي چې هغه سپېڅلی او رښتینی دی او دا هغه څوک دی چې د داود د پاچاهۍ کیلي ورسره ده، هغه چې کومه دروازه خلاصه کړي، نو هېڅوک نه شي کولای چې هغه بنده کړي او کومه دروازه چې بنده کړي، نو هېڅوک یې نه شي خلاصولی.</verse>
				<verse number="8">ستاسو کلیسا چې کوم کارونه کړي دي زه د هغو ټولو نه خبر یم. ګوره، ما ستاسو په مخ یوه دروازه خلاصه کړې ده چې هېڅوک یې بندولی نه شي. زه پوهېږم چې تاسو کمزوري یئ، خو تاسو زما په کلام باندې عمل کړی دی او زما د نوم نه منکر شوي نه یئ.</verse>
				<verse number="9">ګورئ، زه به هغه کسان چې د شیطان د کنیسې څخه دي او ځانونه یهودیان بولي، خو هغوی یهودیان نه دي او دروغ وایي، راولم او ستاسو پښو ته به پرېوځي او هغوی به پوه شي چې تاسو راباندې ګران یئ.</verse>
				<verse number="10">په دې خاطر چې تاسو په صبر او زغم سره زما په کلام باندې عمل کړی دی، نو زه به هم تاسو د ازمېښت د هغه ساعت نه وساتم چې د نړۍ په ټولو خلکو باندې به راځي.</verse>
				<verse number="11">زه زر راځم. نو څه چې درسره دي هغه ټینګ وساتئ، ترڅو هېڅوک ونه شي کولای ستاسو تاج واخلي.</verse>
				<verse number="12">څوک چې بریالی شي، نو زه به د هغه نه د خپل خدای د کور ستنه جوړه کړم او هغه به هېڅکله د هغه ځای څخه دباندې ونه وځي. زه به په هغه باندې د خپل خدای نوم ولیکم او د خپل خدای د ښار یعنې نوي اورشلیم نوم چې د اسمان نه د خدای له خوا راښکته کیږي، ولیکم او همدارنګه خپل نوی نوم به په هغه باندې ولیکم.</verse>
				<verse number="13">څوک چې غوږونه لري، نو څه چې روح القدس کلیساګانو ته وایي، هغو خبرو ته دې غوږ ونیسي!»</verse>
				<verse number="14">د لایودیکیې د کلیسا فرښتې ته ولیکه: «دا د هغه چا خبرې دي چې امین دی، هغه وفادار او رښتینی شاهد دی او د خدای د پیدایښت پیل دی.</verse>
				<verse number="15">ستاسو کلیسا چې کوم کارونه کړي دي زه د هغو ټولو نه خبر یم. زه پوهېږم چې تاسو نه ساړه یئ او نه تاوده، بلکې نیمګړي یئ. کاشکې چې تاسو تاوده یا ساړه وای،</verse>
				<verse number="16">خو دا چې تاسو نه تاوده یئ او نه ساړه، بلکې نیمګړي یئ. نو زه به تاسو د خپلې خولې نه دباندې وغورځوم.</verse>
				<verse number="17">ځکه تاسو وایئ: ‹مونږ شتمن یو، مونږ هرڅه لرو او هېڅ شي ته اړتیا نه لرو،› خو تاسو نه پوهېږئ چې تاسو بدبخته، بېچاره، غریب، ړانده او لوڅ یئ.</verse>
				<verse number="18">زه تا ته مشوره درکوم چې زما څخه داسې سره زر واخله چې په اور کې پاک شوي دي چې شتمن شې، سپین کالي راڅخه واخله چې ته یې واغوندې چې د لوڅوالي شرم دې پټ شي او د سترګو ملهم راڅخه واخله چې په لګولو سره یې ستا سترګې بینا شي.</verse>
				<verse number="19">زه هغه څوک رټم او اصلاح کوم چې په ما ګران وي، نو غیرتمند اوسئ او توبه وباسئ.</verse>
				<verse number="20">ګورئ، زه په دروازه کې ولاړ یم او هغه ټکوم. که څوک زما اواز اوري او دروازه خلاصه کړي، نو زه به ورننوځم. زه به د هغه سره او هغه به زما سره ډوډۍ وخوري.</verse>
				<verse number="21">څوک چې بریالی شي، نو زه به ورته دا حق ورکړم چې زما سره زما په تخت باندې کښېني، لکه څنګه چې زه بریالی شوم او د خپل پلار سره په تخت باندې کښېناستم.</verse>
				<verse number="22">څوک چې غوږونه لري، نو څه چې روح القدس کلیساګانو ته وایي، هغو خبرو ته دې غوږ ونیسي!»</verse>
			</chapter>
			<chapter number="4">
				<verse number="1">له هغې وروسته ما وکتل او په اسمان کې مې یوه پرانیستې دروازه ولیدله. بیا مې یو اواز چې مخکې یې زما سره خبرې کړې وې او د سرني د اواز په شان ؤ، واورېد چې ویې ویل: «پورته راشه، زه به تاته وښایم چې له دې وروسته به څه پېښیږي.»</verse>
				<verse number="2">سمدلاسه روح القدس زه تر خپلې اغېزی لاندې راوستلم او په اسمان کې مې یو تخت ولیده او په هغه تخت باندې یو څوک ناست ؤ.</verse>
				<verse number="3">هغه څوک چې هلته ناست ؤ، د لعل او سرو عقیقو د تیږو په شان ځلېده او د تخت ګردچاپېره د بوډۍ ټال ؤ چې د زمردو په شان ځلېده.</verse>
				<verse number="4">د تخت ګردچاپېره نور څلورویشت تختونه وو او په هغو باندې څلورویشت مشران ناست وو چې سپین کالي یې اغوستي وو او د سرو زرو تاجونه یې په سر وو.</verse>
				<verse number="5">د هغه تخت څخه برېښنا، غرهار او د تندر اوازونه راتلل. د تخت په مخکې اووه سوځېدونکي څراغونه بلېدل. هغه د خدای اووه روحونه دي چې د خدای خدمت کوي.</verse>
				<verse number="6">همدارنګه د هغه تخت په مخکې یوه بحیره وه چې د بلور د ښیښې په شان ښکاره کېده. د تخت ګردچاپېره او هرې خواته یې څلور اسماني مخلوقات وو چې مخکې او شاته یې ډېرې سترګې لرلې.</verse>
				<verse number="7">لومړنی اسماني مخلوق د زمري په شان ؤ، دوهم یې د غویي په شان، درېم یې د انسان په شان څېره لرله او څلورم یې د عقاب په شان ؤ چې د الوتلو په حال کې وي.</verse>
				<verse number="8">دغو څلورو اسماني موجوداتو هر یو شپږ وزرونه لرل او هرې خواته یې ډېرې سترګې لرلې او شپه او ورځ به یې بې له کوم ځنډه ویل: سپېڅلی، سپېڅلی، سپېڅلی دی مطلق قادر څښتن خدای چې هغه ؤ او هغه دی او دی راتلونکی هغه</verse>
				<verse number="9">هرکله چې هغه اسماني موجودات هغه چاته چې په تخت باندې ناست دی او تل ترتله به ژوندی وي، جلال او عزت ورکوي او شکرګزاري یې کوي،</verse>
				<verse number="10">نو هغه څلورویشت مشران هم هغه ته چې په تخت باندې ناست دی او تل ترتله ژوندی دی په سجده پرېوځي او عبادت یې کوي. هغوی خپل تاجونه د تخت په مخکې ږدي او وایي:</verse>
				<verse number="11">ای زمونږ څښتنه، ای زمونږه خدایه ته لایق یې د جلال او د عزت او قدرت ځکه چې ټول شیان پیدا کړل تا په ارادې د ستا پیدا شول هغه او په وجود کې راغلل</verse>
			</chapter>
			<chapter number="5">
				<verse number="1">بیا ما د هغه کس په ښي لاس کې چې په تخت باندې ناست ؤ، یو طومار ولیده چې دننه او دباندې دواړو خواوو باندې یې لیکنه شوې وه او اووه مهرونه ورباندې لګېدلي وو.</verse>
				<verse number="2">ما یوه قوي فرښته ولیدله چې په لوړ اواز یې اعلان کاوه: «څوک د دې لایق دی چې طومار خلاص کړي او مهرونه یې مات کړي؟»</verse>
				<verse number="3">خو نه په اسمان کې، نه په ځمکه او نه هم د ځمکې لاندې داسې څوک ؤ چې وکولای شي هغه طومار خلاص کړي او یا یې دننه وګوري.</verse>
				<verse number="4">ما سخت وژړل، ځکه چې هېڅوک هم د دې لایق نه ؤ چې هغه طومار خلاص کړي او دننه یې وګوري.</verse>
				<verse number="5">خو د مشرانو څخه یو یې راته وویل: «نور مه ژاړه، ځکه چې د یهودا د قبیلې هغه زمری چې د داود د نسل څخه دی، بریالی شوی دی چې طومار خلاص کړي او اووه مهرونه یې مات کړي.»</verse>
				<verse number="6">بیا ما د تخت ترمنځ او څلورو اسماني موجوداتو او مشرانو په منځ کې ولیدل چې یو وری ولاړ دی او داسې معلومېده چې حلال شوی وي. هغه وري اووه ښکرونه او اووه سترګې لرلې چې هغه د خدای اووه روحونه وو چې ټولې نړۍ ته لېږل شوي دي.</verse>
				<verse number="7">هغه وری راغی او په تخت باندې د ناست کس د ښي لاس نه یې هغه طومار واخیست.</verse>
				<verse number="8">څنګه چې یې هغه طومار واخیست، نو هغه څلور اسماني موجودات او څلورویشت مشران د وري په مخکې په سجده شول. د هر مشر سره یو چنګ او د خوشبویۍ نه ډک د سرو زرو جامونه وو چې د خدای د خلکو دعاګانې دي.</verse>
				<verse number="9">هغوی یوه نوې سندره ویله: ته لایق یې د دې چې طومار واخلې او مهرونه یې مات کړې ځکه چې ته یې حلال شوی او په خپله وینه دې د خدای دپاره په بیه واخیستل خلک د هرې قبیلې، هرې ژبې، هر قوم او هر ملت څخه</verse>
				<verse number="10">تا کړه جوړه د هغوی څخه شاهي کورنۍ او کاهنان د خدای او پاچاهي به کوي هغوی په ځمکه باندې</verse>
				<verse number="11">یوځل بیا مې وکتل او د زرګونو او میلیونونو فرښتو اوازونه مې واورېدل چې د تخت او اسماني مخلوقاتو او مشرانو نه ګردچاپېره ولاړې وې.</verse>
				<verse number="12">هغوی په لوړ اواز سره ویل: د دې لایق دی حلال شوی وری چې تر لاسه کړي قدرت، شتمني، حکمت، زور، عزت او جلال او ثنا او صفت یې وشي</verse>
				<verse number="13">بیا ما واورېدل چې هغو ټولو مخلوقاتو چې په اسمان، ځمکه، د ځمکې لاندې او په بحر کې دي ویل: هغه چاته چې په تخت باندې دی ناست او وري ته ثنا او صفت، عزت، جلال او قدرت دې وي تل ترتله ورته!</verse>
				<verse number="14">او هغو څلورو اسماني مخلوقاتو وویل: «امین!» او مشران په سجده پرېوتل او د خدای او وري عبادت یې وکړ.</verse>
			</chapter>
			<chapter number="6">
				<verse number="1">بیا مې ولیدل چې وري د هغو اوو مهرونو څخه یو مهر مات کړ. له هغې وروسته مې د هغو څلورو اسماني موجوداتو څخه د یو اواز چې د تندر په شان ؤ، واورېد چې ویل یې: «راشه!»</verse>
				<verse number="2">ما وکتل او ومې لیدل چې هلته یو سپین اس ؤ او د هغه کس سره چې ورباندې سپور ؤ یوه لینده وه او هغه ته یو تاج ورکړل شو او هغه ووت چې بری ومومي.</verse>
				<verse number="3">کله چې وري دوهم مهر مات کړ، نو ما واورېدل چې دوهم ژوندي مخلوق ویل: «راشه!»</verse>
				<verse number="4">یو بل اس راووت چې تک سور رنګ یې درلود او په هغه باندې سپاره کس ته قدرت ورکړل شو چې د ځمکې د مخ نه سوله او ارامي یوسي، ترڅو خلک یو بل سره ووژني. هغه ته یوه غټه توره ورکړل شوه.</verse>
				<verse number="5">کله چې وري درېم مهر مات کړ، نو ما واورېدل چې درېم اسماني موجود ویل: «راشه!» ما وکتل او یو تور اس مې ولیده او په هغه باندې د سپور کس په لاس کې یوه ترازو وه.</verse>
				<verse number="6">د هغو څلورو اسماني موجوداتو له منځ نه مې یو اواز واورېد چې ویل یې: «د یو مزدور ورځنۍ مزدوري به یو کیلو غنم او یا درې کیلو اوربشې وي. خو د زیتون ونې او د انګورو تاک ته زیان مه رسوئ.»</verse>
				<verse number="7">کله چې وري څلورم مهر مات کړ، نو ما واورېدل چې څلورم اسماني موجود ویل: «راشه!»</verse>
				<verse number="8">ما وکتل او ومې لیدل چې هلته یو اس ؤ چې رنګ یې زیړ ؤ او څوک چې په هغه اس باندې سپور ؤ د هغه نوم مرګ ؤ او قبر ورپسې ډېر نژدې روان ؤ. هغوی ته د ځمکې د څلورمې برخې واک او اختیار ورکړل شوی ؤ چې په توره، قحطۍ، د طاعون په ناروغۍ او ځنګلي ځناورو باندې خلک مړه کړي.</verse>
				<verse number="9">کله چې وري پنځم مهر مات کړ، نو ما د قربانۍ د ځای لاندې د هغو خلکو روحونه ولیدل چې د خدای د کلام او په خپلې شاهدۍ کې د وفادارۍ په خاطر وژل شوي وو.</verse>
				<verse number="10">هغوی په لوړ اواز نارې کړې: «ای څښتن تعالی، سپېڅلی او رښتینی خدایه! ترڅو پورې به د نړۍ د خلکو په هکله قضاوت نه کوې او د هغوی څخه به زمونږ د وینې بدل نه اخلې؟»</verse>
				<verse number="11">هغوی هر یو ته سپینه چپنه ورکړل شوه او ورته وویل شول چې تر هغې پورې لږ نور صبر وکړئ، ترڅو ستاسو د ورونو او د خدای د نورو خدمتګارانو شمېر چې ستاسو په شان باید ووژل شي، پوره شي.</verse>
				<verse number="12">بیا ما وکتل او ومې لیدل چې وري شپږم مهر مات کړ او یوه سخته زلزله وشوه او لمر د ویر د کالیو په شان تور شو او سپوږمۍ لکه د وینې په شان سره شوه.</verse>
				<verse number="13">ستوري د اسمان نه داسې راولوېدل لکه څنګه چې خام انځران د سخت باد له امله د ونې نه په ځمکه رالویږي</verse>
				<verse number="14">او اسمان داسې فنا شو لکه څنګه چې طومار سره تاو او راتاو شي او هر غر او هره جزیره له خپله ځایه وخوځېدله.</verse>
				<verse number="15">نو بیا د ځمکې پاچاهانو، حاکمانو، قومندانانو، شتمنو، زورواکانو او ټولو خلکو که هغه غلامان وو یا ازاد، خپل ځانونه په غارونو او د غرونو د ګټانو په منځ کې پټ کړل.</verse>
				<verse number="16">هغوی غرونو او ګټانو ته غږ وکړ: «په مونږ راولوېږئ او د هغه کس له نظره چې په تخت باندې ناست دی او د وري له غضب نه مو پټ کړئ.</verse>
				<verse number="17">ځکه چې د خدای او د وري د لوی غضب ورځ رارسېدلې ده، څوک کولای شي د هغه په وړاندې ودریږي؟»</verse>
			</chapter>
			<chapter number="7">
				<verse number="1">له دې نه وروسته مې څلور فرښتې ولیدلې چې د ځمکې په څلورو کنجونو کې ولاړې وې او د څلور واړو بادونو مخه یې نیولې وه، ترڅو په ځمکه، بحر او یا په کومه ونه باندې ونه لګیږي.</verse>
				<verse number="2">بیا ما بله فرښته ولیدله چې د لمرخاته خوا نه راپورته کېدله او د ژوندي خدای مهر ورسره ؤ او په لوړ اواز یې هغو څلورو فرښتو ته نارې ووهلې چې دا اختیار ورته ورکړل شوی ؤ چې ځمکې او بحر ته زیان ورسوي.</verse>
				<verse number="3">هغې فرښتې وویل: «ترڅو پورې چې مونږ د خدای د خدمتګارانو په تندیو باندې مهر نه وي لګولی، تر هغې پورې ځمکې، بحر یا ونو ته زیان ونه رسوئ.»</verse>
				<verse number="4">بیا مې واورېده چې د هغو کسانو شمېر چې په تندیو باندې یې مهر لګېدلی ؤ، ۱۴۴۰۰۰ تنه ؤ. هغوی د اسراییلو د ټولو قبیلو څخه وو.</verse>
				<verse number="5">دولس زره د یهودا د قبیلې څخه دولس زره د روبین د قبیلې څخه دولس زره د جاد د قبیلې څخه</verse>
				<verse number="6">دولس زره د اشیر د قبیلې څخه دولس زره د نفتالي د قبیلې څخه دولس زره د منسي د قبیلې څخه</verse>
				<verse number="7">دولس زره د شمعون د قبیلې څخه دولس زره د لاوي د قبیلې څخه دولس زره د ایساکار د قبیلې څخه</verse>
				<verse number="8">دولس زره د زبولون د قبیلې څخه دولس زره د یوسف د قبیلې څخه دولس زره د بنیامین د قبیلې څخه.</verse>
				<verse number="9">له دې وروسته مې وکتل او د خلکو یوه لویه ګڼه ګوڼه مې ولیدله چې هېچا نه شو کولای هغه وشمېري. د ټولو ملتونو، قبیلو، قومونو او ژبو نه خلک د تخت په مخکې او د وري په وړاندې ولاړ وو. هغوی سپینې چپنې اغوستې وې او د خرما د ونو څانګې یې په لاس کې وې،</verse>
				<verse number="10">او په لوړ اواز یې نارې وهلې: «زمونږ خلاصون د خدای له خوا دی چې په تخت باندې ناست دی او د وري له خوا دی.»</verse>
				<verse number="11">ټولې فرښتې د تخت، د مشرانو او څلور اسماني موجوداتو ګردچاپېره ولاړې وې، او بیا د تخت په مخکې پړمخې پرېوتلې او د خدای عبادت یې وکړ</verse>
				<verse number="12">هغوی ویل: امین! ثنا او صفت او جلال حکمت او شکرګزاري عزت، قدرت او قوت دې وي تل ترتله زمونږ د خدای، امین!</verse>
				<verse number="13">بیا د مشرانو څخه یو تن زما څخه پوښتنه وکړه: «دا خلک چې سپینې چپنې یې اغوستې دي څوک دي او له کوم ځای نه راغلي دي؟»</verse>
				<verse number="14">ما ځواب ورکړ: «ښاغلیه، ته پوهېږې.» بیا هغه راته وویل: «دا هغه کسان دي چې د سخت مصیبت څخه تېر شوي دي. هغوی خپلې چپنې د وري په وینو وینځلې او سپینې کړي دي.</verse>
				<verse number="15">له دې امله دي ولاړ هغوی د خدای د تخت په مخکې او شپه او ورځ کوي خدمت د هغه کور کې چې په تخت باندې ناست دی هغه څوک په خپل شتون کې به پناه ورکړي هغوی ته او کوي ساتنه به یې</verse>
				<verse number="16">نور به هېڅکله نه وږي کیږي هغوی او هم تږي کیږي به نه زیان به ونه رسوي دوی ته نه لمر او نه سوځوونکې ګرمي</verse>
				<verse number="17">ځکه هغه وری چې دی د تخت په منځ کې هغه به کړي د دوی شپونتوب او د ژوندون د اوبو چینو ته به بیایي هغوی او خدای به پاکې ټولې اوښکې کړي د هغوی له سترګو څخه»</verse>
			</chapter>
			<chapter number="8">
				<verse number="1">کله چې وري اووم مهر مات کړ، نو د نیم ساعت دپاره په اسمان کې کراره کراري وه.</verse>
				<verse number="2">بیا ما اووه فرښتې ولیدلې چې د خدای په مخکې ولاړې وې او هغوی ته اووه سرني ورکړل شول.</verse>
				<verse number="3">بیا یوه بله فرښته چې د خوشبویي د سوځولو د سرو زرو لوښی ورسره ؤ، راغله او د قربانۍ د ځای سره ودرېدله. هغې ته ډېره زیاته خوشبویي ورکړل شوه چې د خدای د خلکو په دعا سره یې د سرو زرو د قربانۍ په ځای باندې چې د تخت په مخکې وه، وړاندې کړي.</verse>
				<verse number="4">د خوشبویۍ لوګی د خدای د خلکو په دعا سره د فرښتې د لاس نه پورته د خدای حضور ته لاړ.</verse>
				<verse number="5">بیا فرښتې هغه د خوشبویۍ لوښی راواخیست او د قربانۍ د ځای د اور نه یې ډک کړ او په ځمکه یې راګوزار کړ. بیا د تندر غږ، غړمبار، برېښنا او زلزله راغله.</verse>
				<verse number="6">بیا هغه اووه فرښتې چې اووه سرني ورسره وو، د سرنیو وهلو ته تیارې شولې.</verse>
				<verse number="7">کله چې لومړنۍ فرښتې خپل سرنی وواهه، نو اور او ږلۍ د وینې سره په ځمکه راوورېدلې او د ځمکې درېمه برخه او د ونو درېمه برخه یې وسوځوله او ټول شنه واښه وسوځېدل.</verse>
				<verse number="8">بیا دوهمې فرښتې خپل سرنی وواهه او لکه د یو لوی غره په شان یو شی چې اور ورباندې بل ؤ، بحر ته وغورځول شو او د بحر درېمه برخه په وینو بدله شوه.</verse>
				<verse number="9">په بحر کې درېمه برخه ژوندي مخلوقات مړه شول او د کشتۍ ګانو درېمه برخه په بحر کې له منځه لاړلې.</verse>
				<verse number="10">بیا درېمې فرښتې خپل سرنی وواهه نو د اسمان نه یو غټ ستوری چې د څراغ په شان بلېده، د سیندونو او چینو په درېمه برخه باندې راولوېد.</verse>
				<verse number="11">د هغه ستوري نوم افسنتین دی چې د تریخ والي معنی لري او د اوبو درېمه برخه ترخې شوې او ډېر خلک د دې ترخو اوبو د څښلو له امله مړه شول.</verse>
				<verse number="12">بیا څلورمې فرښتې خپل سرنی وواهه، نو د لمر، سپوږمۍ او ستورو درېمه برخه یې داسې ووهله چې د هغو درېمه برخه تیاره شوه او د ورځې د رڼا او د شپې د رڼا درېمه برخه له منځه لاړه.</verse>
				<verse number="13">بیا مې کتل او د یو عقاب اواز مې واورېد چې په اسمان کې الوته او په لوړ اواز یې ویل: «بلا، بلا او بلا د ځمکې په اوسېدونکو باندې، ځکه چې اوس به درې نورې فرښتې خپل سرني ووهي.»</verse>
			</chapter>
			<chapter number="9">
				<verse number="1">بیا پنځمې فرښتې خپل سرنی وواهه او ما یو ستوری ولیده چې د اسمان نه ځمکې ته راولوېد او هغه ستوري ته د ځمکې د تل د لارې کیلي ورکړل شوې وه.</verse>
				<verse number="2">هغه په دې کیلي باندې د ځمکې د تل لاره خلاصه کړه او د هغې کندې نه د یو لوی داش د لوګي په شان لوګی راپورته شو او لمر او هوا د هغه داش د لوګي له امله تیاره شوه.</verse>
				<verse number="3">بیا د لوګي نه ځمکې ته ملخان راووتل او هغوی ته لکه د لړمانو په شان قدرت ورکړل شو.</verse>
				<verse number="4">هغوی ته وویل شول چې واښو، ونو او بوټو ته زیان ونه رسوي، بلکې یوازې هغو خلکو ته زیان ورسوي چې د هغو په تندیو باندې د خدای مهر نه وي لګېدلی.</verse>
				<verse number="5">ملخانو ته اجازه ورکړل شوه چې هغه خلکو ته پنځه میاشتې عذاب ورکړي، داسې عذاب چې د لړم د چیچلو په شان وي، خو د هغوی د وژلو اجازه ورته نه وه ورکړل شوې.</verse>
				<verse number="6">په هغو ورځو کې به دغه کسان مرګ وغواړي خو مرګ به ورته نه راځي. هغوی به د مرګ په ارمان وي، خو مرګ به ورڅخه تښتي.</verse>
				<verse number="7">دا ملخان د هغو اسونو په شان ښکاره کېدل چې جنګ ته تیار وي. د هغوی په سرونو باندې د سرو زرو په شان تاجونه وو او مخونه یې د انسان د مخونو په شان وو.</verse>
				<verse number="8">د هغوی ویښتان د ښځو د ویښتانو په شان وو او غاښونه یې د زمریو د غاښونو په شان وو.</verse>
				<verse number="9">هغوی لکه د اوسپنې څخه جوړ شویو زغرو کالي اغوستې وو او د هغوی د وزرونو اواز د اسونو او ډېرو جنګي ګاډیو د غړمبار په شان ؤ چې د جنګ میدان ته ځغلي.</verse>
				<verse number="10">د هغوی لکۍ ګانو لکه د لړمانو د لکیو په شان نېشونه لرل چې د دې قدرت یې درلود چې په خپلو لکۍ ګانو سره پنځه میاشتې خلک وځوروي.</verse>
				<verse number="11">د هغوی پاچا یوه فرښته وه چې د ځمکې د تل د کندې مشره وه چې په عبراني ژبه کې د هغې نوم ابدون او په یوناني ژبه کې آپولیون ؤ چې معنی یې تباه کوونکې دی.</verse>
				<verse number="12">یوه بلا تېره شوه او دوه نورې شته چې راتلونکې دي.</verse>
				<verse number="13">بیا شپږمې فرښتې خپل سرنی وواهه او یو اواز مې واورېد چې د سرو زرو د قربانۍ د ځای د څلورو کونجونو څخه چې د خدای په حضور کې ؤ، راووت.</verse>
				<verse number="14">هغه اواز شپږمې فرښتې ته چې سرنی ورسره ؤ، وویل: «د لوی فرات د سیند نه هغه څلور تړل شوې فرښتې ازادې کړه.»</verse>
				<verse number="15">نو هغه څلور فرښتې ازادې شوې چې د درېمې برخې انسانانو د وژلو دپاره د دې کال، د دې میاشتې، د دې ورځې او د دې ساعت دپاره تیارې کړای شوې وې.</verse>
				<verse number="16">ما د سپرو لښکرو شمېر واورېد چې دوه سوه میلیونه وو.</verse>
				<verse number="17">ما په رویا کې اسونه او په هغو باندې سپاره کسان ولیدل. سپرو کسانو د اور په شان سرې، اسماني رنګه او د ګوګړو په شان زیړې زغرې اغوستې وې. د اسونو سرونه یې د زمریو د سرونو په شان وو او د خولې نه یې اور، لوګی او د ګوګړو لمبې راوتلې.</verse>
				<verse number="18">د دې درېو بلاګانو یعنې اور، لوګي او ګوګړو په وسیله چې د هغوی د خولې نه راوتل، درېمه برخه انسانان مړه شول.</verse>
				<verse number="19">ځکه چې د اسونو قوت د هغوی په خولو او لکۍ ګانو کې ؤ. د هغوی لکۍ ګانې د مارانو په شان وې چې په خپلو سرونو باندې یې خلک ټپي کول.</verse>
				<verse number="20">پاتې انسانان چې د دې بلاګانو په وسیله نه وو وژل شوي، د خپلو عملونو نه توبه ونه ویستله او هغوی د پېریانو او بتانو د عبادت څخه لاس وانخیست چې د سرو زرو، سپینو زرو، برنجو، تیږو او لرګیو څخه جوړ شوي وو او نه یې شو کولای وویني، واوري او وګرځي.</verse>
				<verse number="21">همدارنګه هغوی د قتل، جادوګرۍ، زناکارۍ او غلا نه توبه ونه ویستله.</verse>
			</chapter>
			<chapter number="10">
				<verse number="1">بیا ما یوه بله قوي فرښته ولیدله چې د اسمان څخه راښکته کېدله، هغه په ورېځو باندې پوښل شوې وه او په سر باندې یې د بوډۍ ټال ؤ. څېره یې د لمر په شان ځلېدله او پښې یې د اور د پایو په شان وې.</verse>
				<verse number="2">د هغې په لاس کې یو کوچنی طومار ؤ چې پرانیستل شوی ؤ. هغې خپله ښي پښه په بحر کې او چپه پښه په ځمکه کېښودله.</verse>
				<verse number="3">هغې د زمري د غړمبار په شان په لوړ اواز چیغه ووهله او کله چې هغې چیغې کړې نو اووه تندرونه وغرېدل.</verse>
				<verse number="4">کله چې هغه اووه تندرونه وغرېدل، نو ما غوښتل چې یو څه ولیکم، خو د اسمان نه یو اواز راغی چې ویل یې: «څه چې هغو اووه تندرونو ویلي دي هغه پټ وساته او هغه مه لیکه.»</verse>
				<verse number="5">بیا ما هغه فرښته چې په بحر او وچه ځمکه باندې ولاړه وه ولیدله، هغې خپل ښي لاس اسمان ته پورته کړ</verse>
				<verse number="6">او د هغه چا په نوم یې قسم وخوړ چې تل ترتله ژوندی دی او اسمان، ځمکه، بحر او هرڅه چې په هغو کې دي پیدا کړي دي. هغې وویل: «نور به ځنډ رامنځته نه شي!</verse>
				<verse number="7">خو په هغه وخت کې کله چې اوومه فرښته خپل سرنی ووهي، نو د خدای پټ راز به پوره شي، لکه څنګه چې هغه خپلو خدمتګارانو یعنې پیغمبرانو ته ویلي وو.»</verse>
				<verse number="8">بیا ما یوځل بیا هغه اواز واورېد چې د اسمان نه یې زما سره خبرې کولې او ویل یې: «لاړ شه او د هماغې فرښتې د لاس نه چې په بحر او وچه باندې ولاړه ده، هغه پرانیستل شوی طومار واخله.»</verse>
				<verse number="9">نو زه هغې فرښتې ته ورغلم او ورته مې وویل: «هغه کوچنی طومار ماته راکړه.» هغې وویل: «واخله او ویې خوره، دا به ستا خېټه ترخه کړي، خو خوله به دې لکه د شاتو په شان خوږه وي.»</verse>
				<verse number="10">نو ما هغه کوچنی طومار د فرښتې د لاس نه واخیست او ومې خوړ، هغه زما په خوله کې د شاتو په شان خوږ ولګېده، خو کله چې مې تېر کړ نو زما خېټه یې ترخه کړه.</verse>
				<verse number="11">بیا راته وویل شول: «ته باید یوځل بیا د خدای پیغام ډېرو خلکو، قومونو، ژبو او پاچاهانو ته ورسوې.»</verse>
			</chapter>
			<chapter number="11">
				<verse number="1">بیا یې ماته د اندازه کولو یو لرګی راکړ او راته ویې ویل: «لاړ شه او د خدای د کور او د قربانۍ د ځای اندازه واخله او عبادت کوونکي وشمېره.</verse>
				<verse number="2">خو د خدای د کور باندېنۍ حوېلۍ مه اندازه کوه. هغه پرېږده، ځکه چې هغه بې ایمانه خلکو ته ورکړل شوې ده او هغوی به دا سپېڅلی ښار تر دوه څلوېښتو میاشتو پورې تر پښو لاندې کړي.</verse>
				<verse number="3">زه به خپلو دوه شاهدانو ته چې د ویر کالي یې اغوستي دي، واک او اختیار ورکړم او هغوی به د یو زرو دوه سوه شپېتو ورځو په موده کې د خدای پیغام خلکو ته رسوي.»</verse>
				<verse number="4">دا دوه شاهدان د زیتون دوه ونې او دوه څراغدانونه دي چې د ځمکې د خاوند په حضور کې ولاړ دي.</verse>
				<verse number="5">که څوک وغواړي هغوی ته زیان ورسوي، نو د هغوی د خولې نه به اور راووځي او خپل دښمنان به وسوځوي. په دې ډول هرڅوک چې وغواړي هغوی ته زیان ورسوي، وژل کیږي.</verse>
				<verse number="6">هغوی دا واک او اختیار لري چې اسمان بند کړي ترڅو په هغه وخت کې چې هغوی د خدای پیغام خلکو ته رسوي، باران ونه شي. همدارنګه هغوی دا واک او اختیار لري چې اوبه په وینو بدلې کړي او هر وخت چې وغواړي په ځمکه باندې هر ډول بلا راولي.</verse>
				<verse number="7">کله چې هغوی خپله شاهدي ورکول سرته ورسوي، نو هغه ځناور چې د ځمکې د تل څخه راوځي، هغه به د هغوی سره جنګ وکړي او هغوی ته به ماتې ورکړي او وبه یې وژني.</verse>
				<verse number="8">د هغوی مړي به په هماغه لوی ښار کې چې د هغوی څښتن په کې په صلیب باندې ځړول شوی ؤ، په کوڅو کې پراته وي. دا ښار په روحاني توګه د سدوم او مصر په نوم یادیږي.</verse>
				<verse number="9">تر درې نیمو ورځو پورې به د هر قوم، هرې قبیلې، هرې ژبې او هر ملت خلک د هغوی مړو ته ګوري او هېچا ته به اجازه نه ورکول کیږي چې هغوی ښخ کړي.</verse>
				<verse number="10">د ځمکې په مخ ټول خلک به هغوی پورې خاندي، خوشحالي به کوي، جشن به نیسي او یو بل ته به سوغاتونه ورکوي، ځکه چې دغو دواړو پیغمبرانو هغوی ډېر په عذاب کړي وو.</verse>
				<verse number="11">خو د درې نیمو ورځو نه وروسته خدای په هغوی کې د ژوندون روح واچاوه او هغوی په خپلو پښو ودرېدل او کومو خلکو چې هغوی ولیدل، ډېر ووېرېدل.</verse>
				<verse number="12">بیا هغو دوه پیغمبرانو د اسمان نه یو لوړ اواز واورېد چې هغوی ته یې ویل: «دلته پورته راشئ!» او په داسې حال کې چې دښمنانو یې ورته کتل، هغوی په ورېځو کې اسمان ته وختل.</verse>
				<verse number="13">په هماغه وخت کې یوه سخته زلزله وشوه او د هغه ښار لسمه برخه راوغورځېدله او اووه زره کسان په دې زلزله کې مړه شول او پاتې کسان ډېر ووېرېدل او د اسمانونو خدای ثنا یې ویله.</verse>
				<verse number="14">دوهمه بلا تېره شوه، خو درېمه بلا به زر راشي.</verse>
				<verse number="15">بیا اوومې فرښتې خپل سرنی وواهه او په اسمان کې لوړ اوازونه واورېدل شول چې ویل یې: د نړۍ پاچاهي زمونږ د څښتن خدای او د هغه د مسیح شوه او هغه به تل ترتله پاچاهي کوي.</verse>
				<verse number="16">بیا هغه څلورویشت مشران چې د خدای په حضور کې په خپلو تختونو باندې ناست وو، په ځمکه باندې پړمخې پرېوتل او د خدای عبادت یې وکړ</verse>
				<verse number="17">او ویل یې: ای مطلق قادر څښتنه خدایه! کوو ستا شکر چې ته یې او وې ځکه چې تا په لاس کې واخیست خپل لوی قدرت او تا شروع کړه پاچاهي</verse>
				<verse number="18">شول په قهر ولسونه او قومونه ځکه وخت رارسېدلی ستا د قهر رارسېدلی هغه وخت چې قضاوت وشي د مړو په هکله او رارسېدلی هغه وخت چې اجر ورکړل شي ستا خدمتګارانو یعنې پیغمبرانو، سپېڅلو او هغو خلکو ته چې وېریږي ستا د نوم نه که هغه لوی وي یا کوچني رارسېدلی دی اوس وخت د تباهۍ د هغو خلکو تباه کوله یې چې ځمکه</verse>
				<verse number="19">بیا په اسمان کې د خدای کور پرانیستل شو او د هغه په کور کې د هغه د لوظ صندوق ولیدل شو. برېښنا وځلېدله، د تندر غږ شو، غړمبار شو، زلزله وشوه او سخته ږلۍ وورېدله.</verse>
			</chapter>
			<chapter number="12">
				<verse number="1">نو بیا په اسمان کې یوه لویه نښه ښکاره شوه. هلته یوه ښځه وه چې لمر یې لکه د کالیو په شان اغوستی ؤ، سپوږمۍ یې تر پښو لاندې وه او په سر باندې یې د دولسو ستورو تاج ؤ.</verse>
				<verse number="2">هغه امیدواره وه او د لنګون د درد له امله یې چیغې وهلې او په تکلیف وه.</verse>
				<verse number="3">بیا په اسمان کې یوه بله نښه ښکاره شوه. هلته یو لوی سور ښامار ؤ چې اووه سرونه او لس ښکرونه یې لرل او په هر سر باندې یې تاج ؤ.</verse>
				<verse number="4">هغه په خپلې لکۍ باندې د اسمان درېمه برخه ستوري راکش کړل او په ځمکه یې راوغورځول. ښامار د هغې ښځې په مخکې چې د ماشوم د زېږولو په حال کې وه ودرېده، د دې دپاره چې کله د هغې ماشوم پیدا شي، هغه یې ژوندی تېر کړي.</verse>
				<verse number="5">بیا د هغې زوی پیدا شو چې په ټولو قومونو به د اوسپنې په امسا باندې حکومت کوي. خو د هغې ماشوم پورته د خدای او د هغه تخت ته یووړل شو.</verse>
				<verse number="6">هغه ښځه دښتې ته، یعنې هغه ځای ته وتښتېدله چې خدای ورته تیار کړی ؤ، ترڅو هلته د یو زر او دوه سوه شپېته ورځو دپاره د هغې پالنه وشي.</verse>
				<verse number="7">بیا په اسمان کې جنګ وشو. میکاییل او د هغه فرښتو د ښامار سره او ښامار او د هغه فرښتو د دوی سره جنګ وکړ.</verse>
				<verse number="8">خو ښامار ماتې وخوړه او نور د هغه او د هغه د فرښتو دپاره په اسمان کې ځای نه ؤ.</verse>
				<verse number="9">نو هغه لوی ښامار لاندې وغورځول شو، هغه زوړ او پخوانی مار چې د شیطان یا ابلیس په نوم یادیږي او ټوله نړۍ یې غولوله، د خپلو فرښتو سره لاندې ځمکې ته وغورځول شو.</verse>
				<verse number="10">بیا مې په اسمان کې یو لوړ اواز واورېد چې ویل یې: اوس دی وخت رارسېدلی زمونږ د خدای د خلاصون او د قدرت، پاچاهۍ او د هغه ټاکل شوي مسیح د واک او اختیار ځکه څوک چې مدعي ؤ زمونږ د خویندو ورونو او شپه او ورځ یې لګول په هغوی باندې تورونه د خدای حضور کې غورځول شوی دی د اسمان نه لاندې ځمکې ته دا</verse>
				<verse number="11">او بریالي شول زمونږ خویندې ورونه په وسیله د وري د وینې او په هغه باندې د شاهدۍ د پیغام ځکه تیار وو هغوی دې ته چې خپل ژوند له لاسه ورکړي او حتی مړه شي</verse>
				<verse number="12">وکړئ خوشحالي ای اسمانونو او چې په کې اوسئ تاسو خو ای ځمکې او بحره! افسوس دې وي ستاسو په حال باندې ځکه درغی شیطان تاسو ته ښکته او ښه پوهیږي په دې چې زیات وخت ورسره نشته نو ډېر په قهر دی هغه</verse>
				<verse number="13">کله چې ښامار پوه شو چې ځمکې ته راغورځول شوی دی، نو د هغې ښځې پسې شو چې زوی یې زېږولی ؤ.</verse>
				<verse number="14">خو ښځې ته د عقاب دوه لوی وزرونه ورکړل شول، ترڅو وکولای شي هغه ځای ته والوزي چې په دښته کې ورته تیار شوی ؤ. هلته به تر درې نیمو کالو پورې د هغې پالنه وشي او د هغه ښامار د حملې نه به خوندي وساتل شي.</verse>
				<verse number="15">بیا ښامار د خپلې خولې نه د اوبو سېلاب جاري کړ، ترڅو هغه ښځه لاندې کړي او هغه یوسي.</verse>
				<verse number="16">خو ځمکې د هغې ښځې سره مرسته وکړه، خوله یې خلاصه کړه او د اوبو هغه سېلاب یې چې ښامار د خپلې خولې نه جاري کړی ؤ، تېر کړ.</verse>
				<verse number="17">نو ښامار په هغې ښځې باندې ډېر په قهر شو او لاړ چې د هغې د پاتې اولادې سره چې د خدای په حکمونو باندې عمل کوي او د عیسی په هکله شاهدي ورکوي، وجنګیږي.</verse>
				<verse number="18">ښامار د بحر په غاړه ودرېده.</verse>
			</chapter>
			<chapter number="13">
				<verse number="1">بیا ما ولیدل چې یو ځناور د بحر نه راووت چې لس ښکرونه او اووه سرونه یې لرل. د هغه په هر ښکر باندې یو تاج ؤ او په هر سر باندې یې کفري نومونه لیکل شوي وو.</verse>
				<verse number="2">هغه ځناور چې ما ولیده د پړانګ په شان ؤ او پښې یې د اېږې او خوله یې د زمري په شان وه. ښامار هغه ته خپل قدرت، تخت او ډېر واک او اختیار ورکړ.</verse>
				<verse number="3">ما ولیدل چې د هغه ځناور یو سر د مرګ ګوزار خوړلی ؤ، خو د هغه زخم جوړ شوی ؤ. ټوله نړۍ حیرانه وه او د هغه ځناور پسې روانه شوه.</verse>
				<verse number="4">خلکو هغه ښامار ته عبادت وکړ، ځکه چې هغه خپل واک او اختیار هغه ځناور ته ورکړی ؤ. هغوی هغه ځناور ته هم عبادت وکړ او ویل یې: «څوک د دې ځناور په شان زورور دی؟ څوک کولای شي چې د هغه سره جنګ وکړي؟»</verse>
				<verse number="5">هغه ځناور ته اجازه ورکړل شوه چې کبرجنې خبرې وکړي او کفر ووایي او هغه ته واک او اختیار ورکړل شو چې تر دوه څلوېښتو میاشتو پورې حکومت وکړي.</verse>
				<verse number="6">هغه خپله خوله خلاصه کړه چې د خدای په خلاف کفر ووایي. هغه د خدای نوم، د هغه استوګنځي او هغو کسانو ته چې په اسمان کې اوسیږي، کفر وویل.</verse>
				<verse number="7">هغه ته اجازه ورکړل شوه چې د خدای د خلکو سره وجنګیږي او په هغوی باندې بریالی شي او په ټولو قبیلو، قومونو، ژبو او ملتونو باندې حکومت وکړي.</verse>
				<verse number="8">ټول خلک چې د ځمکې په مخ ژوند کوي د هغه عبادت به کوي، بې له هغو کسانو څخه چې نومونه یې د پیدایښت نه مخکې د هغه حلال شوي وري د ژوندون په کتاب کې لیکل شوي دي.</verse>
				<verse number="9">څوک چې غوږونه لري هغه دې واوري:</verse>
				<verse number="10">هغه څوک چې اسیر کیږي هغه به اسیر شي چې په توره وژل کیږي هغه څوک هغه به ووژل شي توره باندې دا په دې معنی ده چې د خدای سپېڅلي خلک باید په صبر او زغم سره وفادار پاتې شي.</verse>
				<verse number="11">بیا ما یو بل ځناور ولیده چې د ځمکې نه راووت. هغه د وري په شان دوه ښکرونه لرل او د ښامار په شان یې خبرې کولې.</verse>
				<verse number="12">هغه د لومړني ځناور په شتون کې د هغه د ټول واک او اختیار څخه کار اخیسته او ټوله ځمکه او د هغې اوسېدونکي یې دې ته مجبورول چې د هغه لومړني حیوان عبادت وکړي چې وژونکی زخم یې جوړ شوی ؤ.</verse>
				<verse number="13">هغه لویې معجزې ښودلې، تر دې پورې چې د خلکو په مخکې یې د اسمان نه په ځمکه باندې اور ووراوه.</verse>
				<verse number="14">هغه په هغو معجزو سره چې اجازه ورکړل شوې وه چې د لومړني ځناور په حضور کې یې وښایي، د ځمکې اوسېدونکي غولول. هغوی ته یې ویل چې د هغه لومړني ځناور مجسمه جوړه کړي چې په توره باندې زخمي شوی ؤ او تر اوسه لا ژوندی دی.</verse>
				<verse number="15">هغه ته اجازه ورکړل شوه چې د لومړني ځناور په مجسمه کې ساه واچوي چې خبرې وکړي او وکولای شي هغه خلک ووژني چې د هغې مجسمې عبادت نه کوي.</verse>
				<verse number="16">هغه ټول خلک د کوچنیو نه نیولې تر لویانو، شتمنو نه تر غریبو، ازادو نه تر غلامانو پورې مجبورول چې په خپل ښي لاس یا تندي باندې یوه نښه ولګوي.</verse>
				<verse number="17">هېچا نه شو کولای چې څه شی واخلي او یا یې خرڅ کړي، ترڅو پورې چې هغه نښه یا د هغه ځناور د نوم شمېره پرې نه وي لګېدلې چې د هغه د نوم څرګندونه کوي.</verse>
				<verse number="18">د دې دپاره پوهه او حکمت په کار دی. نو څوک چې پوه وي باید د هغه ځناور د شمېرې په معنی پوه شي، ځکه چې دا د انسان شمېره ده. هغه شمېره ده ۶۶۶.</verse>
			</chapter>
			<chapter number="14">
				<verse number="1">بیا ما وکتل او ومې لیدل چې د صهیون په غره باندې وری ولاړ ؤ او یو لک او څلورڅلوېښت زره کسان ورسره وو چې په تندیو باندې یې د هغه نوم او د هغه د پلار نوم لیکل شوی ؤ.</verse>
				<verse number="2">ما د اسمان نه یو اواز واورېد چې د تېزو اوبو د غرهار او د تندر د لوړ اواز په شان ؤ. کوم اواز چې ما واورېد هغه داسې ؤ لکه چنګ غږوونکي چې خپل چنګونه غږوي.</verse>
				<verse number="3">هغوی د تخت او د څلورو اسماني موجوداتو او مشرانو په مخکې یوه نوې سندره وویله. هېچا دا سندره زده کولای نه شوه، بې له هغو یو لک او څلورڅلوېښت زره کسانو څخه چې د ټولې نړۍ څخه بېرته په بیه اخیستل شوي وو.</verse>
				<verse number="4">دا هغه کسان دي چې ځانونه یې د جنسي اړیکو نه لېرې ساتلي دي. هر چېرته چې وری ځي، نو هغوی ورپسې روان وي. هغوی د خدای او وري دپاره د انسانانو له منځ نه د لومړني حاصل په توګه په بیه اخیستل شوي دي.</verse>
				<verse number="5">هغوی هېڅ دروغ نه وایي او بې عیبه دي.</verse>
				<verse number="6">بیا ما بله فرښته ولیدله چې په اسمان کې الوتله، هغې د ځمکې په مخ اوسېدونکو، هر ملت، هرې قبیلې، هرې ژبې او هر قوم ته تلپاتې زېری ورکاوه.</verse>
				<verse number="7">هغې په لوړ اواز نارې وهلې: «د خدای څخه ووېرېږئ او هغه ته جلال ورکړئ، ځکه چې هغه وخت رارسېدلی دی چې هغه به قضاوت کوي. د هغه عبادت وکړئ چې اسمان، ځمکه، بحر او د اوبو چینې یې پیدا کړي دي.»</verse>
				<verse number="8">د هغې نه وروسته دوهمه فرښته راغله او نارې یې ووهلې: «راولوېد، هغه لوی بابل راولوېد، ځکه چې ټول قومونه د هغې د زناکارۍ د شهوت د نشې تر اغیزې لاندې وو.»</verse>
				<verse number="9">بیا د هغوی پسې درېمه فرښته راغله او په لوړ اواز یې نارې ووهلې: «څوک چې هغه ځناور او د هغه مجسمې ته عبادت کوي او مني چې د هغه نښه په خپل تندي یا لاس باندې ولري،</verse>
				<verse number="10">هغه به د خدای د قهر او غضب شراب وڅښي، هغه ټینګ شراب چې هغه د خپل قهر په پیاله کې اچولي دي. هغوی به د سپېڅلو فرښتو او وري په حضور کې په اور او د ګوګړو په لمبو کې عذاب وویني.</verse>
				<verse number="11">د هغوی د عذاب لوګی به د تل دپاره راپورته کیږي او هر هغه څوک چې هغه ځناور او د هغه مجسمې ته عبادت کوي او یا د هغه د نوم نښه ورباندې لګېدلې وي، نو هغوی به نه د شپې او نه د ورځې ارام ولري.»</verse>
				<verse number="12">دا په دې معنی ده چې د خدای د خلکو دپاره صبر او زغم په کار دی چې د هغه حکمونه ومني او عیسی ته وفادار پاتې شي.</verse>
				<verse number="13">بیا ما د اسمان نه یو اواز واورېد چې ویل یې:«دا ولیکه، بختور دي هغه خلک چې له همدا اوس نه په څښتن باندې په ایمان کې مړه کیږي!» روح القدس وایي: «هو، هغوی به د خپلو زحمتونو نه په ارام وي، ځکه چې د هغوی نېک عملونه به ورسره وي.»</verse>
				<verse number="14">بیا ما وکتل او ومې لیدل چې یوه سپینه ورېځ راښکاره شوه او په هغې باندې یو څوک ناست ؤ چې د انسان په شان ؤ. د هغه په سر باندې د سرو زرو تاج ؤ او په لاس کې یې تېره لور ؤ.</verse>
				<verse number="15">بیا یوه بله فرښته د خدای د کور نه راووتله او هغه کس ته یې چې په ورېځې باندې ناست ؤ، په لوړ اواز غږ وکړ: «خپل لور دې راواخله او ورېبه، ځکه چې د لو وخت رارسېدلی دی او د ځمکې فصل پوخ او تیار دی.»</verse>
				<verse number="16">نو هغه کس چې په ورېځې باندې ناست ؤ خپل لور یې ځمکې ته واچاوه او فصل ورېبل شو.</verse>
				<verse number="17">بیا یوه بله فرښته د خدای له کور نه چې په اسمان کې ؤ، راووتله او د هغې په لاس کې هم یو تېره لور ؤ.</verse>
				<verse number="18">بیا یوه بله فرښته د قربانۍ د ځای نه راووتله، هغه د قربانۍ د ځای د اور مسوولیت درلود او هغې فرښتې ته یې چې تېره لور ورسره ؤ، په لوړ اواز نارې کړې او ویې ویل: «د خپل لور نه کار واخله او د نړۍ د تاکونو نه د انګورو وږي راټول کړه، ځکه چې انګور یې پاخه دي.»</verse>
				<verse number="19">نو هغې فرښتې خپل لور ورواچاوه او د دې نړۍ د تاکونو انګور یې راټول کړل او هغه یې د خدای د قهر او غضب د شربت ویستلو په لوی خم کې واچول.</verse>
				<verse number="20">انګور یې د اورشلیم د ښار نه دباندې د شربت ویستلو په خم کې تر پښو لاندې وزبېښل او د خم نه د وینو سېلاب جاري شو او دا وینې لکه د اس د قیضو په اندازه لوړې وې او د درې سوه کیلومترو په اندازه لېرې لاړلې.</verse>
			</chapter>
			<chapter number="15">
				<verse number="1">بیا ما په اسمان کې یوه بله لویه او حیرانوونکې نښه ولیدله. هلته اووه فرښتې وې چې اووه بلاګانې ورسره وې. دا وروستنۍ بلاګانې وې، ځکه چې په دې سره د خدای قهر او غضب پای ته رسیږي.</verse>
				<verse number="2">ما د ښیښې په شان بحر ولیده چې اور ورسره یوځای ؤ. هلته مې هغه خلک ولیدل چې په ځناور او د هغه په مجسمې او د هغه د نوم په شمېرې باندې بریالي شوي وو. هغوی د ښیښې د بحر تر څنګ ولاړ وو او په لاسونو کې یې هغه چنګونه وو چې خدای ورته ورکړي وو.</verse>
				<verse number="3">هغوی د خدای د خدمتګار موسی سندره او د وري سندره ویله: ای څښتنه، ای مطلق قادره خدایه! څومره لوی او عجیبه دي ستا کارونه عادلانه دي او رښتینې د ستا لارې ای د قومونو پاچا!</verse>
				<verse number="4">څوک دی چې ونه وېریږي ستا نه، ای څښتنه او ستا د نوم ثنا او صفت ونه کړي؟ ځکه یوازې ته یې چې سپېڅلی یې رابه شي ټول قومونه او ستا عبادت به وکړي ځکه لیدلي ټولو ستا عادلانه کارونه</verse>
				<verse number="5">له دې نه وروسته مې ولیدل چې د خدای کور یعنې سپېڅلې خېمه په اسمان کې پرانیستل شوه،</verse>
				<verse number="6">او د هغې نه اووه فرښتې د اوو بلاګانو سره راووتلې چې پاک او ځلېدونکي د کتان کالي یې اغوستي وو او د سرو زرو پټۍ یې د خپلو سینو نه تاوې کړې وې.</verse>
				<verse number="7">بیا د هغو څلورو اسماني موجوداتو څخه یو یې هغو اوو فرښتو ته د سرو زرو اووه جامونه ورکړل چې هغه د خدای د قهر او غضب څخه ډک وو، یعنې هغه خدای چې تل ترتله به ژوندی وي.</verse>
				<verse number="8">بیا د خدای کور د خدای د جلال او قدرت د لوګي څخه ډک شو او تر هغې پورې هېڅوک ورننوتلی نه شو، ترڅو چې د هغو اوو فرښتو اووه بلاګانې پای ته نه وې رسېدلې.</verse>
			</chapter>
			<chapter number="16">
				<verse number="1">بیا ما د خدای د کور نه یو لوړ اواز واورېد چې هغو اوو فرښتو ته یې ویل: «لاړې شئ او د خدای د قهر او غضب اووه جامونه په ځمکه باندې توی کړئ.»</verse>
				<verse number="2">نو لومړۍ فرښته لاړه او خپل جام یې په ځمکه باندې توی کړ او د هغو خلکو په بدنونو باندې چې د ځناور نښې یې درلودلې او د هغه مجسمې ته یې عبادت کاوه، خطرناکه او دردناکه زخمونه راښکاره شول.</verse>
				<verse number="3">دوهمې فرښتې خپل جام په بحر کې توی کړ او د بحر اوبه د مړي د وینې په شان شوې او د بحر ټول ژوندي موجودات مړه شول.</verse>
				<verse number="4">درېمې فرښتې خپل جام په سیندونو او په چینو کې توی کړ او د هغو اوبه په وینو باندې بدلې شوې.</verse>
				<verse number="5">بیا ما واورېدل چې هغې فرښتې چې په اوبو باندې یې واک او اختیار درلود، وویل: ای سپېڅلی خدایه! چې ته یې او وې ته یې عادل ځکه تا کړي دا قضاوتونه</verse>
				<verse number="6">ځکه تویې کړې هغوی وینې ستا د سپېڅلو خلکو او پیغمبرانو څښلو دپاره دې هغوی ته ورکړې وینې ځکه لایق وو هغوی د دې</verse>
				<verse number="7">ما د قربانۍ د ځای نه یو اواز واورېد چې ویل یې: ای څښتنه، مطلق قادره خدایه عادلانه او رښتیني دي ستا قضاوتونه</verse>
				<verse number="8">څلورمې فرښتې خپل جام په لمر باندې توی کړ او لمر ته اجازه ورکړل شوه چې په خپل اور باندې خلک وسوځوي.</verse>
				<verse number="9">هغوی د هغې سختې ګرمۍ له امله وسوځېدل او د خدای نوم ته یې چې په دې بلاګانو باندې یې واک او اختیار درلود، کفر وویل. هغوی د خپلو ګناهونو څخه توبه ونه ویستله او د خدای ثنا یې ونه ویله.</verse>
				<verse number="10">پنځمې فرښتې خپل جام د هغه ځناور په تخت باندې توی کړ او د هغه پاچاهي په تیاره کې ډوبه شوه. خلکو د درد له امله خپل غاښونه چیچل</verse>
				<verse number="11">او د اسمان خدای ته به یې د خپلو دردونو او زخمونو له امله کفر ویل، خو د خپلو بدو کارونو څخه یې توبه نه ویستله.</verse>
				<verse number="12">شپږمې فرښتې خپل جام د فرات په لوی سیند کې توی کړ او د سیند اوبه وچې شوې، ترڅو د ختیځ د پاچاهانو د راتللو دپاره لاره تیاره شي.</verse>
				<verse number="13">بیا ما ولیدل چې د ښامار د خولې نه، د هغه ځناور د خولې نه او د هغه جعلي پیغمبر د خولې نه د چونګښو په شان درې پېریان راووتل.</verse>
				<verse number="14">دا شیطاني روحونه دي چې معجزې ښایي. هغوی د ټولې نړۍ پاچاهانو ته ورځي چې هغوی سره راټول کړي چې د لوی قضاوت په ورځ د مطلق قادر خدای په وړاندې وجنګیږي.</verse>
				<verse number="15">څښتن وایي: «ګورئ، زه به لکه د غله په شان درشم. بختور دی هغه څوک چې بېداره وي، خپل کالي یې اغوستي وي، ترڅو هغه د خلکو په مخکې لوڅ ونه ګرځي او ونه شرمیږي!»</verse>
				<verse number="16">نو هغو پېریانو پاچاهان په هغه ځای کې سره راټول کړل چې په عبرانۍ کې ورته «ارمګدون» وایي.</verse>
				<verse number="17">بیا اوومې فرښتې خپل جام په هوا کې توی کړ او د خدای په کور کې د تخت نه یو لوړ اواز راغی چې ویل یې: «هرڅه پای ته ورسېدل!»</verse>
				<verse number="18">وروسته بیا برېښنا وپړکېدله او د تندرغږ او غړمبار شو او یوه داسې سخته زلزله وشوه چې د انسان د پیدایښت راهیسې کله نه وه شوې.</verse>
				<verse number="19">هغه لوی ښار درې ټوټې شو او د نړۍ ټول ښارونه وران شول. خدای ته لوی بابل ور په یاد شو او هغه یې مجبور کړ چې هغه پیاله وڅښي چې د هغه د ډېر قهر او غضب د شرابو نه ډکه وه.</verse>
				<verse number="20">ټولې جزیرې له نظره پناه او ورکې شوې او غرونه له منځه لاړل.</verse>
				<verse number="21">د اسمان نه د انسانانو په سرونو باندې ډېره غټه ږلۍ چې پنځه څلوېښت کیلوګرامه وزن یې درلود، راوورېدله او خلکو د دې ږلۍ له امله خدای ته کفر ویل، ځکه چې دا ډېر سخت افت ؤ.</verse>
			</chapter>
			<chapter number="17">
				<verse number="1">بیا د هغو اوو فرښتو څخه چې جامونه یې په لاس کې وو، یوه یې ماته راغله او راته ویې ویل: «راشه، چې زه درته هغه مشهوره بدلمنه ښځه چې ډېرو سیندونو ته نژدې ناسته ده او سزا به ورته ورکول کیږي، دروښایم.</verse>
				<verse number="2">د ځمکې پاچاهانو د هغې سره زنا کړې ده او د نړۍ خلک د هغې د زناکارۍ د شرابو په څښلو نشه شوي دي.»</verse>
				<verse number="3">روح القدس زه تر خپلې اغېزې لاندې راوستلم او هغې فرښتې زه دښتې ته بوتلم. هلته ما یوه ښځه ولیدله چې په یو ځناور باندې چې سور رنګ یې ؤ، سپره وه. هغه ځناور اووه سرونه او لس ښکرونه لرل او په ټول بدن باندې یې کفري نومونه لیکل شوي وو.</verse>
				<verse number="4">هغې ښځې بانجاني او سره کالي اغوستي وو او په سرو زرو، زېوراتو او مرغلرو باندې سینګار شوې وه. د هغې په لاس کې د سرو زرو پیاله وه چې د کرکې وړ کارونو او د هغې د زناکارۍ د ناپاکۍ څخه ډکه وه.</verse>
				<verse number="5">د هغې په تندي باندې د پټ راز نه ډک یو نوم لیکل شوی ؤ: «لوی بابل، د ټولو بدلمنو او د ځمکې په مخ د ټولو د کرکې وړ کارونو مور.»</verse>
				<verse number="6">ما ولیدل چې هغه ښځه د خدای د خلکو په وینه او د عیسی د شهیدانو په وینه نشه وه. کله چې ما هغه ولیدله نو ډېر حیران شوم.</verse>
				<verse number="7">خو هغې فرښتې راته وویل: «ته ولې دومره حیران شوې؟ زه به تاته د هغې ښځې او د هغه ځناور چې اووه سرونه او لس ښکرونه لري او هغه ښځه ورباندې سپره ده، پټ راز ښکاره کړم.</verse>
				<verse number="8">هغه ځناور چې تا ولیده، یو وخت ؤ خو اوس نشته او هغه به د ځمکې د تل څخه راپورته شي او هلاک به شي. هغه خلک چې د ځمکې په مخ ژوند کوي او نومونه یې د نړۍ د پیدایښت نه مخکې د ژوندون په کتاب کې نه وي لیکل شوي، نو هغوی به د دې ځناور په لیدلو سره حیران شي، ځکه چې هغه یو وخت ؤ او اوس نشته، خو بیاهم هغه به بیا راښکاره شي.</verse>
				<verse number="9">په دې شیانو باندې د پوهېدلو دپاره حکمت په کار دی. دا اووه سرونه د هغو اوو غونډیو استازیتوب کوي چې هغه ښځه ورباندې کښېني. هغوی هم د اوو پاچاهانو په معنی دي،</verse>
				<verse number="10">چې پنځه یې د پاچاهۍ څخه لېرې شوي دي او یو یې اوس هم پاچاهي کوي او اووم یې لا تر اوسه نه دی راغلی او کله چې راشي، نو هغه باید د لږ وخت دپاره وي.</verse>
				<verse number="11">هغه ځناور چې یو وخت ژوندی ؤ خو اوس ژوندی نه دی، هغه اتم پاچا دی او د هغو اوو تنو څخه دی او هغه به هلاک شي.</verse>
				<verse number="12">هغه لس ښکرونه چې تا ولیدل، دا هغه لس پاچاهان دي چې تر اوسه لا پاچاهۍ ته نه دي رسېدلي، خو هغوی ته به د ځناور سره په پاچاهۍ کې د یو ساعت دپاره اختیار ورکړل شي.</verse>
				<verse number="13">ځکه چې د هغوی ټولو مقصد یو دی، چې خپل قدرت او اختیار به هغه ځناور ته ورکوي.</verse>
				<verse number="14">هغوی به د وري سره جنګ وکړي، خو وری به په هغوی باندې بریالی شي، ځکه چې هغه د څښتنانو څښتن او د پاچاهانو پاچا دی او کوم کسان چې په دې بریالیتوب کې ورسره دي، د هغه بلل شوي، غوره شوي، او وفادار پیروان دي.»</verse>
				<verse number="15">بیا هغې فرښتې ماته وویل: «تا چې کومې اوبه ولیدلې چې هغه بدلمنه ښځه ورباندې ناسته وه، هغه قومونه، ولسونه، نژادونه او ژبې دي.</verse>
				<verse number="16">هغه لس ښکرونه چې تا ولیدل او هغه ځناور به د هغې بدلمنې څخه کرکه وکړي. هغوی به د هغې نه هرڅه واخلي او هغه به لوڅه پرېږدي. هغوی به د هغې د بدن غوښه وخوري او هغه به په اور کې وسوځوي.</verse>
				<verse number="17">ځکه چې خدای د هغوی په زړونو کې دا غوښتنه او اراده پیدا کړې وه چې په یو زړه د خدای د مقصد د پوره کولو دپاره هغه ځناور ته د خپلې پاچاهۍ واک او اختیار ورکړي، ترڅو هغه څه چې خدای په خپل کلام کې ویلي دي هغه رښتیا شي.</verse>
				<verse number="18">هغه ښځه چې تاسو ولیدله، دا هماغه لوی ښار دی چې د نړۍ په پاچاهانو حکومت کوي.»</verse>
			</chapter>
			<chapter number="18">
				<verse number="1">له دې نه وروسته ما یوه بله فرښته ولیدله چې د اسمان څخه راښکته کېدله. هغې ډېر واک او اختیار درلود او ځمکه د هغې د شان او شوکت نه رڼا شوه.</verse>
				<verse number="2">هغې په لوړ اواز سره نارې ووهلې: راولوېد، لوی بابل راولوېد! هغه شو د شیطانانو کور پناه ځای شو د پېریانو د هر ډول ناپاکو مرغانو پناه ځای شو او د ناپاکو او چټلو ځناورو پناه ځای شو</verse>
				<verse number="3">ځکه چې څښلي دي ټولو قومونو د هغې د زناکارۍ او شهوت شراب پاچاهانو د دنیا کړې هغې سره زنا او شتمن شوي د نړۍ سوداګران په سبب د هغې د زیاتې عیاشۍ</verse>
				<verse number="4">بیا ما د اسمان نه یو بل اواز واورېد چې ویل یې: ای زما خلکو تاسو راووځئ د بابل د ښار څخه هسې نه چې شئ شریک د هغه په ګناهونو کې او راشي بلاګانې یې په تاسو باندې</verse>
				<verse number="5">ځکه د هغې د ګناهونو څخه دي جوړې شوې داسې لوړې ډېرۍ چې تر اسمانه رسي او خدای ته په یاد دي د هغې بد عملونه</verse>
				<verse number="6">داسې چلند وکړئ هغې سره لکه چې څنګه هغې کړی دی د نورو سره کوم څه چې کړي دي هغې ورسره ویې کړئ دوه چنده تاسو کوم شراب چې تیار کړي دي هغې تاسو ته د دوه چنده قوي شرابو ورته ډکه کړئ پیاله د هغې</verse>
				<verse number="7">څومره لویي چې ورکوله خپل ځان ته هغې او عیاشي یې کوله هغومره ورکړئ ورته غم او عذاب ځکه چې خپل زړه کې هغه وایي: «زه یمه ناسته په تخت د ملکې په شان زه کونډه نه یم او وبه نه وینمه هېڅکله غم»</verse>
				<verse number="8">له دې امله په هغې باندې به راشي په یوه ورځ مصیبتونه داسې لکه مرګ، غم او قحطي او هغه به وسوځول شي په اور کې ځکه څښتن خدای چې قضاوت کړي د هغې په هکله هغه دی د قدرت خاوند</verse>
				<verse number="9">د ځمکې هغو پاچاهانو چې د هغې سره زنا کړې ده او د هغې سره یې د عیاشۍ نه خوند اخیستی دی، کله چې د هغې د سوځېدلو لوګی وویني، نو د هغې په حال به وژاړي او ویر به وکړي.</verse>
				<verse number="10">هغوی به لېرې ولاړ وي او د هغې عذاب نه چې هغه به یې تېروي، ووېریږي او وبه وایي: افسوس، افسوس، ای د بابل لوی ښاره! ای قدرتمند ښاره! په یو ساعت کې سزا درکړل شوه</verse>
				<verse number="11">د نړۍ سوداګران به هم په بابل باندې ژړا او ویر کوي، ځکه چې نور به هېڅوک هم د هغوی نه سودا نه اخلي.</verse>
				<verse number="12">هېڅوک به د هغوی سره زر، سپین زر، قیمتي تیږې، مرغلرې، ښه کتان، بانجاني ټوټې، ورېښم، سرې ټوټې، ډول ډول خوشبویه لرګي، د فیل د غاښونو، قیمتي لرګیو، برنجو، اوسپنو او مرمرو نه جوړ شوي شیان</verse>
				<verse number="13">او ورسره دالچیني، مسالې، عطر، د مر کنډ، قیمتي خوشبویي، شراب، د زیتونو تېل، اوړه، غنم، غویان او پسونه وانخلي او په اسونو، ګاډۍ ګانو او په غلامانو او جنګي اسیرانو باندې یې سوداګري ونه کړي.</verse>
				<verse number="14">سوداګران به هغې ته ووایي: «هغه شیان چې تا یې ارمان کاوه چې خپل یې کړې، هغه دې ورکړل له لاسه، تا ورکړې ده له لاسه خپله ښکلا او شان او شوکت او نور به هېڅکله په لاس درنه شي.»</verse>
				<verse number="15">هغه سوداګران به چې د هغې د شیانو د خرڅولو نه شتمن شوي وو، لېرې ولاړ وي او د هغې د عذاب نه چې هغه یې تېروي، ووېریږي او ویر او ژړا به کوي</verse>
				<verse number="16">او وایي به: افسوس، افسوس په دې لوی ښار چې به یې اغوستي وو ښه کتان، بانجاني او سره کالي او ښایسته شوی ؤ په سرو زرو، قیمتي تیږو او مرغلرو باندې</verse>
				<verse number="17">ځکه چې هغې په یو ساعت کې هغه ټوله شتمني له لاسه ورکړه. د کشتۍ ټول خاوندان، مسافران، کشتیوانان او هغه خلک چې د بحر له لارې به یې خپل کاروبار کاوه، لېرې ولاړ وو.</verse>
				<verse number="18">کله چې هغو د هغه ښار د سوځېدلو لوګی ولیده نو نارې یې ووهلې او ویې ویل: «د دې لوی ښار په شان به بل ښار چېرته وي؟»</verse>
				<verse number="19">هغوی په خپلو سرونو باندې خاورې بادولې او ژړاګانې او ویر یې کاوه او ویل یې: افسوس، افسوس، په دې لوی ښار چې شتمن شول د هغې په وسیله ټول خاوندان د کشتۍ ګانو شو برباد په یو ساعت کې</verse>
				<verse number="20">ای اسمانه، خوشحالي وکړه، ای د خدای سپېڅلو خلکو، ای رسولانو او پیغمبرانو، شئ خوشحاله په هغې باندې، ځکه چې ستاسو په خاطر خدای قضاوت کړی هغې باندې</verse>
				<verse number="21">په دې وخت کې یوې زورورې فرښتې یوه تیږه چې د ژرندې د یو غټ پل په شان وه، راواخیستله او بحر ته یې ګوزاره کړه او ویې ویل: په همدې ډول به بابل هغه لوی ښار هم به ګوزار کړای شي په زوره ښکته او بیا به هم هېڅکله ونه لیدل شي</verse>
				<verse number="22">نور به هېڅکله هم وانه ورېدل شي تا کې اوازونه د چنګ غږوونکو، ساز غږوونکو، شپېلۍ وهونکو او سرني وهونکو نه به پیدا شي تا کې کوم کسبګر چې کاروبار کوي او نه به بیا واورېدل شي تا کې اواز د ژرندې</verse>
				<verse number="23">نور به ونه ولیدل شي تا کې د څراغ رڼا او نه به واورېدل شي تا کې اوازونه د زوم او ناوې ځکه چې ستا سوداګران ډېر قدرتمند خلک وو د نړۍ د ټولو سوداګرانو څخه او ټول قومونه غولولي وو تا خپلې جادو باندې</verse>
				<verse number="24">ستا په کوڅو کې بهېدلې وینې د پیغمبرانو او د خدای د خلکو او د هغو ټولو خلکو خون چې وژل شوي دي د ځمکې په مخ دی ستا په غاړه</verse>
			</chapter>
			<chapter number="19">
				<verse number="1">وروسته له دې ما په اسمان کې د ګڼ شمېر خلکو لوړ اوازونه واورېدل، هغوی نارې وهلې: «د خدای ثنا ووایئ! خلاصون، جلال او قدرت دی زمونږ د خدای</verse>
				<verse number="2">ځکه رښتیني او عادلانه دي قضاوتونه د هغه هغه د هغې لویې بدلمنې په هکله چې فاسده یې کړه ځمکه خپلې زناکارۍ باندې ویې کړه پرېکړه د سزا او د هغې څخه یې واخیست بدل د وینې د خپلو خدمتګارانو»</verse>
				<verse number="3">هغوی چیغې کړې یوځل بیا: «د خدای ثنا ووایئ! ځکه چې تل به پورته کیږي د هغه ښار لوګی.»</verse>
				<verse number="4">بیا هغه څلورویشت مشران او څلور اسماني موجودات په ځمکه پرېوتل او خدای ته چې په تخت باندې ناست ؤ په سجده شول، عبادت یې وکړ او ویل یې: «امین، د خدای ثنا ووایئ.»</verse>
				<verse number="5">بیا د تخت نه یو اواز راغی چې ویل یې: «ای د خدای ټولو خادمانو ټولو خلکو چې وېرېږئ له هغه نه که لویان یئ یا کوچنیان ثنا ووایئ زمونږه د خدای»</verse>
				<verse number="6">بیا مې د ډېرو زیاتو خلکو اوازونه واورېدل چې د تېزو اوبو د غرهار او د تندر د لوی ګړزهار په شان وو، چې ویل یې: «د خدای ثنا ووایئ! ځکه چې کاندي پاچاهي زمونږ څښتن مطلق قادر خدای په پوره قدرت سره</verse>
				<verse number="7">راځئ چې وکړو خوشحالي او خوښ واوسو او بیان کړو لویي د هغه ځکه چې وخت رارسېدلی دی د وري د واده او تیار کړی دی ناوې خپل ځان د هغه دپاره</verse>
				<verse number="8">ورکړل شوي دي هغې ته ډېر ښه، ځلېدونکي او پاک کتان کالي چې وایې غوندي.» ښه کتان د خدای د خلکو ښه عملونه دي.</verse>
				<verse number="9">بیا فرښتې ماته وویل: «دا ولیکه: بختور دي هغه خلک چې د وري د واده مېلمستیا ته وربلل شوي دي.» او همدارنګه هغې وویل: «دا د خدای رښتینی کلام دی.»</verse>
				<verse number="10">بیا زه د هغې په پښو کې پرېوتم چې سجده ورته وکړم، خو هغې راته وویل: «نه، داسې مه کوه! زه هم ستا او ستا د ورونو په شان د خدای یوه خدمتګاره یم چې په عیسی باندې د خپل ایمان په هکله شاهدي ورکوي، یوازې خدای ته عبادت کوه! ځکه چې د عیسی په هکله شاهدي ورکول د نبوت الهام دی.»</verse>
				<verse number="11">بیا ما ولیدل چې اسمان پرانیستل شو او یو سپین اس هلته ولاړ ؤ او هغه کس چې ورباندې سپور ؤ، د هغه نوم «وفادار او رښتینی» ؤ، ځکه چې هغه د عدالت له مخې قضاوت او جنګ کوي.</verse>
				<verse number="12">د هغه سترګې د اور د لمبو په شان وې او په سر باندې یې ډېر تاجونه وو. په هغو باندې یو نوم لیکل شوی ؤ چې له هغه پرته بل هېڅوک پرې نه پوهېده.</verse>
				<verse number="13">هغه په وینو ککړه یوه چپنه اغوستې وه او د هغه نوم «د خدای کلام» ؤ.</verse>
				<verse number="14">اسماني لښکرې چې د سوچه سپین ښه کتان کالي یې اغوستي وو او په سپینو اسونو باندې سپاره وو، هغه پسې روان وو.</verse>
				<verse number="15">د هغه د خولې نه یوه تېره توره راووتله چې قومونه پرې ووهي. هغه به د اوسپنې په امسا باندې په هغوی حکومت کوي. هغه به د مطلق قادر خدای د قهر او غضب شراب په خم کې یعنې په هغه لوښي کې چې د انګورو شربت په کې وباسي، تر پښو لاندې کوي.</verse>
				<verse number="16">د هغه په چپنه او ورون باندې دا نوم لیکل شوی دی: «د پاچاهانو پاچا او د څښتنانو څښتن.»</verse>
				<verse number="17">بیا ما یوه فرښته ولیدله چې په لمر کې ولاړه وه او په اسمان کې یې الوتونکو مرغانو ته په لوړ اواز نارې کړې: «راشئ او د خدای په لویه مېلمستیا کې سره راټول شئ</verse>
				<verse number="18">او د پاچاهانو، قومندانانو، جنګیالیو، د اسونو او په هغو باندې د سپرو خلکو غوښې او د ټولو انسانانو که ازاد دي یا غلامان، او که لویان وي یا واړه، غوښې وخورئ.»</verse>
				<verse number="19">بیا ما ولیدل چې هغه ځناور او د نړۍ پاچاهان او د هغوی لښکرې سره راټولې شوې چې د هغه چا سره چې په اس باندې سپور ؤ او د هغه د لښکرو سره وجنګیږي.</verse>
				<verse number="20">خو هغه ځناور او هغه جعلي پیغمبر چې د هغه ځناور په خاطر یې معجزې ښودلې وې، ونیول شول. په دې معجزو باندې هغه جعلي پیغمبر هغه خلک غولول چې د هغه ځناور نښه یې درلودله او د هغه مجسمې ته یې سجده کړې وه. نو هغه ځناور او جعلي پیغمبر دواړه د اور هغې بحیرې ته ژوندي وغورځول شول چې د ګوګړو لمبې ترې پورته کېدلې.</verse>
				<verse number="21">خو د هغوی ټولې لښکرې په هغې تورې باندې ووژل شوې چې په اس باندې د سپور سړي د خولې څخه راووتله او ټولو مرغانو د هغوی په غوښو ځانونه ماړه کړل.</verse>
			</chapter>
			<chapter number="20">
				<verse number="1">بیا ما یوه فرښته ولیدله چې د اسمان نه راښکته کېدله چې د ځمکې د تل کیلي او یو لوی زنځیر ورسره وو.</verse>
				<verse number="2">هغې ښامار یعنې هغه زوړ او پخوانی مار چې هماغه ابلیس یا شیطان دی، ونیوه او تر زرو کالو پورې یې په زنځیر وتاړه.</verse>
				<verse number="3">فرښتې هغه د ځمکې تل ته وغورځاوه، دروازه یې ورپسې وتړله او مهر یې ورباندې ولګاوه، ترڅو زر کاله پوره شوي نه وي، هغه نور ونه شي کولای چې قومونه وغولوي. له هغې وروسته باید د لږ وخت دپاره ازاد کړای شي.</verse>
				<verse number="4">بیا مې تختونه ولیدل چې هغه خلک پرې ناست وو چې د قضاوت کولو واک او اختیار ورته ورکړل شوی ؤ او د هغو کسانو روحونه مې ولیدل چې سرونه یې د عیسی په هکله د شاهدۍ ورکولو او د خدای د کلام په خاطر پرې کړل شوي وو. دا هغه خلک وو چې هغه ځناور او د هغه مجسمې ته یې سجده نه وه کړې او د هغوی تندي او لاسونو د هغو نښه نه درلودله. هغوی ټول بېرته راژوندي شول او د مسیح سره یې تر زرو کالو پورې پاچاهي وکړه.</verse>
				<verse number="5">خو هغه نور خلک چې مړه شوي وو، تر هغې پورې ژوندي نه شول ترڅو زر کاله پوره شوي نه وو. دا د مړو نه لومړنی بیا راژوندي کېدل دي.</verse>
				<verse number="6">بختور او سپېڅلی شوی هغه څوک دی چې په دې لومړني بیا راژوندي کېدلو کې شریک دی. ځکه چې په داسې خلکو د دوهم مرګ زور نه رسیږي، بلکې هغوی به د خدای او مسیح کاهنان وي او د هغه سره به تر زرو کالو پورې پاچاهي کوي.</verse>
				<verse number="7">کله چې زر کاله پوره شي، نو شیطان به د زندان څخه راخلاص شي.</verse>
				<verse number="8">هغه به راووځي او د نړۍ د څلورو کنجونو قومونه چې جوج او ماجوج بلل کیږي، وغولوي او هغوی چې د بحر د شګو په شان بې شمېره دي، د جنګ دپاره سره راټول کړي.</verse>
				<verse number="9">هغوی په ټوله نړۍ کې خواره شول او د خدای د خلکو کمپ او ګران ښار یعنې اورشلیم یې کلابند کړ، خو د اسمان نه ورباندې اور نازل شو او هغوی یې تباه کړل.</verse>
				<verse number="10">بیا شیطان چې هغوی یې غولولي وو، د اور او ګوګړو بحیرې ته وغورځول شو، یعنې هغه ځای ته چې هغه ځناور او جعلي پیغمبر هم په کې غورځول شوي وو. هغوی به هلته شپه او ورځ د تل دپاره عذاب ویني.</verse>
				<verse number="11">بیا مې یو لوی سپین تخت ولیده چې یو کس ورباندې ناست ؤ. ځمکه او اسمان د هغه د مخې نه وتښتېدل او نور ونه لیدل شول.</verse>
				<verse number="12">بیا ما مړي ولیدل چې د تخت په مخکې ولاړ وو، که هغه پیاوړي او که عادي خلک وو. هغه وخت کتابونه پرانیستل شول. وروسته د دې کتابونو څخه بیا بل کتاب پرانیستل شو، یعنې د ژوندون کتاب. د مړو په هکله لکه څنګه چې په کتابونو کې لیکل شوي وو او د هغوی د عملونو له مخې قضاوت وشو.</verse>
				<verse number="13">بحر چې کوم مړي ساتلي وو، هغه یې بېرته ورکړل او مرګ او قبر هم هغه بېرته ورکړل او د هرچا قضاوت د هغه د عمل له مخې وشو.</verse>
				<verse number="14">بیا مرګ او قبر د اور بحیرې ته وغورځول شول. د بحر دا اور دوهم مرګ دی.</verse>
				<verse number="15">د چا نوم چې د ژوندون په کتاب کې نه ؤ لیکل شوی، هغه د اور بحیرې ته وغورځول شو.</verse>
			</chapter>
			<chapter number="21">
				<verse number="1">بیا ما یو نوی اسمان او نوې ځمکه ولیدله، ځکه چې لومړنی اسمان او لومړنۍ ځمکه ورک شول او بحر نور نه ؤ.</verse>
				<verse number="2">ما سپېڅلی ښار یعنې نوی اورشلیم ولیده چې د خدای له خوا د اسمان نه راښکته کېده او داسې تیار کړای شوی ؤ لکه چې ناوې د خپل مېړه دپاره سینګار شوې وي.</verse>
				<verse number="3">ما د تخت نه یو لوړ اواز واورېد چې ویل یې: «ګورئ، اوس د خدای د اوسېدلو ځای د خلکو په منځ کې دی. خدای به د هغوی سره اوسیږي. هغوی به د هغه قوم وي او هغه په خپله به د هغوی په منځ کې د هغوی خدای وي.</verse>
				<verse number="4">خدای به د هغوی د سترګو ټولې اوښکې وچې کړي. نور به مرګ، ویر، ژړا او درد نه وي، ځکه چې پخواني شیان تېر شوي دي.»</verse>
				<verse number="5">هغه کس چې په تخت ناست ؤ، ویې ویل: «ګورئ، زه ټول شیان نوي کوم.» همدارنګه هغه راته وویل: «دا ولیکه، ځکه چې دا خبرې د باور وړ او رښتیا دي.»</verse>
				<verse number="6">او بیا یې ماته وویل: «دا وشول! زه الف او یا، پیل او پای یم. هرڅوک چې تږی وي زه به هغه ته د چینې څخه د ژوندون اوبه په وړیا توګه ورکړم.</verse>
				<verse number="7">څوک چې بریالی شي، هغه به د دې ټولو برکتونو وارث شي. زه به د هغه خدای یم او هغه به زما اولاد وي.</verse>
				<verse number="8">خو د وېرېدونکو، بې ایمانانو، فاسدانو، قاتلانو، زناکارانو، جادوګرانو، بت پرستانو او ټولو دروغجنو خلکو ځای به د اور په بحیره او سوځېدونکو ګوګړو کې وي. دا دوهم مرګ دی.»</verse>
				<verse number="9">بیا د هغو اوو فرښتو څخه یوه فرښته چې د اوو بلاګانو نه ډک جامونه ورسره وو، ماته راغله او ویې ویل: «راشه، زه به تاته ناوې یعنې د وري ښځه دروښایم.»</verse>
				<verse number="10">بیا کله چې زه د روح القدس تر اغېزې لاندې وم، فرښتې زه د یو ډېر لوړ غره څوکې ته بوتلم او د اورشلیم سپېڅلی ښار یې چې د خدای له خوا د اسمان څخه راښکته کېده، راته وښوده.</verse>
				<verse number="11">دا ښار د خدای په جلال روښانه ؤ. هغه د قیمتي تیږو په شان ځلېده او د لعل او بلور په شان صفا ؤ.</verse>
				<verse number="12">دې ښار لوی او لوړ دېوالونه درلودل او دولس دروازې یې لرلې او په هره دروازه کې یې فرښته ولاړه وه. په دروازو باندې د اسراییلو د قوم د دولسو قبیلو نومونه لیکل شوي وو.</verse>
				<verse number="13">درې دروازې د ختیځ خواته، درې د شمال خواته، درې د جنوب خواته او درې دروازې د لوېدیځ خواته وې.</verse>
				<verse number="14">د ښار دېوال په دولسو بنیادونو باندې جوړ شوی ؤ او په هغو باندې د وري د دولسو رسولانو نومونه لیکل شوي وو.</verse>
				<verse number="15">کومې فرښتې چې زما سره خبرې کولې د هغې په لاس کې د سرو زرو یو متر ؤ چې د ښار او د هغه د دروازو او دېوالونو اندازه ورباندې معلومه کړي.</verse>
				<verse number="16">ښار د مربع په شکل جوړ شوی ؤ چې اوږدوالی او پلنوالی یې یوشان ؤ او فرښتې د هغه متر په وسیله دا ښار اندازه کړ چې دولس زره ستادیا ؤ. د هغه اوږدوالی، پلنوالی او لوړوالی یو برابر ؤ.</verse>
				<verse number="17">بیا هغې دېوالونه اندازه کړل چې یو سل او څلور څلوېښت کیوبټ لوړوالی یې درلود چې دا د انساني معیار له مخې ؤ چې فرښتې ورڅخه هم کار اخیسته.</verse>
				<verse number="18">دېوال د لعلونو څخه جوړ شوی ؤ په داسې حال کې چې خپله ښار د سوچه سرو زرو نه جوړ شوی ؤ او د ښیښې په شان صفا ؤ.</verse>
				<verse number="19">د ښار د دېوالونو بنیادونه په ډول ډول قیمتي تیږو باندې سینګار کړای شوي وو. لومړنی بنیاد د لعلونو، دوهم د لاجوردو، درېم د سپینو عقیقو، څلورم د زمردو،</verse>
				<verse number="20">پنځم د سرو عقیقو، شپږم د جیګري عقیقو، اووم د زبرجدو، اتم د شینچکي یاقوتو، نهم د زیړو یاقوتو، لسم د شنو عقیقو، یوولسم د فېروزې او دولسم د بانجاني یاقوتو څخه جوړ شوی ؤ.</verse>
				<verse number="21">هغه دولس دروازې دولس مرغلرې وې، یعنې هره دروازه د یوې مرغلرې څخه جوړه شوې وه. د ښار لوی سرک د سوچه سرو زرو او د ښیښې په شان صفا ؤ.</verse>
				<verse number="22">ما په ښار کې د خدای کور ونه لیده، ځکه چې مطلق قادر څښتن خدای او وری خپله د دې ښار د خدای کور دی.</verse>
				<verse number="23">هغه ښار د لمر یا د سپوږمۍ رڼا ته اړتیا نه لري، ځکه چې د خدای جلال هغه روښانه کوي او وری د هغه څراغ دی.</verse>
				<verse number="24">د هغه په رڼا کې به قومونه ګرځي او د نړۍ پاچاهان به د خپل شان او شوکت سره هغه ته ورننوځي.</verse>
				<verse number="25">د ښار دروازې د ورځې له خوا هېڅکله نه بندیږي او هلته به هېڅ شپه نه وي.</verse>
				<verse number="26">هغوی به د قومونو شان او شوکت او عزت دې ښار ته راوړي.</verse>
				<verse number="27">خو هېڅ ناپاکه شیان به دې ښار ته ورننوتلی نه شي او نه به هغه څوک چې د کرکې وړ کارونه کوي او نه دروغجن خلک. یوازې هغه کسان به هغه ښار ته ورننوځي چې نومونه یې د وري د ژوندون په کتاب کې لیکل شوي دي.</verse>
			</chapter>
			<chapter number="22">
				<verse number="1">بیا فرښتې ماته د ژوندون د اوبو سیند وښوده چې د بلور په شان ځلېده او د خدای او وري د تخت څخه بهېده</verse>
				<verse number="2">او د ښار د لوی سرک له منځ نه تېرېده. د سیند په دواړو غاړو کې د ژوندانه ونه وه چې په کال کې به یې دولس ډوله مېوه نیوله او هره میاشت کې به یې یوځل. د دې ونې پاڼې د قومونو د علاج دپاره وې.</verse>
				<verse number="3">په هغه ښار کې به نور داسې شی نه وي چې د خدای لعنت ورباندې وي. د خدای او وري تخت به په هغه ښار کې وي او د خدای خدمتګاران به د خدای عبادت کوي.</verse>
				<verse number="4">هغوی به هغه مخامخ ویني او د هغه نوم به د هغوی په تندیو باندې لیکل شوی وي.</verse>
				<verse number="5">هلته به نوره شپه نه وي او هغوی به د څراغ یا لمر رڼا ته اړتیا نه لري، ځکه څښتن خدای به د هغوی دپاره رڼا وي او هغوی به تل ترتله هلته پاچاهي کوي.</verse>
				<verse number="6">بیا فرښتې ماته وویل: «دا خبرې د باور وړ او رښتیا دي. څښتن خدای چې خپلو پیغمبرانو ته الهام ورکوي، خپله فرښته رالېږلې ده چې خپلو خدمتګارانو ته هغه شیان وروښایي چې ډېر زر به پېښ شي.»</verse>
				<verse number="7">عیسی مسیح وایي: «واورئ، زه زر درځم، بختور دی هغه څوک چې د دې کتاب پېشګویانې او پیغامونه مني.»</verse>
				<verse number="8">زه یوحنا هغه څوک یم چې دا شیان مې واورېدل او ومې لیدل. څنګه چې مې دا شیان واورېدل او ولیدل، نو د هغې فرښتې په پښو کې چې دا شیان یې راته ښودلي وو، پرېوتم چې سجده ورته وکړم.</verse>
				<verse number="9">خو هغې ماته وویل: «داسې مه کوه! زه خو ستا او ستا د ورونو یعنې پیغمبرانو او هغو کسانو په شان چې د دې کتاب پیغامونه مني، د خدای یوه خدمتګاره یم. یوازې د خدای عبادت کوه.»</verse>
				<verse number="10">بیا هغې ماته وویل: «د دې کتاب پېشګویانې او پیغامونه مه پټوه، ځکه چې هغه وخت نژدې دی چې دا شیان به پېښ شي.</verse>
				<verse number="11">پرېږده چې بدکاران خپل بد کارونه وکړي او فاسد خلک خپل فساد ته دوام ورکړي، عادلان دې خپلو نېکو کارونو ته دوام ورکړي او سپېڅلي خلک دې سپېڅلي اوسي.»</verse>
				<verse number="12">عیسی وایي: «واورئ، زه زر درځم او د ځان سره به هرچا ته د هغه د عملونو سره سم اجر او بدل ورکړم.</verse>
				<verse number="13">زه الف او یا یم، زه اول او اخر یم، زه شروع او پای یم.»</verse>
				<verse number="14">بختور دي هغه خلک چې خپلې چپنې پاکې ووینځي، ترڅو د دې حق ولري چې د ژوندانه د ونې مېوه وخوري او وکولای شي چې ښار ته د دروازو له لارې ورننوځي.</verse>
				<verse number="15">خو سپي، جادوګران، زناکاران، قاتلان، بت پرستان او دروغجن خلک به د ښار څخه دباندې پاتې وي.</verse>
				<verse number="16">«ما عیسی خپله فرښته تاسو ته درولېږله چې کلیساګانو دپاره دا پیغام ورسوي. زه د داود د نسل څخه یم او د سهار ځلېدونکی ستوری یم.»</verse>
				<verse number="17">روح القدس او ناوې عیسی ته وایي: «راشه!» او څوک یې چې اوري، هغه دې هم ووایي: «راشه!» څوک چې تږی وي، هغه دې راشي، او څوک چې د ژوندون اوبه غواړي، هغه دې دا اوبه لاسته راوړي، ځکه چې وړیا دي.</verse>
				<verse number="18">زه یوحنا هر هغه چاته چې د دې کتاب پېشګویانې او پیغامونه اوري، خبرداری ورکوم چې که چېرې څوک د خپل ځان نه په هغه کې کوم شی ورزیات کړي، نو خدای به هغه بلاګانې چې په دې کتاب کې بیان شوې دي، د هغه په سر باندې راولي.</verse>
				<verse number="19">او که څوک د دې پېشګویانو او پیغام څخه کوم څه کم کړي، نو خدای به هغه د ژوندانه د ونې او سپېڅلي ښار نه چې په دې کتاب کې بیان شوي دي، بې برخې کړي.</verse>
				<verse number="20">هغه څوک چې د دې ټولو شیانو په هکله شاهدي ورکوي، وایي: «هو، زه زر درځم!» امین، ای څښتنه عیسی، راشه!</verse>
				<verse number="21">په تاسو ټولو باندې دې د څښتن عیسی فضل وي.</verse>
			</chapter>
		</book>
	</testament>
</bible>
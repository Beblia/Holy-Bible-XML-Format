<?xml version="1.0" encoding="UTF-8"?>
<bible translation="Fulfulde Bible (Caka Nigeria Arabic Script) (اَلْکَوَلْ کٜسَلْ ندٜرْ فُلْفُلْدٜ شَکَ نَاجٜىٰرِيَ)" status="© 2011, Bible League, All rights reserved." site="https://www.bible.com/bible/2377/MAT.2.FUV">
	<testament name="New">
		<book number="40">
			<chapter number="1">
				<verse number="1">طٜعٜ نغٛنِ اِنْطٜ مَامَعٜنْ يٜىٰسُ اَلْمَسِيحُ لٜݧٛلْ دَوْدَ، دَوْدَ لٜݧٛلْ اِبْرَاهِمْ؞</verse>
				<verse number="2">اِبْرَاهِمْ دَݧِ اِشِيَاکُ، ندٜنْ اِشِيَاکُ دَݧِ يَاکُبُ، ندٜنْ يَاکُبُ دَݧِ يَحُودَ اٜ سَکِرَاٻٜ مَاکٛ،</verse>
				<verse number="3">يَحُودَ دَݧِ فٜرٜسَ اٜ جٜىٰرَ، مَدُوجٛ جٜىٰرَ وٛنِ تَامَرْ، فٜرٜسَ دَݧِ حٜسٜرُونَ، حٜسٜرُونَ دَݧِ اَرَمْ،</verse>
				<verse number="4">اَرَمْ دَݧِ اَمِينَدَبْ، اَمِينَدَبْ دَݧِ نَاشٛنْ، نَاشٛنْ دَݧِ سَلْمٛنْ،</verse>
				<verse number="5">سَلْمٛنْ دَݧِ بٛعَاجَ، مَدُوجٛ بٛعَاجَ وٛنِ رَحَبْ، بٛعَاجَ دَݧِ اٛبِدَ، مَدُوجٛ اٛبِدَ وٛنِ رُتْ، اٛبِدَ دَݧِ جٜىٰسِ،</verse>
				<verse number="6">جٜىٰسِ دَݧِ دَوْدَ لَامِيطٛ، دَوْدَ لَامِيطٛ دَݧِ سُلٜيْمَانُ، مَدُوجٛ سُلٜيْمَانُ وٛنِ دٜبّٛ اُرِيَ ندٜنّٛ،</verse>
				<verse number="7">سُلٜيْمَانُ دَݧِ رٜحٛبٛوَمْ، رٜحٛبٛوَمْ دَݧِ اَبِجَ، اَبِجَ دَݧِ اَاسَ،</verse>
				<verse number="8">اَاسَ دَݧِ جٜحٛوشَفَتْ، جٜحٛوشَفَتْ دَݧِ جٛورَمْ، جٛورَمْ دَݧِ اَجَارِيَ،</verse>
				<verse number="9">اَجَارِيَ دَݧِ جٛوتَمَ، جٛوتَمَ دَݧِ اَحَسْ، اَحَسْ دَݧِ حٜجٜکَايَ،</verse>
				<verse number="10">حٜجٜکَايَ دَݧِ مَنَاسٜ، مَنَاسٜ دَݧِ اَمٛنْ، اَمٛنْ دَݧِ جٛوسَيَ،</verse>
				<verse number="11">جٛوسَيَ دَݧِ جٜکٛونِيَ اٜ سَکِرَاٻٜ مَاکٛ وٛرْٻٜ، شَرٜلْ کٛ يَحُودَنْکٛعٜنْ نَنْغَا نجَارَا لٜيْدِ بَابِيلَ؞</verse>
				<verse number="12">غَطَ طُمْ يَارِيٻٜ لٜيْدِ بَابِيلَ، جٜکٛونِيَ دَݧِ شٜيَلْتِيَلْ، شٜيَلْتِيَلْ دَݧِ جَرُوبَبٜلْ،</verse>
				<verse number="13">جَرُوبَبٜلْ دَݧِ اَبِيحُدُ، اَبِيحُدُ دَݧِ اٜلِيَاکِمْ، اٜلِيَاکِمْ دَݧِ اَاجٛرٛ،</verse>
				<verse number="14">اَاجٛرٛ دَݧِ جَادٛکْ، جَادٛکْ دَݧِ اَاکِمْ، اَاکِمْ دَݧِ اَلِييُدُ،</verse>
				<verse number="15">اَلِييُدُ دَݧِ اٜلٜيَاجَرْ، اٜلٜيَاجَرْ دَݧِ مَتَانَ، مَتَانَ دَݧِ يَاکُبُ،</verse>
				<verse number="16">يَاکُبُ دَݧِ يُسُفُ غٛرْکٛ مَرْيَامَ، مَرْيَامَ دَݧِ يٜىٰسُ بِعٜتٜىٰطٛ اَلْمَسِيحُ؞</verse>
				<verse number="17">اٜ وٛودِ مَامَعٜنْ سَڤّٛ اٜ نَيٛ دَغَ جَامَنُ اِبْرَاهِمْ يَاکِ جَامَنُ دَوْدَ؞ اٜ وٛودِ مَامَعٜنْ سَڤّٛ اٜ نَيٛ دَغَ جَامَنُ دَوْدَ يَاکِ شَرٜلْ نغٜلْ يَحُودَنْکٛعٜنْ نجَارَا مَشُّنغَاکُ تٛ لٜيْدِ بَابِيلَ؞ اٜ وٛودِ مَامَعٜنْ سَڤّٛ اٜ نَيٛ دَغَ شَرٜلْ نغٜلْ يَحُودَنْکٛعٜنْ نجَارَا مَشُّنغَاکُ تٛ لٜيْدِ بَابِيلَ يَاکِ دَݧْنغٛلْ اَلْمَسِيحُ؞</verse>
				<verse number="18">رَا نٛ يٜىٰسُ اَلْمَسِيحُ دَݧِرَا؞ مَدُوجٛ مَاکٛ مَرْيَامَ وَادِ اَلْکَوَلْ تٜىٰغَلْ اٜ يُسُفُ؞ اَمَّا کٛ ٻٜ نغَطَ تٜىٰغَلْ، سٜيْ اٛ تَوْرَا رٜىٰدُ دَغَ تٛ رُوحُ اَللَّه؞</verse>
				<verse number="19">ندٜ يُسُفُ اٛ نٜطّٛ اَادِلِيجٛ، اٛ يِطَا اٛ سٜمْتِنَمٛ اٜ نجَيْرِ؞ اٛ دَرْوِ اٛ يٛوفَمٛ اٜ سُوطٜ؞</verse>
				<verse number="20">اَمَّا شَرٜلْ نغٜلْ اٛ ݧُمَتَ دٛوْ مَاجُمْ، مَلَاعِکَاجٛ جٛومِرَاوٛ وَنْغَنِمٛ ندٜرْ کٛيْطٛلْ، وِعِمٛ، ‏«‏يُسُفُ ٻِي دَوْدَ، تَاع حُلُ تٜعُکِ مَرْيَامَ، نغَمْ ٻِنْغٜلْ نغٜلْ اٛ سَاوِ دَغَ تٛ رُوحُ اَللَّه نغٜلْ پِوٛيِ؞</verse>
				<verse number="21">اٛ دَݧَيْ ٻِطّٛ غٛرْکٛ ندٜنْ اَ نٛدَّيْمٛ يٜىٰسُ، نغَمْ اٛ حِسْنَيْ يِمْٻٜ مَاکٛ دَغَ حَکّٜ مَٻّٜ؞»‏</verse>
				<verse number="22">فُو فِي طُعُمْ طُمْ وَطِ نغَمْ طُمْ حٜبِّنَ کٛ جٛومِرَاوٛ وِعِ دَغَ حٛنْدُکٛ اَنَّبِيجٛ، اٛ وِعِ،</verse>
				<verse number="23">‏«‏رَطُّمْ، سُرْبَاجٛ مٛ اَنْدَا غٛرْکٛ دَݧَيْ ٻِطّٛ غٛرْکٛ، ندٜنْ طُمْ نٛدَّيْ اِنْدٜ مَاکٛ اِمَانُوٜلْ؞»‏ مَعَنَ اِمَانُوٜلْ وٛنِ، ‏«‏اَللَّه اٜ وٛنْدِ اٜ مٜىٰطٜنْ؞»‏</verse>
				<verse number="24">ندٜ يُسُفُ اُمِّي دَغَ طٜيْنغٛلْ نغٛلْ، سٜيْ وَطِ کٛ مَلَاعِکَاجٛ جٛومِرَاوٛ اٛنْ وِعِمٛ، اٛ تٜعِ مَرْيَامَ؞</verse>
				<verse number="25">اَمَّا اٛ اَنْدَامٛ نَاکِ غَطَ اٛ دَݧِ ٻِطّٛ مَاکٛ؞ ندٜنْ يُسُفُ نٛدِّ ٻِطّٛ اٛنْ يٜىٰسُ؞</verse>
			</chapter>
			<chapter number="2">
				<verse number="1">غَطَ يٜىٰسُ دَݧَامَ اٜ غَرِيرِ بَيْتَلَامِ ندٜرْ لٜيْدِ يَحُودِيَ، ندٜرْ شَرٜلْ نغٜلْ حِرُدُسْ لَامٛتٛ، وٛٻّٜ اَنْدَنْٻٜ کٛودٜ دَغَ فُونَ ٻٜ نغَرِ اُرُشَلِيمَ،</verse>
				<verse number="2">اٜ ٻٜ پَمَ، ‏«‏تٛيٜ اٛنْ طٛنْ دَݧَاطٛ لَامِيطٛ يَحُودَنْکٛعٜنْ؟ نغَمْ مِنْ نغِعِ حٛودٜرٜ مَاکٛ دَغَ فُونَ، مِنْ نغَرِي مِنْ مَوْنِنَمٛ؞»‏</verse>
				<verse number="3">ندٜ حِرُدُسْ لَامِيطٛ نَنِ نٛنْ، اٛ وَنِّ، کَنْکٛ اٜ يِمْٻٜ اُرُشَلِيمَ طُطْٻٜ؞</verse>
				<verse number="4">سٜيْ اٛ نٛدِّ مَوْٻٜ اَرْدِيٻٜ دِينَ اٜ مٛودِٻّٜ اَتَّوْرَ، اٛ پَمِٻٜ، ‏«‏تٛيٜ اَلْمَسِيحُ دَݧٜتٜىٰ؟»‏</verse>
				<verse number="5">ٻٜ مبِعِمٛ، ‏«‏ندٜرْ غَرِيرِ بَيْتَلَامِ ندٜرْ لٜيْدِ يَحُودِيَ؞ نغَمْ رَا کٛ اَنَّبِيجٛ وِنْدِ،</verse>
				<verse number="6">‏‹‏اَمَّا، اَنْ، غَرِيٜلْ بَيْتَلَامِ غٛنْغٜلْ ندٜرْ لٜيْدِ يَحُودَ، اَنْ اَ غَرِيٜلْ غٛودُنغٜلْ تٜدُّنغَلْ ندٜرْ لٜيْدِ ندِنْ، نغَمْ دَغَ ندٜرْ مَاطَ غٛطّٛ لَامِيطٛ پِوٛيْتَ، کَنْکٛ وَرْتَتَ غَيْنَاکٛ يِمْٻٜ اَمْ اِسْرَاعِيلَنْکٛعٜنْ؞›‏ »‏</verse>
				<verse number="7">سٜيْ حِرُدُسْ نٛدِّ ٻٜنْ طٛنْ اَنْدَنْٻٜ کٛودٜ اٜ سُوطٜ، اٛ پَمِٻٜ شَرٜلْ نغٜلْ ٻٜ نغِعِ حٛودٜرٜ ندٜنْ، ٻٜ مبِعِمٛکَ؞</verse>
				<verse number="8">سٜيْ اٛ لِلِٻٜ بَيْتَلَامِ، اٛ وِعِ، ‏«‏نجَحٜىٰ طَٻِّتٛنْ ٻِنْغٜلْ نغٜلْ بٛطُّمْ؞ تٛ اٛنْ نغِعِينغٜلْ، نغَرٛنْ مبِعٛنْيَمْکَ، نغَمْ مِنْ مَا مِ يَحَ مِ مَوْنِنَنغٜلْ؞»‏</verse>
				<verse number="9">ندٜ ٻٜ نَنِ کٛ لَامِيطٛ اٛنْ وِعِ، سٜيْ ٻٜ نَنْغِ لَاوٛلْ؞ ندٜ ٻٜ نغِعِ حٛودٜرٜ ندٜنْ، ٻٜ نَنِ بٜلْطُمْ نَاع سٜطَّ؞ حٛودٜرٜ ندٜنْ اَرْدِيٻٜ نَاکِ ندٜ دَرِ دٛوْ تٛ ٻِنْغٜلْ نغٜلْ وٛنِ؞</verse>
				<verse number="10"></verse>
				<verse number="11">ندٜ ٻٜ نَتِّ وُرٛ نغٛنْ، ٻٜ تَوِ ٻِنْغٜلْ نغٜلْ اٜ مَرْيَامَ مَدُوجٛ مَاغٜلْ؞ ٻٜ ندِشِّ ٻٜ مَوْنِنِنغٜلْ، ندٜنْ ٻٜ ڤِتِّ دٛݝْلٜ مَٻّٜ ٻٜ کٛکِّنغٜلْ شَاحُ جِينَارِ، اٜ اُرْدٜ وٜلْندٜ بِعٜتٜىٰندٜ فِرَنْکِسٜنْ، اٜ نٜبَّمْ اُرٛوجَمْ بِعٜتٜىٰطَمْ مُرْ؞</verse>
				<verse number="12">ندٜ اَللَّه حَطِيٻٜ ندٜرْ کٛيْطٛلْ تٛع ٻٜ شٛعّٛو تٛ حِرُدُسْ، سٜيْ ٻٜ تٛکِّ لَاوٛلْ فٜىٰرٜ ٻٜ شٛعِّ لٜيْدِ مَٻّٜ؞</verse>
				<verse number="13">غَطَ اَنْدَنْٻٜ کٛودٜ ٻٜنْ ندِلِّ، سٜيْ مَلَاعِکَاجٛ جٛومِرَاوٛ وَنْغَنِ يُسُفُ ندٜرْ کٛيْطٛلْ، وِعِمٛ، ‏«‏اُمَّ کٛشَّا ٻِنْغٜلْ نغٜلْ اٜ مَدُوجٛ مَاغٜلْ ندٛغَّا نجَحَا لٜيْدِ مَسَرْ؞ نجٛوطٜىٰ تٛنْ نَا مِ وِعِيعٛنْ نغَرْتٛنْ، نغَمْ حِرُدُسْ اٜ يِطِ طَٻِّتَ ٻِنْغٜلْ نغٜلْ نغَمْ اٛ وَرَنغٜلْ؞»‏</verse>
				<verse number="14">يُسُفُ اُمِّي حٛشِّ ٻِنْغٜلْ نغٜلْ اٜ مَدُوجٛ مَاغٜلْ شَکَ جٜمَّ، اٛ دِلِّ لٜيْدِ مَسَرْ؞</verse>
				<verse number="15">تٛنْ ٻٜ نجٛوطِ نَاکِ حِرُدُسْ مَايِ؞ نٛنْ وَطِي نغَمْ طُمْ حٜبِّنَ کٛ جٛومِرَاوٛ وِعِ دَغَ حٛنْدُکٛ اَنَّبِيجٛ مَاکٛ وِيکِ، ‏«‏دَغَ لٜيْدِ مَسَرْ مِ نٛدِّ ٻِطّٛ اَمْ؞»‏</verse>
				<verse number="16">ندٜ حِرُدُسْ فَامِ اَنْدَنْٻٜ کٛودٜ ٻٜنْ پٛيْرِيمٛ، سٜيْ ٻٜرْندٜ مَاکٛ مٜتِّ نَاع سٜطَّ؞ اٛ وِعِ طُمْ وَرَ ٻِکّٛيْ ڤَمَرٛيْ فُو نغٛرٛيْ نغٛودُکٛيْ دُوٻِ طِطِ يَاکِ لٜيْ نغٛنْکٛيْ ندٜرْ غَرِيٜلْ بَيْتَلَامِ اٜ حَادٜ غَرِيٜلْ نغٜلْ؞ اٛ وَطُ نٛنْ نغَمْ اَنْدَنْٻٜ کٛودٜ ٻٜنْ مبِعِمٛ اَرَنْدٜ حٛودٜرٜ ندٜنْ وَنْغَنِيٻٜ دُوٻِ طِطِ پَٻِّيطِ؞</verse>
				<verse number="17">نٛنْ حٜبِّنِ کٛ اَللَّه وِعِ دَغَ حٛنْدُکٛ اَنَّبِ اِرْمِيَ وِيکِ،</verse>
				<verse number="18">‏«‏طُمْ نَنِ حٛنٛنْدٜ ندٜرْ غَرِيرِ رَامَ، بٛجِّ نَوْطِ؞ طُمْ رَحِيلَ وٛيَنْتَ ٻِٻّٜ مَاکٛ، اٛ وَݧِ اٛ وَلْتِنَنٜىٰ ٻٜرْندٜ، نغَمْ ٻِٻّٜ مَاکٛ مَايِ؞»‏</verse>
				<verse number="19">غَطَ حِرُدُسْ مَايِ، سٜيْ مَلَاعِکَاجٛ جٛومِرَاوٛ وَنْغَنِ يُسُفُ ندٜرْ کٛيْطٛلْ اٜ مَسَرْ، وِعِ،</verse>
				<verse number="20">‏«‏اُمَّ کٛشَّا ٻِنْغٜلْ نغٜلْ اٜ مَدُوجٛ مَاغٜلْ شٛعّٛطَا لٜيْدِ اِسْرَاعِيلَ، نغَمْ ٻٜنْ طٛنْ طَٻُّتُٻٜ مبَرَ ٻِنْغٜلْ نغٜلْ ٻٜ مَايِ؞»‏</verse>
				<verse number="21">سٜيْ يُسُفُ اُمِّي، حٛشِّ ٻِنْغٜلْ نغٜلْ اٜ مَدُوجٛ مَاغٜلْ، ٻٜ شٛعِّي لٜيْدِ اِسْرَاعِيلَ؞</verse>
				<verse number="22">اَمَّا ندٜ اٛ نَنِ اَرْکِلَيُسْ رٛنِي جٛوطٛرْغَلْ لَامُ ݧَاکٛ مُوطُمْ حِرُدُسْ اٜ مٛ لَامٛ لٜيْدِ يَحُودِيَ، سٜيْ اٛ حُلِ يَاکِ تٛنْ؞ اَمَّا ندٜ طُمْ وَغِّنِمٛ ندٜرْ کٛيْطٛلْ، سٜيْ اٛ سٛعِّ اٛ يَحِ لٜيْدِ غَلِيلِ؞</verse>
				<verse number="23">اٛ يَحِ اٛ جٛوطِي ندٜرْ وٛنْدِ غَرِيرِ بِعٜتٜىٰندِ نَجَرَتْ، نغَمْ طُمْ حٜبِّنَ کٛ اَللَّه وِعِ دَغَ کٛنْدُطٜ اَنَّبٛعٜنْ وِيکِ، ‏«‏طُمْ نٛدَّيْمٛ نَجَرَنْکٜىٰجٛ؞»‏</verse>
			</chapter>
			<chapter number="3">
				<verse number="1">غَطَ دُوٻِ طُطِّ يَحَيَ غَطٛووٛ بَڤْتِسْمَ يَحِ ندٜرْ لَدّٜ يَحُودِيَ، اٜ مٛ وَعَجِنَ،</verse>
				<verse number="2">اٜ مٛ وِعَ، ‏«‏تُوبٜىٰ، نغَمْ لَامُ اَللَّه ٻَدَکٜ!‏»‏</verse>
				<verse number="3">اٛنْ طٛنْ کَنْکٛ وٛنِ مٛ اَنَّبِ اِشَايَ مٜتِ دٛوْ مَاکٛ، وِعِ، ‏«‏غٛطّٛ اٜ نٛدَّ ندٜرْ لَدّٜ، اٜ وِعَ، ‏‹‏مٛعِّنٜىٰ طَتَلْ جٛومِرَاوٛ، ڤٛرْتٜىٰ لَاوٛلْ نغَمْ غَرٛلْ مَاکٛ!‏›‏ »‏</verse>
				<verse number="4">يَحَيَ اٜ ٻٛرْنِي کٛلْتٜ طٜ طُمْ وَطِرِ لٜىٰٻٜ نغٜىٰلٛوبَ، اٜ مٛ تَادِي تَادٛرْدٜ لَرَلْ؞ ݧَمْندُ مَاکٛ وٛنِ بَابٜىٰجِ اٜ نجُمْرِ؞</verse>
				<verse number="5">سٜيْ يِمْٻٜ طُطْٻٜ دَغَ غَرِيرِ اُرُشَلِيمَ اٜ لٜيْدِ يَحُودِيَ فُو اٜ غَرِيجٜ طٜ حَادٜ شَانغٛلْ اُرْدُنْ ٻٜ نغَطِ کَ يَاکِ تٛ مَاکٛ؞</verse>
				<verse number="6">اٜ ٻٜ مبِعَ فُو کٛ وٛوطَا طُمْ ٻٜ نغَطِ، اٜ مٛ وَطَنَٻٜ بَڤْتِسْمَ ندٜرْ شَانغٛلْ اُرْدُنْ؞</verse>
				<verse number="7">اَمَّا ندٜ يَحَيَ يِعِ فَارِسَنْکٛعٜنْ اٜ سَادُسَنْکٛعٜنْ طُطْٻٜ نغَرِ نغَمْ اٛ وَطَنَٻٜ بَڤْتِسْمَ، اٛ وِعِٻٜ، ‏«‏اٛنٛنْ ٻِٻّٜ بٛولٜ!‏ مٛيٜ وِعِعٛنْ ندٛغّٛنْ بٛنٜ غَرَيْطُمْ؟</verse>
				<verse number="8">نغَطٜىٰ کٛ حٛلَّتَ اٛنْ اَلِ حَکّٜىٰجِ مٛوطٛنْ؞</verse>
				<verse number="9">تٛع اٛنْ ݧُمُ اٛنْ مبِعَيْ ندٜرْ ٻٜرْطٜ مٛوطٛنْ، ‏‹‏مِنٛنْ، مِنْ ٻِٻّٜ اَنَّبِ اِبْرَاهِمْ؞›‏ نغَمْ اٜ مِ وِعَعٛنْ، اَللَّه وَاوَيْ اُمِّنَنْکِ اَنَّبِ اِبْرَاهِمْ ٻِٻّٜ دَغَ ندٜرْ کَاپٜ طٜعٜ؞</verse>
				<verse number="10">کٛو جٛونِ فٜعِّرْدٜ پٜفْتَامَ نغَمْ فٜعَّ لٜطّٜ دَغَ طَطِ مَاجٜ؞ لٜکِّ فُو کِ رِمَتَا ٻِکّٛيْ مبٛطْکٛيْ، طُمْ فٜعَّيْکِ طُمْ فَطَّکِ ندٜرْ حِيتٜ؞</verse>
				<verse number="11">مِنْ، اٜ مِ وَطِرَنَعٛنْ بَڤْتِسْمَ اٜ ندِيَمْ نغَمْ حٛلُّکِ اٛنْ تُوبِ؞ اَمَّا ٻُرْطٛيَمْ مَنْغُ اٜ وَرَ غَطَ اَمْ؞ مِ فٛتَايِ مِ جٛغٛو ڤَطٜ مَاکٛ؞ اٛ وَطِرَنَيْعٛنْ بَڤْتِسْمَ اٜ رُوحُ اَللَّه اٜ حِيتٜ؞</verse>
				<verse number="12">اٜ مٛ جٛغِي بٜسِرْطُمْ غَوْرِ مَاکٛ نغَمْ سٜنْدُکِ غَوْرِ اٜ ݧَاندٜ؞ اٛ حَوْرِتَيْ غَوْرِ ندِنْ، اٛ وَطَندِ ندٜرْ رٜسِرْدٜ غَوْرِ مَاکٛ، اَمَّا اٛ وُلَ ݧَاندٜ ندٜنْ ندٜرْ حِيتٜ نغٜ وَاتَتَا؞»‏</verse>
				<verse number="13">اٜ شَرٜلْ نغٜلْ يٜىٰسُ وَرٛيِ دَغَ لٜيْدِ غَلِيلِ؞ اٛ يَحِ شَانغٛلْ اُرْدُنْ تٛ يَحَيَ نغَمْ يَحَيَ وَطَنَمٛ بَڤْتِسْمَ؞</verse>
				<verse number="14">اَمَّا يَحَيَ يِطِي وَݧَ وَطَنْکِمٛ بَڤْتِسْمَ، اٜ وِعَ، ‏«‏اٜ حَانِ نغَطَنَايَمْ بَڤْتِسْمَ، اَمَّا اَ وَرِ تٛ اَمْ؟»‏</verse>
				<verse number="15">اَمَّا يٜىٰسُ نٛوتِي وِعِ، ‏«‏اَلُ طُمْ وَرْتَ نٛنْ جٛونِ، نغَمْ نٛنْ حَانِ کٜبِّنِرٜنْ کٛ اَللَّه يِطِ نغَطٜنْ؞»‏ ندٜنْ يَحَيَ جَٻِ؞</verse>
				<verse number="16">ندٜ طُمْ وَطَنِ يٜىٰسُ بَڤْتِسْمَ، اٜ مٛ وُرْتٛ ندٜرْ ندِيَمْ طَمْ، سٜيْ طٛنْ اٜ طٛنْ دٛوْ مَٻِّتِي اٛ يِعِ رُوحُ اَللَّه اٜ جِڤّٛيٛ دٛوْ مَاکٛ اٜ ٻَنْدُ بٛ فٛوندُ؞</verse>
				<verse number="17">سٜيْ حٛنٛنْدٜ پِوٛيِ دَغَ دٛوْ وِعِ، ‏«‏اٛعٛ وٛنِ ٻِطّٛ اَمْ مٛ نغِطُمِ، اٜ مِ نَنَ بٜلْطُمْ مَاکٛ؞»‏</verse>
			</chapter>
			<chapter number="4">
				<verse number="1">سٜيْ رُوحُ اَللَّه يَارِ يٜىٰسُ ندٜرْ لَدّٜ نغَمْ شٜيْطَنْ فٛوندَمٛ؞</verse>
				<verse number="2">غَطَ يٜىٰسُ وَطِي بَلْطٜ 40 اٜ سُومٛو جٜمَّ اٜ ݧَلَوْمَ، وٜىٰلٛ نَنْغِمٛ؞</verse>
				<verse number="3">سٜيْ شٜيْطَنْ وَرِ، وِعِمٛ، ‏«‏تٛ اَنْ وٛنِ ٻِطّٛ اَللَّه، وِعُ طٜعٜ کَاپٜ نغَرْتَ بُرٛودِ؞»‏</verse>
				<verse number="4">يٜىٰسُ نٛوتِي وِعِمٛ، ‏«‏اَايَارٜ وِعِي، ‏‹‏نَاع اٜ ݧَمْندُ تَنْ نٜطّٛ مَرٛرْتٛو، سٜيْ نِ اٜ کٛو ندٜيٜ وٛلْدٜ غَرٛيْندٜ دَغَ تٛ اَللَّه؞›‏ »‏</verse>
				<verse number="5">سٜيْ شٜيْطَنْ يَارِمٛ اُرُشَلِيمَ غَرِيرِ شٜنِيندِ دَرْنِمٛ تٛنْ دٛوْ حٛورٜ وُرٛ شٜنِينغٛ،</verse>
				<verse number="6">وِعِمٛ، ‏«‏تٛ اَنْ وٛنِ ٻِطّٛ اَللَّه، دِوُ دَغَ طٛعٛ نغَمْ اَايَارٜ وِعِي، ‏‹‏اَللَّه وِعَيْ مَلَاعِکَعٜنْ مُوطُمْ مبَلُّمَا بٛطُّمْ؞ ٻٜ تَٻّٜتٜ ندٜرْ جُوطٜ مَٻّٜ، نغَمْ تٛع نَوْنَا کٛيْطٜ مَاطَ دٛوْ حَيْرٜ؞›‏ »‏</verse>
				<verse number="7">يٜىٰسُ وِعِمٛ، ‏«‏طٛنْمَا اَايَارٜ وِعِي، ‏‹‏تَاع فٛوندُ اَللَّه جٛومِرَاوٛ مَاطَ!‏›‏ »‏</verse>
				<verse number="8">شٜيْطَنْ فُطِّتِ يَارِمٛ دٛوْ وٛنْدٜ حٛشّٜىٰرٜ تٛوْندٜ حٛلِّمٛ لٜيْطٜ دُونِيَارُ فُو اٜ جَوْدِ مَاجٜ،</verse>
				<verse number="9">اٛ وِعِمٛ، ‏«‏طُعُمْ فُو مِ حٛکّٜتٜطُمْ تَا دِشَّکٜ اَ مَوْنِنِييَمْ؞»‏</verse>
				<verse number="10">سٜيْ يٜىٰسُ وِعِمٛ، ‏«‏اُمَّ دَغَ طٛعٛ، اَنْ شٜيْطَنْ!‏ اَايَارٜ وِعِي، ‏‹‏مَوْنِنْ اَللَّه جٛومِرَاوٛ مَاطَ، کَنْکٛ تَنْ مَوْنِنْتَا؞›‏ »‏</verse>
				<verse number="11">سٜيْ شٜيْطَنْ اَلِمٛ، مَلَاعِکَعٜنْ نغَرِ مبَلِّمٛ؞</verse>
				<verse number="12">تٛو، ندٜ يٜىٰسُ نَنِ طُمْ مَٻِّي يَحَيَ ندٜرْ سُودُ شُرَلْ، اٛ سٛعِّي لٜيْدِ غَلِيلِ؞</verse>
				<verse number="13">اٛ اَلِ غَرِيرِ نَجَرَتْ، اٛ يَحِ اٛ جٛوطِي غَرِيرِ کَفَرْنَحُمْ نغٛنْدِ حَادٜ مبٜىٰلَ ندٜرْ لٜيْدِ جَبَلُونَ اٜ نَفْتَالِ؞</verse>
				<verse number="14">اٛ وَطِي نٛنْ نغَمْ طُمْ حٜبِّنَ کٛ اَللَّه وِعِ دَغَ حٛنْدُکٛ اَنَّبِ اِشَايَ وِيکِ،</verse>
				<verse number="15">‏«‏لٜيْدِ جَبَلُونَ اٜ لٜيْدِ نَفْتَالِ، اٛنٛنْ لٜيْطٜ غٛنْطٜ دٛوْ لَاوٛلْ حَادٜ مبٜىٰلَ، فٛنْغٛ شَانغٛلْ اُرْدُنْ، ندٜرْ لٜيْدِ غَلِيلِ ندِ يِمْٻٜ نَاع يَحُودَنْکٛعٜنْ!‏</verse>
				<verse number="16">يِمْٻٜ جٛوطِيٻٜ ندٜرْ ݧِوْرٜ ٻٜ نغِعِي جَيْنغٛلْ مَنْغٛلْ، ندٜنْ ٻٜنْ طٛنْ جٛوطِيٻٜ ندٜرْ لٜيْدِ ندِ طٛوْدِ مَيْدٜ، جَيْنغٛلْ وُرْتٛيَکٜ يٜيْنِ دٛوْ مَٻّٜ؞»‏</verse>
				<verse number="17">دَغَ شَرٜلْ نغٜلْ، يٜىٰسُ فُطِّ وَعَجِنْکِ، اٜ وِعَ، ‏«‏تُوبٜىٰ، نغَمْ لَامُ اَللَّه وَرِي حَادٜ مٛوطٛنْ؞»‏</verse>
				<verse number="18">يٜىٰسُ اٜ يَحَ حَادٜ مبٜىٰلَ غَلِيلِ، اٛ يِعِ سَکِرَاٻٜ طِطٛ، سِيمَنْ بِعٜتٜىٰطٛ بِيتُرُسْ اٜ مِݧِرَاوٛ مَاکٛ اَنْدِرَاوُسْ، اٜ ٻٜ نغَطَ نَنْغِرْطُمْ لِپِّ مَٻّٜ ندٜرْ ندِيَمْ، نغَمْ ٻٜ نَنْغٛوٻٜ لِپِّ؞</verse>
				<verse number="19">سٜيْ يٜىٰسُ وِعِٻٜ، ‏«‏تٛکّٜىٰيَمْ، مِ وَرْتِرَيْعٛنْ غَدَّيْٻٜ يِمْٻٜ تٛ اَمْ؞»‏</verse>
				<verse number="20">طٛنْ اٜ طٛنْ ٻٜ اَلِ نَنْغِرْطُمْ لِپِّ مَٻّٜ ٻٜ تٛکِّمٛ؞</verse>
				<verse number="21">ندٜ اٛ ٻٜيْدِ يٜىٰسٛ سٜطَّ، سٜيْ اٛ يِعِ وٛٻّٜ سَکِرَاٻٜ طِطٛ، يَاکُبُ اٜ مِݧِرَاوٛ مُوطُمْ يَحَيَ ٻِٻّٜ جَبَدِ، اٜ ٻٜ ندٜرْ کٛمِوَلْ اٜ ݧَاکٛ مَٻّٜ جَبَدِ، اٜ ٻٜ مٛعِّنَ نَنْغِرْطُمْ لِپِّ مَٻّٜ، سٜيْ يٜىٰسُ نٛدِّٻٜ؞</verse>
				<verse number="22">طٛنْ اٜ طٛنْ ٻٜ اَلِ کٛمِوَلْ نغَلْ اٜ ݧَاکٛ مَٻّٜ اٛنْ، ٻٜ تٛکِّ يٜىٰسُ؞</verse>
				<verse number="23">يٜىٰسُ يَحِ کٛو تٛيٜ ندٜرْ لٜيْدِ غَلِيلِ، اٜ مٛ اٜکِّتِنَ ندٜرْ شُوطِ دٛعَارٜ مَٻّٜ، اٜ مٛ وَعَجِنَ حَبَرُ بٜلْطُمْ دٛوْ لَامُ اَللَّه، ندٜنْ اٜ مٛ يَمْطِتِنَ کٛو اِرِ طُمٜ ݧَوُ اٜ شِيَ نجَمُ ندٜرْ يِمْٻٜ؞</verse>
				<verse number="24">حَبَرُ مَاکٛ سَنْکِتِ کٛو تٛيٜ ندٜرْ لٜيْدِ سِيرِيَ؞ يِمْٻٜ نغَدَّنِمٛ فُو ݧَوْٻٜ، ڤِيدٛوٻٜ اٜ ݧَوُوجِ فٜىٰرٜ‑فٜىٰرٜ، اٜ ڤِيدٛوٻٜ اٜ نَوْطُمْ ٻَلِّ، اٜ غٛودُٻٜ غِنِّ، اٜ غٛودُٻٜ ڤَطّٜ، اٜ جَرَاٻٜ، اٛ يَمْطِتِنِٻٜ؞</verse>
				<verse number="25">يِمْٻٜ طُطْٻٜ تٛکِّ يٜىٰسُ پِوٛيْٻٜ لٜيْدِ غَلِيلِ، اٜ لٜيْدِ دِکَڤٛلِسْ، اٜ اُرُشَلِيمَ، اٜ لٜيْدِ يَحُودِيَ، اٜ فٛنْغٛ شَانغٛلْ اُرْدُنْ؞</verse>
			</chapter>
			<chapter number="5">
				<verse number="1">ندٜ يٜىٰسُ يِعِ يِمْٻٜ طُطْٻٜ نغَرِ، سٜيْ اٛ پٜنْتِ پٛلْدٜ اٛ جٛوطِ، تٛکُّٻٜمٛ نغَرِ تٛ مَاکٛ؞</verse>
				<verse number="2">سٜيْ اٛ فُطِّ اٜکِّتِنْکِٻٜ، اٛ وِعِ،</verse>
				<verse number="3">‏«‏ٻٜ بَرْکِطِنَاٻٜ غَطُٻٜ فُو کَمُّندٜ دٛوْ اَللَّه، نغَمْ کَمْٻٜ نجٜيِ لَامُ اَللَّه؞</verse>
				<verse number="4">‏«‏ٻٜ بَرْکِطِنَاٻٜ يِمْٻٜ وٛيٛوٻٜ، نغَمْ طُمْ وَلْتِنَيْ ٻٜرْطٜ مَٻّٜ؞</verse>
				<verse number="5">‏«‏ٻٜ بَرْکِطِنَاٻٜ لٜيْنٛوٻٜ کٛعٜ، نغَمْ کَمْٻٜ ندٛنَتَ دُونِيَارُ؞</verse>
				<verse number="6">‏«‏ٻٜ بَرْکِطِنَاٻٜ نَنٛوٻٜ وٜىٰلٛ اٜ طٛنْکَ وَطُکِ اَادِلَاکُ، نغَمْ ٻٜ کَرْنٜتٜىٰٻٜ؞</verse>
				<verse number="7">‏«‏ٻٜ بَرْکِطِنَاٻٜ جُرْمِنَنٛوٻٜ يِمْٻٜ، نغَمْ کَمْٻٜ مَا طُمْ يُرْمِنَنَيْٻٜ؞</verse>
				<verse number="8">‏«‏ٻٜ بَرْکِطِنَاٻٜ ٻٜ ٻٜرْطٜ لَٻْطٜ، نغَمْ ٻٜ نغِعَيْ اَللَّه؞</verse>
				<verse number="9">‏«‏ٻٜ بَرْکِطِنَاٻٜ شِرْيٛوتِرٛوٻٜ يِمْٻٜ، نغَمْ طُمْ نٛدِّرَيْٻٜ ٻِٻّٜ اَللَّه؞</verse>
				<verse number="10">‏«‏ٻٜ بَرْکِطِنَاٻٜ تٛرّٜتٜىٰٻٜ نغَمْ وَطُکِ اَادِلَاکُ، نغَمْ کَمْٻٜ نجٜيِ لَامُ اَللَّه؞</verse>
				<verse number="11">‏«‏اٛنْ بَرْکِطِنَاٻٜ تٛ يِمْٻٜ کُطِيعٛنْ، تٛرِّيعٛنْ، ڤٜوَنِيعٛنْ مبِعِي حَالَاجِ کَلُّطِ فٜىٰرٜ‑فٜىٰرٜ دٛوْ مٛوطٛنْ نغَمْ اَمْ؞</verse>
				<verse number="12">نَنٜىٰ بٜلْطُمْ، مبٜلْمبٜلْتٜىٰ، نغَمْ بَرْکَ مٛوطٛنْ طُمْ طُطُّمْ اٜ دٛوْ، نغَمْ نٛنْ ٻٜ نغَطَنّٛو اَنَّبٛعٜنْ اَرَنْدٜعٜنْ؞</verse>
				<verse number="13">‏«‏اٛنٛنْ نغٛنِ لَمْطَمْ دُونِيَارُ؞ اَمَّا تٛ بٜلْطُمْ مَاجَمْ اِتَّکٜ، کٛ وَرْتِرْتَ بٜلْطُمْ مَاجَمْ؟ وَلَا کٛ طَمْ نَفَتَ کَدِنْ، سٜيْ نِ طَمْ رُفٜىٰ يِمْٻٜ نجَاٻَطَمْ؞</verse>
				<verse number="14">‏«‏اٛنٛنْ نغٛنِ جَيْنغٛلْ دُونِيَارُ؞ غَرِيرِ نغٛنْدِ دٛوْ پٛلْدٜ ندِ سُوطَتَاکٛ؞</verse>
				<verse number="15">وَلَا غَطَنَيْطٛ فِتِلَارُ حِيتٜ حِڤَّ تُمُّدٜ دٛوْ مَيْرُ؞ سٜيْ نِ اٛ رٜسَندُ دٛوْ دَنْکِ، ندُ يٜيْنَنٛو کٛو مٛيٜ غٛنْطٛ ندٜرْ وُرٛ نغٛنْ؞</verse>
				<verse number="16">نٛنْ اٛنٛنْ مَا، اَلٜىٰ جَيْنغٛلْ مٛوطٛنْ يٜيْنَنٛو يِمْٻٜ، نغَمْ ٻٜ نغِعَ کُوطٜ مٛوطٛنْ بٛطّٜ، ٻٜ مَوْنِنَ ݧَاکٛ مٛوطٛنْ مٛ دٛوْ؞</verse>
				<verse number="17">‏«‏تٛع اٛنْ کَمّٛ مِ وَرٛيِ نغَمْ مِ وَرْتِرَ اَتَّوْرَ کٛو دٜفْتٜ اَنَّبٛعٜنْ مٜىٰرٜ؞ مِ وَرٛيِ نَاع نغَمْ مِ وَرْتِرَطُمْ مٜىٰرٜ، اَمَّا نغَمْ مِ حٜبِّنَطُمْ؞</verse>
				<verse number="18">اٜ مِ وِعَعٛنْ غٛونغَ، حَا دٛوْ اٜ لٜيْ رٜعَ، وَلَا بِنْدٜلْ غٛعٛ کٛو تٛٻّٜلْ غٛعٜلْ اِتّٜتٜىٰنغٜلْ ندٜرْ اَتَّوْرَ نَا کٛو نغٜلٜ بِنْدٜلْ ندٜرْ اَتَّوْرَ حٜبِّنَامَ؞</verse>
				<verse number="19">نغَمْ نٛنْ، کٛو مٛيٜ يٜوِ غٛعٛ ندٜرْ کٛو کٛ ٻُرِ فَمْطُکِ ندٜرْ کٛ اَللَّه وِعِ طُمْ وَطَ، ندٜنْ اٛ اٜکِّتِنِ وٛٻّٜ نغَطَ نٛنْ، طُمْ نٛدَّيْمٛ ٻُرْطٛ فَمْطُکِ ندٜرْ لَامُ اَللَّه؞ اَمَّا کٛو مٛيٜ وَطِ کٛ اَللَّه وِعِ طُمْ وَطَ، ندٜنْ اٛ اٜکِّتِنِ وٛٻّٜ نغَطَ نٛنْ، طُمْ نٛدَّيْمٛ مَوْطٛ ندٜرْ لَامُ اَللَّه؞</verse>
				<verse number="20">اٜ مِ وِعَعٛنْ، تٛ اَادِلَاکُ مٛوطٛنْ ٻُرَايِ طُمْ مٛودِٻّٜ اَتَّوْرَ اٜ فَارِسَنْکٛعٜنْ، اٛنْ نَتَّتَا لَامُ اَللَّه کٛو سٜطَّ!‏</verse>
				<verse number="21">‏«‏اٛنْ نَنِ طُمْ وِعِ يِمْٻٜ ندٜنّٛ، ‏‹‏تَاع وَطُ وَرْحٛورٜ،›‏ ندٜنْ ‏‹‏کٛو مٛيٜ وَطِ وَرْحٛورٜ اٛ کِيتٜتٜىٰطٛ؞›‏</verse>
				<verse number="22">اَمَّا اٜ مِ وِعَعٛنْ، کٛو مٛيٜ مٛنَّنِ غٛطّٛ، اَللَّه حِيتٛتٛمٛ؞ کَدِنْ کٛو مٛيٜ حُطِ غٛطّٛ، اَرْدِيٻٜ حِيتٛتٛمٛ؞ ندٜنْ کٛو مٛيٜ وِعِ غٛطّٛ ‏‹‏اَ مٜىٰرٜىٰجٛ!‏›‏ اٜ مٛ دٛوْ لَاوٛلْ نَتُّکِ وُرٛ حِيتٜ؞</verse>
				<verse number="23">نغَمْ نٛنْ، تَا وَرِي حٛکُّکِ دٛکَّلْ نغَمْ اَللَّه تٛ سَکِّرْدٜ، تَا سِفْتٛرِي بَنْدِرَاوٛ مَاطَ اٜ مٛنَّنْمَا،</verse>
				<verse number="24">اَلُ دٛکَّلْ مَاطَ يٜىٰسٛ سَکِّرْدٜ ندٜنْ، اَرَنْدٜ يَحُ شِرْيٛوتِرَا اٜ بَنْدِرَاوٛ مَاطَ اٛنْ، ندٜنْ نغَرْتَا کٛکَّا دٛکَّلْ مَاطَ؞</verse>
				<verse number="25">‏«‏تٛ غٛطّٛ وُلّٛيَکٜمَ، شَرٜلْ نغٜلْ نغٛنْطٛنْ دٛوْ طَتَلْ يَاکِ يٜىٰسٛ لَامُ سِرْيٛوتِرْ اٜ مَاکٛ جَوْطُمْ؞ تٛ نَاع نٛنْ، اٛ يَارٜتٜ يٜىٰسٛ غَطٛووٛ کِيتَ، غَطٛووٛ کِيتَ وَطُمَا ندٜرْ جُوطٜ تَادِيٻٜ، طُمْ مَٻُّمَا ندٜرْ سُودُ شُرَلْ؞</verse>
				<verse number="26">اٜ مِ وِعَعٛنْ غٛونغَ، اَ وُرْتَتَاکٛ نَا اَ يٛٻِي فُو شٜىٰدٜ طٜ طُمْ تٛکَّتَمَ کٛو اَنِينِيٜلْ حٛرَتَاکٛ؞</verse>
				<verse number="27">‏«‏اٛنْ نَنِ طُمْ وِعِي، ‏‹‏تَاع وَطُ نجٜىٰنُ؞›‏</verse>
				<verse number="28">اَمَّا مِنْ، اٜ مِ وِعَعٛنْ کٛو مٛيٜ رَارِ دٜبّٛ دَرْطٜ سُونٛ يَادَکٜ وَادِي نجٜىٰنُ اٜ مَاکٛ ندٜرْ ٻٜرْندٜ؞</verse>
				<verse number="29">تٛ حِتٜرٜ مَاطَ ندٜ ݧَامٛ اٜ وَطُمَا نغَطَا حَکّٜ، اِتُّندٜ، ڤَطَّاندٜ؞ طُمْ ٻُرَنِيمَ ندُلَّا جٛکّٛودٜ غٛعٛ ندٜرْ جٛکّٛوطٜ ٻَنْدُ مَاطَ اٜ دٛوْ طُمْ حُبِنَ فُو ٻَنْدُ مَاطَ ندٜرْ وُرٛ حِيتٜ؞</verse>
				<verse number="30">تٛ جُنْغٛ مَاطَ ݧَامٛ اٜ وَطُمَا نغَطَا حَکّٜ، اِتُّنغٛ، ڤَطَّانغٛ؞ طُمْ ٻُرَنِيمَ ندُلَّا جٛکّٛودٜ غٛعٛ ندٜرْ جٛکّٛوطٜ ٻَنْدُ مَاطَ اٜ دٛوْ فُو ٻَنْدُ مَاطَ نَتَّ ندٜرْ وُرٛ حِيتٜ؞</verse>
				<verse number="31">‏«‏کَدِنْ طُمْ وِعِ، ‏‹‏کٛو مٛيٜ يٛوفِ دٜبّٛ مُوطُمْ، سٜيْ حٛکَّمٛ طٜرٜوٛلْ وَرْکِ تٜىٰغَلْ؞›‏</verse>
				<verse number="32">اَمَّا مِنْ، اٜ مِ وِعَعٛنْ، کٛو مٛيٜ يٛوفِ دٜبّٛ مُوطُمْ تٛ نَاع نجٜىٰنُ اٛ وَطِ، تٛو، اٛ وَطِيمٛ وَطُکِ نجٜىٰنُ تٛ اٛ وَطِي وٛنْغَلْ تٜىٰغَلْ؞ ندٜنْ کٛو مٛيٜ تٜعِ جٛوفَاطٛ وَطِ نجٜىٰنُ؞</verse>
				<verse number="33">‏«‏اٛنْ نَنِي طُمْ وِعِي يِمْٻٜ ندٜنّٛ، ‏‹‏تَاع حُنَ دٛوْ فٜوْرٜ، اَمَّا حٜبِّنْ اَلْکَوَلْ نغَلْ نغَطَنْطَا جٛومِرَاوٛ؞›‏</verse>
				<verse number="34">اَمَّا اٜ مِ وِعَعٛنْ، تٛع اٛنْ کُنٛ کٛو سٜطَّ؞ تٛع اٛنْ کُنٛرٛ دٛوْ، نغَمْ تٛنْ وٛنِ تٛ اَللَّه جٛوطٛتٛ؞</verse>
				<verse number="35">ندٜنْ تٛع اٛنْ کُنٛرٛ دُونِيَارُ، نغَمْ طٛنْ وٛنِ تٛ اَللَّه رٜسَتَ کٛيْطٜ مُوطُمْ؞ ندٜنْ تٛع اٛنْ کُنٛرٛ اُرُشَلِيمَ نغَمْ کَيْرِ وٛنِ غَرِيرِ لَامِيطٛ مَوْطٛ؞</verse>
				<verse number="36">تٛع اٛنْ کُنٛرٛ غَاسَ کٛعٜ مٛوطٛنْ، نغَمْ اٛنْ مبَاوَتَا وَرْتِرْکِ لَاسٛلْ غٛعٛتٛلْ دَنٜوٛلْ کٛو ٻَلٜوٛلْ؞</verse>
				<verse number="37">اَلْ ‏‹‏اٜىٰ›‏ مٛوطٛنْ وَرْتَ ‏‹‏اٜىٰ،›‏ ندٜنْ ‏‹‏اَاعَ›‏ مٛوطٛنْ وَرْتَ ‏‹‏اَاعَ؞›‏ فُو کٛ پَٻِّي طُعُمْ، دَغَ تٛ شٜيْطَنْ طُمْ پِوٛيِ؞</verse>
				<verse number="38">‏«‏اٛنْ نَنِ طُمْ وِعِي، ‏‹‏حِتٜرٜ نغَمْ حِتٜرٜ، ندٜنْ ݧِيندٜ نغَمْ ݧِيندٜ؞›‏</verse>
				<verse number="39">اَمَّا اٜ مِ وِعَعٛنْ، تٛ غٛطّٛ وَطَنِيعٛنْ غٛطُّمْ کَلُّطُمْ، تٛع اٛنْ نغَاتٛ؞ تٛ غٛطّٛ فِيِيمَ تٛ وٛلٛ ݧَامٛ، وَيْلِتَنْمٛ وٛعٛتٛ نغٛنْ مَا؞</verse>
				<verse number="40">تٛ غٛطّٛ يَارِيمَ يٜىٰسٛ لَامُ نغَمْ جَٻَنْمَا تٛغّٛورٜ، حٛکُّمٛ فُو اٜ شُدَّارِ مَاطَ؞</verse>
				<verse number="41">تٛ غٛطّٛ وَطِيمَ نغَطَا يَادُ مِلْ غٛعٛ، يَادُ اٜ مَاکٛ مِلْ طِطِ؞</verse>
				<verse number="42">تٛرِيطٛمَ غٛطُّمْ فُو، حٛکُّمٛ؞ تٛ غٛطّٛ پَمِيمَ ݧَمَاندٜ، تَاع حَطُمٛ؞</verse>
				<verse number="43">‏«‏اٛنْ نَنِي طُمْ وِعِي، ‏‹‏يِطُ بَنْدِرَاوٛ مَاطَ، وَݧُ غَݧٛ مَاطَ؞›‏</verse>
				<verse number="44">اَمَّا اٜ مِ وِعَعٛنْ، نغِطٜىٰ غَݧٛوٻٜ مٛوطٛنْ، نغَطَنٜىٰ تٛرّٛوٻٜعٛنْ دٛعَارٜ،</verse>
				<verse number="45">نغَمْ نغَرْتٛنْ ٻِٻّٜ ݧَاکٛ مٛ دٛوْ؞ نغَمْ اٜ مٛ وَطَ نَانغٜ مَاکٛ يٜيْنٛو دٛوْ يِمْٻٜ کَلُّٻٜ اٜ يِمْٻٜ غَطٛوٻٜ کٛ وٛوطِ، ندٜنْ اٜ مٛ وَطَ ندِيَمْ تٛٻَ دٛوْ اَادِلِعٜنْ اٜ ٻٜ نغَلَا اَادِلَاکُ؞</verse>
				<verse number="46">تٛ يِطُٻٜعٛنْ تَنْ نغِطّٛنْ، طُمٜ بَرْکَ کٜٻٛتٛنْ؟ کٛو جَٻٛوٻٜ شٜىٰدٜ لٜيْدِ مَا اٜ نغِطِ يِطُٻٜٻٜ؞</verse>
				<verse number="47">تٛ بَنْدِرَاٻٜ مٛوطٛنْ تَنْ کٛوْنٛتٛنْ، طُمٜ نغَطٛتٛنْ ٻُرْطُمْ طُمْ وٛٻّٜ نغَطَتَ؟ يِمْٻٜ نَاع يَحُودَنْکٛعٜنْ نَاع اٜ نغَطَ نٛنْ؟</verse>
				<verse number="48">نغَمْ نٛنْ، نغَرْتٜىٰ کٜىٰوُٻٜ نٛ ݧَاکٛ مٛوطٛنْ مٛ دٛوْ اٛ کٜوْطٛ؞</verse>
			</chapter>
			<chapter number="6">
				<verse number="1">‏«‏ڤَامٜىٰ تٛع نغَطٛنْ کُوطٜ اَادِلَاکُ مٛوطٛنْ يٜىٰسٛ يِمْٻٜ نغَمْ ٻٜ نغِعَ؞ نغَمْ تٛ اٛنْ نغَطِي نٛنْ، اٛنْ کٜٻَتَا مبَرْجَارِ تٛ ݧَاکٛ مٛوطٛنْ مٛ دٛوْ؞</verse>
				<verse number="2">‏«‏نغَمْ نٛنْ، تَا حٛکَّيْ ٻٜ نغَلَنَا شَاحُ، تَاع اَنْدِنْکَ کٛو مٛيٜ نٛ مُنَافُکِعٜنْ نغَطَتَ ندٜرْ شُوطِ دٛعَارٜ اٜ دٛوْ طَتَلْ نغَمْ يِمْٻٜ نغِعَ مَنْتَٻٜ؞ اٜ مِ وِعَعٛنْ غٛونغَ، ٻٜ نجَادَکٜ ٻٜ کٜٻِ مبَرْجَارِ مَٻّٜ؞</verse>
				<verse number="3">اَمَّا تَا حٛکَّيْ مٛ وَلَنَا شَاحُ، تَاع جَٻُ جُنْغٛ نَنٛ مَاطَ اَنْدَ کٛ جُنْغٛ ݧَامٛ مَاطَ وَطَتَ؞</verse>
				<verse number="4">حٛکُّ شَاحُ مَاطَ اٜ سُوطٜ، ندٜنْ ݧَاکٛ مَاطَ مٛ دٛوْ اَنْدُطٛ کٛو طُمٜ غَطَاطُمْ اٜ سُوطٜ، اٛ حٛکّٜتٜ مبَرْجَارِ؞</verse>
				<verse number="5">‏«‏تٛ اٛنْ نغَطَيْ دٛعَارٜ، تٛع اٛنْ نغَطُ نٛ مُنَافُکِعٜنْ نغَطَتَ، نغَمْ اٜ ٻٜ نغِطِ وَطُکِ دٛعَارٜ اٜ ٻٜ ندَرِي ندٜرْ شُوطِ دٛعَارٜ اٜ دٛوْ تٛ طَتٜ کَوْرِ نغَمْ کٛو مٛيٜ يِعَٻٜ؞ اٜ مِ وِعَعٛنْ غٛونغَ، ٻٜ نجَادَکٜ ٻٜ کٜٻِي مبَرْجَارِ مَٻّٜ؞</verse>
				<verse number="6">اَمَّا تَا وَطَيْ دٛعَارٜ، نَتُّ سُودُ مَاطَ مَٻَّا دَمُّغَلْ، تٛرٛطَا ݧَاکٛ مَاطَ مٛ دٛوْ مٛ يِعَتَاکٜ؞ ندٜنْ کَنْکٛ غِعٛووٛ کٛ وَطٜتٜىٰ اٜ سُوطٜ اٛ حٛکّٜتٜ مبَرْجَارِ؞</verse>
				<verse number="7">‏«‏تٛ اٛنْ نغَطَ دٛعَارٜ، تٛع اٛنْ مٜتُ حَالَاجِ مٜىٰرٜ نٛ يِمْٻٜ ٻٜ اَنْدَا اَللَّه نغَطَتَ؞ اٜ ٻٜ ݧُمَ اَلَّاجِ مَٻّٜ نَنَيْ کٛ ٻٜ مبِعِ نغَمْ ٻٜ کُوتِرِ بٛلِيطٜ طُطّٜ؞</verse>
				<verse number="8">تٛع اٛنْ نغَطُ نٛ ٻٜ نغَطَتَ نغَمْ ݧَاکٛ مٛوطٛنْ مٛ دٛوْ اٜ اَنْدِ کٛ نغِطّٛنْ کٛ تٛرٛوطٛنْمٛ؞</verse>
				<verse number="9">رَا نٛ نغَطِرْتٛنْ دٛعَارٜ، ‏‹‏يَا اَللَّه ݧَاکٛ اَمِنْ مٛ دٛوْ، اِنْدٜ مَاطَ شٜنِيندٜ مَوْنِنٜىٰ؞</verse>
				<verse number="10">لَامُ مَاطَ وَرَ، کٛ نغِطَّا وَطٜىٰ ندٜرْ دُونِيَارُ، نٛ طُمْ وَطِرْتٜىٰ اٜ دٛوْ؞</verse>
				<verse number="11">حٛکُّمِنْ کٛ مِنْ ݧَامَتَ حَنْدٜ؞</verse>
				<verse number="12">يَافَنَمِنْ حَکّٜىٰجِ اَمِنْ نٛ مِنْ نجَافٛرَنْتٛو غَطَنْٻٜمِنْ کٛ وٛوطَا؞</verse>
				<verse number="13">تَاع اَلُ مِنْ نجَحَ تٛ مِنْ نغَطَتَ حَکّٜ، اَمَّا حِسْنُمِنْ دَغَ کَلُّطٛ؞›‏</verse>
				<verse number="14">‏«‏نغَمْ تٛ اٛنْ نجَافَنَکٜ غَطَنْٻٜعٛنْ کٛ وٛوطَا، ݧَاکٛ مٛوطٛنْ مٛ دٛوْ مَا يَافَنْتٛعٛنْ؞</verse>
				<verse number="15">اَمَّا تٛ اٛنْ نجَافَنَاکِٻٜ، کَنْکٛ مَا اٛ يَافَنْتَاکٛعٛنْ حَکّٜ مٛوطٛنْ؞</verse>
				<verse number="16">‏«‏تٛ اٛنْ شُومِي، تٛع اٛنْ مبٛنُّ غٜىٰشٜ مٛوطٛنْ نٛ مُنَافُکِعٜنْ نغَطَتَ، نغَمْ کَمْٻٜ اٜ ٻٜ مبٛنَّ غٜىٰشٜ مَٻّٜ نغَمْ ٻٜ کٛلَّ يِمْٻٜ اٜ ٻٜ شُومِي؞ اٜ مِ وِعَعٛنْ غٛونغَ، ٻٜ نجَادَکٜ ٻٜ کٜٻِي مبَرْجَارِ مَٻّٜ؞</verse>
				<verse number="17">اَمَّا تَا سُومِي، سُلْمَ، مٛيْتَنَا حٛورٜ مَاطَ نٜبَّمْ؞</verse>
				<verse number="18">تَا وَطِي نٛنْ، وَلَا اَنْدَيْطٛ اَ سُومِي، سٜيْ نِ ݧَاکٛ مَاطَ مٛ دٛوْ مٛ يِعَتَاکٜ؞ ندٜنْ کَنْکٛ غِعٛووٛ کٛ وَطٜتٜىٰ اٜ سُوطٜ، اٛ حٛکّٜتٜ مبَرْجَارِ؞</verse>
				<verse number="19">‏«‏تٛع اٛنْ ندٜسَنْ کٛعٜ مٛوطٛنْ جَوْدِ اٜ دُونِيَارُ تٛ مٛوپُ وٛنَّتَندِ، کٛو ندِ ݧٛلَ، کٛو تٛ وُيْٻٜ ڤُسَتَ، نَتَّ، نغُجَّندِ؞</verse>
				<verse number="20">اَمَّا ندٜسَنٜىٰ کٛعٜ مٛوطٛنْ جَوْدِ تٛنْ دٛوْ تٛ مٛوپُ وٛنَّتَاندِ، کٛو ندِ ݧٛلَ، تٛ وُيْٻٜ مبَاوَتَا ڤُسَ نَتَّ نغُجَّندِ؞</verse>
				<verse number="21">نغَمْ تٛ جَوْدِ مَاطَ وٛنِ، تٛنْ ٻٜرْندٜ مَاطَ مَا سٛعّٛتٛو؞</verse>
				<verse number="22">‏«‏غِتٜ نغٛنِ فِتِلَارُ ٻَنْدُ؞ تٛ غِتٜ مَاطَ اٜ نجَمْطِ، ٻَنْدُ مَاطَ فُو حٜىٰوَيْ جَيْنغٛلْ؞</verse>
				<verse number="23">اَمَّا تٛ غِتٜ مَاطَ نجَمْطَا، ٻَنْدُ مَاطَ فُو حٜىٰوَيْ ݧِوْرٜ؞ تٛ جَيْنغٛلْ غٛنْغٛلْ ندٜرْ ٻَنْدُ مَاطَ طُمْ ݧِوْرٜ، ݧِوْرٜ ندٜنْ وَرْتَيْ ٻَلٜىٰرٜ نَاع سٜطَّ؞</verse>
				<verse number="24">‏«‏وَلَا بَاوَيْطٛ جَغَّنَاکِ جٛومُ وُرٛعٜنْ طِطٛ؞ کٛو اٛ وَݧَ غٛعٛتٛ اٛ يِطَ غٛعٛتٛ، کٛو اٛ مَوْنِنَ غٛعٛتٛ اٛ يَوَنَ غٛعٛتٛ؞ نٛنْ اٛنٛنْ مَا، اٛنْ مبَاوَتَا جَغَّنَاکِ اَللَّه اٜ جَغَّنَاکِ جَوْدِ شَرٜلْ غٛعٛ؞</verse>
				<verse number="25">‏«‏نغَمْ نٛنْ، اٜ مِ وِعَعٛنْ، تٛع اٛنْ نغَنُّ دٛوْ جٛنْدٜ مٛوطٛنْ، وَاتٛ دٛوْ کٛ ݧَامٛتٛنْ، کٛو کٛ نجَرٛتٛنْ، کٛو کٛ ٻٛرْنٛتٛوطٛنْ؞ نَاع يٛنْکِ ٻُرِي ݧَمْندُ؟ ندٜنْ نَاع ٻَنْدُ ٻُرِي کٛلْتٜ؟</verse>
				<verse number="26">ندَارٜىٰ شٛلِّ!‏ طِ اَاوَتَا، طِ ڤٜعَّتَا، طِ نغَلَا تٛ طِ ندٜسَتَ ݧَمْندُ؞ فُو اٜ نٛنْ ݧَاکٛ مٛوطٛنْ مٛ دٛوْ اٜ ݧَمْنَطِ؞ نَاع اٛنْ ٻُرِي شٛلِّ دَرَجَ؟</verse>
				<verse number="27">مٛيٜ ندٜرْ مٛوطٛنْ تٛ وَنِّي وَاوَتَ ٻٜيْدَنْکِ حٛورٜ مُوطُمْ شَرٜلْ سٜطَّ ندٜرْ بَلْطٜ مُوطُمْ؟</verse>
				<verse number="28">‏«‏تٛو، نغَمْ طُمٜ نغَنّٛتٛنْ دٛوْ کٛ ٻٛرْنٛتٛوطٛنْ؟ ندَارٜىٰ ڤِنْدِ لَدّٜ نٛ مَوْنِرْتَ، ندِ حُوَتَا، ندِ سَݧَتَا کٛلْتٜ؞</verse>
				<verse number="29">فُو اٜ نٛنْ اٜ مِ وِعَعٛنْ، اَنَّبِ سُلٜيْمَانُ فُو اٜ رِسْکُ مُوطُمْ مٜىٰطَايِ مٛعِّتِنَاکِ بٛ ڤِنْدِ وٛعٛيْرِ ندِعِ؞</verse>
				<verse number="30">تٛ اَللَّه اٜ مٛعِّتِنِرَ ڤِنْدِ لَدّٜ نِحِ، حَنْدٜ اٜ ندِ طٛنْ، جَانغٛ ندِ وُلٜىٰ، حَکّٛ اٛنٛنْ، اٛ ٻُرَيْ نٛنْ ٻٛرْنُکِعٛنْ، اٛنٛنْ کٛولِيٻٜمٛ سٜطَّ!‏</verse>
				<verse number="31">‏«‏نغَمْ نٛنْ، تٛع اٛنْ نغَنُّ مبِعٛنْ، ‏‹‏کٛ ݧَامٜتٜنْ؟›‏، کٛو ‏‹‏کٛ نجَرٜتٜنْ؟›‏، کٛو ‏‹‏کٛ ٻٛرْنٛتٛوطٜنْ؟›‏</verse>
				<verse number="32">نغَمْ اِرِ طُمْ طٛنْ يِمْٻٜ ٻٜ اَنْدَا اَللَّه طَٻِّتَتَ؞ ݧَاکٛ مٛوطٛنْ مٛ دٛوْ اٜ اَنْدِ اٛنْ نغِطِ فُو فِي طُعُمْ؞</verse>
				<verse number="33">اَمَّا اَرَنْدٜ طَٻِّتٜىٰ لَامُ اَللَّه اٜ اَادِلَاکُ مَاکٛ، ندٜنْ طُمْ ٻٜيْدَنَيْعٛنْ فُو فِي طُعُمْ؞</verse>
				<verse number="34">نغَمْ نٛنْ، تٛع اٛنْ نغَنُّ اٜ جَانغٛ، نغَمْ جَانغٛ اٜ وٛودِ وَنَّارٜ مُوطُمْ؞ کٛو ندٜيٜ ݧَلْندٜ اٜ وٛودِ وَنَّارٜ مَيْرٜ کٜپَيْندٜندٜ؞</verse>
			</chapter>
			<chapter number="7">
				<verse number="1">‏«‏تٛع اٛنْ کِيتٛ وٛٻّٜ، نغَمْ تٛع طُمْ حِيتٛعٛنْ؞</verse>
				<verse number="2">نغَمْ نٛنْ نٛ کِيتٛرِيطٛنْ وٛٻّٜ، اٛنٛنْ مَا نٛنْ طُمْ حِيتٛرَنْتٛوعٛنْ، ندٜنْ اٜ ڤٛوندِرْغٜلْ نغٜلْ ڤٛوندِرْطٛنْ، اٜ مَاغٜلْ طُمْ فٛوندِرَنْتَعٛنْ؞</verse>
				<verse number="3">نغَمْ طُمٜ ندَارَتَا غٜىٰنٜلْ غٛنْغٜلْ ندٜرْ حِتٜرٜ بَنْدِرَاوٛ مَاطَ، اَمَّا اَ وَنَّايِ اٜ لٜغَّ وٛنْغَ ندٜرْ حِتٜرٜ مَاطَ؟</verse>
				<verse number="4">نٛ وَطَتَ مبِعَا بَنْدِرَاوٛ مَاطَ، ‏‹‏اَلْ مِ اِتَّنْمَا غٜىٰنٜلْ ندٜرْ حِتٜرٜ مَاطَ،›‏ ندٜنْ بٛو اٜ وٛودِ لٜغَّ ندٜرْ حِتٜرٜ مَاطَ؟</verse>
				<verse number="5">اَنْ مُنَافُکِيجٛ، اَرْتُ اِتُّکِ لٜغَّ وٛنْغَ ندٜرْ حِتٜرٜ مَاطَ، ندٜنْ نغِعَا بٛطُّمْ کٜٻَا نٛ اِتِّرَا غٜىٰنٜلْ غٛنْغٜلْ ندٜرْ حِتٜرٜ بَنْدِرَاوٛ مَاطَ؞</verse>
				<verse number="6">‏«‏تٛع اٛنْ کٛکُّ کُتِيجِ غٛطُّمْ شٜنِيطُمْ؞ تٛ اٛنْ نغَطِي نٛنْ، طِ نغَيْلِتٛتٛ، طِ شِشِّتَعٛنْ؞ تٛع اٛنْ کُبَنٛ اَلَدٜىٰجِ لُعُ‑لُعُ؞ تٛ اٛنْ نغَطِي نٛنْ، طِ نجَاٻَيْطُمْ تَنْ؞</verse>
				<verse number="7">‏«‏تٛرٜىٰ، طُمْ حٛکَّيْعٛنْ؞ طَٻِّتٜىٰ، اٛنْ کٜٻَيْ؞ شِلْمِنٜىٰ، طُمْ مَٻِّتَنَيْعٛنْ دَمُّغَلْ؞</verse>
				<verse number="8">نغَمْ کٛو مٛيٜ تٛرِيطٛ طُمْ حٛکَّيْمٛ، طَٻُّتُطٛ بٛو حٜٻَيْ، ندٜنْ کٛو مٛيٜ شِلْمِنِيطٛ طُمْ مَٻِّتَنَيْمٛ دَمُّغَلْ؞</verse>
				<verse number="9">مٛيٜ ندٜرْ مٛوطٛنْ تٛ ٻِطّٛ مُوطُمْ تٛرَکٜمٛ بُرٛودِ، اٛ حٛکَّمٛ حَيْرٜ؟</verse>
				<verse number="10">کٛو بٛو تٛ اٛ تٛرَکٜمٛ لِنْغُ، اٛ حٛکَّمٛ مبٛودِ؟</verse>
				<verse number="11">تٛ اٛنٛنْ کَلُّٻٜ، اٛنْ اَنْدِ نٛ کٛکِّرْتٛنْ ٻِٻّٜ مٛوطٛنْ فِي بٛطُّمْ، حَکّٛ ݧَاکٛ مٛوطٛنْ مٛ دٛوْ!‏ اٛ ٻُرَيْ نٛنْ حٛکُّکِ تٛرِيٻٜمٛ فِي بٛطُّمْ!‏</verse>
				<verse number="12">‏«‏فُو کٛ نغِطّٛنْ وٛٻّٜ نغَطَنَعٛنْ، اٛنٛنْ مَا نغَطَنٜىٰٻٜ نٛنْ، نغَمْ کَنْجُمْ وٛنِ کٛ اَتَّوْرَ اٜ دٜفْتٜ اَنَّبٛعٜنْ مبِعِ؞</verse>
				<verse number="13">‏«‏نَتِّرٜىٰ دَمُّغَلْ ٻِطِّينغَلْ؞ نغَمْ دَمُّغَلْ جَارَيْنغَلْ حَلْکٜرٜ نغَلْ جَاجُنغَلْ، ندٜنْ نغَلْ سَطَا تٛکُّکِ، نَتِّرٛوٻٜنغَلْ اٜ طُوطِ؞</verse>
				<verse number="14">اَمَّا دَمُّغَلْ جَارَيْنغَلْ يٛنْکِ کِ رٜعَتَا نغَلْ ٻِطِّينغَلْ، طٛنْمَا طَتَلْ جَارَيْنغَلْ يٛنْکِ کِ رٜعَتَا اٜ نغَلْ سَطِ تٛکُّکِ، يِمْٻٜ سٜطَّ تٛکَّتَنغَلْ؞</verse>
				<verse number="15">‏«‏ڤَامَنٜىٰ اَنَّبٛعٜنْ فٜوْرٜ غَرَيْٻٜ تٛ مٛوطٛنْ ندٜرْ نَنْدِ بَالِ، اَمَّا ندٜرْ ٻٜرْطٜ مَٻّٜ اٜ ٻٜ نَنْدِ اٜ شَافَالِ کَلُّطِ؞</verse>
				<verse number="16">اٛنْ اَنْدِتِرَيْٻٜ کُوطٜ مَٻّٜ؞ طُمْ حٜٻَتَا ٻِکّٛيْ اِنَبٛوجٜ تٛ غِعٜحِ، کٛو اِبّٜ دَغَ تٛ کٛورَاجٜ؞</verse>
				<verse number="17">نٛنْ مَا، کٛو کِيٜ لٜکِّ بٛطْکِ اٜ کِ رِمَ ٻِکّٛيْ مبٛطْکٛيْ؞ لٜکِّ کِ وٛوطَا بٛو اٜ کِ رِمَ ٻِکّٛيْ کٛيْ مبٛوطَا؞</verse>
				<verse number="18">لٜکِّ بٛطْکِ رِمَتَا ٻِکّٛيْ کٛيْ مبٛوطَا؞ نٛنْ مَا، لٜکِّ کِ وٛوطَا رِمَتَا ٻِکّٛيْ مبٛطْکٛيْ؞</verse>
				<verse number="19">فُو لٜکِّ کِ رِمَتَا ٻِکّٛيْ مبٛطْکٛيْ طُمْ فٜعَّيْکِ طُمْ فَطَّکِ ندٜرْ حِيتٜ؞</verse>
				<verse number="20">نغَمْ نٛنْ، اٛنْ اَنْدِتِرَيْٻٜ کُوطٜ کَلُّطٜ طٜ ٻٜ نغَطَتَ؞</verse>
				<verse number="21">‏«‏نَاع فُو بِعَيْطٛيَمْ، ‏‹‏مٛودِبّٛ، مٛودِبّٛ،›‏ نَتَّتَ لَامُ اَللَّه، سٜيْ نِ غَطُطٛ کٛ ݧَاکٛ اَمْ مٛ دٛوْ يِطِ؞</verse>
				<verse number="22">اٜ ݧَلْندٜ جَانغٛ يِمْٻٜ طُطْٻٜ مبِعَيْيَمْ، ‏‹‏مٛودِبّٛ، مٛودِبّٛ!‏ نَاع مِنْ نغَعَجِنِي ندٜرْ اِنْدٜ مَاطَ؟ نَاع مِنْ مبُرْتِنِي غِنِّ ندٜرْ اِنْدٜ مَاطَ؟ نَاع مِنْ نغَطِي کَيْطِنِيطُمْ طُطُّمْ ندٜرْ اِنْدٜ مَاطَ؟›‏</verse>
				<verse number="23">اَمَّا مِ وِعَيْٻٜ، ‏‹‏مِ اَنْدَاعٛنْ؞ شٜنْدِرٜىٰ اٜ اَمْ، اٛنٛنْ کَلُّٻٜ؞›‏</verse>
				<verse number="24">‏«‏نغَمْ نٛنْ، نٜطّٛ فُو نَنْطٛ طٜعٜ بٛلِيطٜ اَمْ وَطِ کٛ مبِيمِ اٜ نَنْدِ اٜ نٜطّٛ غٛودُطٛ فَامُ مَحُطٛ وُرٛ مُوطُمْ دٛوْ تَفَارٜ؞</verse>
				<verse number="25">ندٜ ندِيَمْ وَطِ، شَنْطِ کٜىٰوِ، حٜنْدُ اُمّٛيِي ڤِيِ وُرٛ نغٛنْ، اَمَّا نغٛ يَنَايِ نغَمْ نغٛ مَحَامَ دٛوْ تَفَارٜ؞</verse>
				<verse number="26">‏«‏اَمَّا کٛو مٛيٜ نَنْطٛ بٛلِيطٜ اَمْ وَطَايِ کٛ مبِيمِ اٜ نَنْدِ اٜ نٜطّٛ مٛ وَلَا حَکِّيلٛ مَحُطٛ وُرٛ مُوطُمْ دٛوْ نجَارٜىٰندِ؞</verse>
				<verse number="27">ندٜ ندِيَمْ وَطِ، شَنْطِ کٜىٰوِ، حٜنْدُ اُمّٛيِي ڤِيِ وُرٛ نغٛنْ، سٜيْ نغٛ يَنِ نغٛ سَنْکِتِي نغٛ فُو؞»‏</verse>
				<verse number="28">ندٜ يٜىٰسُ يٛتِّنِ کٛ وِعَتَ، يِمْٻٜ حَوْرُتُٻٜ کَيْطِنِ اٜ اٜکِّتِنٛلْ مَاکٛ،</verse>
				<verse number="29">نغَمْ اٛ اٜکِّتِنِرَايِٻٜ نٛ مٛودِٻّٜ اَتَّوْرَ اٜکِّتِنِرْتَ، اَمَّا اٛ اٜکِّتِنِيٻٜ اٜ بَوْطٜ؞</verse>
			</chapter>
			<chapter number="8">
				<verse number="1">ندٜ يٜىٰسُ جِڤّٛيِي دَغَ دٛوْ حٛشّٜىٰرٜ ندٜنْ، يِمْٻٜ طُطْٻٜ تٛکِّمٛ؞</verse>
				<verse number="2">سٜيْ غٛطّٛ غٛودُطٛ ݧَوُ ݧَامٛوجُمْ لَرَلْ وَرِ دِشِّي يٜىٰسٛ مَاکٛ، وِعِ، ‏«‏مٛودِبّٛ، تَا جَٻِي، اَ وَاوَيْ نجَمْطِتِنَايَمْ؞»‏</verse>
				<verse number="3">سٜيْ يٜىٰسُ فٛرْتِ جُنْغٛ مُوطُمْ، مٜىٰمِمٛ، وِعِ، ‏«‏مِ جَٻِي؞ يَمْطُتُ!‏»‏ طٛنْ اٜ طٛنْ ݧَوُ طُمْ اَلِمٛ، اٛ يَمْطِتِ؞</verse>
				<verse number="4">سٜيْ يٜىٰسُ وِعِمٛ، ‏«‏فَامُ، تَاع وِعُکَ کٛو مٛيٜ، اَمَّا يَحُ کٛلَّا حٛورٜ مَاطَ تٛ اَرْدِيطٛ دِينَ، ندٜنْ کٛکَّا شَکِّرِ نٛ مُوسَ وِعِ طُمْ وَطَ نغَمْ لَاٻٛلْ مَاطَ؞ وَطُ نٛنْ نغَمْ تَبِّتِنَنْکِ يِمْٻٜ اَ يَمْطِتِي؞»‏</verse>
				<verse number="5">ندٜ يٜىٰسُ نَتِّ غَرِيرِ کَفَرْنَحُمْ، سٜيْ غٛطّٛ مَوْطٛ سٛوجِعٜنْ رٛومَ وَرِ تٛ مَاکٛ، اٜ تٛرٛومٛ، وِعِ،</verse>
				<verse number="6">‏«‏مٛودِبّٛ، مَشُّطٛ اَمْ اٜ فُکِّي اٜ وُرٛ اٛ جَرَاطٛ، اٜ مٛ فِيدَ اٜ نَوْطُمْ کَلُّطُمْ؞»‏</verse>
				<verse number="7">يٜىٰسُ وِعِمٛ، ‏«‏مِ يَحَيْ مِ يَمْطِتِنَمٛ؞»‏</verse>
				<verse number="8">سٜيْ مَوْطٛ سٛوجِعٜنْ اٛنْ نٛوتِي وِعِ، ‏«‏مٛودِبّٛ، مِ فٛتَايِ نَتَّا وُرٛ اَمْ، اَمَّا مٜتُ تَنْ، مَشُّطٛ اَمْ يَمْطِتَيْ؞</verse>
				<verse number="9">نغَمْ مِنْ اٜ حٛورٜ اَمْ لٜيْ لَامُ وٛٻّٜ سٛوجِعٜنْ نغٛنْمِ، مِنْ مَا، اٜ مِ لَامٛو سٛوجِعٜنْ؞ تٛ مِ وِعِي اٛعٛ، ‏‹‏دِلُّ!‏›‏ اٛ دِلَّيْ؞ تٛ مِ وِعِي اٛنْ تٛنْ، ‏‹‏وٛرٛيْ!‏›‏ اٛ وَرَيْ؞ تٛ بٛو مِ وِعِي مَشُّطٛ اَمْ، ‏‹‏وَطُ طُعُمْ!‏›‏ اٛ وَطَيْطُمْ؞»‏</verse>
				<verse number="10">ندٜ يٜىٰسُ نَنِ نٛنْ، حَيْطِنِ، وِعِ کَوْرُتُٻٜ اٜ تٛکِّمٛ، ‏«‏اٜ مِ وِعَعٛنْ غٛونغَ، کٛو ندٜرْ اِسْرَاعِيلَ مِ حٜٻَايِ کٛولِيطٛيَمْ ٻٜرْندٜ غٛعٛ بٛ اٛعٛ؞</verse>
				<verse number="11">اٜ مِ وِعَعٛنْ، يِمْٻٜ نَاع يَحُودَنْکٛعٜنْ طُطْٻٜ نغَرَيْ دَغَ فُونَ اٜ حِرْنَ ٻٜ نجٛوطٛو ٻٜ ݧَامَ ݧَمْندُ حُمْتٛ اٜ اَنَّبِ اِبْرَاهِمْ، اٜ اِشِيَاکُ، اٜ يَاکُبُ ندٜرْ لَامُ اَللَّه؞</verse>
				<verse number="12">حَانُٻٜ نغَرْتَ يِمْٻٜ اَللَّه اَمَّا ٻٜ نغَݧِ، طُمْ فَطَّيْٻٜ ندٜرْ ݧِوْرٜ ٻَلٜىٰرٜ؞ طٛنْ ٻٜ مبٛيَتَ ٻٜ ݧٜرْپِندِرَ ݧِيپٜ؞»‏</verse>
				<verse number="13">سٜيْ يٜىٰسُ وِعِ مَوْطٛ سٛوجِعٜنْ رٛومَ اٛنْ، ‏«‏يَحُ!‏ نغَمْ اَ حٛولَکٜ اَللَّه، مَشُّطٛ مَاطَ يَمْطِتَيْ؞»‏ طٛنْ اٜ طٛنْ مَشُّطٛ سٛوجِيجٛ اٛنْ يَمْطِتِ؞</verse>
				<verse number="14">ندٜ يٜىٰسُ يَحِ وُرٛ بِيتُرُسْ يِعِ اٜسِرَاوٛ بِيتُرُسْ دٜبّٛ اٜ فُکِّي، جٛنْتٜ کَلُّطٜ اٜ تٛرَّمٛ،</verse>
				<verse number="15">اٛ مٜىٰمِ جُنْغٛ مَاکٛ؞ جٛنْتٜ طٜنْ نجٛوفِ دٜبّٛ اٛنْ، اٛ اُمِّي، اٛ فُطِّ وَدَّنْکِمٛ ݧَمْندُ؞</verse>
				<verse number="16">ندٜ فُتُرٛ وَطِ، يِمْٻٜ نغَدَّنِ يٜىٰسُ غٛودُٻٜ غِنِّ طُطْٻٜ؞ اٛ مٜتَنِطِ وٛلْدٜ غٛعٛ طِ مبُرْتِي؞ اٛ يَمْطِتِنِ فُو ٻٜ نجَمْطَا؞</verse>
				<verse number="17">نٛنْ وَطِي نغَمْ طُمْ حٜبِّنَ کٛ اَللَّه وِعِ دَغَ حٛنْدُکٛ اَنَّبِ اِشَايَ، وِيکِ، ‏«‏اٛ اِتِّي ݧَوُوجِ مٜىٰطٜنْ، اٛ يَمْطِتِنِيعٜنْ؞»‏</verse>
				<verse number="18">ندٜ يٜىٰسُ يِعِ يِمْٻٜ طُطْٻٜ اٜ ڤِلِيمٛ، اٛ وِعِ تٛکُّٻٜمٛ، ‏«‏اٜنْ کُولُ فٛنْغٛ مبٜىٰلَ؞»‏</verse>
				<verse number="19">سٜيْ غٛطّٛ مٛودِبّٛ اَتَّوْرَ وَرِ تٛ مَاکٛ، وِعِمٛ، ‏«‏مٛودِبّٛ، مِ تٛکّٜتٜ تٛ نجَحَتَا فُو؞»‏</verse>
				<verse number="20">يٜىٰسُ وِعِمٛ، ‏«‏دِلَاجِ اٜ نغٛودِ غَيْطٜ، شٛلِّ اٜ نغٛودِ شَٻّٜ، اَمَّا ٻِي نٜطّٛ وَلَا تٛ فُکّٛتٛو؞»‏</verse>
				<verse number="21">غٛطّٛ ندٜرْ تٛکُّٻٜمٛ وِعِمٛ، ‏«‏مٛودِبّٛ، اَلْ مِ يَحَ مِ اُوٛيَ ݧَاکٛ اَمْ تَوْ؞»‏</verse>
				<verse number="22">اَمَّا يٜىٰسُ وِعِمٛ، ‏«‏تٛکَّمْ، اَلُ مَيْٻٜ اُوَ مَيْٻٜ مُعّٜنْ؞»‏</verse>
				<verse number="23">يٜىٰسُ نَتِّ کٛمِوَلْ، تٛکُّٻٜمٛ مَا تٛکِّمٛ؞</verse>
				<verse number="24">سٜيْ حٜنْدُ شٜمْبِنْدُ اُمّٛيِي دٛوْ مبٜىٰلَ نغَنْ، غٜىٰلٛوطِ ندِيَمْ ڤُطِّ ڤِيکِ کٛمِوَلْ نغَلْ، ندِيَمْ نَتِّ ندٜرْ مَاغَلْ حَا نَاکِ نغَلْ ٻَدِي حٜىٰوَ ندِيَمْ، اَمَّا يٜىٰسُ اٜ ندٜرْ مَاغَلْ اٜ طَانِي؞</verse>
				<verse number="25">سٜيْ تٛکُّٻٜمٛ ٻَدِّي ڤِنْدِنِمٛ، ٻٜ مبِعِ، ‏«‏مٛودِبّٛ، حِسْنُعٜنْ!‏ اٜنْ کَلْکَيْ!‏»‏</verse>
				<verse number="26">سٜيْ اٛ وِعِٻٜ، ‏«‏نغَمْ طُمٜ کُلْتٛرْطٛنْ، اٛنٛنْ کٛولِيٻٜيَمْ سٜطَّ؟»‏ سٜيْ اٛ اُمِّي، اٛ حَٻَنِ حٜنْدُ ندُنْ اٜ غٜىٰلٛوطِ ندِيَمْ طِنْ؞ سٜيْ کٛو طُمٜ دٜعِّتِ؞</verse>
				<verse number="27">کٛو مٛيٜ حَيْطِنِ وِعِ، ‏«‏اٛعٛ طُمْ اِرِ مٛيٜ نٜطّٛ، حَا کٜنِ اٜ غٜىٰلٛوطِ ندِيَمْ اٜ نغَطَ کٛ اٛ وِعِ؟»‏</verse>
				<verse number="28">ندٜ يٜىٰسُ يٛتِّي فٛنْغٛ مبٜىٰلَ ندٜرْ لٜيْدِ غَارَسِنْکٛعٜنْ، سٜيْ وٛٻّٜ وٛرْٻٜ طِطٛ تَٻِّيمٛ، غٛودُٻٜ غِنِّ جٛوطٛتٛوٻٜ تٛ غٜنَالٜ؞ ٻٜ نغَرْتِي کٛ حُلْنِي نَاع سٜطَّ حَا مَا وَلَا بَاوَيْطٛ تٛکِّرَ لَاوٛلْ نغٛلْ طٛنْ!‏</verse>
				<verse number="29">طٛنْ اٜ طٛنْ ٻٜ نغُلِّ، اٜ ٻٜ مبِعَ، ‏«‏کٛ وَنُّمَا اٜ اَمِنْ، ٻِطّٛ اَللَّه؟ اَ وَرِي نغَمْ تٛرَّامِنْ کٛ شَرٜلْ وَطَ؟»‏</verse>
				<verse number="30">حَادٜ طٛنْ اٜ وٛودِ اٛرْندٜ اَلَدٜىٰجِ طُطِّ اٜ دُرَ؞</verse>
				<verse number="31">غِنِّ طِنْ تٛرِي يٜىٰسُ، مبِعِ، ‏«‏تَا رِيوِيمِنْ، اَلُمِنْ مِنْ نَتّٛيَ اٛرْندٜ اَلَدٜىٰجِ طِنْ نِي؞»‏</verse>
				<verse number="32">سٜيْ اٛ وِعِطِ، ‏«‏ندِلّٜىٰ!‏»‏ سٜيْ طِ مبُرْتِي، طِ نَتّٛيِ اَلَدٜىٰجِ طِنْ؞ سٜيْ اٛرْندٜ ندٜنْ فُو ݧَارِ جِڤّٛيِي دَغَ دٛوْ پٛلْدٜ ندٜنْ، يَنِ ندٜرْ مبٜىٰلَ، ندِيَمْ ݧَامِطِ؞</verse>
				<verse number="33">وٛيْنَاٻٜ اَلَدٜىٰجِ طِنْ ندٛغِّ نجَحِ ندٜرْ غَرِيرِ مبِعٛيِ کٛو طُمٜ کٛ وَطِ؞ طٛنْمَا ٻٜ مبِعِ کٛ حٜٻِ غٛودُٻٜ غِنِّ طِنْ؞</verse>
				<verse number="34">سٜيْ يِمْٻٜ غَرِيرِ ندِنْ طُطْٻٜ مبُرْتٛيِي تَٻِّي يٜىٰسُ؞ ندٜ ٻٜ نغِعِمٛ، ٻٜ تٛرِيمٛ اٛ اَلَنَٻٜ لٜيْدِ مَٻّٜ؞</verse>
			</chapter>
			<chapter number="9">
				<verse number="1">سٜيْ يٜىٰسُ نَتِّ کٛمِوَلْ حُولِ سٛعِّي غَرِيرِ مُوطُمْ؞</verse>
				<verse number="2">سٜيْ وٛٻّٜ نغَدَّنِمٛ غٛطّٛ جَرَاطٛ دٛوْ دَاغٛ؞ ندٜ يٜىٰسُ يِعِ حٛولَارٜ مَٻّٜ، اٛ وِعِ جَرَاطٛ اٛنْ، ‏«‏تَاع وَنُّ، حِغٛ اَمْ، اَ يَافَنَامَ حَکّٜىٰجِ مَاطَ؞»‏</verse>
				<verse number="3">ندٜ وٛٻّٜ مٛودِٻّٜ اَتَّوْرَ نَنِ نٛنْ، ٻٜ ڤُطِّ مٜتِتَاکِ حَکُّندٜ مَٻّٜ، اٜ ٻٜ مبِعَ، ‏«‏اٛعٛ نٜطّٛ اٛ فٛتِّدِنِ حٛورٜ مَاکٛ اٜ اَللَّه؞ کَعَ حَالَ کَ کَلُّکَ؞»‏</verse>
				<verse number="4">اَمَّا يٜىٰسُ فَامِ کٛ وٛنِ ندٜرْ ٻٜرْطٜ مَٻّٜ، سٜيْ اٛ وِعِٻٜ، ‏«‏نغَمْ طُمٜ ݧُمٛتٛنْ ݧُمٛ کَلُّنغٛ ندٜرْ ٻٜرْطٜ مٛوطٛنْ؟</verse>
				<verse number="5">کٛ ٻُرِ حٛيْکِ، طُمْ وِعَ، ‏‹‏اَ يَافَنَامَ حَکّٜ مَاطَ،›‏ کٛو طُمْ وِعَ، ‏‹‏اُمَّ يَاٻُ؟›‏</verse>
				<verse number="6">اَمَّا اٜ مِ يِطِ اَنْدٛنْ ٻِي نٜطّٛ اٜ وٛودِ لَامُ ندٜرْ دُونِيَارُ يَافٛو حَکّٜ؞»‏ سٜيْ اٛ وِعِ جَرَاطٛ اٛنْ، ‏«‏اُمَّ کٛشَّا دَاغٛ مَاطَ، کٛوتَا وُرٛ؞»‏</verse>
				<verse number="7">سٜيْ جَرَاطٛ اٛنْ اُمِّي حٛوتِ وُرٛ؞</verse>
				<verse number="8">ندٜ کَوْرُتُٻٜ طٛنْ نغِعِ نٛنْ، ٻٜ کُلِ، ٻٜ مَنْتِ اَللَّه، کٛکُّطٛ يِمْٻٜ اِرِ طٜعٜ بَوْطٜ؞</verse>
				<verse number="9">يٜىٰسُ اٜ اَلَ وِغٜىٰرٜ ندٜنْ، سٜيْ يِعِ غٛطّٛ جَٻٛووٛ شٜىٰدٜ لٜيْدِ بِعٜتٜىٰطٛ مَاتِيُ اٜ جٛوطِي تٛ طُمْ جَٻَتَ شٜىٰدٜ لٜيْدِ؞ سٜيْ يٜىٰسُ وِعِمٛ، ‏«‏تٛکَّمْ؞»‏ سٜيْ مَاتِيُ اُمِّي، تٛکِّمٛ؞</verse>
				<verse number="10">غَطَ طٛنْ يٜىٰسُ يَحِ وُرٛ مَاتِيُ، جٛوطِي اٜ ݧَامَ حِرَاندٜ، سٜيْ جَٻٛوٻٜ شٜىٰدٜ لٜيْدِ اٜ غَطٛوٻٜ حَکّٜ نغَرِ نجٛوطِي تٛ مَاکٛ اٜ تٛکُّٻٜمٛ؞</verse>
				<verse number="11">ندٜ فَارِسَنْکٛعٜنْ نغِعِ نٛنْ، ٻٜ مبِعِ تٛکُّٻٜمٛ، ‏«‏نغَمْ طُمٜ مٛودِبّٛ مٛوطٛنْ ݧَمْدَتَ اٜ جَٻٛوٻٜ شٜىٰدٜ لٜيْدِ اٜ غَطٛوٻٜ حَکّٜ؟»‏</verse>
				<verse number="12">ندٜ يٜىٰسُ نَنِ نٛنْ، وِعِ، ‏«‏نَاع يَمْٻٜ نغِطِ ݧَوْندٛووٛ، سٜيْ نِ ݧَوْٻٜ؞</verse>
				<verse number="13">نجَحٜىٰ، اٜکِّتٛوطٛنْ مَعَنَ اَايَارٜ بِيندٜ، ‏‹‏اٜ مِ يِطِ کٛلّٛنْ يُرْمٜىٰندٜ، نَاع سَکُّکِ شَکِّرِ؞›‏ مِ وَرٛيَايِ نغَمْ نٛدُّکِ ݧُمٛوٻٜ ٻٜ اَادِلِعٜنْ، اَمَّا مِ وَرٛيِ نغَمْ نٛدُّکِ اَنْدُٻٜ ٻٜ غَطٛوٻٜ حَکّٜ؞»‏</verse>
				<verse number="14">سٜيْ تٛکُّٻٜ يَحَيَ غَطٛووٛ بَڤْتِسْمَ نغَرِ تٛ يٜىٰسُ ٻٜ پَمِمٛ، ٻٜ مبِعِ، ‏«‏نغَمْ طُمٜ مِنٛنْ اٜ فَارِسَنْکٛعٜنْ اٜ مِنْ شُومٛو، اَمَّا تٛکُّٻٜمَ شُومَتَاکٛ؟»‏</verse>
				<verse number="15">سٜيْ يٜىٰسُ نٛوتِي وِعِٻٜ، ‏«‏اٜ يِيکِ مٛوطٛنْ حِغٛوٻٜ اَنْغٛوجٛ نَنَيْ بٜلْطُمْ شَرٜلْ نغٜلْ اَنْغٛوجٛ اٛنْ وٛنْدِ اٜ مَٻّٜ؟ اَمَّا شَرٜلْ اٜ وَرَ نغٜلْ طُمْ حٛشَّتَ اَنْغٛوجٛ اٛنْ دَغَ ندٜرْ مَٻّٜ، اٜ شَرٜلْ نغٜلْ ٻٜ شُومٛتٛ؞</verse>
				<verse number="16">‏«‏وَلَا ݧٛوتَيْطٛ لٜفٜلْ کٜسٜلْ تٛ لِمْشٜرٜ کِيندٜ، نغَمْ لٜفٜلْ نغٜلْ نغٜلْ سٜىٰکَيْ لِمْشٜرٜ کِيندٜ ندٜنْ؞ نٛنْ وَطَيْ ندٜ ٻُرَ نٛ ندٜنّٛ سٜىٰکُکِ؞</verse>
				<verse number="17">نٛنْ مَا وَلَا غَطَيْطٛ ندِيَمْ اِنَبٛجَمْ کٜسَمْ ندٜرْ فَاندُ حِيندُ؞ تٛ اٛ وَطِي نٛنْ، طَمْ پُوفَيْ، طَمْ ڤُسَ فَاندُ ندُنْ، طَمْ رُفَ، فَاندُ ندُنْ بٛو لَلِّ وٛنْ طٛنْ؞ اَمَّا ندِيَمْ اِنَبٛجَمْ کٜسَمْ اٜ وَطٜىٰ ندٜرْ فَاندُ حٜيْرُ نغَمْ تٛع طُمْ دُلَّطَمْ طُمْ دُلَّ فَاندُ ندُنْ؞»‏</verse>
				<verse number="18">يٜىٰسُ اٜ ندٜرْ وِيکِٻٜ نٛنْ، سٜيْ غٛطّٛ اَرْدِيطٛ سُودُ دٛعَارٜ بِعٜتٜىٰطٛ جَايِرُسْ وَرِ؞ اٛ دِشِّي يٜىٰسٛ يٜىٰسُ، اٛ وِعِ، ‏«‏ٻِطّٛ اَمْ سُرْبَاجٛ مَايِي جٛونِ‑جٛونِ، اَمَّا وَرٛيْ نجَحٜنْ مٜىٰمَامٛ، اٛ اُمّٛتٛ؞»‏</verse>
				<verse number="19">يٜىٰسُ اُمّٛدِي اٜ تٛکُّٻٜمٛ ٻٜ ندِلِّدِ اٜ مَاکٛ؞</verse>
				<verse number="20">تٛو، اٜ وٛودِ غٛطّٛ دٜبّٛ طٛنْ غَطُطٛ دُوٻِ سَڤّٛ اٜ طِطِ اٜ تٛرّٛدٛو اٜ رُفُکِ پِيپَمْ اٛ پِوٛيِ غَطَ يٜىٰسُ، اٛ مٜىٰمِ شِلْمبِ تٛغّٛورٜ مَاکٛ؞</verse>
				<verse number="21">نغَمْ اٛ وِعِي ندٜرْ ٻٜرْندٜ مَاکٛ، ‏«‏کٛو تٛغّٛورٜ مَاکٛ تَنْ مٜىٰمُمِ، مِ يَمْطِتَيْ؞»‏</verse>
				<verse number="22">ندٜ يٜىٰسُ وَيْلِتِي، يِعِمٛ، وِعِ، ‏«‏تَاع وَنُّ، بَنْدِرَاوٛ؞ حٛولَارٜ مَاطَ يَمْطِتِنِيمَ؞»‏ طٛنْ اٜ طٛنْ دٜبّٛ اٛنْ يَمْطِتِ؞</verse>
				<verse number="23">ندٜ يٜىٰسُ يٛتِّي وُرٛ جَايِرُسْ اٛنْ، يِعِ دُودٛوٻٜ دُودَالِ اٜ حَوْرُتُٻٜ اٜ ٻٜ نغُلَّ سٜمْبٜىٰ،</verse>
				<verse number="24">سٜيْ اٛ وِعِٻٜ، ‏«‏اَلٜىٰ طٛعٛ، نغَمْ سُرْبَاجٛ اٛنْ مَايَايِ، اَمَّا اٛ طَانِ؞»‏ سٜيْ ٻٜ نجَلِمٛ؞</verse>
				<verse number="25">اَمَّا غَطَ اٛ وُرْتِنِي کٛو مٛيٜ يَاسِ، اٛ نَتِّ، اٛ جٛغِي جُنْغٛ سُرْبَاجٛ اٛنْ، سٜيْ سُرْبَاجٛ اٛنْ اُمِّي؞</verse>
				<verse number="26">حَبَرُ طُمْ بٛو سَنْکِتِي کٛو تٛيٜ ندٜرْ لٜيْدِ ندِنْ؞</verse>
				<verse number="27">يٜىٰسُ اٜ اَلَ وِغٜىٰرٜ ندٜنْ، سٜيْ وٛٻّٜ وُمْٻٜ طِطٛ تٛکِّمٛ اٜ نٛدَّ سٜمْبٜىٰ، اٜ مبِعَ، ‏«‏ٻِطّٛ دَوْدَ، يُرْمِنَنْمِنْ!‏»‏</verse>
				<verse number="28">ندٜ يٜىٰسُ نَتِّ وٛنْغٛ وُرٛ، سٜيْ وُمْٻٜ ٻٜنْ نغَرِ تٛ مَاکٛ، اٛ پَمِٻٜ، اٛ وِعِ، ‏«‏اٛنْ نجَٻِي مِ وَاوَيْ يَمْطِتِنْکِعٛنْ؟»‏ ٻٜ مبِعِمٛ، ‏«‏اٜىٰ، مٛودِبّٛ؞»‏</verse>
				<verse number="29">سٜيْ يٜىٰسُ مٜىٰمِ غِتٜ مَٻّٜ، وِعِ، ‏«‏نٛنْ نٛ کٛولٛرِيطٛنْيَمْ مِ يَمْطِتِنَيْعٛنْ؞»‏</verse>
				<verse number="30">طٛنْ اٜ طٛنْ غِتٜ مَٻّٜ مبُمْتِي؞ سٜيْ يٜىٰسُ وَغِّنِٻٜ، وِعِ، ‏«‏تٛع اٛنْ مبِعُکَ غٛطّٛ؞»‏</verse>
				<verse number="31">اَمَّا ٻٜ ندِلِّ ٻٜ شَنْکِتِ حَبَرُ مَاکٛ کٛو تٛيٜ ندٜرْ لٜيْدِ ندِنْ؞</verse>
				<verse number="32">وُمْٻٜ ٻٜنْ اٜ ندِلَّ، سٜيْ طُمْ وَدَّنِ يٜىٰسُ غٛطّٛ غٛودُطٛ غِنّٛلْ غَرْتِرْنغٛلْمٛ ڤَحٛ؞</verse>
				<verse number="33">غَطَ يٜىٰسُ وُرْتِنِي غِنّٛلْ نغٛلْ، نٜطّٛ اٛنْ فُطِّ مٜتُکِ؞ يِمْٻٜ طُطْٻٜ کَوْرُتُٻٜ طٛنْ کَيْطِنِ، مبِعِ، ‏«‏طُمْ مٜىٰطَايِ يِيکِ غٛطُّمْ اِرِ طُعُمْ ندٜرْ لٜيْدِ اِسْرَاعِيلَ؞»‏</verse>
				<verse number="34">اَمَّا فَارِسَنْکٛعٜنْ مبِعِ، ‏«‏اٜ بَوْطٜ بَعَلْجَبُلْ لَامِيطٛ غِنِّ اٛ وُرْتِنِرْتَ غِنِّ؞»‏</verse>
				<verse number="35">يٜىٰسُ يَحِ غَرِيجٜ مَوْطٜ اٜ نغَرِحٛيْ ڤَمَرٛيْ فُو، اٜ اٜکِّتِنَ ندٜرْ شُوطِ دٛعَارٜ طِ يَحُودَنْکٛعٜنْ، اٜ وَعَجِنَ حَبَرُ بٜلْطُمْ دٛوْ لَامُ اَللَّه، اٜ مٛ يَمْطِتِنَ يِمْٻٜ غٛودُٻٜ کٛو اِرِ طُمٜ ݧَوُ، اٜ کٛو اِرِ طُمٜ شِيَ نجَمُ؞</verse>
				<verse number="36">ندٜ اٛ يِعِ يِمْٻٜ طُطْٻٜ کَوْرِتِي، سٜيْ اٛ نَنِ جُرُمْطُمْ مَٻّٜ، نغَمْ اٜ ٻٜ تٛرّٛو، وَلَا بَلَّيْطٛٻٜ، بٛ بَالِ طِ نغَلَا غَيْنَاکٛ؞</verse>
				<verse number="37">سٜيْ اٛ وِعِ تٛکُّٻٜمٛ، ‏«‏غٜسٜ ٻٜنْدُطٜ اٜ طُوطِ، اَمَّا حُوٛوٻٜ طُوطَا؞</verse>
				<verse number="38">تٛرٜىٰ جٛومُ غٜسٜ طٜنْ لِلٛيَ حُوٛوٻٜ ندٜرْ غٜسٜ مَاکٛ؞»‏</verse>
			</chapter>
			<chapter number="10">
				<verse number="1">سٜيْ يٜىٰسُ نٛدِّ تٛکُّٻٜمٛ سَڤّٛ اٜ طِطٛ، اٛ حٛکِّٻٜ بَوْطٜ وُرْتِنْکِ غِنِّ اٜ يَمْطِتِنْکِ يِمْٻٜ دَغَ کٛو اِرِ طُمٜ ݧَوُ اٜ شِيَ نجَمُ؞</verse>
				<verse number="2">رَا اِنْطٜ لِلَاٻٜ سَڤّٛ اٜ طِطٛ ٻٜنْ:‏ اَرَنْدٜ اٜ وٛودِ سِيمَنْ بِعٜتٜىٰطٛ بِيتُرُسْ، اٜ مِݧِرَاوٛ مَاکٛ اَنْدِرَاوُسْ، اٜ يَاکُبُ ٻِي جَبَدِ، اٜ مِݧِرَاوٛ مَاکٛ يَحَيَ،</verse>
				<verse number="3">اٜ فِلِبُسْ، اٜ بَتِلٛومِ، اٜ تٛومَ، اٜ مَاتِيُ جَٻٛووٛ شٜىٰدٜ لٜيْدِ، اٜ يَاکُبُ ٻِي حَلْفَ، اٜ تَادِيُسْ،</verse>
				<verse number="4">اٜ سِيمَنْ کَنَنِيَنْکٜىٰجٛ، ندٜنْ اٜ يَحُودَ اِسْکَرِيٛوتِ، غَرْتُطٛ کٛکِّتِرْطٛ يٜىٰسُ؞</verse>
				<verse number="5">يٜىٰسُ لِلِ تٛکُّٻٜمٛ سَڤّٛ اٜ طِطٛ ٻٜنْ، اٛ وِعِٻٜ، ‏«‏تٛع اٛنْ نجَحُ تٛ يِمْٻٜ نَاع يَحُودَنْکٛعٜنْ؞ طٛنْمَا تٛع اٛنْ نَتُّ غَرِيجٜ سَمَارِيَنْکٛعٜنْ؞</verse>
				<verse number="6">سٜيْ نِ نجَحٛنْ تٛ يِمْٻٜ اِسْرَاعِيلَ غَرْتُٻٜ بٛ بَالِ مَجُّطِ؞</verse>
				<verse number="7">نجَحٜىٰ، نغَعَجِنَنٛنْٻٜ، مبِعٛنْ، ‏‹‏لَامُ اَللَّه وَرِي حَادٜ؞›‏</verse>
				<verse number="8">نجَمْطِتِنٜىٰ ݧَوْٻٜ، اُمِّنٜىٰ مَيْٻٜ دَغَ مَيْدٜ، نجَمْطِتِنٜىٰ غٛودُٻٜ ݧَوُ ݧَامٛوجُمْ لَرَلْ، مبُرْتِنَنٜىٰ يِمْٻٜ غِنِّ؞ مِ حٛکِّيعٛنْ بَوْطٜ يَمْطِتِنْکِ يِمْٻٜ شَاحُ، نغَمْ نٛنْ نجَمْطِتِنٜىٰ يِمْٻٜ شَاحُ؞</verse>
				<verse number="9">تٛع اٛنْ نجٛغٛ شٜىٰدٜ جِينَارِ، کٛو شٜىٰدٜ اَجُرْفَارِ، کٛو شٜىٰدٜ نجَمْندِ مبٛطٜىٰرِ؞</verse>
				<verse number="10">ندٜنْ تٛع اٛنْ نجَادُ اٜ جَکَارٜ، کٛو تٛغّٛوجٜ طِطِ، کٛو ڤَطٜ کٛيْطٜ طِطِ، کٛو سَوْرُ، نغَمْ کُوٛووٛ حَانِي حٛکّٜىٰ ݧَمْندُ؞</verse>
				<verse number="11">‏«‏فُو غَرِيرِ کٛو غَرِيٜلْ ڤَمَرٜلْ تٛ نَتُّطٛنْ، طَٻِّتٜىٰ نٜطّٛ مٛ نغِکُّ بٛطُّمْ، نجٛوطٛوطٛنْ وُرٛ مَاکٛ نَا اٛنْ اَلِي وِغٜىٰرٜ ندٜنْ؞</verse>
				<verse number="12">تٛ اٛنْ نَتِّي وُرٛ نغٛنْ، شِلْمِنٜىٰ؞</verse>
				<verse number="13">تٛ يِمْٻٜ وُرٛ نغٛنْ نجَٻَّکٜعٛنْ بٛطُّمْ، اَلٜىٰ بَرْکَ مٛوطٛنْ جٛوطٛو دٛوْ مَٻّٜ؞ اَمَّا تٛ ٻٜ نجَٻَّاکِعٛنْ بٛطُّمْ، اَلٜىٰ بَرْکَ مٛوطٛنْ وَرْتَ تٛ مٛوطٛنْ؞</verse>
				<verse number="14">فُو مٛ جَٻَّاکِعٛنْ، کٛو وَݧِ کٛ مبِيطٛنْ، تٛ اٛنْ مبُرْتَکٜ وُرٛ نغٛنْ کٛو غَرِيرِ ندِنْ، ڤِطّٜىٰ سٛلَّارٜ کٛيْطٜ مٛوطٛنْ؞</verse>
				<verse number="15">اٜ مِ وِعَعٛنْ غٛونغَ، ݧَلْندٜ جَانغٛ اَللَّه ٻُرَيْ يُرْمِنَنْکِ يِمْٻٜ سٛدٛمْ اٜ غٛمٛورَ دٛوْ يِمْٻٜ غَرِيرِ ندِنْ طٛنْ؞</verse>
				<verse number="16">‏«‏رَطُّمْ، اٜ مِ لِلَعٛنْ بٛنٛ مبَالٛيْ شَکَ شَافَالِ؞ نغَمْ نٛنْ، ڤَامَنٜىٰ کٛعٜ مٛوطٛنْ نٛ بٛولٜ نغَطَتَ، طٛنْمَا نغَرْتٜىٰ ٻٜ کَلَّا بٛ ڤٛولِ؞</verse>
				<verse number="17">ڤَامَنٜىٰ يِمْٻٜ، نغَمْ ٻٜ نجَارَيْعٛنْ يٜىٰسٛ مَوْٻٜ، ٻٜ ڤِيَعٛنْ ندٜرْ شُوطِ دٛعَارٜ مَٻّٜ،</verse>
				<verse number="18">ٻٜ نجَارَعٛنْ يٜىٰسٛ مَوْٻٜ لٜيْدِ اٜ لَامِيٻٜ، نغَمْ اٛنْ تٛکُّٻٜيَمْ اٛنْ کٛکَّيْٻٜ حَبَرُ اَمْ؞ نٛنْ وَرْتَيْ لَاوٛلْ نٛ کٛکِّرْتٛنْٻٜ حَبَرُ اَمْ کَمْٻٜ اٜ يِمْٻٜ نَاع يَحُودَنْکٛعٜنْ؞</verse>
				<verse number="19">فُو شَرٜلْ نغٜلْ طُمْ نَنْغِعٛنْ طُمْ يَارِعٛنْ يٜىٰسٛ لَامُ، تٛع اٛنْ نغَنُّ دٛوْ نٛ مٜتِرْتٛنْ، کٛو کٛ مبِعٛتٛنْ، نغَمْ ندٜرْ شَرٜلْ نغٜلْ طُمْ وِعَيْعٛنْ کٛ مبِعٛتٛنْ؞</verse>
				<verse number="20">نغَمْ نَاع طُمْ اٛنٛنْ مٜتَتَ، اَمَّا طُمْ رُوحُ ݧَاکٛ مٛوطٛنْ مٛ دٛوْ مٜتَتَ ندٜرْ کٛنْدُطٜ مٛوطٛنْ؞</verse>
				<verse number="21">‏«‏نٜطّٛ حٛکِّتِرَيْ سَکِرَاوٛ مُوطُمْ طُمْ وَرَمٛ، ݧَاکٛ مَا حٛکِّتِرَيْ ٻِطّٛ مُوطُمْ؞ ٻِٻّٜ اُمَّنْتٛ دَݧٛوٻٜ مَٻّٜ، ٻٜ نغَطَ طُمْ وَرَٻٜ؞</verse>
				<verse number="22">کٛو مٛيٜ وَݧَيْعٛنْ نغَمْ اٛنْ تٛکُّٻٜيَمْ؞ اَمَّا مُݧُطٛ حَا رٜعِرْدٜ حِسَيْ؞</verse>
				<verse number="23">تٛ يِمْٻٜ تٛرِّيعٛنْ ندٜرْ وٛنْدِ غَرِيرِ، ندٛغّٜىٰ نجَحٛنْ وٛنْدِ غَرِيرِ؞ اٜ مِ وِعَعٛنْ غٛونغَ، کٛ نجَحِدٛنْ غَرِيجٜ اِسْرَاعِيلَ فُو، ٻِي نٜطّٛ وَرْتٛيَيْ؞</verse>
				<verse number="24">‏«‏اٜکِّتٛتٛوطٛ ٻُرَتَا مٛودِبّٛ مُوطُمْ، مَشُّطٛ بٛو ٻُرَتَا جٜيْطٛمٛ؞</verse>
				<verse number="25">اٜکِّتٛتٛوطٛ نَنَيْ بٜلْطُمْ تٛ وَرْتِي بٛ مٛودِبّٛ مُوطُمْ، مَشُّطٛ مَا نَنَيْ بٜلْطُمْ تٛ وَرْتِي بٛ جٜيْطٛمٛ؞ تٛ ٻٜ نٛدِّرِي جٛومُ وُرٛ اٛنْ بَعَلْجَبُلْ لَامِيطٛ غِنِّ، ٻٜ ٻُرَيْ وِيکِ کٛ حَلِّ دٛوْ ٻٜ وُرٛ نغٛنْ!‏</verse>
				<verse number="26">‏«‏نغَمْ نٛنْ، تٛع اٛنْ کُلُ يِمْٻٜ، نغَمْ وَلَا غٛطُّمْ اٛمْبَاطُمْ طُمْ اٛمْتَتَاکٜ، نٛنْ مَا وَلَا شُوطِيطُمْ طُمْ سُورِتَتَاکٜ؞</verse>
				<verse number="27">کٛ مبِيمِعٛنْ ندٜرْ ݧِوْرٜ، مبِعٜىٰکَ ݧَلَوْمَ، نٛنْ مَا کٛ نَنْطٛنْ تٛ اَمْ اٜ سُوطٜ، مبِعٜىٰکَ اٜ نجَيْرِ؞</verse>
				<verse number="28">تٛع اٛنْ کُلُ وَرٛوٻٜ ٻَنْدُ نٜطّٛ، اَمَّا ٻٜ مبَاوَتَا وَرْکِ يٛنْکِ مَاکٛ؞ سٜيْ نِ کُلٛنْ اٛنْ طٛنْ بَاوَيْطٛ حَلْکَ ٻَنْدُ اٜ يٛنْکِ فُو ندٜرْ وُرٛ حِيتٜ؞</verse>
				<verse number="29">نَاع شٛلٛيْ طِطٛيْ اٜ شٛورٜىٰ يَمْندٜ غٛعٛ؟ فُو اٜ نٛنْ وَلَا کٛو غٛعٛتٜلْ مَاکٛيْ بَاتَيْنغٜلْ نَا اٜ يِدّٜ ݧَاکٛ مٛوطٛنْ مٛ دٛوْ؞</verse>
				<verse number="30">کٛو غَاسَ کٛعٜ مٛوطٛنْ مَا فُو کَ لِمَامَ؞</verse>
				<verse number="31">نغَمْ نٛنْ، تٛع اٛنْ کُلُ، اٛنْ ٻُرِي شٛلٛيْ طُطْکٛيْ؞</verse>
				<verse number="32">‏«‏کٛو مٛيٜ جَٻُطٛيَمْ يٜىٰسٛ يِمْٻٜ، مِ جَٻَيْمٛ يٜىٰسٛ ݧَاکٛ اَمْ مٛ دٛوْ؞</verse>
				<verse number="33">اَمَّا فُو غَݧُطٛيَمْ يٜىٰسٛ يِمْٻٜ، مِنْ مَا مِ وَݧَيْمٛ يٜىٰسٛ ݧَاکٛ اَمْ مٛ دٛوْ؞</verse>
				<verse number="34">‏«‏تٛع اٛنْ کَمّٛ مِ وَرٛيِي وَدَّنْکِ دُونِيَارُ جٛنْدٜ جَمْ؞ مِ وَرٛيَايِ نغَمْ وَدُّکِ جٛنْدٜ جَمْ، سٜيْ نِ حَوْرٜ؞</verse>
				<verse number="35">مِ وَرِي نغَمْ مِ وَدَّ سٜنْدِرْکِ حَکُّندٜ ٻِطّٛ اٜ ݧَاکٛ مُوطُمْ، ٻِطّٛ دٜبّٛ اٜ مَدُوجٛ مُوطُمْ، دٜبّٛ بٛو اٜ اٜسِرَاوٛ مُوطُمْ دٜبّٛ؞</verse>
				<verse number="36">ٻٜ نجٛوطٛدِطَا وُرٛ غٛعٛ ٻٜ نغَرْتَيْ وَݧْوَݧْٻٜ مَاطَ؞</verse>
				<verse number="37">‏«‏کٛو مٛيٜ ٻُرِ يِطُکِ ݧَاکٛ مُوطُمْ کٛو مَدُوجٛ مُوطُمْ دٛوْ اَمْ، اٛ فٛتَايِ وَرْتُکِ تٛکُّطٛيَمْ؞ طٛنْمَا فُو ٻُرْطٛ يِطُکِ ٻِطّٛ مُوطُمْ دٛوْ اَمْ، اٛ فٛتَايِ وَرْتُکِ تٛکُّطٛيَمْ؞</verse>
				<verse number="38">ندٜنْ فُو مٛ حٛشَّايِ غَافَانغَلْ مُوطُمْ تٛکِّيَمْ، اٛ فٛتَايِ وَرْتُکِ تٛکُّطٛيَمْ؞</verse>
				<verse number="39">فُو غِطّٛ حِسْنُکِ يٛنْکِ مُوطُمْ، اٛ دُلَّيْکِ؞ اَمَّا فُو دُلُّطٛ يٛنْکِ مُوطُمْ نغَمْ اَمْ، اٛ حِسْنَيْکِ؞</verse>
				<verse number="40">‏«‏فُو جَٻُطٛعٛنْ جَٻِييَمْ، طٛنْمَا فُو جَٻُطٛيَم جَٻِي اٛنْ طٛنْ لِلٛيْطٛيَمْ؞</verse>
				<verse number="41">کٛو مٛيٜ جَٻُطٛ اَنَّبِيجٛ نغَمْ اٛ اَنَّبِيجٛ، اٛ حٜٻَيْ مبَرْجَارِ اَنَّبِيجٛ؞ ندٜنْ کٛو مٛيٜ جَٻُطٛ اَادِلِيجٛ نغَمْ اٛ اَادِلِيجٛ، اٛ حٜٻَيْ مبَرْجَارِ اَادِلِيجٛ؞</verse>
				<verse number="42">کٛو مٛيٜ کٛکُّطٛ ٻُرْطٛ فَمْطُکِ ندٜرْ تٛکُّٻٜيَمْ ٻٜعٜ کٛو ندِيَمْ ڤٜوْطَمْ ندٜرْ جَرْدُغٜلْ نغَمْ اٛ تٛکُّطٛيَمْ، اٜ مِ وِعَعٛنْ غٛونغَ، اٛ دُلَّتَا حٜٻُکِ مبَرْجَارِ؞»‏</verse>
			</chapter>
			<chapter number="11">
				<verse number="1">ندٜ يٜىٰسُ يٛتِّنِ کٛ وِعَتَ تٛکُّٻٜمٛ سَڤّٛ اٜ طِطٛ، سٜيْ اٛ اُمِّي دَغَ طٛنْ، اٛ دِلِّ، اٜ مٛ اٜکِّتِنَ، اٜ مٛ وَعَجِنَ ندٜرْ غَرِيجٜ؞</verse>
				<verse number="2">اٜ شَرٜلْ نغٜلْ، يَحَيَ غَطٛووٛ بَڤْتِسْمَ سُرَامَ ندٜرْ سُودُ شُرَلْ؞ ندٜ اٛ نَنِ حَبَرُ کٛ اَلْمَسِيحُ وَطَتَ، سٜيْ اٛ نٛدِّ وٛٻّٜ ندٜرْ تٛکُّٻٜمٛ اٛ لِلِٻٜ تٛ مَاکٛ</verse>
				<verse number="3">نغَمْ ٻٜ پَمَمٛ، ٻٜ مبِعَ، ‏«‏اَنْ وٛنِ اَلْمَسِيحُ مٛ طُمْ وِعِ وَرَيْ، کٛو مِنْ کٜطٛو غٛطّٛ؟»‏</verse>
				<verse number="4">يٜىٰسُ نٛوتِي، وِعِٻٜ، ‏«‏نجَحٜىٰ، مبِعٛنْ يَحَيَ کٛ نَنُطٛنْ اٜ کٛ نغِيطٛنْ:‏</verse>
				<verse number="5">وُمْٻٜ اٜ مبُمْتَ، جَرَاٻٜ اٜ نجَاٻَ، غٛودُٻٜ ݧَوُ ݧَامٛوجُمْ لَرَلْ اٜ نجَمْطِتِنٜىٰ، ڤَحُٻٜ اٜ نَنَ، مَيْٻٜ اٜ اُمِّنٜىٰ، ٻٜ نغَلَنَا اٜ نغَعَجِنَنٜىٰ حَبَرُ بٜلْطُمْ؞</verse>
				<verse number="6">اٛ بَرْکِطِنَاطٛ نٜطّٛ مٛ اَلَايِ حٛولَاکِيَمْ؞»‏</verse>
				<verse number="7">غَطَ لِلَاٻٜ ٻٜنْ ندِلِّ، سٜيْ يٜىٰسُ فُطِّ مٜتَنْکِ يِمْٻٜ دٛوْ يَحَيَ، اٛ وِعِٻٜ، ‏«‏طُمٜ نجَاطٛنْ رَارٛيْکِ ندٜرْ لَدّٜ؟ کُطٛلْ نغٛلْ حٜنْدُ دِمْبَتَ ندَارٛيْطٛنْ؟</verse>
				<verse number="8">تٛ نَاع نٛنْ، طُمٜ نجَاطٛنْ رَارٛيْکِ؟ نٜطّٛ ٻٛرْنِيطٛ لِمْشٜ بٛطّٜ؟ نَاع نٛنْ، نغَمْ ٻٛرْنٛتٛوٻٜ لِمْشٜ بٛطّٜ اٜ لَامٛرْدٜ ٻٜ نغٛنِ؞</verse>
				<verse number="9">تٛو، طُمٜ نجَاطٛنْ رَارٛيْکِ؟ اَنَّبِيجٛ؟ اٜ مِ وِعَعٛنْ غٛونغَ، اٛ ٻُرِي اَنَّبِيجٛ؞</verse>
				<verse number="10">کَنْکٛ وٛنِ مٛ اَللَّه وِعِ ندٜرْ اَايَارٜ، ‏‹‏رَطُّمْ، مِ لِلٛيَيْ لِلَاطٛ اَمْ اٛ اَرْدٛو يٜىٰسٛ مَاطَ اٛ مٛعِّنَنْمَا لَاوٛلْ؞›‏</verse>
				<verse number="11">اٜ مِ وِعَعٛنْ غٛونغَ، ندٜرْ ٻٜ رٜوْٻٜ ندَݧِ فُو وَلَا ٻُرْطٛ يَحَيَ غَطٛووٛ بَڤْتِسْمَ مَنْغُ؞ فُو اٜ نٛنْ، ٻُرْطٛ فَمْطُکِ ندٜرْ لَامُ اَللَّه ٻُرِيمٛ مَنْغُ؞</verse>
				<verse number="12">دَغَ جَامَنُ يَحَيَ غَطٛووٛ بَڤْتِسْمَ حَا وَدُّکِ حَنْدٜ، لَامُ اَللَّه اٜ تٛرّٜىٰ؞ تٛرّٛوٻٜ لَامُ طُمْ اٜ نغِطِ تٜىٰتَطُمْ اٜ سٜمْبٜ؞</verse>
				<verse number="13">نغَمْ دٜفْتٜ اَنَّبٛعٜنْ فُو اٜ اَتَّوْرَ مٜتِي دٛوْ لَامُ طُمْ نَا يَحَيَ غَطٛووٛ بَڤْتِسْمَ وَرِ؞</verse>
				<verse number="14">تٛ اٛنْ نجَٻَيْ کٛ ٻٜ مبِعِ، يَحَيَ وٛنِ اِلِيَ مٛ طُمْ وِعِ وَرَيْ؞</verse>
				<verse number="15">غٛودُطٛ نٛڤِّ نَنُکِ فُو نَنَ؞</verse>
				<verse number="16">‏«‏کٛ نَنْدِنَيْمِ يِمْٻٜ جَامَنُ طُعُمْ؟ اٜ ٻٜ نَنْدِ اٜ سُکَحٛيْ نجٛوطِيکٛيْ ندٜرْ لُومٛ اٜ نٛدِّندِرَ، اٜ مبِعَ،</verse>
				<verse number="17">‏‹‏مِنْ ندُودَنِيعٛنْ دُودَاندُ، اَمَّا اٛنْ نغَمَايِ؞ مِنْ مبٛيِ بٛ غٛطّٛ مَايِ، اَمَّا اٛنْ مبٛيَايِ؞›‏</verse>
				<verse number="18">نغَمْ يَحَيَ غَطٛووٛ بَڤْتِسْمَ وَرِي ݧَامَتَا ݧَمْندُ يَرَتَا ندِيَمْ اِنَبٛجَمْ، سٜيْ ٻٜ مبِعِ، ‏‹‏اٜ مٛ وٛودِ غِنّٛلْ؞›‏</verse>
				<verse number="19">ٻِي نٜطّٛ بٛو وَرِي اٜ ݧَامَ اٜ يَرَ، سٜيْ ٻٜ مبِعِ، ‏‹‏رَا اٛعٛ، اٛ بٜىٰلَاطٛ اٛ جَرٛووٛ، حِغٛ جَٻٛوٻٜ شٜىٰدٜ لٜيْدِ اٜ غَطٛوٻٜ حَکّٜ؞›‏ فُو اٜ نٛنْ، تٛکُّٻٜ لَاوٛلْ اَللَّه فُو اٜ ٻٜ کٛلَّ کَنْغٛلْ وٛنِ غٛونغَوٛلْ؞»‏</verse>
				<verse number="20">سٜيْ اٛ فُطِّ حَٻَنْکِ غَرِيجٜ طٜ اٛ وَطِ کُوطٜ کَيْطِنِيطٜ ندٜرْ مَاجٜ نغَمْ يِمْٻٜ غَرِيجٜ طٜنْ تُوبَايِ؞</verse>
				<verse number="21">اٛ وِعِ، ‏«‏يِمْٻٜ غَرِيرِ کٛرَسِنْ، اٛنْ مبٛنِي!‏ يِمْٻٜ غَرِيرِ بٜتَسَيْدَ، اٛنْ مبٛنِي!‏ دَا کُوطٜ کَيْطِنِيطٜ غَطَاطٜ ندٜرْ مٛوطٛنْ طٜ نغَطَنَامَ يِمْٻٜ تَايَ اٜ سِدٛنْ، دَا ٻٜ ٻٛرْنَکٜ کٛلْتٜ کٛلَّيْطٜ وَنَّارٜ ٻٜ نجٛوطَکٜ ندٜرْ تٛوکَ نغَمْ حٛلُّکِ ٻٜ تُوبِي؞</verse>
				<verse number="22">اَمَّا اٜ مِ وِعَعٛنْ، ݧَلْندٜ جَانغٛ اَللَّه ٻُرَيْ يُرْمِنَنْکِ يِمْٻٜ تَايَ اٜ سِدٛنْ دٛوْ مٛوطٛنْ؞</verse>
				<verse number="23">اٛنٛنْ بٛو، يِمْٻٜ غَرِيرِ کَفَرْنَحُمْ، اٛنْ کَمِّي طُمْ حٛشَّيْعٛنْ يَاکِ دٛوْ؟ نَاع نٛنْ!‏ طُمْ نَتِّنَيْعٛنْ ندٜرْ نغَيْکَ حِيتٜ؞ دَا کُوطٜ کَيْطِنِيطٜ غَطَاطٜ ندٜرْ مَاطَ طٜ نغَطَامَ ندٜرْ غَرِيرِ سٛدٛمْ، دَا اٜ ندِ طٛنْ حَا جٛونِ؞</verse>
				<verse number="24">اَمَّا اٜ مِ وِعَعٛنْ، ݧَلْندٜ جَانغٛ اَللَّه ٻُرَيْ يُرْمِنَنْکِ يِمْٻٜ سٛدٛمْ دٛوْ مٛوطٛنْ؞»‏</verse>
				<verse number="25">اٜ شَرٜلْ نغٜلْ يٜىٰسُ وِعِ، ‏«‏مِ يٜتِّيمَ، ݧَاکٛ اَمْ مٛ دٛوْ، جٛومِرَاوٛ دٛوْ اٜ لٜيْ، نغَمْ اَ سُوطِي فِي طُعُمْ تٛ غٛودُٻٜ فَامُ اٜ اَنْدَلْ، اَ حٛلِّيطُمْ ٻِکّٛيْ ڤَمَرٛيْ؞</verse>
				<verse number="26">نٛنْ ݧَاکٛ اَمْ، نغَمْ نٛنْ وٜلَنْمَا نغَطَا؞»‏</verse>
				<verse number="27">سٜيْ اٛ وِعِ يِمْٻٜ، ‏«‏ݧَاکٛ اَمْ حٛکِّييَمْ کٛو طُمٜ؞ وَلَا اَنْدُطٛ مٛيٜ وٛنِ ٻِطّٛ اٛنْ سٜيْ نِ ݧَاکٛ اٛنْ، نٛنْ مَا وَلَا اَنْدُطٛ ݧَاکٛ اٛنْ سٜيْ نِ ٻِطّٛ اٛنْ، اٜ مٛ ٻِطّٛ اٛنْ يِطِ اَنْدِنَ ݧَاکٛ اٛنْ؞</verse>
				<verse number="28">‏«‏نغَرٜىٰ تٛ اَمْ اٛنْ فُو دٛنْدِيٻٜ دٛݝْلٜ تٜدُّطٜ، مِ حٛکَّيْعٛنْ سِوْتَارٜ؞</verse>
				<verse number="29">تٛکّٜىٰ کٛ مبِعَيْمِعٛنْ؞ اٜکِّتٜىٰ تٛ اَمْ، نغَمْ اٜ مِ وٛودِ حَکِّيلٛ، مِ لٜسْتِنْطٛ حٛورٜ، ندٜنْ ٻٜرْطٜ مٛوطٛنْ مبَلْتٛتٛ؞</verse>
				<verse number="30">نغَمْ کٛ مبِيمِعٛنْ نغَطٛنْ طُمْ سَطَا وَطُکِ، ندٜنْ دٛنْغَلْ اَمْ تٜدَّا؞»‏</verse>
			</chapter>
			<chapter number="12">
				<verse number="1">اٜ شَرٜلْ نغٜلْ طُمْ ݧَلْندٜ سِوْتَارٜ؞ يٜىٰسُ اٜ يَحَ ندٜرْ نغٜسَ اَلْکَمَارِ، سٜيْ تٛکُّٻٜمٛ نَنِ وٜىٰلٛ ٻٜ ڤُطِّ ٻٛرُکِ شَمّٜىٰجٜ مَيْرِ اٜ ٻٜ ݧَامَ؞</verse>
				<verse number="2">اَمَّا ندٜ وٛٻّٜ فَارِسَنْکٛعٜنْ نغِعِ نٛنْ، مبِعِ يٜىٰسُ، ‏«‏رَا تٛکُّٻٜمَ اٜ نغَطَ کٛ اَتَّوْرَ حَطِ طُمْ وَطَ ݧَلْندٜ سِوْتَارٜ؞»‏</verse>
				<verse number="3">سٜيْ يٜىٰسُ وِعِٻٜ، ‏«‏اٛنْ مٜىٰطَايِ جَنْغُکِ کٛ دَوْدَ وَطِ ندٜ نَنِ وٜىٰلٛ، کَنْکٛ اٜ غٛنْدُٻٜ اٜ مَاکٛ؟</verse>
				<verse number="4">اٛ نَتِّ لُکُرُ سٜنِيطُمْ، اٛ ݧَامِ بُرٛودِ شٜنِيطُمْ، اٛ حٛکّٛرِ جَادٛوٻٜ اٜ مَاکٛ؞ اَتَّوْرَ بٛو وِعِي اَرْدِيٻٜ دِينَ تَنْ حَانِ ݧَامُکِ بُرٛودِ طُمْ؞</verse>
				<verse number="5">کٛو اٛنْ مٜىٰطَايِ جَنْغُکِ ندٜرْ اَتَّوْرَ نٛ اَرْدِيٻٜ دِينَ نغٜوِرْتَ دٛوکَ ݧَلْندٜ سِوْتَارٜ ندٜرْ وُرٛ شٜنِينغٛ، اَمَّا طُمْ وَرْتَايِ حَکّٜ؟</verse>
				<verse number="6">اٜ مِ وِعَعٛنْ، رَا ٻُرْطٛ وُرٛ شٜنِينغٛ طٛعٛ؞</verse>
				<verse number="7">اَمَّا دَا اٛنْ اَنْدُنٛو مَعَنَ اَايَارٜ ندٜعٜ بِعُندٜ، ‏‹‏اٜ مِ يِطِ کٛلّٛنْ يُرْمٜىٰندٜ، نَاع سَکُّکِ شَکِّرِ،›‏ دَا اٛنْ کِيتَاکِ ٻٜ نغَطَايِ حَکّٜ؞</verse>
				<verse number="8">نغَمْ ٻِي نٜطّٛ وٛنِ جٛومُ ݧَلْندٜ سِوْتَارٜ؞»‏</verse>
				<verse number="9">سٜيْ يٜىٰسُ اَلِ طٛنْ دِلِّ، نَتِّ سُودُ دٛعَارٜ مَٻّٜ؞</verse>
				<verse number="10">اٜ وٛودِ غٛطّٛ مٛ جُنْغٛ جَرَانغٛ ندٜرْ مَيْرُ؞ سٜيْ فَارِسَنْکٛعٜنْ پَمِ يٜىٰسُ، مبِعِ، ‏«‏اَتَّوْرَ جَٻِي طُمْ يَمْطِتِنَ ݧَلْندٜ سِوْتَارٜ؟»‏ ٻٜ مبِعُ نٛنْ نغَمْ ٻٜ کٜٻَ کٛ ٻٜ نغُلِّرٛيْتٛومٛ؞</verse>
				<verse number="11">سٜيْ يٜىٰسُ وِعِٻٜ، ‏«‏مٛيٜ ندٜرْ مٛوطٛنْ تٛ اٜ وٛودِ مبَالَ غٛعٛ تٛ نغَ يَنِي ندٜرْ نغَيْکَ ݧَلْندٜ سِوْتَارٜ، اٛ جٛغَتَاکٛنغَ اٛ اِتّٛيَنغَ؟</verse>
				<verse number="12">تٛو!‏ نٜطّٛ ٻُرِي مبَالَ دَرَجَ نَاع سٜطَّ!‏ نغَمْ نٛنْ، اَتَّوْرَ حَطَايِ طُمْ وَطَ کٛ وٛوطِ ݧَلْندٜ سِوْتَارٜ؞»‏</verse>
				<verse number="13">سٜيْ اٛ وِعِ نٜطّٛ اٛنْ، ‏«‏فٛرْتُ جُنْغٛ مَاطَ؞»‏ سٜيْ اٛ فٛرْتِنغٛ، سٜيْ نغٛ يَمْطِتِ، نغٛ وَرْتِ بٛ وٛعٛتٛ نغٛنْ؞</verse>
				<verse number="14">اَمَّا فَارِسَنْکٛعٜنْ ٻٜنْ مبُرْتِي مٜدِّ دٛوْ نٛ ٻٜ مبَرْدَتَ يٜىٰسُ؞</verse>
				<verse number="15">ندٜ يٜىٰسُ فَامِ کٛ ٻٜ شِرْيٛتٛو، سٜيْ اٛ اُمِّي اٛ اَلِ وِغٜىٰرٜ ندٜنْ؞ سٜيْ يِمْٻٜ طُطْٻٜ تٛکِّمٛ، اٛ يَمْطِتِنِٻٜ ٻٜ فُو،</verse>
				<verse number="16">اٛ وَغِّنِٻٜ تٛع ٻٜ مبِعَکَ کٛو مٛيٜ کَنْکٛ اٛ مٛيٜ؞</verse>
				<verse number="17">طُعُمْ فُو وَطِي نغَمْ طُمْ حٜبِّنَ کٛ اَللَّه وِعِ دَغَ حٛنْدُکٛ اَنَّبِ اِشَايَ، وِيکِ،</verse>
				<verse number="18">‏«‏اٛعٛ وٛنِ مَشُّطٛ مٛ شُٻُمِ، مٛ نغِطُمِ، اٜ مِ نَنَ بٜلْطُمْ مَاکٛ نَاع سٜطَّ؞ مِ حٛکَّيْمٛ رُوحُ اَمْ، اٛ حٛکَّيْ لٜݧِ حَبَرُ کِسْندَمْ اَمْ؞</verse>
				<verse number="19">اٛ يٜدَّتَا اٛ مٜتَتَا سٜمْبٜىٰ، وَلَا نَنَيْطٛ حٛولٛ حٛنٛنْدٜ مَاکٛ دٛوْ طَتٜ؞</verse>
				<verse number="20">اٛ حٜىٰݧِتَتَا يٜوُکِ پٛمْبَلْ ٻَدِينغَلْ يٜوُکِ؞ اٛ ݧِفَتَا فِتِلَارُ ٻَدِيندُ وَاتُکِ، نَا اٛ وَطِي اَادِلَاکُ حٜٻِ جَالٛرْغَلْ دٛوْ حَلّٜىٰندٜ؞</verse>
				<verse number="21">لٜݧِ فُو نغَطَيْ کَمُّندٜ دٛوْ مَاکٛ؞»‏</verse>
				<verse number="22">سٜيْ طُمْ وَدَّنِمٛ غٛطّٛ ڤَحٛ بُمْطٛ غٛودُطٛ غِنّٛلْ؞ يٜىٰسُ بٛو يَمْطِتِنِمٛ، اٛ وَرْتِ اٜ مٛ مٜتَ، اٜ مٛ يِعَ؞</verse>
				<verse number="23">کَوْرُتُٻٜ فُو کَيْطِنِ، مبِعِ، ‏«‏اٜ يِيکِ مٛوطٛنْ کٛو اٛعٛ وٛنِ ٻِطّٛ دَوْدَ؟»‏</verse>
				<verse number="24">اَمَّا ندٜ فَارِسَنْکٛعٜنْ نَنِ نٛنْ، ٻٜ مبِعِ، ‏«‏اٜ بَوْطٜ بَعَلْجَبُلْ لَامِيطٛ غِنِّ اٛ وُرْتِنِرْتَ غِنِّ؞»‏</verse>
				<verse number="25">اَمَّا يٜىٰسُ اٜ اَنْدِ کٛ وٛنِ ندٜرْ ٻٜرْطٜ مَٻّٜ، اٛ وِعِٻٜ، ‏«‏لَامُ فُو شٜنْدِيطُمْ اٜ وَݧْوَݧْتِرَ، طُمْ لَلَّيْ؞ نٛنْ مَا تٛ غَرِيرِ کٛو وُرٛ سٜنْدَکٜ اٜ وَݧْوَݧْتِرَ، طُمْ وَاوَتَا طُمْ دَرٛو؞</verse>
				<verse number="26">تٛ شٜيْطَنْ اٜ وُرْتِنَ غِنِّ شٜيْطَنْ ندٜرْ لَامُ شٜيْطَنْ، شٜيْطَنْ سٜنْدَکٜ اٜ وَݧْوَݧْتِرَ وٛنْ طٛنْ؞ تٛ لَامُ مَاکٛ سٜنْدَکٜ، نٛيٜ لَامُ طُمْ دَرٛرْتٛو؟</verse>
				<verse number="27">تٛ اٜ مِ وُرْتِنِرَ غِنِّ ندٜرْ بَوْطٜ بَعَلْجَبُلْ، اٜ بَوْطٜ مٛيٜ تٛکُّٻٜعٛنْ مبُرْتِنِرْتَطِ؟ نغَمْ نٛنْ تٛکُّٻٜعٛنْ کٛلَّيْ اٛنْ نغَلَا غٛونغَ؞</verse>
				<verse number="28">اَمَّا، تٛ اٜ مِ وُرْتِنَ غِنِّ ندٜرْ بَوْطٜ رُوحُ اَللَّه، تٛو، حٛلِّي لَامُ اَللَّه وَرَنِيعٛنْ؞</verse>
				<verse number="29">‏«‏نٛ وَطَتَ طُمْ وَاوَ نَتُّکِ وُرٛ نٜطّٛ شٜمْبِطّٛ طُمْ تٜىٰتَنَمٛ کٛ اٛ وٛودِ، نَاع سٜيْ تٛ طُمْ اَرْتِي حَٻُّکِمٛ؟ ندٜنْ طُمْ وَاوَ حٛشُّکِ کٛ اٛ وٛودِ ندٜرْ وُرٛ نغٛنْ؞</verse>
				<verse number="30">‏«‏مٛ وٛنْدَا اٜ اَمْ فُو، اٛ غَݧٛ اَمْ؞ مٛ وَلَّايِيَمْ مٛٻْتُکِ فُو، اٛ شَنْکِتٛووٛ؞</verse>
				<verse number="31">نغَمْ نٛنْ، اٜ مِ وِعَعٛنْ، طُمْ وَاوَيْ يَافَنَاکِ يِمْٻٜ حَکّٜ اٜ کٛو اِرِ طِيٜ حَالَاجِ طِ مبٛوطَا طِ ٻٜ مٜتِ، اَمَّا بِعُطٛ کٛ وٛوطَا دٛوْ رُوحُ اَللَّه اٛ يَافَنْتَاکٜ؞</verse>
				<verse number="32">فُو بِعُطٛ کٛ وٛوطَا دٛوْ ٻِي نٜطّٛ، طُمْ وَاوَيْ يَافَنَاکِمٛ؞ اَمَّا فُو بِعُطٛ کٛ وٛوطَا دٛوْ رُوحُ اَللَّه، اٛ يَافَنْتَاکٜ حَا اَبَدَا؞</verse>
				<verse number="33">‏«‏لٜکِّ بٛطْکِ اٜ رِمَ ٻِکّٛيْ مبٛطْکٛيْ، نٛنْ مَا لٜکِّ کِ وٛوطَا اٜ رِمَ ٻِکّٛيْ کٛيْ مبٛوطَا؞ کٛو کِيٜ لٜکِّ اٜ اَنْدِرٜىٰ ٻِکّٛيْ مَاکِ؞</verse>
				<verse number="34">اٛنٛنْ بٛولٜ کَلُّطٜ!‏ نٛ وَطَتَ اٛنٛنْ کَلُّٻٜ مٜتٛنْ کٛ وٛوطِ؟ نغَمْ حٛنْدُکٛ نٜطّٛ اٜ مٜتَ کٛ وٛنِ ندٜرْ ٻٜرْندٜ مُوطُمْ؞</verse>
				<verse number="35">نٜطّٛ مٛ نغِکُّ بٛطُّمْ اٜ وُرْتِنَ فِي بٛطُّمْ دَغَ ندٜرْ ٻٜرْندٜ مُوطُمْ؞ نٛنْ مَا نٜطّٛ کَلُّطٛ اٜ وُرْتِنَ حَلّٜىٰندٜ دَغَ ندٜرْ ٻٜرْندٜ مُوطُمْ؞</verse>
				<verse number="36">‏«‏اٜ مِ وِعَعٛنْ، ندٜرْ ݧَلْندٜ جَانغٛ کٛو مٛيٜ دٛولٜ وِعَ اَللَّه نغَمْ طُمٜ وِعِ کٛو طٜيٜ بٛلِيطٜ مٜىٰرٜىٰجٜ؞</verse>
				<verse number="37">دٛوْ بٛلِيطٜ طٜ مبِعُطَا طُمْ وَطِرَنْتَمَ کِيتَ، کٛو طٜ نَنْغُمَا، کٛو طٜ مبُرْتِنْمَا؞»‏</verse>
				<verse number="38">سٜيْ وٛٻّٜ ندٜرْ مٛودِٻّٜ اَتَّوْرَ اٜ فَارِسَنْکٛعٜنْ مبِعِمٛ، ‏«‏مٛودِبّٛ، اٜ مِنْ نغِطِ يِيکِ غٛطُّمْ کَيْطِنِيطُمْ دَغَ تٛ مَاطَ تَبِّتِنَيْطُمْ اَللَّه لِلٛيْمَا؞»‏</verse>
				<verse number="39">سٜيْ يٜىٰسُ نٛوتِي، وِعِٻٜ، ‏«‏يِمْٻٜ جَامَنُ طُعُمْ کَلُّٻٜ ٻٜ کُلَتَا اَللَّه، اٜ ٻٜ نغِطِ حٛلّٜىٰکِ غٛطُّمْ کَيْطِنِيطُمْ، اَمَّا وَلَا کٛ طُمْ حٛلَّتَٻٜ سٜيْ نِ کٛ حٜٻُنٛ اَنَّبِ اِنُوسَ؞</verse>
				<verse number="40">نغَمْ نٛنْ، نٛ اِنُوسَ وَطِرِ بَلْطٜ تَتِ جٜمَّ اٜ ݧَلَوْمَ ندٜرْ وٛنْغَ لِنْغَ مَنْغَ، نٛنْ مَا ٻِي نٜطّٛ وَطِرْتَ بَلْطٜ تَتِ جٜمَّ اٜ ݧَلَوْمَ ندٜرْ يٜنَاندٜ؞</verse>
				<verse number="41">اٜ ݧَلْندٜ جَانغٛ يِمْٻٜ غَرِيرِ نِينٜبَ ٻٜ اُمّٛدٛتٛ اٜ يِمْٻٜ جَامَنُ طُعُمْ؞ ٻٜ کٛلَّ کٛ يِمْٻٜ جَامَنُ طُعُمْ نغَطِ طُمْ وٛوطَا، نغَمْ کَمْٻٜ، ندٜ ٻٜ نَنِ وَعَجُ اَنَّبِ اِنُوسَ، ٻٜ تُوبِي؞ رَا بٛو ٻُرْطٛ اِنُوسَ طٛعٛ؞</verse>
				<verse number="42">ݧَلْندٜ جَانغٛ لَامِيطٛ لٜيْدِ فٛمْبِنَ دٜبّٛ اٛ اُمّٛدٛتٛ اٜ يِمْٻٜ جَامَنُ طُعُمْ؞ اٛ حٛلَّ کٛ ٻٜ نغَطِ طُمْ وٛوطَا، نغَمْ کَنْکٛ اٛ وَرٛيِي دَغَ ٻَدَاکِ نَنُکِ فَامُ اَنَّبِ سُلٜيْمَانُ؞ رَا بٛو ٻُرْطٛ سُلٜيْمَانُ طٛعٛ؞</verse>
				<verse number="43">‏«‏تٛ غِنّٛلْ وُرْتَکٜ ندٜرْ ٻَنْدُ نٜطّٛ، نغٛلْ يَحَيْ تٛ بِغٜىٰجٜ جٛرْطٜ اٜ نغٛلْ طَٻِّتَ تٛ نغٛلْ سِوْتٛتٛو؞ اَمَّا تٛ نغٛلْ حٜٻَايِ،</verse>
				<verse number="44">سٜيْ نغٛلْ وِعَ، ‏‹‏مِ سٛعّٛتٛ وُرٛ نغٛ مبُرْتٛيِيمِ؞›‏ تٛ نغٛلْ وَرْتِي، نغٛلْ تَوِي وُرٛ نغٛنْ وَلَا غٛطُّمْ ندٜرْ، نغٛ وُووَامَ نغٛ مٛعِّنَامَ؞</verse>
				<verse number="45">سٜيْ نغٛلْ يَحَ نغٛلْ وَدّٛيَ غِنِّ جٛوٜىٰطِطِ ٻُرْطِنغٛلْ حَلُّکِ، طِ نَتَّ طِ نجٛوطٛو طٛنْ؞ ندٜنْ رٜعِرْدٜ نٜطّٛ اٛنْ ٻُرَيْ فُطّٛودٜ مَاکٛ حَلُّکِ؞ نٛنْ طُمْ وَرْتَنْتَ يِمْٻٜ جَامَنُ طُعُمْ کَلُّطُمْ؞»‏</verse>
				<verse number="46">يٜىٰسُ اٜ مٜدَّ اٜ يِمْٻٜ طُطْٻٜ حَوْرُتُٻٜ، سٜيْ رَا مَدُوجٛ مَاکٛ اٜ مِݧِرَاٻٜ مَاکٛ نغَرِ ندَرِي يَاسِ، اٜ ٻٜ نغِطِ مٜدُّکِ اٜ مَاکٛ؞</verse>
				<verse number="47">سٜيْ غٛطّٛ وِعِمٛ، ‏«‏مَدُوجٛ مَاطَ اٜ مِݧِرَاٻٜ مَاطَ اٜ تٛنْ ندَرِي يَاسِ، اٜ ٻٜ نغِطِ مٜدُّکِ اٜ مَاطَ؞»‏</verse>
				<verse number="48">اَمَّا اٛ وِعِ بِيطٛمٛکَ اٛنْ، ‏«‏مٛيٜ وٛنِ مَدُوجٛ اَمْ، ندٜنْ ٻٜيٜ نغٛنِ مِݧِرَاٻٜ اَمْ؟»‏</verse>
				<verse number="49">سٜيْ اٛ سَڤِّي تٛکُّٻٜمٛ، اٛ وِعِ، ‏«‏رَا مَدُوجٛ اَمْ اٜ مِݧِرَاٻٜ اَمْ طٛعٛ!‏</verse>
				<verse number="50">نغَمْ کٛو مٛيٜ وَطِ کٛ ݧَاکٛ اَمْ مٛ دٛوْ يِطِ، کَنْکٛ وٛنِ مِݧِرَاوٛ اَمْ اٜ مَدُوجٛ اَمْ؞»‏</verse>
			</chapter>
			<chapter number="13">
				<verse number="1">ݧَلْندٜ ندٜنْ يٜىٰسُ وُرْتِي وُرٛ نغٛنْ، يَحِ جٛوطِي حَادٜ مبٜىٰلَ غَلِيلِ؞</verse>
				<verse number="2">يِمْٻٜ طُطْٻٜ کَوْرِتِ تٛ مَاکٛ نَاکِ اٛ نَتِّ کٛمِوَلْ اٛ جٛوطِي ندٜرْ مَاغَلْ دٛوْ ندِيَمْ؞ کَوْرُتُٻٜ فُو ندَرِي حَادٜ مبٜىٰلَ نغَنْ؞</verse>
				<verse number="3">سٜيْ اٛ حُوتِرِ مِسَالُ اٛ اٜکِّتِٻٜ اٜکِّتِنٛلْ فٜىٰرٜ‑فٜىٰرٜ طُطْنغٛلْ، اٛ وِعِ، ‏«‏غٛطّٛ دٜمٛووٛ يَحِ نغٜسَ نغَمْ سَاکَ اَوْدِ؞</verse>
				<verse number="4">اٜ مٛ ندٜرْ سَاکُکِ اَوْدِ ندِنْ، وٛنْدِ يَنِ دٛوْ طَتَلْ، شٛلِّ نغَرِ شُڤِّدِندِ؞</verse>
				<verse number="5">وٛنْدِ بٛو يَنِ ندٜرْ کَاپٜ، طٛنْ ندِ حٜٻَايِ لٜيْدِ طُنْدِ؞ ندِ فُطِ جَوْطُمْ نغَمْ لٜيْدِ ندِنْ لُغَّا؞</verse>
				<verse number="6">اَمَّا ندٜ نَانغٜ وُرْتٛيِي فِيِندِ، سٜيْ ندِ يٛورِ نغَمْ ندِ وَلَا طَطِ؞</verse>
				<verse number="7">وٛنْدِ اَوْدِ بٛو يَنِ ندٜرْ غِعٜ، سٜيْ غِعٜ طٜنْ مَوْنِ ٻِطِّندِ حَا ندِ وَاوَايِ وَطُکِ شَمّٜىٰجٜ؞</verse>
				<verse number="8">اَمَّا وٛنْدِ اَوْدِ يَنِ دٛوْ لٜيْدِ مبٛنْدِ ندِ فُطِ ندِ مَوْنِ ندِ وَطِ شَمّٜىٰجٜ؞ وٛنْدِ وَطِ غَبّٜ 100، وٛنْدِ وَطِ غَبّٜ 60، وٛنْدِ وَطِ 30؞»‏</verse>
				<verse number="9">ندٜ يٜىٰسُ حٜىٰݧِ حٛکُّکِ مِسَالُ طُعُمْ، سٜيْ وِعِ، ‏«‏غٛودُطٛ نٛڤِّ نَنُکِ فُو نَنَ؞»‏</verse>
				<verse number="10">سٜيْ تٛکُّٻٜمٛ نغَرِ پَمِمٛ، مبِعِ، ‏«‏نغَمْ طُمٜ مٜتِرَنْتَاٻٜ اٜ مِسَالُ نِحِ؟»‏</verse>
				<verse number="11">اٛ نٛوتِي اٛ وِعِٻٜ، ‏«‏اٛنٛنْ اٛنْ کٛکَّامَ فَامُ سِرُّ لَامُ اَللَّه، اَمَّا کَمْٻٜ ٻٜ کٛکَّاکَ؞</verse>
				<verse number="12">نغَمْ فُو غٛودُطٛ فَامُ دٛوْ لَامُ اَللَّه طُمْ ٻٜيْدَنَيْمٛ، حَا طُمْ طُوطَنَمٛ؞ اَمَّا مٛ وَلَا فَامُ دٛوْ لَامُ اَللَّه، کٛو کٛ اٛ وٛودِ مَا طُمْ جَٻَيْطُمْ؞</verse>
				<verse number="13">کٛ وَطِ مٜتِرَنَيْمِ يِمْٻٜ اٜ مِسَالُ وٛنِ، نغَمْ کٛو ٻٜ ندَارِي ٻٜ نغِعَتَا، کٛو ٻٜ کٜتِّنْدَکٜ ٻٜ نَنَتَا، طٛنْمَا ٻٜ ڤَامَتَا؞</verse>
				<verse number="14">دٛوْ مَٻّٜ طُمْ حٜبِّنِ کٛ اَللَّه وِعِ دَغَ حٛنْدُکٛ اِشَايَ، ‏‹‏اٛنْ نغَطَيْ کَ نَنُکِ، اَمَّا اٛنْ ڤَامَتَا کٛو سٜطَّ؞ اٛنْ نغَطَيْ کَ رَارُکِ، اَمَّا اٛنْ نغِعَتَا کٛو سٜطَّ؞</verse>
				<verse number="15">نغَمْ ٻٜرْطٜ يِمْٻٜ ٻٜنْ طٛنْ طٜ شٜمْبِطّٜ، ندٜنْ ٻٜ شُکِّي نٛڤِّ مَٻّٜ، ٻٜ مَٻِّي غِتٜ مَٻّٜ، نغَمْ تٛع ٻٜ نغِعَ اٜ غِتٜ مَٻّٜ، تٛع ٻٜ نَنَ اٜ نٛڤِّ مَٻّٜ، ٻٜ ڤَامَ ندٜرْ ٻٜرْطٜ مَٻّٜ حَا ٻٜ نغَرْتَ تٛ اَمْ، مِ يَمْطِتِنَ ٻٜرْطٜ مَٻّٜ؞›‏</verse>
				<verse number="16">‏«‏اَمَّا اٛنٛنْ، غِتٜ مٛوطٛنْ طٜ بَرْکِطِنَاطٜ نغَمْ اٜ طٜ نغِعَ، اٜ نٛڤِّ مٛوطٛنْ نغَمْ اٜ طِ نَنَ؞</verse>
				<verse number="17">اٜ مِ وِعَعٛنْ غٛونغَ، اَنَّبٛعٜنْ اٜ اَادِلِعٜنْ طُطْٻٜ نغِطِي نغِعَ کٛ نغِيطٛنْ، اَمَّا ٻٜ نغِعَايِ؞ ٻٜ بٛو نغِطِي نَنُکِ کٛ نَنٛتٛنْ، اَمَّا ٻٜ نَنَايِ؞</verse>
				<verse number="18">‏«‏تٛو، رَا مَعَنَ مِسَالُ دٜمٛووٛ اٛنْ طٛنْ؞</verse>
				<verse number="19">فُو نَنُطٛ حَبَرُ لَامُ اَللَّه اٛ حٜٻْتَايِطُمْ، سٜيْ شٜيْطَنْ وَرَ حٛشَّ کٛ طُمْ اَاوِ ندٜرْ ٻٜرْندٜ مَاکٛ؞ طُمْ طٛنْ وٛنِ مِسَالُ اَوْدِ نجَنُندِ دٛوْ طَتَلْ؞</verse>
				<verse number="20">جَنُندِ دٛوْ کَاپٜ وٛنِ مِسَالُ نَنُطٛ وٛلْدٜ اَللَّه طٛنْ اٜ طٛنْ اٛ جَٻَندٜ اٜ بٜلْطُمْ ٻٜرْندٜ؞</verse>
				<verse number="21">اَمَّا ندٜ وٛلْدٜ ندٜنْ وَلَا طَطِ ندٜرْ ٻٜرْندٜ مَاکٛ، اٛ مُݧَيْ شَرٜلْ سٜطَّ تَنْ؞ تٛ شَطٜىٰلٜ کٛو تٛرَّ وَرِي نغَمْ وٛلْدٜ ندٜنْ، طٛنْ اٜ طٛنْ اٛ يٛوفَندٜ؞</verse>
				<verse number="22">جَنُندِ ندٜرْ غِعٜ وٛنِ مِسَالُ نَنْٻٜ وٛلْدٜ اَللَّه، اَمَّا وَنُّکِ اٜ فِي دُونِيَارُ، اٜ يِدّٜ جَوْدِ، ٻِطِّ وٛلْدٜ ندٜنْ کَطِندٜ وَلُّکِٻٜ ٻٜ نغَطَ کٛ اَللَّه يِطِ؞</verse>
				<verse number="23">اَمَّا اَوْدِ شَاکَاندِ دٛوْ لٜيْدِ مبٛنْدِ وٛنِ مِسَالُ نَنْطٛ وٛلْدٜ اَللَّه، اٛ فَامِندٜ بٛطُّمْ، اٛ وَطِ کٛ اَللَّه وِعِ، اٛ حُوتِنِرِندٜ حَا اٛ حٜٻِ ٻٜيْدَارِ؞ غٛطّٛ حٜٻِ ندٜ 100، غٛطّٛ بٛو حٜٻِ ندٜ 60، غٛطّٛ حٜٻِ ندٜ 30؞»‏</verse>
				<verse number="24">سٜيْ يٜىٰسُ حٛکِّٻٜ غٛطُّمْ مِسَالُ وِعِ، ‏«‏لَامُ اَللَّه اٜ نَنْدِ اٜ غٛطّٛ نٜطّٛ اَاوُطٛ اَلْکَمَارِ مبٛنْدِ ندٜرْ نغٜسَ مُوطُمْ؞</verse>
				<verse number="25">اَمَّا جٜمَّ، کٛو مٛيٜ اٜ طَانِي، سٜيْ غٛطّٛ غَݧٛ مَاکٛ يَحِ سَاکِ اَوْدِ غٛطّٜ غٜىٰنٜ ندٜرْ اَلْکَمَارِ ندِنْ دِلِّ؞</verse>
				<verse number="26">ندٜ اَلْکَمَارِ ندِنْ فُطِ، مَوْنِ وَطِ شَمّٜىٰجٜ، سٜيْ غٜىٰنٜ طٜنْ مَا اُمّٛيِي؞</verse>
				<verse number="27">سٜيْ مَشُّٻٜ جٛومُ نغٜسَ کَنْ نغَرِ مبِعِمٛ، ‏‹‏جٛومُ وُرٛ، نَاع اَوْدِ مبٛنْدِ اَاوُطَا تٛ نغٜسَ مَاطَ؟ تٛو، نٛ وَطِ غٜىٰنٜ ڤُطٛيِ ندٜرْ مَيْرِ؟›‏</verse>
				<verse number="28">اٛ وِعِٻٜ، ‏‹‏طُمْ غٛطّٛ غَݧٛ اَمْ وَطِ نٛنْ؞›‏ سٜيْ مَشُّٻٜ ٻٜنْ مبِعِمٛ، ‏‹‏اَ يِطِ مِنْ نجَحَ مِنْ اِتَّطٜ؟›‏</verse>
				<verse number="29">اَمَّا اٛ وِعِٻٜ، ‏‹‏نَاع نٛنْ؞ نغَمْ تٛ اٛنْ اِتَّطٜ، اٛنْ اِتَّيْ فُو اٜ اَلْکَمَارِ ندِنْ؞</verse>
				<verse number="30">اَلٜىٰطٜ طٜ مَوْنِدَ اٜ مَيْرِ نَا شَرٜلْ تَپُکِندِ وَطِ؞ تٛ شَرٜلْ تَپُکِندِ وَطِ، مِ وِعَيْ تَپٛوٻٜ ٻٜنْ اَرْتَ تَپُکِ غٜىٰنٜ طٜنْ ٻٜ کَٻَّطٜ کَٻّٜ‑کَٻّٜ، طُمْ وُلَطٜ؞ اَمَّا اَلْکَمَارِ ندِنْ، ٻٜ نغَطَندِ ندٜرْ رٜسِرْدٜ غَوْرِ اَمْ؞›‏ »‏</verse>
				<verse number="31">يٜىٰسُ فُطِّتِ حٛکِّٻٜ غٛطُّمْ مِسَالُ وِعِ، ‏«‏لَامُ اَللَّه اٜ نَنْدِ اٜ غَبّٜلْ مَسْتَتْ نغٜلْ غٛطّٛ حٛشِّ اَاوِ ندٜرْ نغٜسَ مُوطُمْ؞</verse>
				<verse number="32">کَنْغٜلْ وٛنِ غَبّٜلْ ٻُرْنغٜلْ فَمْطُکِ ندٜرْ نغَبّٛيْ فُو، اَمَّا تٛ نغٜلْ مَوْنِ، سٜيْ نغٜلْ ٻُرَ کٛو نغٜلٜ لٜغّٜلْ مَوْنُکِ، حَا شٛلِّ نغَرَ نغَطَ شَٻّٜ دٛوْ لِشٜ مَاغٜلْ؞»‏</verse>
				<verse number="33">يٜىٰسُ فُطِّتِ حٛکِّٻٜ غٛطُّمْ مِسَالُ وِعِ، ‏«‏لَامُ اَللَّه اٜ نَنْدِ اٜ پُوفِنِرْطُمْ طُمْ غٛطّٛ دٜبّٛ حٛشِّ لَنْشِندِرِ اٜ شٛنْدِ اَلْکَمَارِ ڤٛوندِرْکٛيْ تَتٛيْ، حَا ندِ فُو ندِ پُوفِ؞»‏</verse>
				<verse number="34">يٜىٰسُ مٜتِرَنِ حَوْرُتُٻٜ ٻٜنْ فُو فِي طُعُمْ اٜ مِسَالُ؞ فُو کٛ اٛ وِعَتَٻٜ اٜ مٛ حُوتِرَ مِسَالُ؞</verse>
				<verse number="35">اٛ وَطِي نٛنْ نغَمْ اٛ حٜبِّنَ کٛ اَللَّه وِعِ دَغَ حٛنْدُکٛ اَنَّبِيجٛ وِيکِ، ‏«‏مِ مٜتِرَنَيْ يِمْٻٜ اٜ مِسَالُ؞ کٛ سُوطِي دَغَ تَغُکِ دُونِيَارُ، مِ وُرْتِنَيْطُمْ اٜ نجَيْرِ؞»‏</verse>
				<verse number="36">سٜيْ يٜىٰسُ اَلِ يِمْٻٜ ٻٜنْ نَتِّ وُرٛ؞ تٛکُّٻٜمٛ نغَرِ تٛ مَاکٛ مبِعِمٛ، ‏«‏وِعُمِنْ مَعَنَ مِسَالُ غٜىٰنٜ ندٜرْ نغٜسَ اَلْکَمَارِ؞»‏</verse>
				<verse number="37">اٛ وِعِٻٜ، ‏«‏اَاوُطٛ اَوْدِ مبٛنْدِ ندِنْ وٛنِ ٻِي نٜطّٛ؞</verse>
				<verse number="38">نغٜسَ کَنْ وٛنِ دُونِيَارُ؞ ندٜنْ اَوْدِ مبٛنْدِ ندِنْ وٛنِ ٻِٻّٜ لَامُ اَللَّه؞ غٜىٰنٜ طٜنْ نغٛنِ ٻِٻّٜ شٜيْطَنْ؞</verse>
				<verse number="39">اٛنْ طٛنْ غَݧٛ اَاوُطٛ غٜىٰنٜ طٜنْ، کَنْکٛ وٛنِ شٜيْطَنْ؞ شَرٜلْ تَپُکِندِ وٛنِ رٜعُکِ دُونِيَارُ، ندٜنْ تَپٛوٻٜنْدِ نغٛنِ مَلَاعِکَعٜنْ؞</verse>
				<verse number="40">نٛنْ نٛ طُمْ حَوْرِتِرْتَ غٜىٰنٜ طُمْ وُلَطٜ، نٛنْ طُمْ وَطَتَ اٜ رٜعُکِ دُونِيَارُ؞</verse>
				<verse number="41">ٻِي نٜطّٛ لِلٛيَيْ مَلَاعِکَعٜنْ مُوطُمْ، ٻٜ مبُرْتِنَ کٛو طُمٜ ڤٛوطٛوجُمْ يِمْٻٜ نغَطَ حَکّٜ اٜ فُو غَطٛوٻٜ کٛ حَلِّ ندٜرْ لَامُ اَللَّه؞</verse>
				<verse number="42">سٜيْ مَلَاعِکَعٜنْ ٻٜنْ کُبٛوٻٜ ندٜرْ حِيتٜ کَلُّنغٜ؞ طٛنْ ٻٜ مبٛيَتَ ٻٜ ݧٜرْپِندِرَ ݧِيپٜ؞</verse>
				<verse number="43">ندٜنْ اَادِلِعٜنْ طٜلْکِتٛتٛ بٛ نَانغٜ ندٜرْ لَامُ ݧَاکٛ مَٻّٜ مٛ دٛوْ؞ فُو غٛودُطٛ نٛڤِّ نَنُکِ نَنَ؞</verse>
				<verse number="44">‏«‏لَامُ اَللَّه اٜ نَنْدِ اٜ جَوْدِ شُوطِيندِ اٜ نغٜسَ ندِ غٛطّٛ حٜٻْتِ، اٛ فُطِّتِ اٛ سُوطِندِ؞ ندٜرْ وٜلْوٜلٛ اٛ يَحِ، اٛ سٛورِ فُو کٛ اٛ وٛودِ اٛ سٛودِ نغٜسَ کَنْ؞</verse>
				<verse number="45">‏«‏طٛنْمَا لَامُ اَللَّه اٜ نَنْدِ اٜ نٜطّٛ شٛودٛووٛ اٜ سٛورِتٛو طَٻِّتٛووٛ لُعُ‑لُعُ غٛودُطُمْ شٜىٰدٜ؞</verse>
				<verse number="46">ندٜ اٛ يِعِ غٛعٛ غٛودُطُمْ شٜىٰدٜ طُطّٜ، سٜيْ اٛ يَحِ اٛ سٛورِ فُو کٛ اٛ وٛودِ، اٛ سٛودِ لُعُ‑لُعُ طُمْ؞</verse>
				<verse number="47">‏«‏طٛنْمَا لَامُ اَللَّه اٜ نَنْدِ اٜ نَنْغِرْطُمْ لِپِّ طُمْ وٛٻّٜ کُبِي ندٜرْ مبٜىٰلَ، طُمْ نَنْغٛيِ کٛو اِرِ طِيٜ لِپِّ؞</verse>
				<verse number="48">ندٜ طُمْ حٜىٰوِ، ٻٜ ڤٛوطٛيِطُمْ دَاندٜ مبٜىٰلَ نغَنْ، ٻٜ نجٛوطِي، ٻٜ شُڤْتِ لِپِّ بٛطِّ، ٻٜ نغَطِطِ ندٜرْ فَاندُ، اَمَّا ٻٜ شَنْکِتِ طِ مبٛوطَا طِنْ؞</verse>
				<verse number="49">نٛنْ طُمْ وَطَتَ اٜ رٜعُکِ دُونِيَارُ؞ مَلَاعِکَعٜنْ نغَرَيْ کَکِّتَ کَلُّٻٜ دَغَ ندٜرْ اَادِلِعٜنْ،</verse>
				<verse number="50">ٻٜ کُبٛو کَلُّٻٜ ٻٜنْ ندٜرْ حِيتٜ کَلُّنغٜ؞ طٛنْ ٻٜ مبٛيَتَ ٻٜ ݧٜرْپِندِرَ ݧِيپٜ؞</verse>
				<verse number="51">‏«‏اٛنْ ڤَامِي فُو طُعُمْ؟»‏ ٻٜ نٛوتِي ٻٜ مبِعِ، ‏«‏اٜىٰ؞»‏</verse>
				<verse number="52">سٜيْ اٛ وِعِٻٜ، ‏«‏تٛو، فُو مٛودِبّٛ اَتَّوْرَ اٜکِّتِيطٛ دٛوْ لَامُ اَللَّه اٜ مٛ نَنْدِ اٜ جٛومُ وُرٛ بُرْتِنْطٛ جَوْدِ کٜيْرِ اٜ کِيندِ ندٜرْ ندٜسَ مُوطُمْ؞»‏</verse>
				<verse number="53">ندٜ يٜىٰسُ حٜىٰݧِ وِيکِٻٜ فُو مِسَالُ طُعُمْ، سٜيْ اٛ اُمِّي اٛ اَلِ وِغٜىٰرٜ ندٜنْ؞</verse>
				<verse number="54">اٛ يَحِ غَرِيرِ تٛ اٛ مَوْنِ، اٛ فُطِّ اٜکِّتِنْکِ يِمْٻٜ ندٜرْ سُودُ دٛعَارٜ مَٻّٜ حَا ٻٜ کَيْطِنِ، ٻٜ مبِعِ، ‏«‏تٛيٜ نٜطّٛ اٛعٛ حٜٻِ فَامُ طُعُمْ اٜ بَوْطٜ وَطُکِ کُوطٜ کَيْطِنِيطٜ طٜعٜ؟</verse>
				<verse number="55">نَاع کَنْکٛ وٛنِ ٻِطّٛ اٛنْ طٛنْ شٜحٛووٛ؟ نَاع مَدُوجٛ مَاکٛ اٜ وِعٜىٰ مَرْيَامَ؟ نَاع يَاکُبُ اٜ يُسُفُ اٜ سِيمَنْ اٜ يَحُودَ نغٛنِ مِݧِرَاٻٜ مَاکٛ؟</verse>
				<verse number="56">ندٜنْ نَاع اٜنْ نغٛنْدِ اٜ مِݧِرَاٻٜ مَاکٛ رٜوْٻٜ؟ تٛو، تٛيٜ نٜطّٛ اٛعٛ حٜٻِ فُو فِي طُعُمْ؟»‏</verse>
				<verse number="57">سٜيْ ٻٜ نغَݧِ حٛولَاکِ يٜىٰسُ؞ اَمَّا يٜىٰسُ وِعِٻٜ، ‏«‏کٛو تٛيٜ يِمْٻٜ اٜ کٛکَّ اَنَّبِيجٛ مَنْغُ، اَمَّا يِمْٻٜ غَرِيرِ مَاکٛ، اٜ يِمْٻٜ وُرٛ مَاکٛ ٻٜ کٛکَّتَامٛ مَنْغُ؞»‏</verse>
				<verse number="58">يٜىٰسُ وَطَايِ غٛطُّمْ کَيْطِنِيطُمْ تٛنْ نغَمْ ٻٜ کٛولَاکِمٛ؞</verse>
			</chapter>
			<chapter number="14">
				<verse number="1">اٜ شَرٜلْ نغٜلْ حِرُدُسْ لَامِيطٛ نَنِ حَبَرُ يٜىٰسُ؞</verse>
				<verse number="2">سٜيْ اٛ وِعِ مَشُّٻٜ مَاکٛ، ‏«‏اٛنْ طٛنْ طُمْ يَحَيَ غَطٛووٛ بَڤْتِسْمَ اُمِّنَا دَغَ مَيْدٜ، کَنْجُمْ وَطِ اٜ مٛ وٛودِ بَوْطٜ وَطُکِ کُوطٜ کَيْطِنِيطٜ؞»‏</verse>
				<verse number="3">نغَمْ ندٜنّٛ حِرُدُسْ اٜ حٛورٜ مُوطُمْ وَطِي طُمْ نَنْغِي يَحَيَ، طُمْ حَٻِّمٛ، طُمْ سُرِمٛ ندٜرْ سُودُ شُرَلْ؞ حِرُدُسْ وَطِ نٛنْ نغَمْ حِرُودِيَ دٜبّٛ مَوْنِرَاوٛ مَاکٛ فِلِبُسْ مٛ اٛ تٜعِ؞</verse>
				<verse number="4">نغَمْ ندٜنّٛ يَحَيَ وِعِي حِرُدُسْ، ‏«‏طُمْ حَانَايِ تٜعَامٛ؞»‏</verse>
				<verse number="5">نٛنْ وَطِ حِرُدُسْ اٜ يِطِ وَرْکِ يَحَيَ، اَمَّا اٜ مٛ حُلَ يِمْٻٜ، نغَمْ ٻٜ نجَٻِي يَحَيَ اٛ اَنَّبِيجٛ؞</verse>
				<verse number="6">اَمَّا ندٜ ݧَلْندٜ حُمْتٛ سِفْتٛرْکِ دَݧْنغٛلْ حِرُدُسْ وَرِ، سٜيْ ٻِطّٛ حِرُودِيَ سُرْبَاجٛ وَمِ يٜىٰسٛ حٛٻّٜ غَرْٻٜ حُمْتٛ نغٛنْ؞ غَمٛلْ مَاکٛ وٜلِي حِرُدُسْ،</verse>
				<verse number="7">حَا وَطَنِمٛ اَلْکَوَلْ حُنَنِيمٛ وِيکِ حٛکَّيْمٛ کٛو طُمٜ کٛ اٛ تٛرِي؞</verse>
				<verse number="8">سٜيْ مَدُوجٛ مَاکٛ وِعِمٛ کٛ اٛ وِعَتَ؞ سُرْبَاجٛ اٛنْ وِعِ حِرُدُسْ، ‏«‏حٛکَّمْ حٛورٜ يَحَيَ غَطٛووٛ بَڤْتِسْمَ ندٜرْ لٜعَلْ جٛونِ؞»‏</verse>
				<verse number="9">لَامِيطٛ اٛنْ بٛو وَنِّ، اَمَّا نغَمْ اٛ يَادَکٜ اٛ حُنَنَکٜمٛ يٜىٰسٛ حٛٻّٜ، اٛ وَطِ طُمْ حٛکَّمٛ حٛورٜ ندٜنْ؞</verse>
				<verse number="10">اٛ لِلِ وٛٻّٜ اِتّٛنٛيِ يَحَيَ حٛورٜ ندٜرْ سُودُ شُرَلْ؞</verse>
				<verse number="11">طُمْ وَدِّ حٛورٜ ندٜنْ ندٜرْ لٜعَلْ، طُمْ حٛکِّ سُرْبَاجٛ اٛنْ؞ سُرْبَاجٛ اٛنْ بٛو وَدَّنِندٜ مَدُوجٛ مُوطُمْ؞</verse>
				<verse number="12">سٜيْ تٛکُّٻٜ يَحَيَ اٛنْ نغَرِ کٛشِّ ٻَنْدُ ندُنْ اُوٛيِندُ؞ ندٜنْ ٻٜ نجَحِ ٻٜ مبِعٛيِکَ يٜىٰسُ؞</verse>
				<verse number="13">ندٜ يٜىٰسُ نَنِ نٛنْ، سٜيْ نَتِّ کٛمِوَلْ اٜ تٛکُّٻٜمٛ ٻٜ ندِلِّ تٛ وِغٜىٰرٜ ندٜرْ لَدّٜ کَمْٻٜ تَنْ؞ اَمَّا ندٜ يِمْٻٜ طُطْٻٜ نَنِ نٛنْ، ٻٜ مبُرْتٛيِي دَغَ غَرِيجٜ، ٻٜ تٛکِّمٛ اٜ کٛيْطٜ؞</verse>
				<verse number="14">اٜ جِڤَّاکِ يٜىٰسُ دَغَ ندٜرْ کٛمِوَلْ نغَلْ اٛ يِعِ يِمْٻٜ طُطْٻٜ اٜ کَوْرِتِ، سٜيْ اٛ نَنِ جُرُمْطُمْ مَٻّٜ، اٛ يَمْطِتِنِ ٻٜ نجَمْطَا ندٜرْ مَٻّٜ؞</verse>
				<verse number="15">ندٜ نَانغٜ حِيرِي، سٜيْ تٛکُّٻٜمٛ نغَرِ تٛ مَاکٛ، مبِعِمٛ، ‏«‏طٛعٛ طُمْ لَدّٜ، طٛنْمَا نَانغٜ حِيرِ؞ وِعُ يِمْٻٜ ٻٜعٜ ندِلَّ نغَمْ ٻٜ نجَحَ نغَرِحٛيْ ٻٜ شٛودَنَ کٛعٜ مَٻّٜ کٛ ٻٜ ݧَامَتَ؞»‏</verse>
				<verse number="16">يٜىٰسُ وِعِٻٜ، ‏«‏نَاع دٛولٜ ٻٜ ندِلَّ؞ اٛنٛنْ کٛکّٜىٰٻٜ کٛ ٻٜ ݧَامَتَ؞»‏</verse>
				<verse number="17">سٜيْ ٻٜ نٛوتِي ٻٜ مبِعِمٛ، ‏«‏بُرٛودِ جٛوِ اٜ لِپِّ طِطِ تَنْ مِنْ نغٛودِ؞»‏</verse>
				<verse number="18">سٜيْ اٛ وِعِ، ‏«‏نغَدَّنٜىٰيَمْطُمْ طٛعٛ؞»‏</verse>
				<verse number="19">اٛ وِعِ حَوْرُتُٻٜ ٻٜنْ نجٛوطٛو دٛوْ حُطٛ حٜشّٛ؞ اٛ حٛشِّ بُرٛودِ جٛوِ طُمْ اٜ لِپِّ طِطِ طِنْ، اٛ رَارِ دٛوْ، اٛ يٜتِّ اَللَّه، اٛ سٜنْدِ بُرٛودِ طُمْ اٛ حٛکِّ تٛکُّٻٜمٛ، سٜيْ تٛکُّٻٜمٛ نغٜىٰدَنِ يِمْٻٜ حَوْرُتُٻٜ؞</verse>
				<verse number="20">ٻٜ فُو ٻٜ ݧَامِ ٻٜ کَارِ؞ تٛکُّٻٜمٛ مٛٻْتِ کٛ حٛرِ کٛ وَطِ کٛنْدٛوجٜ سَڤّٛ اٜ طِطِ؞</verse>
				<verse number="21">ݧَامُٻٜ ݧَمْندُ ندُنْ وٛرْٻٜ تَنْ ٻَدَکٜ ‏5,000، سُکَاٻٜ اٜ رٜوْٻٜ لِمَاکَ؞</verse>
				<verse number="22">طٛنْ اٜ طٛنْ يٜىٰسُ وَطِ تٛکُّٻٜمٛ نَتَّ کٛمِوَلْ ٻٜ اَرْتَمٛ حُولُکِ يَاکِ فٛنْغٛ، کَنْکٛ بٛو اٛ جَٻِّتٛتٛ کَوْرُتُٻٜ؞</verse>
				<verse number="23">غَطَ اٛ جَٻِّتَکٜ حَوْرُتُٻٜ ٻٜنْ، اٛ پٜنْتِ حٛشّٜىٰرٜ کَنْکٛ تَنْ نغَمْ اٛ وَطَ دٛعَارٜ؞ ندٜ فُتُرٛ وَطِ، اٜ مٛ تٛنْ کَنْکٛ تَنْ؞</verse>
				<verse number="24">اٜ شَرٜلْ نغٜلْ کٛمِوَلْ نغَلْ اٜ شَکَ مبٜىٰلَ؞ غٜىٰلٛوطِ ندِيَمْ اٜ ڤِيَنغَلْ، حٜنْدُ اٜ حَطَٻٜ يَادُ؞</verse>
				<verse number="25">فَجِرِ اٜ مٛ يَحَ تٛ مَٻّٜ، اٜ مٛ يَحَ دٛوْ ندِيَمْ مبٜىٰلَ نغَنْ؞</verse>
				<verse number="26">اَمَّا ندٜ ٻٜ نغِعِمٛ اٜ مٛ يَحَ دٛوْ ندِيَمْ، ٻٜ کُلْتٛرِ، ٻٜ مبِعِ، ‏«‏طُمْ غِنّٛلْ!‏»‏ سٜيْ ٻٜ نغُلِّ نغَمْ کُلٛلْ؞</verse>
				<verse number="27">اَمَّا طٛنْ اٜ طٛنْ اٛ مٜتَنِٻٜ، اٛ وِعِ، ‏«‏ڤُکِّنٜىٰ ٻٜرْطٜ مٛوطٛنْ، طُمْ مِنْ؞ تٛع اٛنْ کُلُ؞»‏</verse>
				<verse number="28">سٜيْ بِيتُرُسْ نٛوتِي، وِعِمٛ، ‏«‏مٛودِبّٛ، تٛ طُمْ اَنْ، وِعَمْ مِ وَرَ تٛ مَاطَ دٛوْ ندِيَمْ طَمْ؞»‏</verse>
				<verse number="29">يٜىٰسُ وِعِمٛ، ‏«‏وٛرٛيْ؞»‏ سٜيْ بِيتُرُسْ وُرْتِي ندٜرْ کٛمِوَلْ نغَلْ فُطِّ يَادُ دٛوْ ندِيَمْ طَمْ يَاکِ تٛ يٜىٰسُ؞</verse>
				<verse number="30">اَمَّا ندٜ اٛ نَنِ حٜنْدُ شٜمْبِنْدُ، سٜيْ اٛ حُلْتٛرِ، ندِيَمْ طَمْ فُطِّ مٛطُکِمٛ، سٜيْ اٛ وُلِّ، اٛ وِعِ، ‏«‏مٛودِبّٛ، حِسْنَمْ!‏»‏</verse>
				<verse number="31">طٛنْ اٜ طٛنْ يٜىٰسُ فٛرْتِ جُنْغٛ مُوطُمْ فٛوطٛيِمٛ، وِعِمٛ، ‏«‏اَنْ غٛودُطٛ حٛولَارٜ سٜطَّ، نغَمْ طُمٜ نغَطُطَا سٜکٛ؟»‏</verse>
				<verse number="32">اٜ نَتُّکِ مَٻّٜ ندٜرْ کٛمِوَلْ نغَلْ، حٜنْدُ ندُنْ دَرِي؞</verse>
				<verse number="33">وٛنْٻٜ ندٜرْ کٛمِوَلْ نغَلْ مَوْنِنِ يٜىٰسُ، اٜ مبِعَ، ‏«‏غٛونغَ، اَنْ اَ ٻِطّٛ اَللَّه؞»‏</verse>
				<verse number="34">ندٜ ٻٜ کُولِ فٛنْغٛ مبٜىٰلَ نغَنْ، ٻٜ نجٛتِّي لٜيْدِ جَنِسَرَتْ؞</verse>
				<verse number="35">ندٜ يِمْٻٜ لٜيْدِ ندِنْ اَنْدِتِ يٜىٰسُ، ٻٜ لِلِ کٛو تٛيٜ ندٜرْ لٜيْدِ ندِنْ طُمْ وَدّٛيَ فُو ݧَوْٻٜ تٛ مَاکٛ؞</verse>
				<verse number="36">ٻٜ تٛرِيمٛ ݧَوْٻٜ ٻٜنْ مٜىٰمَ شِلْمبِ تٛغّٛورٜ مَاکٛ تَنْ؞ فُو مٜىٰمُٻٜطِ نجَمْطِتِ؞</verse>
			</chapter>
			<chapter number="15">
				<verse number="1">سٜيْ وٛٻّٜ فَارِسَنْکٛعٜنْ اٜ مٛودِٻّٜ اَتَّوْرَ نغَرِ تٛ يٜىٰسُ دَغَ اُرُشَلِيمَ، ٻٜ مبِعِ،</verse>
				<verse number="2">‏«‏نغَمْ طُمٜ تٛکُّٻٜمَ تٛکَّتَا ندٛنُ مَامَعٜنْ مٜىٰطٜنْ؟ نغَمْ ٻٜ لٛوتَتَا جُوطٜ مَٻّٜ کٛ ٻٜ ڤُطَّ ݧَامُکِ ݧَمْندُ؞»‏</verse>
				<verse number="3">سٜيْ يٜىٰسُ نٛوتِي، وِعِٻٜ، ‏«‏اٛنٛنْ مَا، نغَمْ طُمٜ اٛنْ تٛکَّتَا کٛ اَللَّه وِعِ نغَمْ ندٛنُ مٛوطٛنْ؟</verse>
				<verse number="4">نغَمْ اَللَّه وِعِي، ‏‹‏حٛکُّ ݧَاکٛ مَاطَ اٜ مَدُوجٛ مَاطَ مَنْغُ،›‏ ندٜنْ، ‏‹‏کٛو مٛيٜ حُطِ ݧَاکٛ مُوطُمْ کٛو مَدُوجٛ مُوطُمْ دٛولٜ وَرٜىٰ؞›‏</verse>
				<verse number="5">اَمَّا اٛنٛنْ اٛنْ مبِعَ تٛ نٜطّٛ وِعِي ݧَاکٛ مُوطُمْ کٛو مَدُوجٛ مُوطُمْ، ‏‹‏فُو کٛ کٛکَّيْنٛمَامِ، مِ حٛکِّيطُمْ اَللَّه،›‏ تٛو، نَاع دٛولٜ نٜطّٛ اٛنْ مَوْنِنَ ݧَاکٛ مَاکٛ وٛنْ طٛنْ؞</verse>
				<verse number="6">نٛنْ نغَرْتِرْطٛنْ وٛلْدٜ اَللَّه مٜىٰرٜ نغَمْ ندٛنُ مٛوطٛنْ؞</verse>
				<verse number="7">اٛنٛنْ مُنَافُکِعٜنْ!‏ اِشَايَ وِعِي غٛونغَ ندٜ اٛ وَطِ اَنَّبَاکُ دٛوْ مٛوطٛنْ وِيکِ،</verse>
				<verse number="8">اَللَّه وِعِي، ‏‹‏ٻٜنْ طٛنْ يِمْٻٜ اٜ حٛنْدُکٛ تَنْ ٻٜ مَوْنِنْتَيَمْ، اَمَّا ٻٜرْطٜ مَٻّٜ اٜ نغٛطِّتِييَمْ؞</verse>
				<verse number="9">اٜ مٜىٰرٜ ٻٜ مَوْنِنْتَيَمْ؞ اٜ ٻٜ اٜکِّتِنَ دٛوکَ يِمْٻٜ بٛ تٛ اَمْ طُمْ پِوٛيِ؞›‏ »‏</verse>
				<verse number="10">سٜيْ يٜىٰسُ نٛدِّ يِمْٻٜ حَوْرُتُٻٜ، وِعِٻٜ، ‏«‏کٜتِّندٜىٰ، ڤَامٛنْ؞</verse>
				<verse number="11">نَاع کٛ نَتَّتَ نٜطّٛ اٜ حٛنْدُکٛ وَرْتِرْتَ ٻٜرْندٜ مَاکٛ ندٜ لَاٻَا يٜىٰسٛ اَللَّه، اَمَّا کٛ وُرْتٛيْتٛو دَغَ ندٜرْ حٛنْدُکٛ مَاکٛ وَرْتِرْتَمٛ مٛ لَاٻَا يٜىٰسٛ اَللَّه؞»‏</verse>
				<verse number="12">سٜيْ تٛکُّٻٜمٛ نغَرِ تٛ مَاکٛ، مبِعِمٛ، ‏«‏اَ اَنْدِ فَارِسَنْکٛعٜنْ نَنِي مٛنّٜرٜ ندٜ ٻٜ نَنِ کَنْ طٛنْ حَالَ کَ مبِيطَا؟»‏</verse>
				<verse number="13">يٜىٰسُ نٛوتِي، وِعِ، ‏«‏فُو اَوْرٜ ندٜ طُمْ اَاوِ، تٛ نَاع ݧَاکٛ اَمْ مٛ دٛوْ اَاوِندٜ، طُمْ طٛوفَيْندٜ؞</verse>
				<verse number="14">اَلٜىٰٻٜ!‏ ٻٜ وُمْٻٜ اَرْدِيٻٜ وُمْٻٜ؞ تٛ بُمْطٛ اَرْدَکٜ بُمْطٛ، ٻٜ فُو طِطٛ ٻٜ نجَنَيْ ندٜرْ نغَيْکَ؞»‏</verse>
				<verse number="15">سٜيْ بِيتُرُسْ وِعِمٛ، ‏«‏وِعُمِنْ مَعَنَ طُعُمْ مِسَالُ؞»‏</verse>
				<verse number="16">يٜىٰسُ وِعِٻٜ، ‏«‏حَا جٛونِ اٛنٛنْ مَا اٛنْ ڤَامَايِ؟</verse>
				<verse number="17">اٛنْ اَنْدَا فُو کٛ نَتِّ ندٜرْ حٛنْدُکٛ نٜطّٛ ندٜرْ رٜىٰدُ مَاکٛ طُمْ نَتِّ، ندٜنْ طُمْ وُرْتٛتٛ؟</verse>
				<verse number="18">اَمَّا کٛ وُرْتٛيِي ندٜرْ حٛنْدُکٛ، دَغَ ندٜرْ ٻٜرْندٜ طُمْ پِوٛيِ؞ کَنْجُمْ وَرْتِرْتَ نٜطّٛ مٛ لَاٻَا يٜىٰسٛ اَللَّه؞</verse>
				<verse number="19">نغَمْ دَغَ ندٜرْ ٻٜرْندٜ نٜطّٛ ݧُمٛ کَلُّنغٛ وُرْتٛيْتٛو، اٜ وَرْحٛورٜ، اٜ نجٜىٰنُ، اٜ نجٜىٰنُ حَکُّندٜ يِمْٻٜ ٻٜ نغَلَا تٜىٰغَلْ، اٜ نغُيْکَ، اٜ شٜيْدَ فٜوْرٜ، اٜ وٛنُّکِ اِنْدٜ نٜطّٛ؞</verse>
				<verse number="20">طُعُمْ کَنْجُمْ وَرْتِرْتَ نٜطّٛ مٛ لَاٻَا يٜىٰسٛ اَللَّه، اَمَّا ݧَامُکِ ݧَمْندُ اٜ جُوطٜ طٜ لٛوتَاکَ نَاع کَنْجُمْ وَرْتِرْتَ نٜطّٛ مٛ لَاٻَا يٜىٰسٛ اَللَّه؞»‏</verse>
				<verse number="21">يٜىٰسُ اَلِ طٛنْ يَحِ حَادٜ غَرِيجٜ تَايَ اٜ سِدٛنْ؞</verse>
				<verse number="22">سٜيْ رَا غٛطّٛ کَنْعَانِيَنْکٜىٰجٛ دٜبّٛ نٜطّٛ لٜيْدِ ندِنْ وَرِ نٛدِّ سٜمْبٜىٰ، وِعِ، ‏«‏مٛودِبّٛ، ٻِي دَوْدَ، يُرْمِنَنَمْ!‏ وٛنْغٛلْ غِنّٛلْ اٜ تٛرَّ ٻِطّٛ اَمْ سُرْبَاجٛ؞»‏</verse>
				<verse number="23">اَمَّا يٜىٰسُ وِعَايِمٛ غٛطُّمْ؞ سٜيْ تٛکُّٻٜمٛ نغَرِ تٛرِيمٛ، مبِعِ، ‏«‏رِيوُمٛ، نغَمْ اٜ مٛ تٛکِّعٜنْ اٜ مٛ وَنَّعٜنْ اٜ وُلُّکِ!‏»‏</verse>
				<verse number="24">سٜيْ اٛ وِعِ دٜبّٛ اٛنْ، ‏«‏مِ لِلٛيَاکَ تٛ وٛٻّٜ، سٜيْ تٛ بَالِ مَجُّطِ طِ لٜݧٛلْ اِسْرَاعِيلَ تَنْ؞»‏</verse>
				<verse number="25">اَمَّا اٛ وَرِ اٛ دِشِّي يٜىٰسٛ يٜىٰسُ، اٛ وِعِ، ‏«‏مٛودِبّٛ، وَلَّمْ!‏»‏</verse>
				<verse number="26">يٜىٰسُ نٛوتِي، وِعِ، ‏«‏طُمْ حَانَايِ طُمْ حٛشَّ ݧَمْندُ ٻِکّٛيْ طُمْ حُبَنٛوندُ کُتِحٛيْ؞»‏</verse>
				<verse number="27">اٛ وِعِ، ‏«‏اٜىٰ، طُمْ نٛنْ، مٛودِبّٛ، اَمَّا کٛو کُتِحٛيْ اٜ ݧَامَ حٛرَانٛ جَنُطُمْ دَغَ تٜىٰبُرْ جٜيْطٛکٛيْ؞»‏</verse>
				<verse number="28">سٜيْ يٜىٰسُ نٛوتِي، وِعِمٛ، ‏«‏حٛولَارٜ مَاطَ اٜ طُوطِ!‏ طُمْ وَطَنْتٜ نٛ نغِطَّا؞»‏ طٛنْ اٜ طٛنْ ٻِطّٛ مَاکٛ يَمْطِتِ؞</verse>
				<verse number="29">يٜىٰسُ اُمِّي، اَلِ طٛنْ، تٛکِّ حَادٜ مبٜىٰلَ غَلِيلِ، اٛ پٜنْتِ دٛوْ حٛشّٜىٰرٜ اٛ جٛوطِي؞</verse>
				<verse number="30">يِمْٻٜ طُطْٻٜ نغَرِ تٛ مَاکٛ، ٻٜ نغَدّٛيِ ٻٜ کٛيْطٜ جَرَاطٜ، اٜ وُمْٻٜ، اٜ لَپٛوٻٜ، اٜ ٻٜ مبَاوَتَا مٜتُکِ، اٜ وٛٻّٜ طُطْٻٜ غٛودُٻٜ ݧَوُوجِ؞ ٻٜ ندٜسِٻٜ يٜىٰسٛ مَاکٛ، سٜيْ اٛ يَمْطِتِنِٻٜ؞</verse>
				<verse number="31">يِمْٻٜ کَيْطِنِ ندٜ نغِعِ يِمْٻٜ ٻٜ مٜتَتَا اٜ مٜتَ، لَپٛوٻٜ اٜ نجَحَ، ٻٜ کٛيْطٜ جَرَاطٜ اٜ نجَاٻَ، وُمْٻٜ اٜ نغِعَ؞ سٜيْ ٻٜ مَنْتِ اَللَّه اِسْرَاعِيلَ؞</verse>
				<verse number="32">سٜيْ يٜىٰسُ نٛدِّ تٛکُّٻٜمٛ، وِعِٻٜ، ‏«‏اٜ مِ نَنَ جُرُمْطُمْ يِمْٻٜ ٻٜعٜ نغَمْ حَنْدٜ بَلْطٜ مَٻّٜ تَتِ اٜ ٻٜ نغٛنْدِ اٜ اَمْ، اَمَّا ٻٜ نغَلَا کٛ ٻٜ ݧَامَتَ؞ مِ يِطَا ٻٜ ندِلِّدَ اٜ وٜىٰلٛ، نغَمْ طُمْ سَطَا ٻٜ ڤٜکّٛرَ دٛوْ طَتَلْ؞»‏</verse>
				<verse number="33">سٜيْ تٛکُّٻٜمٛ مبِعِمٛ، ‏«‏تٛيٜ مِنْ کٜٻٛيْتَ بُرٛودِ ندٜرْ لَدّٜ ندٜعٜ کٜپَيْطُمْ يِمْٻٜ طُطْٻٜ ٻٜعٜ؟»‏</verse>
				<verse number="34">يٜىٰسُ پَمِٻٜ وِعِ، ‏«‏بُرٛودِ نٛيٜ نغٛودُطٛنْ؟»‏ ٻٜ مبِعِ، ‏«‏بُرٛودِ جٛوٜىٰطِطِ اٜ لِپِّ سٜطَّ؞»‏</verse>
				<verse number="35">سٜيْ اٛ وِعِ يِمْٻٜ حَوْرُتُٻٜ ٻٜنْ فُو ٻٜ نجٛوطٛو اٜ لٜيْدِ؞</verse>
				<verse number="36">اٛ حٛشِّ بُرٛودِ جٛوٜىٰطِطِ طُمْ اٜ لِپِّ طِنْ، اٛ يٜتِّ اَللَّه، اٛ سٜنْدِطُمْ، اٛ حٛکِّ تٛکُّٻٜمٛ، کَمْٻٜ بٛو ٻٜ نغٜىٰدَنِ يِمْٻٜ ٻٜنْ؞</verse>
				<verse number="37">يِمْٻٜ ٻٜنْ فُو ݧَامِ کَارِ؞ غَطَ مَاجُمْ تٛکُّٻٜمٛ مٛٻْتِ کٛ حٛرِي، طُمْ حٜىٰوِ کٛنْدٛوجٜ جٛوٜىٰطِطِ؞</verse>
				<verse number="38">ݧَمْٻٜ ٻٜنْ وٛرْٻٜ تَنْ نغَطِ ‏4,000، رٜوْٻٜ اٜ سُکَاٻٜ لِمَاکَ؞</verse>
				<verse number="39">غَطَ يٜىٰسُ جَٻِّتَکٜ حَوْرُتُٻٜ ٻٜنْ، سٜيْ اٛ نَتِّ کٛمِوَلْ، اٛ دِلِّ لٜيْدِ مَغَدَنْ؞</verse>
			</chapter>
			<chapter number="16">
				<verse number="1">فَارِسَنْکٛعٜنْ اٜ سَادُسَنْکٛعٜنْ نغَرِ تٛ يٜىٰسُ، اٜ ٻٜ نغِطِ فٛوندُکِمٛ، سٜيْ ٻٜ مبِعِمٛ اٛ وَطَنَٻٜ غٛطُّمْ کَيْطِنِيطُمْ پِوٛيْطُمْ تٛ اَللَّه؞</verse>
				<verse number="2">يٜىٰسُ نٛوتِي، وِعِٻٜ، ‏«‏تٛ نَانغٜ حِيرِي، دٛوْ وٛوجِي، اٛنْ مبِعَ، ‏‹‏جَانغٛ نجَيْرِ وٛوطَيْ؞›‏</verse>
				<verse number="3">طٛنْمَا تٛ سُبَکَ وَطِي اٛنْ نغِعِي دٛوْ وٛوجِي اٜ وٛودِ دُولٜ کٛو تٛيٜ، اٛنْ مبِعَ، ‏‹‏حَنْدٜ طُمْ وَطَيْ اِيٜىٰندٜ؞›‏ اٛنْ مبَاوِ رَارُکِ کٛ وٛنِ اٜ دٛوْ اَنْدٛنْ کٛ وَطَتَ، اَمَّا اٛنْ مبَاوَتَا فَامُکِ مَعَنَ کُوطٜ طٜ نغَطَيْمِ؞</verse>
				<verse number="4">يِمْٻٜ جَامَنُ طُعُمْ کَلُّٻٜ ٻٜ کُلَتَا اَللَّه، اٜ ٻٜ نغِطِ حٛلّٜىٰکِ غٛطُّمْ کَيْطِنِيطُمْ، اَمَّا وَلَا کٛ طُمْ حٛلَّتَٻٜ سٜيْ نِ کٛ حٜٻُنٛ اَنَّبِ اِنُوسَ؞»‏ سٜيْ اٛ اَلِٻٜ اٛ دِلِّ؞</verse>
				<verse number="5">ندٜ تٛکُّٻٜمٛ کُولِ فٛنْغٛ مبٜىٰلَ، ٻٜ نغِعِ ٻٜ نغٜجِّتِي ٻٜ نغَرْدٛيَ اٜ بُرٛودِ؞</verse>
				<verse number="6">سٜيْ يٜىٰسُ وِعِٻٜ، ‏«‏ڤَامٜىٰ، نغَطٜىٰ حَکِّيلٛ اٜ پُوفِنِرْطُمْ فَارِسَنْکٛعٜنْ اٜ سَادُسَنْکٛعٜنْ؞»‏</verse>
				<verse number="7">سٜيْ تٛکُّٻٜمٛ مٜدِّ حَکُّندٜ مَٻّٜ، ٻٜ مبِعِ، ‏«‏اٛ وِعُ نٛنْ نغَمْ اٜنْ نغَدَّايِ بُرٛودِ؞»‏</verse>
				<verse number="8">ندٜ يٜىٰسُ فَامِ کٛ ٻٜ مبِعَتَ، سٜيْ اٛ پَمِٻٜ، اٛ وِعِي، ‏«‏اٛنٛنْ غٛودُٻٜ حٛولَارٜ سٜطَّ، نغَمْ طُمٜ مٜدّٛتٛنْ دٛوْ اٛنْ نغَلَا بُرٛودِ؟</verse>
				<verse number="9">حَا جٛونِ اٛنْ ڤَامَايِ؟ اٛنْ شِفْتٛرَايِ نٛ ݧَمْنِرْمِ يِمْٻٜ ‏5,000 اٜ بُرٛودِ جٛوِ، اٜ کٛنْدٛوجٜ سَڤّٛ اٜ طِطِ طٜ ٻٛڤْتُطٛنْ اٜ کٜىٰوِ حٛرَانٛ؟</verse>
				<verse number="10">طٛنْمَا اٛنْ شِفْتٛرَايِ نٛ ݧَمْنِرْمِ يِمْٻٜ ‏4,000 اٜ بُرٛودِ جٛوٜىٰطِطِ، اٜ کٛنْدٛوجٜ جٛوٜىٰطِطِ طٜ ٻٛڤْتُطٛنْ اٜ کٜىٰوِ حٛرَانٛ؟</verse>
				<verse number="11">نٛ طُمْ وَطِ اٛنْ ڤَامَايِ نَاع دٛوْ بُرٛودِ مٜتَيْمِ؟ مِ وِعِي ڤَامَنٜىٰ پُوفِنِرْطُمْ فَارِسَنْکٛعٜنْ اٜ سَادُسَنْکٛعٜنْ؞»‏</verse>
				<verse number="12">ندٜنْ تٛکُّٻٜمٛ کٜٻْتِ نَاع اٜ مٛ مٜتَنَٻٜ ٻٜ ڤَامَ دٛوْ پُوفِنِرْطُمْ غَطٜتٜىٰطُمْ ندٜرْ بُرٛودِ، اَمَّا ٻٜ نغَطَ حَکِّيلٛ اٜ اٜکِّتِنٛلْ فَارِسَنْکٛعٜنْ اٜ سَادُسَنْکٛعٜنْ؞</verse>
				<verse number="13">ندٜ يٜىٰسُ وَرِ لٜيْدِ کَيْسَارِيَ فِلِبِ، سٜيْ اٛ پَمِ تٛکُّٻٜمٛ، اٛ وِعِ، ‏«‏مٛيٜ يِمْٻٜ مبِعَتَ ٻِي نٜطّٛ وٛنِ؟»‏</verse>
				<verse number="14">سٜيْ ٻٜ مبِعِ، ‏«‏وٛٻّٜ اٜ مبِعَ اَ يَحَيَ غَطٛووٛ بَڤْتِسْمَ؞ وٛٻّٜ بٛو اٜ مبِعَ اَ اَنَّبِ اِلِيَ؞ ندٜنْ وٛٻّٜ اٜ مبِعَ اَ اَنَّبِ اِرْمِيَ کٛو غٛعٛتٛ ندٜرْ اَنَّبٛعٜنْ؞»‏</verse>
				<verse number="15">اٛ وِعِٻٜ، ‏«‏اَمَّا اٛنٛنْ، مٛيٜ مبِعٛتٛنْيَمْ؟»‏</verse>
				<verse number="16">سٜيْ سِيمَنْ بِيتُرُسْ نٛوتِي، وِعِ، ‏«‏اَنْ وٛنِ اَلْمَسِيحُ، ٻِطّٛ اَللَّه مٛ يٛنْکِ؞»‏</verse>
				<verse number="17">يٜىٰسُ نٛوتِي وِعِمٛ، ‏«‏اَ بَرْکِطِنَاطٛ، سِيمَنْ ٻِي اِنُوسَ، نغَمْ نَاع طُمْ نٜطّٛ وِعِمَاکَ، سٜيْ نِ ݧَاکٛ اَمْ مٛ دٛوْ؞</verse>
				<verse number="18">اٜ مِ وِعِمَا، اَنْ وٛنِ بِيتُرُسْ، وَاتٛ تَفَارٜ؞ دٛوْ تَفَارٜ ندٜنْ نجٛوطِنَيْمِ تٛکُّٻٜيَمْ؞ مَيْدٜ فُو اٜ بَوْطٜ مَيْرٜ وَاوَتَا جَالٛوٻٜ؞</verse>
				<verse number="19">مِ حٛکّٜتٜ مَٻِّتِرْکٛيْ لَامُ اَللَّه، فُو کٛ کَطُطَا اٜ دُونِيَارُ، اَللَّه مٛ دٛوْ جَٻِ؞ طٛنْمَا فُو کٛ اَلُطَا طُمْ وَطَ اٜ دُونِيَارُ، اَللَّه مٛ دٛوْ جَٻِي؞»‏</verse>
				<verse number="20">سٜيْ يٜىٰسُ حَطِ تٛکُّٻٜمٛ تٛع ٻٜ مبِعَکَ کٛو مٛيٜ کَنْکٛ وٛنِ اَلْمَسِيحُ؞</verse>
				<verse number="21">دَغَ نغٜلْ طٛنْ شَرٜلْ يٜىٰسُ فُطِّ وِيکِ تٛکُّٻٜمٛ دٛولٜ اٛ يَحَ اُرُشَلِيمَ، اٛ يَرَ بٛنٜ طُطُّمْ تٛ جُوطٜ مَوْٻٜ يِمْٻٜ، اٜ مَوْٻٜ اَرْدِيٻٜ دِينَ، اٜ مٛودِٻّٜ اَتَّوْرَ، ندٜنْ اٛ وَرٜىٰ؞ ندٜرْ ݧَلْندٜ تَتَوْرٜ بٛو طُمْ اُمِّنَيْمٛ؞</verse>
				<verse number="22">سٜيْ بِيتُرُسْ نٛدِّمٛ وُتُّدُ غٛعٛ فُطِّ حَٻَنْکِمٛ، اٜ وِعَ، ‏«‏اَللَّه حٛيْنَ، مٛودِبّٛ!‏ نٛنْ حٜٻَتَامَ حَا اَبَدَا!‏»‏</verse>
				<verse number="23">اَمَّا يٜىٰسُ وَيْلِتِي، وِعِ بِيتُرُسْ، ‏«‏سٜنْدِرْ اٜ اَمْ، اَنْ شٜيْطَنْ!‏ اَ کَطَيْطٛيَمْ وَطُکِ کٛ اَللَّه يِطِ، نغَمْ نَاع تٛ اَللَّه ݧُمٛ مَاطَ پِوٛيِ، اِرِ ݧُمٛ يِمْٻٜ ݧُمَتَا؞»‏</verse>
				<verse number="24">سٜيْ يٜىٰسُ وِعِ تٛکُّٻٜمٛ، ‏«‏فُو غِطّٛ وَرْتَ تٛکُّطٛيَمْ، دٛولٜ وَݧَ حٛورٜ مُوطُمْ، حٛشَّ غَافَانغَلْ مُوطُمْ، تٛکَّيَمْ؞</verse>
				<verse number="25">نغَمْ فُو غِطّٛ حِسْنُکِ يٛنْکِ مُوطُمْ اٛ دُلَّيْکِ؞ اَمَّا فُو دُلَّيْطٛ يٛنْکِ مُوطُمْ نغَمْ اَمْ اٛ حٜٻَيْکِ؞</verse>
				<verse number="26">کٛ طُمْ نَفَنْتَ نٜطّٛ تٛ اٛ حٜٻِي دُونِيَارُ فُو، اَمَّا دُلِّي يٛنْکِ مَاکٛ؟ کٛو بٛو کٛ نٜطّٛ وَاوَتَ حٛکُّکِ نغَمْ جَٻْتٛيَ يٛنْکِ مُوطُمْ؟</verse>
				<verse number="27">نغَمْ ٻِي نٜطّٛ وَرَيْ ندٜرْ تٜدُّنغَلْ ݧَاکٛ مُوطُمْ مٛ دٛوْ اٜ مَلَاعِکَعٜنْ مَاکٛ، اٛ وَاتَنَيْ کٛو مٛيٜ کٛ وَطِ؞</verse>
				<verse number="28">اٜ مِ وِعَعٛنْ غٛونغَ، اٜ وٛودِ وٛٻّٜ دَرِيٻٜ طٛعٛ ٻٜ مَايَتَا نَا ٻٜ نغِعِي ٻِي نٜطّٛ اٜ وَرٛيَ ندٜرْ لَامُ مُوطُمْ؞»‏</verse>
			</chapter>
			<chapter number="17">
				<verse number="1">غَطَ بَلْطٜ جٛوٜىٰغٛعٛ، سٜيْ يٜىٰسُ حٛشِّ بِيتُرُسْ اٜ يَاکُبُ اٜ مِݧِرَاوٛ مَاکٛ يَحَيَ، اٛ يَارِٻٜ دٛوْ وٛنْدٜ حٛشّٜىٰرٜ تٛوْندٜ کَمْٻٜ تَنْ؞</verse>
				<verse number="2">سٜيْ نَنْدِ مَاکٛ وَيْلِتِ يٜىٰسٛ مَٻّٜ؞ يٜىٰسٛ مَاکٛ اٜ طٜلْکِتٛو بٛ نَانغٜ؞ کٛلْتٜ مَاکٛ نغَرْتِ دَنٜىٰجٜ تَرْ بٛ جَيْنغٛلْ؞</verse>
				<verse number="3">طٛنْ اٜ طٛنْ سٜيْ اَنَّبِ مُوسَ اٜ اَنَّبِ اِلِيَ وَنْغَنِٻٜ اٜ ٻٜ مٜدَّ اٜ يٜىٰسُ؞</verse>
				<verse number="4">سٜيْ بِيتُرُسْ وِعِ يٜىٰسُ، ‏«‏مٛودِبّٛ، وٛنْکِ اَمِنْ طٛعٛ اٜ وٛوطِ؞ اَلْ مِنْ ݧِٻَ شُوطِ تَتِ طٛعٛ، وٛعٛيْرُ ندُ مَاطَ، وٛعٛيْرُ ندُ مُوسَ، ندٜنْ وٛعٛيْرُ ندُ اِلِيَ؞»‏</verse>
				<verse number="5">اٜ مٛ ندٜرْ مٜتُکِ، سٜيْ رَا وٛنْغَ ندُولَ طٜلْکِتٛتٛونغَ وَرِ سُدِّٻٜ؞ ٻٜ نَنِ حٛنٛنْدٜ اَللَّه دَغَ ندٜرْ مَاغَ، وِعِ، ‏«‏اٛعٛ وٛنِ ٻِطّٛ اَمْ مٛ نغِطُمِ؞ اٜ مِ نَنَ بٜلْطُمْ مَاکٛ نَاع سٜطَّ؞ نَنٜىٰ کٛ اٛ وِعَتَعٛنْ!‏»‏</verse>
				<verse number="6">ندٜ تٛکُّٻٜمٛ نَنِ حٛنٛنْدٜ ندٜنْ، کُلٛلْ مَنْغٛلْ نَنْغِٻٜ ٻٜ نجَنِ اٜ لٜيْدِ؞</verse>
				<verse number="7">سٜيْ يٜىٰسُ وَرِ مٜىٰمِٻٜ، وِعِ، ‏«‏اُمّٜىٰ، تٛع اٛنْ کُلُ؞»‏</verse>
				<verse number="8">ندٜ ٻٜ پٜفْتِ کٛعٜ، ٻٜ نغِعَايِ غٛطّٛ سٜيْ يٜىٰسُ تَنْ؞</verse>
				<verse number="9">اٜ ٻٜ نجِڤّٛيٛو دَغَ دٛوْ حٛشّٜىٰرٜ ندٜنْ، سٜيْ يٜىٰسُ وَغِّنِٻٜ، وِعِ، ‏«‏تٛع اٛنْ مبِعُ غٛطّٛ کٛ نغِيطٛنْ نَا طُمْ اُمِّنِ ٻِي نٜطّٛ دَغَ مَيْدٜ؞»‏</verse>
				<verse number="10">تٛکُّٻٜمٛ پَمِمٛ، مبِعِ، ‏«‏تٛو، نغَمْ طُمٜ مٛودِٻّٜ اَتَّوْرَ اٜ مبِعَ دٛولٜ اَنَّبِ اِلِيَ اَرْتَ اَلْمَسِيحُ وَرْکِ؟»‏</verse>
				<verse number="11">اٛ نٛوتِي، اٛ وِعِ، ‏«‏غٛونغَ اَنَّبِ اِلِيَ اَرْتَيْ وَرْکِ، نغَمْ اٛ سِرْيٛو کٛو طُمٜ؞</verse>
				<verse number="12">اَمَّا اٜ مِ وِعَعٛنْ، اِلِيَ يَادَکٜ وَرِي، ٻٜ بٛو کٜٻْتَايِ طُمْ کَنْکٛ، اَمَّا ٻٜ نغَطَنِمٛ فُو کٛ ٻٜ نغِطِ؞ نٛنْ مَا ٻِي نٜطّٛ يَرَيْ بٛنٜ اٜ جُوطٜ مَٻّٜ؞»‏</verse>
				<verse number="13">ندٜنْ تٛکُّٻٜمٛ ڤَامِ اٜ مٛ مٜتَنَٻٜ دٛوْ يَحَيَ غَطٛووٛ بَڤْتِسْمَ؞</verse>
				<verse number="14">ندٜ ٻٜ نجٛتِّي تٛ يِمْٻٜ طُطْٻٜ کَوْرِتِ، سٜيْ غٛطّٛ نٜطّٛ وَرِ تٛ يٜىٰسُ دِشِّي يٜىٰسٛ مَاکٛ وِعِ،</verse>
				<verse number="15">‏«‏مٛودِبّٛ، يُرْمِنَنْ سُکَ اَمْ اٜ وٛودِ ݧَوُ ڤَطّٜ، اٜ مٛ تٛرّٛو نَاع سٜطَّ؞ ندٜ طُطُّمْ اٜ مٛ يَنَ ندٜرْ حِيتٜ اٜ ندٜرْ ندِيَمْ؞</verse>
				<verse number="16">مِ يَارِيمٛ تٛ تٛکُّٻٜمَ، اَمَّا ٻٜ مبَاوَايِ يَمْطِتِنْکِمٛ؞»‏</verse>
				<verse number="17">سٜيْ يٜىٰسُ نٛوتِي وِعِ، ‏«‏اٛنٛنْ يِمْٻٜ جَامَنُ طُعُمْ کَلُّطُمْ اٛنْ کٛولَاکِيَمْ، حَا ندٜيٜ نجٛوطٛدٛتٛومِ اٜ مٛوطٛنْ اٜ مِ مُݧِدَ اٜ مٛوطٛنْ؟ نغَدَّنٜىٰيَمْ سُکَ اٛنْ طٛعٛ؞»‏</verse>
				<verse number="18">سٜيْ يٜىٰسُ حَٻَنِ غِنّٛلْ نغٛلْ، نغٛلْ وُرْتِي سُکَ اٛنْ، طٛنْ اٜ طٛنْ اٛ يَمْطِتِ؞</verse>
				<verse number="19">سٜيْ تٛکُّٻٜمٛ نغَرِ تٛ مَاکٛ کَمْٻٜ تَنْ، ٻٜ پَمِمٛ ٻٜ مبِعِ، ‏«‏نغَمْ طُمٜ مِنٛنْ مِنْ مبَاوَايِ وُرْتِنْکِ غِنّٛلْ نغٛلْ؟»‏</verse>
				<verse number="20">يٜىٰسُ نٛوتِي وِعِٻٜ، ‏«‏نغَمْ حٛولَارٜ مٛوطٛنْ فَمْطِي؞ اٜ مِ وِعَعٛنْ غٛونغَ، دَا اٛنْ نغٛودِ حٛولَاکِ فَمْطِرْکِ بٛ غَبّٜلْ مَسْتَتْ، اٛنْ مبَاوَيْ مبِعٛنْ حٛشّٜىٰرٜ ندٜعٜ، ‏‹‏اِتَّ دَغَ طٛعٛ، يَحُ طَاعٜ،›‏ سٜيْ ندٜ وَطَ کٛ مبِيطٛنْ؞ وَلَا بٛو کٛ سَلٛرْتَعٛنْ؞</verse>
				<verse number="21">‏[‏اَمَّا اِرِ نغٛعٛلْ غِنّٛلْ نغٛلْ وُرْتَتَاکٛ سٜيْ اٜ دٛعَارٜ اٜ سُومَاکِ؞]‏»‏</verse>
				<verse number="22">ندٜ يٜىٰسُ اٜ تٛکُّٻٜمٛ کَوْرِتِ اٜ لٜيْدِ غَلِيلِ، سٜيْ اٛ وِعِٻٜ، ‏«‏طُمْ حٛکِّتِرَيْ ٻِي نٜطّٛ ندٜرْ جُوطٜ يِمْٻٜ،</verse>
				<verse number="23">ٻٜ مبَرَمٛ، اٜ ݧَلْندٜ تَتَوْرٜ طُمْ اُمِّنَيْمٛ؞»‏ سٜيْ فِي طُمْ وَنِّ تٛکُّٻٜمٛ نَاع سٜطَّ؞</verse>
				<verse number="24">ندٜ يٜىٰسُ اٜ تٛکُّٻٜمٛ نجٛتِّي غَرِيرِ کَفَرْنَحُمْ، جَٻٛوٻٜ شٜىٰدٜ نغَمْ وُرٛ شٜنِينغٛ نغَرِ تٛ بِيتُرُسْ، ٻٜ مبِعِمٛ، ‏«‏مٛودِبّٛ مٛوطٛنْ اٜ حٛکَّ شٜىٰدٜ وَلُّکِ وُرٛ شٜنِينغٛ؟»‏</verse>
				<verse number="25">اٛ وِعِ، ‏«‏اٜىٰ، اٜ مٛ حٛکَّ؞»‏ ندٜ بِيتُرُسْ وَرْتِ وُرٛ، سٜيْ يٜىٰسُ اَرْتِ مٜتَنْکِمٛ، وِعِ، ‏«‏نٛ نغِيطَا، بِيتُرُسْ؟ تٛ ٻٜيٜ لَامِيٻٜ دُونِيَارُ ندُعُ نجَٻَتَ شٜىٰدٜ لٜيْدِ، تٛ ٻِٻّٜ مَٻّٜ کٛو تٛ وٛٻّٜ؟»‏</verse>
				<verse number="26">ندٜ بِيتُرُسْ وِعِ، ‏«‏تٛ وٛٻّٜ،»‏ سٜيْ يٜىٰسُ وِعِ، ‏«‏تٛو، ٻِٻّٜ مَٻّٜ نجٛٻَتَا وٛنْ طٛنْ؞</verse>
				<verse number="27">فُو اٜ نٛنْ، نغَمْ تٛع ٻٜ نَنَ مٛنّٜرٜ مٜىٰطٜنْ، يَحُ مبٜىٰلَ نغَطَا نَنْغِرْطُمْ لِپِّ مَاطَ؞ فُو لِنْغُ نغُ اَرْتُطَا نَنْغُکِ، مَٻُّتُ حٛنْدُکٛ مَاغُ اَ تَوَيْ يَمْندٜ اَجُرْفَارِ ندٜرْ؞ حٛشُّندٜ، کٛکَّاٻٜ نجٛٻَارِ وُرٛ شٜنِينغٛ نغَمْ مِنْ اٜ مَاطَ؞»‏</verse>
			</chapter>
			<chapter number="18">
				<verse number="1">اٜ نغٜلْ طٛنْ شَرٜلْ تٛکُّٻٜ يٜىٰسُ نغَرِ پَمِمٛ، مبِعِ، ‏«‏مٛيٜ ٻُرِ مَنْغُ فُو ندٜرْ لَامُ اَللَّه؟»‏</verse>
				<verse number="2">سٜيْ يٜىٰسُ نٛدِّ وٛنْغٜلْ سُکَيٜلْ ڤَمَرٜلْ دَرْنِنغٜلْ شَکَ مَٻّٜ،</verse>
				<verse number="3">وِعِ، ‏«‏اٜ مِ وِعَعٛنْ غٛونغَ، تٛ نَاع اٛنْ لٜسْتِنْ کٛعٜ مٛوطٛنْ نغَرْتُطٛنْ بٛ سُکَحٛيْ، اٛنْ نَتَّتَا لَامُ اَللَّه کٛو سٜطَّ!‏</verse>
				<verse number="4">فُو لٜسْتِنْطٛ حٛورٜ مُوطُمْ بٛ سُکَيٜلْ ڤَمَرٜلْ نغٜعٜلْ، کَنْکٛ وٛنِ ٻُرْطٛ مَنْغُ ندٜرْ لَامُ اَللَّه؞</verse>
				<verse number="5">ندٜنْ فُو جَٻُطٛ سُکَيٜلْ ڤَمَرٜلْ بٛ نغٜعٜلْ ندٜرْ اِنْدٜ اَمْ جَٻِييَمْ؞</verse>
				<verse number="6">‏«‏اَمَّا فُو غَطُطٛ غٛعٛتٛ ندٜرْ سُکَاٻٜ ٻٜعٜ کٛولِيٻٜيَمْ وَطِ حَکّٜ، طُمْ ٻُرَنَيْمٛ اٛ حَٻَّنٜىٰ کَاپَ نَمٛلْ مَنْغَ اٜ دَاندٜ مَاکٛ طُمْ فَطَّمٛ ندٜرْ مبٜىٰلَ لُغُّنغَ؞</verse>
				<verse number="7">دُونِيَارُ وٛنِي نغَمْ اٜ وٛودِ کٛ فٛوطَتَ يِمْٻٜ نغَطَ حَکّٜ!‏ نغَمْ دٛولٜ کٛ فٛوطَتَ يِمْٻٜ نغَطَ حَکّٜ وَرَ، فُو اٜ نٛنْ فٛوطُطٛ غٛطّٛ وَطِ حَکّٜ وٛنِي؞</verse>
				<verse number="8">‏«‏تٛ جُنْغٛ مَاطَ کٛو کٛيْنغَلْ مَاطَ اٜ وَطُمَا نغَطَا حَکّٜ، تٛو، اِتُّنغٛ ڤَطَّانغٛ، کٛو اِتُّنغَلْ ڤَطَّانغَلْ؞ طُمْ ٻُرَنِيمَ نَتَّا وُرٛ اَللَّه اٜ جُنْغٛ وٛعٛتٛ کٛو کٛيْنغَلْ غٛعٛتَلْ دٛوْ طُمْ حُبٛمَا ندٜرْ حِيتٜ نغٜ ݧِفَتَا حَا اَبَدَا اٜ جُوطٜ طِطِ کٛو کٛيْطٜ طِطِ؞</verse>
				<verse number="9">تٛ بٛو حِتٜرٜ مَاطَ اٜ وَطُمَا نغَطَا حَکّٜ، اِتُّندٜ ڤَطَّاندٜ؞ طُمْ ٻُرَنِيمَ نَتَّا وُرٛ اَللَّه اٜ حِتٜرٜ غٛعٛ دٛوْ طُمْ حُبٛمَا ندٜرْ وُرٛ حِيتٜ اٜ غِتٜ طِطِ؞</verse>
				<verse number="10">‏«‏ڤَامٜىٰ، تٛع اٛنْ نجَوَنْ کٛو غٛعٛتٛ ندٜرْ سُکَحٛيْ ڤَمَرٛيْ کٛعٛيْ؞ نغَمْ اٜ مِ وِعَعٛنْ، مَلَاعِکَعٜنْ مَاکٛيْ تٛنْ دٛوْ کٛو ندٜيٜ اٜ ندَارَ يٜىٰسٛ ݧَاکٛ اَمْ مٛ دٛوْ؞</verse>
				<verse number="11">‏[‏ندٜنْ ٻِي نٜطّٛ وَرٛيِي نغَمْ حِسْنَ کٛ مَجِّ؞]‏</verse>
				<verse number="12">‏«‏تٛو، کٛ ݧُمٛتٛنْ؟ تٛ نٜطّٛ اٜ وٛودِ بَالِ 100، سٜيْ غٛعٛ ندٜرْ بَالِ طِنْ مَجِّ، نَاع اٛ اَلَيْ کٛرِيطِ لٜيْ حٛشّٜىٰرٜ، اٛ دِلَّ طَٻُّتُکِ مبَالَ مَجُّنغَ نغَنْ؟</verse>
				<verse number="13">اٜ مِ وِعَعٛنْ غٛونغَ، تٛ اٛ حٜٻْتٛيِينغَ، بٜلْطُمْ طُمْ اٛ نَنَتَ دٛوْ مَاغَ طُمْ ٻُرِي طُمْ بَالِ کٛرِيطِ طِنْ طِ مٜىٰطَايِ مَجُّکِ؞</verse>
				<verse number="14">نٛنْ ݧَاکٛ مٛوطٛنْ مٛ دٛوْ يِطَا کٛو غٛعٛتٛ ندٜرْ سُکَاٻٜ ڤَمَرْٻٜ ٻٜعٜ حَلْکَ؞</verse>
				<verse number="15">‏«‏تٛ بَنْدِرَاوٛ مَاطَ وَطَنِيمَ کٛ وٛوطَا، يَحُ مبِعَامٛ کٛ وٛوطَا طُمْ اٛ وَطَنْمَا، اَنْ اٜ مَاکٛ تَنْ؞ تٛ اٛ جَٻِي، اَ وَرْتِرِي سُمْڤٛ حَکُّندٜ مٛوطٛنْ وٛنْ طٛنْ؞</verse>
				<verse number="16">اَمَّا تٛ اٛ وَݧِي جَٻُکِ، سٜيْ فُطِّتَا شٛعّٛدٛطَا اٜ نٜطّٛ غٛعٛتٛ کٛو طِطٛ تٛ مَاکٛ، نغَمْ ‏‹‏دٛولٜ طُمْ حٜٻَ شٜيْدُعٜنْ طِطٛ کٛو تَتٛ کٛ طُمْ تَبِّتِنَ حَالَ؞›‏</verse>
				<verse number="17">تٛ بٛو اٛ وَݧِي کٛ ٻٜ مبِعِ کَمْٻٜ مَا، سٜيْ مبِعَاکَ کَوْتَلْ تٛکُّٻٜيَمْ؞ طٛنْمَا تٛ اٛ وَݧِي نَنْکِ کَوْتَلْ تٛکُّٻٜيَمْ، حٛشُّمٛ بٛ مٛ اَنْدَا اَللَّه کٛو غٛودُطٛ حَکّٜ غَݧُطٛ تُوبَ؞</verse>
				<verse number="18">‏«‏اٜ مِ وِعَعٛنْ غٛونغَ، فُو کٛ کَطُطٛنْ اٜ دُونِيَارُ، اَللَّه مٛ دٛوْ جَٻِ؞ طٛنْمَا فُو کٛ اَلُطٛنْ طُمْ وَطَ اٜ دُونِيَارُ، اَللَّه مٛ دٛوْ جَٻِ؞</verse>
				<verse number="19">‏«‏طٛنْمَا، اٜ مِ وِعَعٛنْ، تٛ يِمْٻٜ طِطٛ ندٜرْ مٛوطٛنْ کَوْتِي کٛعٜ تٛرَکٜ غٛطُّمْ اٜ دُونِيَارُ، ݧَاکٛ اَمْ مٛ دٛوْ وَطَنَيْٻٜطُمْ؞</verse>
				<verse number="20">نغَمْ تٛ يِمْٻٜ طِطٛ کٛو تَتٛ کَوْرِتِ ندٜرْ اِنْدٜ اَمْ، اٜ مِ وٛنْدِ اٜ مَٻّٜ؞»‏</verse>
				<verse number="21">سٜيْ بِيتُرُسْ ٻَدّٛيِي وِعِ يٜىٰسُ، ‏«‏مٛودِبّٛ، ندٜ نٛيٜ بَنْدِرَاوٛ اَمْ اٜ وَطَنَيَمْ کٛ وٛوطَا اٜ مِ يَافَنٛومٛ؟ ندٜ جٛوٜىٰطِطِ؟»‏</verse>
				<verse number="22">يٜىٰسُ نٛوتِي وِعِمٛ، ‏«‏نَاع ندٜ جٛوٜىٰطِطِ تَنْ، اَمَّا جٛوٜىٰطِطِ ندٜ شَڤَّنْطٜ جٛوٜىٰطِطِ؞</verse>
				<verse number="23">نغَمْ نٛنْ، طُمْ نَنْدِنَيْ لَامُ اَللَّه اٜ غٛطّٛ لَامِيطٛ غِطّٛ لِمَ جَوْدِ مُوطُمْ نغٛنْدِ جُنْغٛ کُوَنٛوٻٜمٛ؞</verse>
				<verse number="24">ندٜ اٛ فُطِّ لِمُکِندِ، سٜيْ طُمْ وَدَّنِمٛ غٛطّٛ مٛ اٛ تٛکَّتَ ݧَمَاندٜ شٜىٰدٜ طٜ اٛ وَاوَتَا يٛٻُکِ حَا کٜىٰرٛلْ جٛنْدٜ مَاکٛ اٜ دُونِيَارُ؞</verse>
				<verse number="25">ندٜ اٛ تَمڤِ يٛٻُکِ، سٜيْ لَامِيطٛ اٛنْ وَطِ طُمْ سٛورَمٛ اٜ دٜبّٛ مَاکٛ اٜ ٻِٻّٜ مَاکٛ اٜ کٛو طُمٜ کٛ اٛ وٛودِ نغَمْ طُمْ يٛٻَ شٜىٰدٜ طٜنْ؞</verse>
				<verse number="26">سٜيْ مَشُّطٛ اٛنْ دِشِّي يٜىٰسٛ مَاکٛ، تٛرِيمٛ، وِعِ، ‏‹‏وَطُ مُݧَلْ؞ مِ يٛٻٜتٜ کٛو طُمٜ؞›‏</verse>
				<verse number="27">سٜيْ لَامِيطٛ اٛنْ نَنِ جُرُمْطُمْ مَشُّطٛ اٛنْ يَافَنِيمٛ ݧَمَاندٜ ندٜنْ يٛوفِمٛ؞</verse>
				<verse number="28">‏«‏اَمَّا مَشُّطٛ اٛنْ اٜ وُرْتَاکِ مَاکٛ اٛ تَوِ غٛطّٛ مٛ اٛ حُودَتَ مٛ اٛ تٛکَّتَ ݧَمَاندٜ شٜىٰدٜ طٜ طُمْ يٛٻَتَ کُوٛووٛ تٛ نغٜسَ لٜبِّ جٛوِ؞ اٛ طٜطَّنِمٛ دَاندٜ، اٛ وِعِمٛ، ‏‹‏يٛٻَمْ کٛ تٛکَّيْمَامِ!‏›‏</verse>
				<verse number="29">سٜيْ مٛ اٛ حُودَتَ اٛنْ دِشِّ تٛرِيمٛ، وِعِ، ‏‹‏وَطَنَمْ مُݧَلْ مِ يٛٻٜتٜ؞›‏</verse>
				<verse number="30">اَمَّا اٛ وَݧِ، اٛ وَطِ طُمْ مَٻِّمٛ ندٜرْ سُودُ شُرَلْ سٜيْ ندٜ اٛ يٛٻِمٛ کٛ اٛ تٛکَّتَمٛ؞</verse>
				<verse number="31">ندٜ حِغٛوٻٜ کُوغَلْ مَاکٛ نغِعِ نٛنْ، ٻٜ نغَنِّ نَاع سٜطَّ؞ سٜيْ ٻٜ نجَحِ ٻٜ مبِعِکَ لَامِيطٛ اٛنْ فُو کٛ وَطِ؞</verse>
				<verse number="32">‏«‏سٜيْ لَامِيطٛ اٛنْ نٛدِّ مَشُّطٛ اٛنْ، وِعِمٛ، ‏‹‏اَنْ اَ مَشُّطٛ کَلُّطٛ!‏ مِ يَافَنَکٜمَ فُو ݧَمَاندٜ ندٜ تٛکَّيْمَامِ نغَمْ اَ تٛرَکٜيَمْ؞</verse>
				<verse number="33">تٛو، حَانَايِ نجُرْمِنَنَا مٛ کُودَتَا نٛنْ نٛ نجُرْمِنِرَنْمَامِ؟›‏</verse>
				<verse number="34">لَامِيطٛ اٛنْ نَنِ مٛنّٜرٜ نَاع سٜطَّ، اٛ وَطِ طُمْ نَنْغِمٛ طُمْ وَطَ کَ تٛرُّکِمٛ نَا اٛ يٛٻِي کٛو طُمٜ کٛ طُمْ تٛکَّتَمٛ؞</verse>
				<verse number="35">‏«‏نٛنْ ݧَاکٛ اَمْ مٛ دٛوْ وَطَنْتَ کٛو مٛيٜ مٛوطٛنْ مٛ يَافَنَاکِ بَنْدِرَاوٛ مُوطُمْ اٜ ٻٜرْندٜ غٛعٛ؞»‏</verse>
			</chapter>
			<chapter number="19">
				<verse number="1">ندٜ يٜىٰسُ حٜىٰݧِ وِيکِ فِي طُعُمْ، سٜيْ اٛ اَلِ لٜيْدِ غَلِيلِ اٛ نَتِّ لٜيْدِ يَحُودِيَ نغٛنْدِ فٛنْغٛ شَانغٛلْ اُرْدُنْ؞</verse>
				<verse number="2">يِمْٻٜ طُطْٻٜ تٛکِّمٛ، اٛ يَمْطِتِنِ ݧَوْٻٜ تٛنْ؞</verse>
				<verse number="3">سٜيْ وٛٻّٜ فَارِسَنْکٛعٜنْ نغَرِ تٛ مَاکٛ نغَمْ ٻٜ ڤٛوندَمٛ، ٻٜ پَمِمٛ، ٻٜ مبِعِ، ‏«‏اٜ يِيکِ مَاطَ اَتَّوْرَ اَلِي نٜطّٛ يٛوفَ دٜبّٛ مُوطُمْ؟»‏</verse>
				<verse number="4">اٛ نٛوتِي، اٛ وِعِ، ‏«‏تٛو، اٛنْ مٜىٰطَايِ جَنْغُکِ اَايَارٜ بِيندٜ تَغُطٛ يِمْٻٜ دَغَ فُطّٛودٜ تَغُکِ اٛ تَغِيٻٜ غٛرْکٛ اٜ دٜبّٛ؟</verse>
				<verse number="5">اٛ وِعِي، ‏‹‏نغَمْ نٛنْ نٜطّٛ اَلَيْ ݧَاکٛ مُوطُمْ اٜ مَدُوجٛ مُوطُمْ تَکَّنٛو دٜبّٛ مُوطُمْ، کَمْٻٜ طِطٛ ٻٜ نغَرْتَ غٛعٛ؞›‏</verse>
				<verse number="6">نغَمْ نٛنْ نَاع ٻٜ طِطٛ کَدِنْ، اَمَّا ٻٜ نغَرْتِي نٜطّٛ غٛعٛتٛ؞ نغَمْ مَاجُمْ کٛ اَللَّه حَوْتِ، تٛع نٜطّٛ سٜنْدَطُمْ؞»‏</verse>
				<verse number="7">سٜيْ ٻٜ مبِعِمٛ، ‏«‏تٛو، نغَمْ طُمٜ اَنَّبِ مُوسَ وِعِ نٜطّٛ وِنْدَنَ دٜبّٛ مُوطُمْ طٜرٜوٛلْ وَرْکِ تٜىٰغَلْ وِعَمٛ اٛ دِلَّ؟»‏</verse>
				<verse number="8">سٜيْ يٜىٰسُ وِعِٻٜ، ‏«‏نغَمْ ٻٜرْطٜ مٛوطٛنْ طٜ شَاتُطٜ وَطِ مُوسَ اَلِعٛنْ نجٛوفٛنْ رٜوْٻٜ مٛوطٛنْ، اَمَّا نَاع نٛنْ طُمْ وٛنِ دَغَ اَرَنْدٜ؞</verse>
				<verse number="9">اٜ مِ وِعَعٛنْ، کٛو مٛيٜ يٛوفِ دٜبّٛ مُوطُمْ، تٛ نَاع نجٜىٰنُ اٛ وَطِ، ندٜنْ تٜعِ غٛطّٛ دٜبّٛ، وَطِي نجٜىٰنُ وٛنْ طٛنْ؞»‏</verse>
				<verse number="10">سٜيْ تٛکُّٻٜمٛ مبِعِمٛ، ‏«‏تٛ نٛنْ طُمْ وٛنِ حَکُّندٜ نٜطّٛ اٜ دٜبّٛ مُوطُمْ، تٛو، شِيَ تٜىٰغَلْ مَا ٻُرِي؞»‏</verse>
				<verse number="11">اَمَّا اٛ وِعِٻٜ، ‏«‏نَاع کٛو مٛيٜ وَاوَتَ جَٻُکِ حَالَ کَعَ، سٜيْ نِ ٻٜ اَللَّه وَوْنِ؞</verse>
				<verse number="12">نغَمْ اٜ وٛودِ ٻٜ طُمْ دَݧِ نغٛرْغُ مَٻّٜ اٜ وَاتِ؞ اٜ وٛودِ وٛٻّٜ بٛو ٻٜ يِمْٻٜ تَڤِّ؞ ندٜنْ اٜ وٛودِ وٛٻّٜ ٻٜ تٜعَتَا نغَمْ طَٻُّتُکِ لَامُ اَللَّه؞ فُو بَاوَيْطٛ جَٻُکِ حَالَ کَعَ جَٻَکَ؞»‏</verse>
				<verse number="13">سٜيْ طُمْ وَدَّنِ يٜىٰسُ سُکَحٛيْ ڤَمَرٛيْ نغَمْ اٛ يٛوَنَکٛيْ جُوطٜ اٛ وَطَنَکٛيْ دٛعَارٜ؞ اَمَّا تٛکُّٻٜمٛ کَٻَنِ غَدَّيْٻٜکٛيْ؞</verse>
				<verse number="14">سٜيْ يٜىٰسُ وِعِٻٜ، ‏«‏اَلٜىٰ سُکَحٛيْ ڤَمَرٛيْ نغَرَ تٛ اَمْ؞ تٛع اٛنْ کَطُکٛيْ، نغَمْ غٛودُٻٜ ٻٜرْطٜ اِرِ طٜ مَاکٛيْ نجٜيِ لَامُ اَللَّه؞»‏</verse>
				<verse number="15">سٜيْ اٛ يٛوَنِکٛيْ جُوطٜ مَاکٛ نغَمْ بَرْکِطِنْکِ، ندٜنْ اٛ دِلِّ؞</verse>
				<verse number="16">سٜيْ غٛطّٛ ٻَدّٛيِي تٛ يٜىٰسُ وِعِ، ‏«‏مٛودِبّٛ، طُمٜ فِي غٜىٰتُمْ حَانِ مِ وَطَ نغَمْ مِ حٜٻَ يٛنْکِ کِ رٜعَتَا؟»‏</verse>
				<verse number="17">سٜيْ يٜىٰسُ وِعِمٛ، ‏«‏نغَمْ طُمٜ پَمَتَايَمْ دٛوْ غٜىٰتُمْ؟ اٜ وٛودِ غٜىٰتٛ غٛعٛتٛ تَنْ؞ تَا يِطِ کٜٻَا يٛنْکِ کِ رٜعَتَا، تٛکُّ کٛ اَتَّوْرَ وِعِ؞»‏</verse>
				<verse number="18">سٜيْ اٛ وِعِ يٜىٰسُ، ‏«‏طُمٜ اَتَّوْرَ وِعِ؟»‏ سٜيْ يٜىٰسُ وِعِ، ‏«‏تَاع وَطُ وَرْحٛورٜ؞ تَاع وَطُ نجٜىٰنُ؞ تَاع وُجُّ؞ تَاع حٛکُّ شٜيْدَ فٜوْرٜ؞</verse>
				<verse number="19">حٛکُّ ݧَاکٛ مَاطَ اٜ مَدُوجٛ مَاطَ مَنْغُ؞ يِطُ بَنْدِرَاوٛ مَاطَ نٛ نغِطِرْطَا حٛورٜ مَاطَ؞»‏</verse>
				<verse number="20">سٜيْ کَيٜىٰجٛ اٛنْ وِعِمٛ، ‏«‏اٜ مِ وَطَ فُو فِي طُعُمْ؞ کٛ حٛرَنِييَمْ کَدِنْ؟»‏</verse>
				<verse number="21">يٜىٰسُ وِعِمٛ، ‏«‏تَا يِطِ نغَرْتَا کٜوْطٛ، يَحُ، شٛورَا کٛ نغٛودُطَا فُو، کٛکَّا ٻٜ نغَلَنَا شٜىٰدٜ طٜنْ، ندٜنْ اَ حٜٻَيْ مبَرْجَارِ تٛنْ دٛوْ؞ ندٜنْ نغَرَا، تٛکَّايَمْ؞»‏</verse>
				<verse number="22">ندٜ کَيٜىٰجٛ اٛنْ نَنِ نٛنْ، اٛ دِلِّ اٛ نَنَايِ بٜلْطُمْ، نغَمْ اٜ مٛ وٛودِ رِسْکُ طُطُّمْ؞</verse>
				<verse number="23">سٜيْ يٜىٰسُ وِعِ تٛکُّٻٜمٛ، ‏«‏اٜ مِ وِعَعٛنْ غٛونغَ، اٜ طُمْ سَطِ نَاع سٜطَّ دِسْکُطٛ نَتَّ لَامُ اَللَّه؞</verse>
				<verse number="24">طٛنْمَا اٜ مِ وِعَعٛنْ، طُمْ ٻُرَيْ حٛيْکِ نغٜىٰلٛوبَ تٛکَّ ندٜرْ يٛلْندٜ بَاتَلْ دٛوْ دِسْکُطٛ نَتَّ لَامُ اَللَّه؞»‏</verse>
				<verse number="25">ندٜ تٛکُّٻٜمٛ نَنِ نٛنْ، ٻٜ کَيْطِنِ نَاع سٜطَّ، ٻٜ مبِعِ، ‏«‏تٛو، تٛ طُمْ نٛنْ، مٛيٜ حِسَتَ؟»‏</verse>
				<verse number="26">اَمَّا يٜىٰسُ رَارِٻٜ، وِعِ، ‏«‏تٛ يِمْٻٜ طُمْ وَطَتَاکٛ، اَمَّا تٛ اَللَّه کٛو طُمٜ طُمْ غَطٛتٛوطُمْ؞»‏</verse>
				<verse number="27">سٜيْ بِيتُرُسْ وِعِ، ‏«‏تٛو، رَطُّمْ، مِنٛنْ مِنْ اَلِي کٛو طُمٜ مِنْ تٛکِّيمَ؞ کٛ مِنْ کٜٻَتَ؟»‏</verse>
				<verse number="28">يٜىٰسُ وِعِٻٜ، ‏«‏اٜ مِ وِعَعٛنْ غٛونغَ، اٜ جَامَنُ غَرَيْطُمْ، تٛ ٻِي نٜطّٛ جٛوطَکٜ دٛوْ جٛوطٛرْغَلْ لَامُ مُوطُمْ طُمْ تٜدُّنغَلْ، اٛنٛنْ تٛکُّٻٜيَمْ اٛنٛنْ مَا اٛنْ نجٛوطٛتٛ دٛوْ جٛوطٛرْلٜ لَامُ سَڤّٛ اٜ طِطِ، اٛنْ لَامٛو لٜݧِ اِسْرَاعِيلَ سَڤّٛ اٜ طِطِ؞</verse>
				<verse number="29">طٛنْمَا کٛو مٛيٜ اَلُطٛ غُرٜىٰجٜ، کٛو سَکِرَاٻٜ مُوطُمْ وٛرْٻٜ کٛو رٜوْٻٜ، کٛو ݧَاکٛ، کٛو مَدُوجٛ، کٛو ٻِٻّٜ، کٛو غٜسٜ نغَمْ اَمْ، اٛ حٜٻَيْ کٛ ٻُرِ نٛنْ ندٜ 100، ندٜنْ اٛ حٜٻَيْ يٛنْکِ کِ رٜعَتَا؞</verse>
				<verse number="30">اَمَّا يِمْٻٜ طُطْٻٜ اَرْتُٻٜ ٻٜ نغَرْتَيْ شَکِتِيٻٜ، ندٜنْ شَکِتِيٻٜ نغَرْتَيْ اَرْتُٻٜ؞</verse>
			</chapter>
			<chapter number="20">
				<verse number="1">‏«‏لَامُ اَللَّه اٜ نَنْدِ اٜ غٛطّٛ جٛومُ نغٜسَ بُرْتِيطٛ اِلَا سُبَکَ نغَمْ اٛ حٜٻَ حُوٛوٻٜ تٛ نغٜسَ اِنَبٛوجٜ مَاکٛ؞</verse>
				<verse number="2">اٛ وَادِ اٜ مَٻّٜ اٛ يٛٻَيْٻٜ يَمْندٜ اَجُرْفَارِ غٛعٛ اٜ ݧَلْندٜ، سٜيْ اٛ وِعِٻٜ ٻٜ نجَحَ نغٜسَ کَنْ؞</verse>
				<verse number="3">ندٜ اٛ وُرْتِي فَرٛ نجَمْندِ جٛوٜىٰنَيِ سُبَکَ، سٜيْ اٛ يِعِ وٛٻّٜ اٜ نجٛوطِي اٜ مٜىٰرٜ ندٜرْ لُومٛ؞</verse>
				<verse number="4">سٜيْ اٛ وِعِٻٜ، ‏‹‏اٛنٛنْ مَا نجَحٜىٰ نغٜسَ اَمْ، مِ يٛٻَيْعٛنْ کٛ حَانِ؞›‏ سٜيْ ٻٜ نجَحِ؞</verse>
				<verse number="5">ندٜ اٛ فُطِّتِ اٛ وُرْتِي، اٛ وَطِ نٛنْ فَرٛ شَکَ ݧَلَوْمَ اٜ فَرٛ نجَمْندِ تَتِ اَلَاسَرَ؞</verse>
				<verse number="6">فَرٛ نجَمْندِ جٛوِ اَلَاسَرَ اٛ فُطِّتِ اٛ وُرْتِي اٛ تَوِ وٛٻّٜ اٜ ندَرِي، اٛ وِعِٻٜ، ‏‹‏نغَمْ طُمٜ ݧَلُّطٛنْ اٛنْ ندَرِي اٜ مٜىٰرٜ؟›‏</verse>
				<verse number="7">سٜيْ ٻٜ مبِعِمٛ، ‏‹‏نغَمْ وَلَا کٛشُّطٛمِنْ کُوغَلْ؞›‏ سٜيْ اٛ وِعِٻٜ، ‏‹‏اٛنٛنْ مَا نجَحٜىٰ نغٜسَ اَمْ؞›‏</verse>
				<verse number="8">‏«‏ندٜ فُتُرٛ وَطِ، جٛومُ نغٜسَ اٛنْ وِعِ ڤَامَنٛووٛ کُوغَلْ نغٜسَ کَنْ، ‏‹‏نٛدّٛيْ حُوٛوٻٜ ٻٜنْ، نجٛٻَاٻٜ نجٛٻَارِ مَٻّٜ، اَرْتِرَا شَکِتِيٻٜ ٻٜنْ حَا يَاکِ اَرَنْدٜعٜنْ ٻٜنْ؞›‏</verse>
				<verse number="9">ندٜ کٛشَّاٻٜ فَرٛ نجَمْندِ جٛوِ اَلَاسَرَ نغَرِ، کٛو مٛيٜ حٛکَّا يَمْندٜ اَجُرْفَارِ غٛعٛ؞</verse>
				<verse number="10">نغَمْ نٛنْ، ندٜ اَرَنْدٜعٜنْ نغَرِ، اٜ ٻٜ کَمِّي ٻٜ کٜٻَيْ کٛ ٻُرِ نٛنْ، اَمَّا کٛو مٛيٜ مَٻّٜ حٛکَّا يَمْندٜ اَجُرْفَارِ غٛعٛ؞</verse>
				<verse number="11">ندٜ ٻٜ نجَٻِ شٜىٰدٜ طٜنْ، ٻٜ مٜتِتَنِ جٛومُ نغٜسَ اٛنْ،</verse>
				<verse number="12">اٜ ٻٜ مبِعَ، ‏‹‏ٻٜعٜ شَکِتِيٻٜ اٜ وَرُکِ، شَرٜلْ سٜطَّ تَنْ ٻٜ کُوِ، ندٜنْ اَ حٛکِّيٻٜ نٛ کٛکُّطَامِنْ، مِنٛنْ ݧَلُّٻٜ ندٜرْ نَانغٜ اٜ کُوَ؞›‏</verse>
				<verse number="13">سٜيْ اٛ نٛوتِي، اٛ وِعِ غٛعٛتٛ ندٜرْ مَٻّٜ، ‏‹‏حِغٛ، مِ حَلَّنَايِمَ؞ نَاع اٜنْ نغَادِي دٛوْ يَمْندٜ اَجُرْفَارِ غٛعٛ اٜ ݧَلْندٜ؟</verse>
				<verse number="14">جَٻُ نجٛٻَارِ مَاطَ، ندِلَّا؞ مِنْ يِطِ حٛکُّکِ شَکِتِيٻٜ ٻٜنْ نٛ کٛکُّمَامِ؞</verse>
				<verse number="15">مِ وَلَا لَامُ مِ وَطَ نٛ نغِطُمِ وَطُکِ اٜ شٜىٰدٜ اَمْ؟ کٛو اَ نَنَ لَوْلِيرُ نغَمْ مِ وَطِ کٛ وٛوطِ؟›‏ »‏</verse>
				<verse number="16">ندٜنْ اٛ يٛتِّنِ اٜ وِيکِ، ‏«‏نٛنْ يِمْٻٜ شَکِتِيٻٜ ٻٜ نغَرْتَيْ اَرْتُٻٜ، ندٜنْ اَرْتُٻٜ نغَرْتَيْ شَکِتِيٻٜ؞»‏</verse>
				<verse number="17">يٜىٰسُ اٜ تٛکُّٻٜمٛ اٜ دٛوْ طَتَلْ يَاکِ اُرُشَلِيمَ، سٜيْ اٛ نٛدِّٻٜ وُتُّدُ لَاوٛلْ، اٛ وِعِٻٜ،</verse>
				<verse number="18">‏«‏رَطُّمْ، اٜنْ نجَحَيْ اُرُشَلِيمَ، ندٜنْ طُمْ وَطَيْ ٻِي نٜطّٛ ندٜرْ جُوطٜ مَوْٻٜ اَرْدِيٻٜ دِينَ اٜ مٛودِٻّٜ اَتَّوْرَ؞ ٻٜ تَپَنَيْمٛ کِيتَ مَيْدٜ،</verse>
				<verse number="19">ٻٜ نغَطَمٛ ندٜرْ جُوطٜ حٜىٰفٜرْٻٜ ٻٜ نجُکِّتَمٛ، ٻٜ ڤِيَمٛ، ٻٜ مبَرَمٛ دٛوْ غَافَانغَلْ؞ ندٜنْ ݧَلْندٜ تَتَوْرٜ طُمْ اُمِّنَيْمٛ دَغَ مَيْدٜ؞»‏</verse>
				<verse number="20">سٜيْ مَدُوجٛ ٻِٻّٜ جَبَدِ وَرِ تٛ يٜىٰسُ اٜ ٻِٻّٜ مَاکٛ اٛ دِشِّي يٜىٰسٛ مَاکٛ، نغَمْ اٛ تٛرٛومٛ غٛطُّمْ؞</verse>
				<verse number="21">سٜيْ يٜىٰسُ وِعِمٛ، ‏«‏کٛ نغِطَّا؟»‏ مَدُوجٛ اٛنْ وِعِمٛ، ‏«‏وَطُ ٻِٻّٜ اَمْ ٻٜعٜ طِطٛ نجٛوطٛو وُتُّدُ جٛوطٛرْغَلْ مَاطَ ندٜرْ لَامُ مَاطَ، غٛعٛتٛ ݧَامٛ مَاطَ غٛعٛتٛ نَنٛ مَاطَ؞»‏</verse>
				<verse number="22">اَمَّا يٜىٰسُ نٛوتِي، وِعِ، ‏«‏اٛنْ اَنْدَا کٛ تٛرٛتٛوطٛنْ؞ اٛنْ مبَاوَيْ نجَرٛنْ اِرِ جَرْدُغٜلْ تٛرَّ نغٜلْ نجَرَيْمِ يٜىٰسٛ طٛعٛ؟»‏ ٻٜ مبِعِمٛ، ‏«‏اٜىٰ، مِنْ مبَاوَيْ؞»‏</verse>
				<verse number="23">سٜيْ يٜىٰسُ وِعِٻٜ، ‏«‏اٜىٰ، اٛنْ نجَرَيْ اِرِ جَرْدُغٜلْ تٛرَّ نغٜلْ نجَرَيْمِ، اَمَّا جٛوطَاکِ اٜ جُنْغٛ اَمْ ݧَامٛ اٜ جُنْغٛ اَمْ نَنٛ نَاع مِنْ حٛکَّتَطُمْ؞ طٜعٜ بِغٜىٰجٜ طُمْ طٜ ٻٜنْ طٛنْ ٻٜ ݧَاکٛ اَمْ مٛ دٛوْ سِرْيَنِي؞»‏</verse>
				<verse number="24">ندٜ حٛرِيٻٜ تٛکُّٻٜ يٜىٰسُ سَڤّٛ نَنِ نٛنْ، ٻٜ ڤُطِّ مٛنَّنْکِ يَاکُبُ اٜ يَحَيَ؞</verse>
				<verse number="25">اَمَّا يٜىٰسُ نٛدِّٻٜ ٻٜ فُو، وِعِٻٜ، ‏«‏اٛنْ اَنْدِ لَامِيٻٜ يِمْٻٜ نَاع يَحُودَنْکٛعٜنْ اٜ کٛلَّٻٜ لَامُ سٜمْبٜ، ندٜنْ مَوْٻٜ مَٻّٜ مَا اٜ کٛلَّ ٻُرَلْ؞</verse>
				<verse number="26">اَمَّا اٛنٛنْ، تٛع اٛنْ نغَطُ نٛنْ حَکُّندٜ مٛوطٛنْ؞ فُو غِطّٛ وَرْتَ مَوْطٛ ندٜرْ مٛوطٛنْ دٛولٜ وَرْتَ جَغَّنْتٛوطٛعٛنْ؞</verse>
				<verse number="27">کَدِنْ فُو غِطّٛ وَرْتَ اَرْدِيطٛ مٛوطٛنْ، دٛولٜ اٛ وَرْتَ مَشُّطٛ مٛوطٛنْ؞</verse>
				<verse number="28">نٛنْ مَا ٻِي نٜطّٛ وَرِي نَاع نغَمْ اٛ جَغَّنٜىٰ، اَمَّا نغَمْ اٛ جَغَّنٛو يِمْٻٜ، اٛ حٛکَّ يٛنْکِ مَاکٛ نغَمْ رِمْطِنْکِ طُطْٻٜ؞»‏</verse>
				<verse number="29">يٜىٰسُ اٜ تٛکُّٻٜمٛ اٜ مبُرْتٛو غَرِيرِ جٜرِيکٛ، سٜيْ يِمْٻٜ طُطْٻٜ تٛکِّمٛ؞</verse>
				<verse number="30">سٜيْ رَا وُمْٻٜ طِطٛ اٜ نجٛوطِي حَادٜ طَتَلْ؞ ندٜ ٻٜ نَنِ يٜىٰسُ اٜ پَٻّٛو، سٜيْ ٻٜ نٛدِّ سٜمْبٜىٰ، ‏«‏مٛودِبّٛ، ٻِطّٛ دَوْدَ، يُرْمِنَنْمِنْ!‏»‏</verse>
				<verse number="31">کَوْرُتُٻٜ ٻٜنْ کَٻَنِٻٜ ٻٜ ندٜعِّتَ، اَمَّا ٻٜ ٻٜيْدِ نٛدُّکِ اٜ سٜمْبٜ، اٜ ٻٜ مبِعَ، ‏«‏مٛودِبّٛ، ٻِطّٛ دَوْدَ، يُرْمِنَنْمِنْ!‏»‏</verse>
				<verse number="32">سٜيْ يٜىٰسُ دَرِي، نٛدِّٻٜ، وِعِ، ‏«‏کٛ نغِطّٛنْ مِ وَطَنَعٛنْ؟»‏</verse>
				<verse number="33">ٻٜ مبِعِمٛ، ‏«‏مٛودِبّٛ، اٜ مِنْ نغِطِ مبُمْتِنَامِنْ؞»‏</verse>
				<verse number="34">يٜىٰسُ نَنِ جُرُمْطُمْ مَٻّٜ، مٜىٰمِ غِتٜ مَٻّٜ؞ طٛنْ اٜ طٛنْ غِتٜ مَٻّٜ مبُمْتِ، ٻٜ تٛکِّمٛ؞</verse>
			</chapter>
			<chapter number="21">
				<verse number="1">ندٜ يٜىٰسُ اٜ تٛکُّٻٜمٛ ٻَدِي غَرِيٜلْ بٜتَفَاجِ حَادٜ اُرُشَلِيمَ تٛ حٛشّٜىٰرٜ ندٜ لٜطّٜ جَيْتُنْ، سٜيْ اٛ لِلِ تٛکُّٻٜمٛ طِطٛ؞</verse>
				<verse number="2">اٛ وِعِٻٜ، ‏«‏نجَحٜىٰ ندٜرْ غَرِيٜلْ غٛنْغٜلْ يٜىٰسٛ مٜىٰطٜنْ؞ اٜ نَتُّکِ مٛوطٛنْ، اٛنْ تَوَيْ مبَبَّ اٜ حَٻِّي اٜ ٻِنْغَ مَاغَ؞ ڤِتّٛيٜىٰطِ نغَدَّنٛنْيَمْطِ؞</verse>
				<verse number="3">تٛ غٛطّٛ مٜتَنِيعٛنْ، مبِعٜىٰ، ‏‹‏مٛودِبّٛ اٜ يِطِ حُوتِرَطِ، اٛ وَطَيْ طُمْ وَرْتِرَطِ نَاع کٛ نٜىٰٻِ؞›‏ »‏</verse>
				<verse number="4">نٛنْ وَطِي نغَمْ طُمْ حٜبِّنَ کٛ اَللَّه وِعِ دَغَ حٛنْدُکٛ اَنَّبِ جَکَارِيَ، وِيکِ،</verse>
				<verse number="5">‏«‏مبِعٜىٰ يِمْٻٜ اُرُشَلِيمَ، ‏‹‏رَا لَامِيطٛ مٛوطٛنْ اٜ وَرَ تٛ مٛوطٛنْ!‏ اٛ لٜسْتِنْطٛ حٛورٜ اٜ مٛ دٛوْ مبَبَّ، اٜ دٛوْ مبَبَّ مٛلَ ڤَمَرَ؞›‏ »‏</verse>
				<verse number="6">سٜيْ تٛکُّٻٜمٛ ٻٜنْ ندِلِّ، نغَطِ کٛ يٜىٰسُ وِعِٻٜ؞</verse>
				<verse number="7">ٻٜ نجَارِ مبَبَّ نغَنْ اٜ ٻِنْغَ مَاغَ، ٻٜ مبٜعِّتِ شُدَّارِ مَٻّٜ دٛوْ مَاجِ، اٛ پٜنْتِ اٛ جٛوطِ؞</verse>
				<verse number="8">يِمْٻٜ طُطْٻٜ حَوْرُتُٻٜ مبٜعِّتِ شُدَّارِ مَٻّٜ دٛوْ طَتَلْ نغَلْ، وٛٻّٜ بٛو نغٜوٛيِ حَاکٛ تٛ لٜطّٜ اٜ مبٜعِّتَکٛ دٛوْ طَتَلْ؞</verse>
				<verse number="9">يِمْٻٜ طُطْٻٜ يَحٛوٻٜ يٜىٰسٛ يٜىٰسُ اٜ تٛکِّرْٻٜمٛ غَطَ اٜ ٻٜ مبِعَ اٜ سٜمْبٜ، ‏«‏حٛسَانَ تٛ ٻِطّٛ دَوْدَ!‏ اٛ بَرْکِطِنَاطٛ غَرٛيْطٛ ندٜرْ اِنْدٜ جٛومِرَاوٛ!‏ اٜنْ مَنْتُ اَللَّه مٛ دٛوْ!‏»‏</verse>
				<verse number="10">ندٜ يٜىٰسُ نَتِّ اُرُشَلِيمَ، حَکِّيلٛ يِمْٻٜ غَرِيرِ ندِنْ فُو اُمِّي، اٜ ٻٜ مبِعَ، ‏«‏طُمْ مٛيٜ اٛعٛ؟»‏</verse>
				<verse number="11">سٜيْ يِمْٻٜ طُطْٻٜ ٻٜنْ جَادٛوٻٜ اٜ يٜىٰسُ مبِعِ، ‏«‏طُمْ يٜىٰسُ، اَنَّبِيجٛ دَغَ غَرِيرِ نَجَرَتْ ندٜرْ لٜيْدِ غَلِيلِ؞»‏</verse>
				<verse number="12">سٜيْ يٜىٰسُ نَتِّ وُرٛ شٜنِينغٛ رِيوِ سٛورٛوٻٜ اٜ سٛودٛوٻٜ ندٜرْ مَغّٛ؞ اٛ تَلِّ تٜىٰبُرْجِ غَيْلِتٛوٻٜ شٜىٰدٜ رٛومَنْکٛعٜنْ يَاکِ شٜىٰدٜ وُرٛ شٜنِينغٛ اٜ جٛوطٛرْلٜ شٛورٛوٻٜ ڤٛولِ؞</verse>
				<verse number="13">اٛ وِعِٻٜ، ‏«‏طُمْ وِنْدَامَ اَللَّه وِعِي، ‏‹‏طُمْ نٛدِّرَيْ وُرٛ اَمْ وُرٛ دٛعَارٜ،›‏ اَمَّا اٛنْ نغَرْتِرِينغٛ لُورٛ وُيْٻٜ!‏»‏</verse>
				<verse number="14">سٜيْ وُمْٻٜ اٜ لَپٛوٻٜ نغَرِ تٛ مَاکٛ ندٜرْ وُرٛ شٜنِينغٛ، اٛ يَمْطِتِنِٻٜ؞</verse>
				<verse number="15">اَمَّا مَوْٻٜ اَرْدِيٻٜ دِينَ اٜ مٛودِٻّٜ اَتَّوْرَ نَنِ مٛنّٜرٜ ندٜ ٻٜ نغِعِ کُوطٜ کَيْطِنِيطٜ طٜ اٛ وَطِ، حَا سُکَحٛيْ اٜ مبِعَ اٜ سٜمْبٜ ندٜرْ وُرٛ شٜنِينغٛ، ‏«‏حٛسَانَ تٛ ٻِطّٛ دَوْدَ!‏»‏</verse>
				<verse number="16">ٻٜ مبِعِمٛ، ‏«‏اَ نَنَ کٛ سُکَاٻٜ ٻٜعٜ مبِعَتَ؟»‏ يٜىٰسُ نٛوتِي، وِعِ، ‏«‏اٜىٰ؞ اٛنْ مٜىٰطَايِ جَنْغُکِ اَايَارٜ بِيندٜ، ‏‹‏اَنْ سِرْيِ سُکَحٛيْ ڤَمَرٛيْ اٜ مُسِنَيْکٛيْ مَنْتُمَا؟›‏ »‏</verse>
				<verse number="17">سٜيْ اٛ دِلِّ اٛ اَلِٻٜ اٛ وُرْتِي غَرِيرِ ندِنْ اٛ يَحِ بٜتَنِ اٛ وَالِ تٛنْ؞</verse>
				<verse number="18">ندٜ وٜىٰتِ يٜىٰسُ اٜ وَرْتٛيَ غَرِيرِ اُرُشَلِيمَ اٛ نَنِ وٜىٰلٛ؞</verse>
				<verse number="19">ندٜ اٛ يِعِ وٛکِّ اِبِّ حَادٜ طَتَلْ، اٛ يَحِ تٛ مَاکِ، اَمَّا اٛ تَوَايِ غٛطُّمْ تٛ مَاکِ سٜيْ حَاکٛ تَنْ؞ سٜيْ اٛ وِعِکِ، ‏«‏تَاع فُطُّتُ ندِمَا حَا اَبَدَا!‏»‏ طٛنْ اٜ طٛنْ کِ يٛورِ؞</verse>
				<verse number="20">ندٜ تٛکُّٻٜمٛ نغِعِ نٛنْ، ٻٜ کَيْطِنِ، ٻٜ مبِعِ، ‏«‏نٛ طُمْ وَطِ اِبِّ کِعِ يٛورِ طٛنْ اٜ طٛنْ؟»‏</verse>
				<verse number="21">يٜىٰسُ نٛوتِي، وِعِٻٜ، ‏«‏اٜ مِ وِعَعٛنْ غٛونغَ، تٛ اٛنْ نغٛودِ حٛولَارٜ، اٛنْ نغَلَا سٜکٛ کٛو سٜطَّ، اٛنْ مبَاوَيْ نغَطٛنْ کٛ ٻُرِ کٛ نغَطَنْمِ اِبِّ کِعِ، حَا مَا تٛ اٛنْ مبِعِي حٛشّٜىٰرٜ ندٜعٜ، ‏‹‏طٛوفَ دَغَ طٛعٛ، کُبٛطَا حٛورٜ مَاطَ ندٜرْ مبٜىٰلَ،›‏ سٜيْ ندٜ وَطَ نٛنْ؞</verse>
				<verse number="22">تٛ اٛنْ نغٛودِ حٛولَارٜ، فُو کٛ تٛرِيطٛنْ اَللَّه اٛنْ کٜٻَيْطُمْ؞»‏</verse>
				<verse number="23">ندٜ يٜىٰسُ نَتِّ وُرٛ شٜنِينغٛ اٜ مٛ ندٜرْ اٜکِّتِنْکِ، سٜيْ مَوْٻٜ اَرْدِيٻٜ دِينَ اٜ مَوْٻٜ يِمْٻٜ نغَرِ تٛ مَاکٛ مبِعِ، ‏«‏اٜ لَامُ مٛيٜ نغَطَتَا کُوطٜ طٜعٜ؟ مٛيٜ حٛکُّمَا لَامُ طُمْ؟»‏</verse>
				<verse number="24">سٜيْ يٜىٰسُ نٛوتِي، وِعِٻٜ، ‏«‏مِنْ مَا مِ پَمَيْعٛنْ؞ تٛ اٛنْ نٛوتَنَکٜيَمْ، ندٜنْ مِ وِعَيْعٛنْ اٜ طُمٜ لَامُ نغَطِرَيْمِ کُوطٜ طٜعٜ؞</verse>
				<verse number="25">تٛو، بَڤْتِسْمَ طُمْ يَحَيَ وَطِ، تٛ اَللَّه طُمْ پِوٛيِ کٛو تٛ يِمْٻٜ؟»‏ سٜيْ ٻٜ مٜدِّ حَکُّندٜ مَٻّٜ، ٻٜ مبِعِ، ‏«‏تٛ اٜنْ مبِعِي، ‏‹‏دَغَ تٛ اَللَّه طُمْ پِوٛيِ،›‏ اٛ وِعَيْعٜنْ، ‏‹‏کٛ وَطِ اٛنْ جَٻَايِ کٛ اٛ وِعِ؟›‏</verse>
				<verse number="26">اَمَّا تٛ اٜنْ مبِعِي، ‏‹‏تٛ يِمْٻٜ طُمْ پِوٛيِ،›‏ اٜنْ کُلَ کٛ يِمْٻٜ نغَطَنْتَعٜنْ، نغَمْ ٻٜ فُو ٻٜ نجَٻِي يَحَيَ اٛ اَنَّبِيجٛ؞»‏</verse>
				<verse number="27">نغَمْ نٛنْ ٻٜ نٛوتِي، ٻٜ مبِعِ يٜىٰسُ، ‏«‏مِنْ اَنْدَا؞»‏ يٜىٰسُ وِعِٻٜ، ‏«‏نٛنْ مِنْ مَا، مِ وِعَتَاعٛنْ کٛو اٜ طُمٜ لَامُ نغَطِرَيْمِ کُوطٜ طٜعٜ؞</verse>
				<verse number="28">‏«‏تٛو، نٛ نغِيطٛنْ؟ اٜ وٛودِ غٛطّٛ غٛودُطٛ سُکَاٻٜ طِطٛ؞ اٛ يَحِ تٛ سُکَ اَرَنْدٜىٰجٛ اٛنْ، اٛ وِعِ، ‏‹‏ٻِطّٛ اَمْ، حَنْدٜ يَحُ نغٜسَ اِنَبٛوجٜ کُوَا؞›‏</verse>
				<verse number="29">سٜيْ سُکَ اٛنْ وِعِمٛ، ‏‹‏مِ يَحَتَا؞›‏ اَمَّا دَغَ غَطَ سُکَ اٛنْ وَيْلِتِ ݧُمٛ مُوطُمْ يَحِ؞</verse>
				<verse number="30">سٜيْ ݧَاکٛ اٛنْ يَحِ تٛ سُکَ طِطَٻٛ اٛنْ وِعِمٛ کٛ وِعِ اٛنْ تٛنْ سُکَ اَرَنْدٜىٰجٛ اٛنْ؞ سُکَ اٛنْ نٛوتِي، وِعِ، ‏‹‏تٛو، مِ يَحَيْ، بَڤَّ،›‏ اَمَّا اٛ يَحَايِ؞</verse>
				<verse number="31">تٛو، ندٜرْ مَٻّٜ مٛيٜ وَطِ کٛ ݧَاکٛ اٛنْ يِطِ؟»‏ سٜيْ ٻٜ مبِعِ، ‏«‏اَرَنْدٜىٰجٛ اٛنْ؞»‏ يٜىٰسُ وِعِٻٜ، ‏«‏اٜ مِ وِعَعٛنْ غٛونغَ، جَٻٛوٻٜ شٜىٰدٜ لٜيْدِ اٜ کَارُوَعٜنْ اٜ ٻٜ اَرْتَعٛنْ نَتُّکِ لَامُ اَللَّه؞</verse>
				<verse number="32">نغَمْ يَحَيَ وَرِي حٛلِّيعٛنْ لَاوٛلْ اَادِلَاکُ، اٛنْ کٛولَاکِمٛ؞ اَمَّا جَٻٛوٻٜ شٜىٰدٜ لٜيْدِ اٜ کَارُوَعٜنْ کٛولَکٜمٛ؞ کٛو ندٜ نغِيطٛنْ نٛنْ، دَغَ غَطَ اٛنْ تُوبَايِ کٛولِيطٛنْمٛ؞</verse>
				<verse number="33">‏«‏تٛو، رَا غٛطُّمْ مِسَالُ؞ اٜ وٛودِ غٛطّٛ جٛومُ نغٜسَ غَطُطٛ نغٜسَ اِنَبٛوجٜ، اٛ حٛوِکَ، اٛ وَسِ نغَيْکَ مَوْکَ ندٜرْ تَفَارٜ نغَمْ مٛيْلُکِ ندِيَمْ دَغَ ندٜرْ اِنَبٛوجٜ طٜنْ، اٛ مَحِ سُودُ تٛوْندُ نغَمْ رٜىٰنُکِ نغٜسَ کَنْ؞ سٜيْ اٛ حٛکِّکَ وٛٻّٜ رٜمٛوٻٜ مٛعِّنَکَ، اٛ دِلِّ وٛنْدِ لٜيْدِ؞</verse>
				<verse number="34">ندٜ شَرٜلْ ٻٜنْدُکِ اِنَبٛوجٜ طٜنْ وَطِ، اٛ لِلِ مَشُّٻٜ مَاکٛ تٛ ٻٜ اٛ حٛکِّ نغٜسَ کَنْ نغَمْ ٻٜ نجَٻٛنٛيَمٛ کٛ ٻٜ نغَادُنٛ ندٜرْ کٛ ٻٜنْدِ؞</verse>
				<verse number="35">اَمَّا ٻٜ نَنْغِٻٜ ٻٜ ڤِيِ غٛعٛتٛ، ٻٜ مبَرِ غٛعٛتٛ، ٻٜ کُبٛرِي غٛعٛتٛ کَاپٜ؞</verse>
				<verse number="36">سٜيْ اٛ فُطِّتِ اٛ لِلِ وٛٻّٜ مَشُّٻٜ مَاکٛ ٻُرْٻٜ اَرَنْدٜعٜنْ طُوطُکِ؞ کَمْٻٜ مَا رٜمٛوٻٜ ٻٜنْ نغَطَنِٻٜ نٛنْ نٛ ٻٜ نغَطَنِ اَرَنْدٜعٜنْ ٻٜنْ؞</verse>
				<verse number="37">غَطَ طٛنْ جٛومُ نغٜسَ اٛنْ لِلِ ٻِطّٛ مَاکٛ تٛ رٜمٛوٻٜ ٻٜنْ، اٜ مٛ وِعَ، ‏‹‏ٻٜ کٛکَّيْ ٻِطّٛ اَمْ مَنْغُ؞›‏</verse>
				<verse number="38">اَمَّا ندٜ ٻٜ اٛ حٛکِّ نغٜسَ کَنْ نغِعِ ٻِطّٛ اٛنْ، سٜيْ ٻٜ مبِعِ حَکُّندٜ مَٻّٜ، ‏‹‏تٛو!‏ رَا دٛنٛووٛ جٛومُ نغٜسَ کَنْ؞ نغَرٜىٰ مبَرٜنْمٛ، ندٛنُ نغٜسَ کَنْ وَرْتَ طُمْ مٜىٰطٜنْ؞›‏</verse>
				<verse number="39">سٜيْ ٻٜ نَنْغِمٛ، ٻٜ مبُرْتِنِمٛ ندٜرْ نغٜسَ کَنْ، ٻٜ مبَرِمٛ؞</verse>
				<verse number="40">‏«‏تٛو، تٛ جٛومُ نغٜسَ اٛنْ وَرِي، کٛ اٛ وَطَنْتَ ٻٜ اٛ حٛکِّ نغٜسَ ٻٜنْ؟»‏</verse>
				<verse number="41">سٜيْ ٻٜ مبِعِمٛ، ‏«‏اٛ وَطَنَيْ کَلُّٻٜ ٻٜنْ طٛنْ وٛکِّ وَرْکِ کَلُّکِ؞ اٛ حٛکَّ وٛٻّٜ نغٜسَ کَنْ کٛکَّيْٻٜمٛ دَغَ ندٜرْ کٛ ٻٜنْدِ؞»‏</verse>
				<verse number="42">يٜىٰسُ وِعِٻٜ، ‏«‏اٛنْ مٜىٰطَايِ جَنْغُکِ کٛ اَايَاجٜ مبِعِ؟ طٜ مبِعِ، ‏‹‏حَيْرٜ ندٜ مَحٛوٻٜ نغَݧِ، کَيْرٜ وَرْتِ حَيْرٜ ٻُرْندٜ دَرْنُکِ مَادِ؞ طُعُمْ طُمْ کُوغَلْ جٛومِرَاوٛ، طُمْ کَيْطِنِيطُمْ تٛ مٜىٰطٜنْ!‏›‏</verse>
				<verse number="43">‏«‏نغَمْ نٛنْ اٜ مِ وِعَعٛنْ، طُمْ جَٻَيْ لَامُ اَللَّه تٛ مٛوطٛنْ طُمْ حٛکَّطُمْ وٛٻّٜ غَطَيْٻٜ کٛ اَللَّه يِطِ؞</verse>
				<verse number="44">کٛو مٛيٜ يَنٛيِ دٛوْ حَيْرٜ ندٜنْ يٜوِ يٜوِنَيْ؛ اَمَّا تٛ حَيْرٜ ندٜنْ يَنِي دٛوْ غٛطّٛ، ندٜ نَمَيْمٛ بٛ شٛنْدِ؞»‏</verse>
				<verse number="45">ندٜ مَوْٻٜ اَرْدِيٻٜ دِينَ اٜ فَارِسَنْکٛعٜنْ نَنِ مِسَالُ فٜىٰرٜ‑فٜىٰرٜ طُمْ اٛ حٛکِّ، سٜيْ ٻٜ ڤَامِ دٛوْ مَٻّٜ اٛ مٜتِ؞</verse>
				<verse number="46">سٜيْ ٻٜ طَٻِّتِ لَاوٛلْ نٛ ٻٜ نَنْغِرْتَمٛ، اَمَّا اٜ ٻٜ کُلَ يِمْٻٜ، نغَمْ يِمْٻٜ ٻٜنْ نجَٻِي اٛ اَنَّبِيجٛ؞</verse>
			</chapter>
			<chapter number="22">
				<verse number="1">سٜيْ يٜىٰسُ فُطِّتِ مٜتِرَنِٻٜ مِسَالُ، وِعِ،</verse>
				<verse number="2">‏«‏طُمْ نَنْدِنَيْ لَامُ اَللَّه اٜ غٛطّٛ لَامِيطٛ شِرْيَنِيطٛ ٻِطّٛ مُوطُمْ حُمْتٛ تٜىٰغَلْ؞</verse>
				<verse number="3">اٛ لِلِ مَشُّٻٜ مَاکٛ نٛدّٛيَ کُمْڤِتَاٻٜ حُمْتٛ نغٛنْ، اَمَّا کُمْڤِتَاٻٜ ٻٜنْ نغَݧِ نغَرَ؞</verse>
				<verse number="4">سٜيْ اٛ فُطِّتِ اٛ لِلِ وٛٻّٜ مَشُّٻٜ مَاکٛ، اٛ وِعِ، ‏‹‏نجَحٜىٰ مبِعٛنْ کُمْڤِتَاٻٜ ٻٜنْ، ‏«‏رَطُّمْ مِ سِرْيَکٜ ݧَمْندُ، طُمْ حِرْسِي غَعِ اٜ ݧَلْبِ ڤَيْطِ، کٛو طُمٜ سِرْيَامَ؞ نغَرٜىٰ حُمْتٛ تٜىٰغَلْ نغَلْ!‏»‏ ›‏</verse>
				<verse number="5">اَمَّا کُمْڤِتَاٻٜ ٻٜنْ نغَنَّايِ؞ غٛعٛتٛ يَحِ نغٜسَ مُوطُمْ، غٛعٛتٛ يَحِ لُومٛ مُوطُمْ؞</verse>
				<verse number="6">حٛرِيٻٜ ٻٜنْ نَنْغِ مَشُّٻٜ ٻٜنْ تٛرِّٻٜ، مبَرِٻٜ؞</verse>
				<verse number="7">سٜيْ لَامِيطٛ اٛنْ ٻٜرْنِ نَاع سٜطَّ، لِلِ سٛوجِعٜنْ مُوطُمْ ٻٜ کَلْکِ ٻٜنْ طٛنْ غَطُٻٜ وَرْحٛورٜ ٻٜ نغُلِ غَرِيرِ مَٻّٜ؞</verse>
				<verse number="8">سٜيْ اٛ وِعِ مَشُّٻٜ مَاکٛ، ‏‹‏حُمْتٛ تٜىٰغَلْ نغٛنْ سِرْيَامَ، اَمَّا کُمْڤِتَاٻٜ ٻٜنْ ٻٜ ڤٛتَايِ وَرْکِ؞</verse>
				<verse number="9">نغَمْ نٛنْ نجَحٜىٰ دٛوْ طَتٜ مَوْطٜ، کُمڤِتٛنْ فُو مٛ نغِيطٛنْ وَرَ حُمْتٛ نغٛنْ؞›‏</verse>
				<verse number="10">سٜيْ مَشُّٻٜ ٻٜنْ نجَحِ دٛوْ طَتٜ طٜنْ ٻٜ ٻٛڤْتٛيِ کٛو مٛيٜ مٛ ٻٜ تَوِ، فُو کَلُّٻٜ اٜ ٻٜ نغِکُّ بٛطُّمْ، حَا وُرٛ حُمْتٛ نغٛنْ حٜىٰوِ حٛٻّٜ؞</verse>
				<verse number="11">‏«‏اَمَّا ندٜ لَامِيطٛ اٛنْ نَتّٛيِ نغَمْ يِعَ حٛٻّٜ ٻٜنْ، اٛ يِعِ غٛطّٛ ندٜرْ مَٻّٜ مٛ ٻٛرْنَاکِ لِمْشٜ حُمْتٛ تٜىٰغَلْ؞</verse>
				<verse number="12">سٜيْ اٛ وِعِمٛ، ‏‹‏حِغٛ، نٛ طُمْ وَطِ نَتّٛيْطَا طٛعٛ اَ ٻٛرْنَاکِ لِمْشٜ حُمْتٛ؟›‏ اَمَّا نٜطّٛ اٛنْ دُلِّ کٛ وِعَتَ؞</verse>
				<verse number="13">سٜيْ لَامِيطٛ اٛنْ وِعِ کُوَنٛوٻٜمٛ، ‏‹‏کَٻّٜىٰ نٜطّٛ اٛعٛ جُوطٜ اٜ کٛيْطٜ، ڤَطّٛنْمٛ ندٜرْ ݧِوْرٜ کَلُّندٜ، تٛ طُمْ وٛيَتَ طُمْ ݧٜرْپِندِرَ ݧِيپٜ؞›‏ »‏</verse>
				<verse number="14">يٜىٰسُ ٻٜيْدِ وِيکِ، ‏«‏يِمْٻٜ طُطْٻٜ کُمْڤِتَا، اَمَّا سٜطَّ شُٻَا؞»‏</verse>
				<verse number="15">سٜيْ فَارِسَنْکٛعٜنْ نجَحِ کَوْتِ کٛعٜ، کَٻِّ دَبَرٜ نٛ ٻٜ نَنْغِرْتَ يٜىٰسُ دٛوْ کٛ اٛ وِعِ؞</verse>
				<verse number="16">سٜيْ ٻٜ لِلٛيِ تٛکُّٻٜٻٜ اٜ يِمْٻٜ حِرُدُسْ، ٻٜ مبِعِ، ‏«‏مٛودِبّٛ، اٜ مِنْ اَنْدِ کٛ مبِعَتَا اٜ کٛ نغَطَتَا طُمْ غٛونغَ، اَ اٜکِّتِنَ دٛوْ لَاوٛلْ اَللَّه اٜ غٛونغَ، اَ حُلَتَا کٛ يِمْٻٜ مبِعَتَ دٛوْ مَاطَ، اَ حٛلَّتَا فٜىٰرٛوتِرٛلْ حَکُّندٜ يِمْٻٜ؞</verse>
				<verse number="17">تٛو، وِعُمِنْ، اٜ يِيکِ مَاطَ اٜ حَانِ مِنْ نجٛٻَ کَيْسَرْ شٜىٰدٜ لٜيْدِ کٛو طُمْ حَانَايِ؟»‏</verse>
				<verse number="18">اَمَّا يٜىٰسُ حٜٻْتِ حَلّٜىٰندٜ مَٻّٜ، اٛ وِعِٻٜ، ‏«‏نغَمْ طُمٜ ڤٛوندٛتٛنْيَمْ، اٛنٛنْ مُنَافُکِعٜنْ؟</verse>
				<verse number="19">کٛلّٜىٰيَمْ يَمْندٜ ندٜ طُمْ يٛٻِرْتَ شٜىٰدٜ لٜيْدِ؞»‏ سٜيْ ٻٜ نغَدَّنِمٛ يَمْندٜ غٛعٛ؞</verse>
				<verse number="20">يٜىٰسُ وِعِٻٜ، ‏«‏طٛوْدِ مٛيٜ اٜ اِنْدٜ مٛيٜ وٛنِ دٛوْ مَيْرٜ؟»‏</verse>
				<verse number="21">ٻٜ نٛوتِي، ٻٜ مبِعِ، ‏«‏طُمْ کَيْسَرْ؞»‏ سٜيْ يٜىٰسُ وِعِٻٜ، ‏«‏تٛو، نغَمْ نٛنْ کٛکّٜىٰ کَيْسَرْ کٛ وٛنِ طُمْ کَيْسَرْ، ندٜنْ کٛکّٛنْ اَللَّه کٛ وٛنِ طُمْ اَللَّه؞»‏</verse>
				<verse number="22">ندٜ ٻٜ نَنِ نٛنْ، ٻٜ کَيْطِنِ، ٻٜ اَلِمٛ، ٻٜ ندِلِّ؞</verse>
				<verse number="23">سَادُسَنْکٛعٜنْ اٜ مبِعَ وَلَا اُمَّاکِ مَيْٻٜ؞ اٜ ݧَلْندٜ ندٜنْ، سٜيْ وٛٻّٜ مَٻّٜ نغَرِ تٛ يٜىٰسُ، ٻٜ پَمِمٛ، ٻٜ مبِعِ،</verse>
				<verse number="24">‏«‏مٛودِبّٛ، اَنَّبِ مُوسَ وِعِي تٛ نٜطّٛ تٜعِي دٜبّٛ مَايِي دَݧِدَايِ اٜ مَاکٛ، سَکِرَاوٛ مَاکٛ سٜيْ تٜعَمٛ نغَمْ حٜٻَنَ سَکِرَاوٛ مُوطُمْ مَيْطٛ ٻِٻّٜ؞</verse>
				<verse number="25">تٛو، ندٜنّٛ اٜ وٛودِ وٛٻّٜ سَکِرَاٻٜ وٛرْٻٜ نجٛوٜىٰطِطٛ ندٜرْ اَمِنْ؞ اَفٛ اٛنْ تٜعِ دٜبّٛ، مَايِ؞ ندٜ اٛ دَݧِدَايِ اٜ دٜبّٛ اٛنْ، اٛ اَلَنِمٛ سَکِرَاوٛ مَاکٛ؞</verse>
				<verse number="26">نٛنْ مَا طِطَٻٛ اٛنْ اٜ تَتَٻٛ اٛنْ حَا نجٛوٜىٰطِطَٻٛ اٛنْ وَطِي نٛنْ؞</verse>
				<verse number="27">غَطَ مَاجُمْ دٜبّٛ اٛنْ مَا مَايِ؞</verse>
				<verse number="28">تٛو، ݧَلْندٜ ندٜ مَيْٻٜ اُمّٛتٛو دٜبّٛ اٛنْ وَرْتَيْ دٜبّٛ مٛيٜ ندٜرْ مَٻّٜ؟ نغَمْ ٻٜ فُو ٻٜ تٜعِيمٛ؞»‏</verse>
				<verse number="29">سٜيْ يٜىٰسُ نٛوتِي، وِعِٻٜ، ‏«‏اٛنْ مبٛوفِي نغَمْ اٛنْ اَنْدَا کٛ اَايَاجٜ مبِعِ، ندٜنْ اٛنْ اَنْدَا بَوْطٜ اَللَّه؞</verse>
				<verse number="30">تٛ مَيْٻٜ اُمَّکٜ دَغَ مَيْدٜ، وَلَا تٜعَيْطٛ وَلَا تٜعٜتٜىٰطٛ، اَمَّا ٻٜ نغَرْتَيْ بٛ مَلَاعِکَعٜنْ اَللَّه؞</verse>
				<verse number="31">ندٜنْ دٛوْ اُمَّاکِ مَيْٻٜ دَغَ مَيْدٜ، اٛنْ مٜىٰطَايِ جَنْغُکِ کٛ اَللَّه وِعِعٛنْ؟ اٜ طُمْ وِنْدِ وِيکِ،</verse>
				<verse number="32">‏‹‏مِنْ وٛنِ اَللَّه مٛ اِبْرَاهِمْ، اَللَّه مٛ اِشِيَاکُ، اَللَّه مٛ يَاکُبُ؞›‏ کَنْکٛ نَاع اٛ اَللَّه مَيْٻٜ، اَمَّا اٛ اَللَّه غٛودُٻٜ يٛنْکِ؞»‏</verse>
				<verse number="33">ندٜ حَوْرُتُٻٜ طٛنْ نَنِ نٛنْ، ٻٜ کَيْطِنِ دٛوْ اٜکِّتِنٛلْ مَاکٛ؞</verse>
				<verse number="34">کٛ يٜىٰسُ وِعِ وَطِ سَادُسَنْکٛعٜنْ ندُلِّي کٛ مبِعَ؞ ندٜ فَارِسَنْکٛعٜنْ نَنِ نٛنْ، سٜيْ ٻٜ کَوْرِتِ؞</verse>
				<verse number="35">غٛعٛتٛ ندٜرْ مَٻّٜ، مٛودِبّٛ اَتَّوْرَ، پَمِ يٜىٰسُ نغَمْ فٛوندَمٛ، وِعِ،</verse>
				<verse number="36">‏«‏مٛودِبّٛ، طُمٜ دٛوکَ ٻُرِ مَنْغُ فُو ندٜرْ اَتَّوْرَ؟»‏</verse>
				<verse number="37">يٜىٰسُ وِعِمٛ، ‏«‏ ‏‹‏يِطُ جٛومِرَاوٛ اَللَّه مَاطَ اٜ ٻٜرْندٜ مَاطَ فُو، اٜ يٛنْکِ مَاطَ فُو، اٜ حَکِّيلٛ مَاطَ فُو؞›‏</verse>
				<verse number="38">طُعُمْ وٛنِ دٛوکَ مَوْطُمْ اَرَنْدٜجُمْ؞</verse>
				<verse number="39">طِطَٻُمْ مَا اٜ فٛتِّدِ اٜ اَرَنْدٜجُمْ طُمْ؞ ‏‹‏يِطُ بَنْدِرَاوٛ مَاطَ نٛ نغِطِرْطَا حٛورٜ مَاطَ؞›‏</verse>
				<verse number="40">دٛوْ طُعُمْ دٛوکَ طِطُمْ اَتَّوْرَ اٜ دٜفْتٜ اَنَّبٛعٜنْ ندَرِي؞»‏</verse>
				<verse number="41">ندٜ فَارِسَنْکٛعٜنْ کَوْرِتِ، يٜىٰسُ پَمِٻٜ،</verse>
				<verse number="42">وِعِ، ‏«‏طُمٜ ݧُمٛتٛنْ دٛوْ اَلْمَسِيحُ؟ اٛ ٻِطّٛ مٛيٜ؟»‏ ٻٜ مبِعِمٛ، ‏«‏اٛ ٻِطّٛ دَوْدَ؞»‏</verse>
				<verse number="43">سٜيْ يٜىٰسُ وِعِٻٜ، ‏«‏تٛو، نٛ طُمْ وَطِ دَوْدَ ندٜرْ بَوْطٜ رُوحُ اَللَّه نٛدِّ اَلْمَسِيحُ ‏‹‏جٛومِرَاوٛ؟›‏ اٛ وِعِ،</verse>
				<verse number="44">‏‹‏جٛومِرَاوٛ وِعِي جٛومِرَاوٛ اَمْ، ‏«‏جٛوطَ تٛ جُنْغٛ اَمْ ݧَامٛ، نَا مِ وَطِي اَ يَاٻِي وَݧْوَݧْٻٜ مَاطَ؞»‏ ›‏</verse>
				<verse number="45">ندٜ دَوْدَ نٛدِّي اَلْمَسِيحُ ‏‹‏جٛومِرَاوٛ،›‏ تٛو، نٛ طُمْ وَطَتَ اٛ وَرْتَ ٻِطّٛ دَوْدَ؟»‏</verse>
				<verse number="46">وَلَا بَوْطٛ نٛوتَنَاکِمٛ؞ دَغَ ندٜنْ طٛنْ ݧَلْندٜ وَلَا غَطُطٛ سٜمْبٜ ٻٜرْندٜ پَمِمٛ وٛنْغٛلْ پَمٛلْ؞</verse>
			</chapter>
			<chapter number="23">
				<verse number="1">يٜىٰسُ مٜتَنِ حَوْرُتُٻٜ اٜ تٛکُّٻٜمٛ، وِعِ،</verse>
				<verse number="2">‏«‏مٛودِٻّٜ اَتَّوْرَ اٜ فَارِسَنْکٛعٜنْ کٛکَّامَ لَامُ حٛکُّکِ يِمْٻٜ مَعَنَ کٛ مُوسَ وِنْدِ؞</verse>
				<verse number="3">نغَمْ نٛنْ، نغَطٜىٰ فُو کٛ ٻٜ اٜکِّتِنِعٛنْ تٛکّٜىٰطُمْ، اَمَّا تٛع اٛنْ نغَطُ کٛ ٻٜ نغَطَتَ، نغَمْ ٻٜ نغَطَتَا کٛ ٻٜ نغَعَجِنْتَ؞</verse>
				<verse number="4">اٜ ٻٜ کَٻَّ دٛݝْلٜ تٜدُّطٜ شَطُطٜ حٛشُّکِ، ٻٜ نجٛوَطٜ دٛوْ بَلْبٜ يِمْٻٜ، اَمَّا کَمْٻٜ اٜ کٛعٜ مَٻّٜ کٛو کٛولٜلْ غٛعٛ ٻٜ نغَطَتَا ٻٜ مبَلَّٻٜ؞</verse>
				<verse number="5">فُو کٛ ٻٜ نغَطَتَ اٜ ٻٜ نغَطَطُمْ نغَمْ يِمْٻٜ نغِعَٻٜ؞ اٜ ٻٜ کَٻَّ لَايَحٛ مَوْکٛ کٛ اَايَاجٜ دٜفْتٜرٜ شٜنِيندٜ تٛ تِيطٜ مَٻّٜ اٜ جُوطٜ مَٻّٜ، اٜ ٻٜ نجُوتِنَ شِلْمبِ تٛغّٛوجٜ مَٻّٜ؞</verse>
				<verse number="6">تٛ حُمْتٛ اٜ ٻٜ نغِطِ جٛوطَاکِ تٛ مَوْٻٜ نجٛوطٛتٛو؛ ندٜرْ شُوطِ دٛعَارٜ مَا اٜ ٻٜ نغِطِ جٛوطٛرْلٜ مَوْٻٜ؞</verse>
				<verse number="7">اٜ ٻٜ نغِطِ حٛوْنِرٜىٰکِ مَنْغُ ندٜرْ لُومٛ، ندٜنْ اٜ ٻٜ نغِطِ طُمْ وِعَٻٜ، ‏‹‏اَللَّه سَبِّنَنٜىٰ، مٛودِبّٛ؞›‏</verse>
				<verse number="8">اَمَّا اٛنٛنْ، تٛع طُمْ نٛدِّرَعٛنْ ‏‹‏مٛودِبّٛ،›‏ نغَمْ مٛودِبّٛ مٛوطٛنْ اٛ غٛعٛتٛ، ندٜنْ اٛنْ فُو اٛنْ بَنْدِرَاٻٜ؞</verse>
				<verse number="9">تٛع اٛنْ نٛدُّ کٛو مٛيٜ ‏‹‏ݧَاکٛ›‏ اٜ دُونِيَارُ، نغَمْ اٛنْ نغٛودِ ݧَاکٛ غٛعٛتٛ، غٛنْطٛ تٛنْ دٛوْ؞</verse>
				<verse number="10">ندٜنْ تٛع طُمْ نٛدِّرَعٛنْ ‏‹‏اَرْدِيطٛ،›‏ نغَمْ اٛنْ نغٛودِ اَرْدِيطٛ غٛعٛتٛ، کَنْکٛ وٛنِ اَلْمَسِيحُ؞</verse>
				<verse number="11">سٜيْ مَوْطٛ ندٜرْ مٛوطٛنْ وَرْتَ جَغَّنْتٛوطٛعٛنْ؞</verse>
				<verse number="12">فُو مَوْنِنْطٛ حٛورٜ مُوطُمْ طُمْ لٜسْتِنَيْمٛ؞ فُو لٜسْتِنْطٛ حٛورٜ مُوطُمْ طُمْ مَوْنِنَيْمٛ؞</verse>
				<verse number="13">‏«‏اٛنْ مبٛنِي، اٛنٛنْ مٛودِٻّٜ اَتَّوْرَ اٜ فَارِسَنْکٛعٜنْ!‏ اٛنْ مُنَافُکِعٜنْ!‏ اٛنْ مَٻَّنِي يِمْٻٜ دَمُّغَلْ نَتُّکِ لَامُ اَللَّه؞ اٛنٛنْ اٛنْ نَتَّايِ، اٛنْ اَلَايِ غِطُٻٜ نَتُّکِ نَتَّ؞</verse>
				<verse number="14">‏[‏اٛنْ مبٛنِي اٛنٛنْ مٛودِٻّٜ اَتَّوْرَ اٜ فَارِسَنْکٛعٜنْ!‏ اٛنْ مُنَافُکِعٜنْ!‏ اٛنْ ݧَامَ جَوْدِ رٜوْٻٜ ٻٜ وٛرْٻٜ مَٻّٜ مَايِ، اٛنْ نغَطَ دٛعَارٜ جُوتُندٜ نغَمْ يِمْٻٜ نغِعَ؞ نغَمْ نٛنْ، اَللَّه ٻُرَيْ حٛکُّکِعٛنْ بٛنٜ؞]‏</verse>
				<verse number="15">‏«‏اٛنْ مبٛنِي، اٛنٛنْ مٛودِٻّٜ اَتَّوْرَ اٜ فَارِسَنْکٛعٜنْ!‏ اٛنْ مُنَافُکِعٜنْ!‏ نغَمْ اٛنْ کُولَ مَايٛ اٛنْ نغِيلٛو ندٜرْ لٜيْطٜ فٜىٰرٜ‑فٜىٰرٜ نغَمْ حٜٻُکِ غٛعٛتٛ تٛکَّيْطٛ دِينَ مٛوطٛنْ؞ تٛ اٛنْ کٜٻِيمٛ، اٛنْ نغَرْتِرَمٛ کَلُّطٛ ٻُرْطٛعٛنْ حَلُّکِ ندٜ طِطِ نَتَّيْطٛ حِيتٜ بٛ مٛوطٛنْ؞</verse>
				<verse number="16">‏«‏اٛنْ مبٛنِي، اٛنٛنْ وُمْٻٜ اَرْدِيٻٜ وُمْٻٜ!‏ اٛنْ مبِعَ، ‏‹‏کٛو مٛيٜ حُنٛرِي وُرٛ شٜنِينغٛ، نَاع طُمْ غٛطُّمْ؞ اَمَّا کٛو مٛيٜ حُنٛرِي جِينَارِ غٛنْطُمْ ندٜرْ مَاغٛ، دٛولٜ اٛ وَطَ کٛ اٛ حُنَنِي؞›‏</verse>
				<verse number="17">اٛنٛنْ کَاݝَاٻٜ، وُمْٻٜ!‏ طُمٜ ٻُرِ مَنْغُ، جِينَارِ طُمْ، کٛو وُرٛ شٜنِينغٛ نغٛنْ غَرْتِرْنغٛ جِينَارِ طُمْ شٜنِيطُمْ؟</verse>
				<verse number="18">طٛنْمَا اٛنْ مبِعَ، ‏‹‏کٛو مٛيٜ حُنٛرِي سَکِّرْدٜ، نَاع طُمْ غٛطُّمْ؞ اَمَّا کٛو مٛيٜ حُنٛرِي شَکِّرِ نغٛنْدِ دٛوْ سَکِّرْدٜ ندٜنْ، دٛولٜ اٛ وَطَ کٛ اٛ حُنَنِي؞›‏</verse>
				<verse number="19">اٛنٛنْ وُمْٻٜ!‏ طُمٜ ٻُرِ مَنْغُ، شَکِّرِ ندِنْ، کٛو سَکِّرْدٜ غَرْتِرَيْندٜ شَکِّرِ ندِنْ شٜنِيندِ؟</verse>
				<verse number="20">نغَمْ نٛنْ، کٛو مٛيٜ حُنٛرِي سَکِّرْدٜ ندٜنْ حُنٛرَکٜندٜ اٜ کٛو طُمٜ کٛ وٛنِ دٛوْ مَيْرٜ؞</verse>
				<verse number="21">طٛنْمَا کٛو مٛيٜ حُنٛرِي وُرٛ شٜنِينغٛ نغٛنْ حُنٛرَکٜنغٛ اٜ اَللَّه جٛوطِيطٛ ندٜرْ مَاغٛ؞</verse>
				<verse number="22">ندٜنْ کٛو مٛيٜ حُنٛرِي دٛوْ، حُنٛرَکٜ جٛوطٛرْغَلْ لَامُ اَللَّه اٜ جٛوطِيطٛ دٛوْ مَاغَلْ؞</verse>
				<verse number="23">‏«‏اٛنْ مبٛنِي، اٛنٛنْ مٛودِٻّٜ اَتَّوْرَ اٜ فَارِسَنْکٛعٜنْ!‏ اٛنْ مُنَافُکِعٜنْ!‏ اٛنْ کٛکَّ اَللَّه جَکَّ حَاکٛحٛيْ نجٛنْغٜتٜىٰکٛيْ، اَمَّا اٛنْ تٛکَّايِ کٛ ٻُرِ دَرَجَ ندٜرْ اَتَّوْرَ، وَاتٛ وَطَنْکِ يِمْٻٜ کٛ حَانِ، اٜ يُرْمٜىٰندٜ، اٜ حٛولَاکِ اَللَّه؞ طُعُمْ تَتُمْ اٜ حَانِ نغَطٛنْطُمْ، اَمَّا تٛع اٛنْ اَلُ وَطُکِ کٛ حٛرِي؞</verse>
				<verse number="24">اٛنٛنْ وُمْٻٜ اَرْدِيٻٜ وُمْٻٜ!‏ اٛنْ اِتَّ بُولُلٜلْ ندٜرْ ندِيَمْ طَمْ نجَرٛتٛنْ، اَمَّا اٛنْ مٛطَ نغٜىٰلٛوبَ!‏</verse>
				<verse number="25">‏«‏اٛنْ مبٛنِي، اٛنٛنْ مٛودِٻّٜ اَتَّوْرَ اٜ فَارِسَنْکٛعٜنْ، مُنَافُکِعٜنْ!‏ اٛنْ لَيْٻَ غَطَ نجَرْدُکٛيْ مٛوطٛنْ اٜ لٜعٛيْ مٛوطٛنْ، اَمَّا ندٜرْ اٜ حٜىٰوِ نغُيْکَ اٜ شِيَ سُرُکِ حٛورٜ؞</verse>
				<verse number="26">اَنْ فَارِسَنْکٜىٰجٛ بُمْطٛ!‏ اَرْتُ لَيْٻُکِ ندٜرْ جَرْدُغٜلْ نغٜلْ اٜ لٜعٜلْ نغٜلْ، ندٜنْ کٛو تٛيٜ مَاکٛيْ وَرْتَيْ لَٻْطُمْ؞</verse>
				<verse number="27">‏«‏اٛنْ مبٛنِي، اٛنٛنْ مٛودِٻّٜ اَتَّوْرَ اٜ فَارِسَنْکٛعٜنْ!‏ اٛنْ مُنَافُکِعٜنْ!‏ اٛنْ نَنْدِ اٜ غٜنَالٜ مٛيْتَنَاطٜ نجٛوجٜىٰرِ ندَنٜىٰرِ يَاسِ مَاجٜ اٜ مبٛوطِ يِيکِ، اَمَّا ندٜرْ مَاجٜ اٜ وٛودِ پِعٜ مَيْٻٜ اٜ کٛو اِرِ طُمٜ نٜفْنِيطُمْ؞</verse>
				<verse number="28">نٛنْ اٛنٛنْ مَا مبَاطٛنْ؞ يِمْٻٜ اٜ نغِعَعٛنْ بٛ اٛنْ اَادِلِعٜنْ، اَمَّا ندٜرْ ٻٜرْطٜ مٛوطٛنْ اٛنْ مُنَافُکِعٜنْ اٛنْ کٜىٰوِي حَلّٜىٰندٜ؞</verse>
				<verse number="29">‏«‏اٛنْ مبٛنِي، اٛنٛنْ مٛودِٻّٜ اَتَّوْرَ اٜ فَارِسَنْکٛعٜنْ!‏ اٛنْ مُنَافُکِعٜنْ!‏ اٛنْ مَحَ غٜنَالٜ بٛطّٜ طٜ سِفْتٛرْکِ اَنَّبٛعٜنْ، طٛنْمَا اٛنْ مٛعِّتِنَ غٜنَالٜ اَادِلِعٜنْ؞</verse>
				<verse number="30">اٛنْ مبِعَ، ‏‹‏دَا اٜنْ طٛنْ شَرٜلْ مَامَاجِ مٜىٰطٜنْ، دَا اٜنْ مبَلَّايِٻٜ وَرْکِ اَنَّبٛعٜنْ؞›‏</verse>
				<verse number="31">نٛنْ کٛلِّرْطٛنْ اٛنْ ٻِٻّٜ بَرْٻٜ اَنَّبٛعٜنْ؞</verse>
				<verse number="32">تٛو، سٜيْ کٜىٰݧِتٛنْ کُوغَلْ نغَلْ مَامَاجِ مٛوطٛنْ ڤُطِّ!‏</verse>
				<verse number="33">اٛنٛنْ بٛولٜ، ٻِٻّٜ بٛولٜ کَلُّطٜ!‏ نٛ طُمْ وَطَتَ کِسٛنْ نَتُّکِ وُرٛ حِيتٜ؟</verse>
				<verse number="34">نغَمْ نٛنْ، اٜ مِ لِلٛنٛيَعٛنْ اَنَّبٛعٜنْ اٜ غٛودُٻٜ فَامُ اٜ مٛودِٻّٜ؞ اٛنْ مبَرَ وٛٻّٜ، اٛنْ مبَرَ وٛٻّٜ دٛوْ غَافَانغَلْ، اٛنْ ڤِيرَ وٛٻّٜ لٛوشِ ندٜرْ شُوطِ دٛعَارٜ مٛوطٛنْ، اٛنْ تٛکَّٻٜ غَرِيرِ‑غَرِيرِ اٛنْ تٛرَّٻٜ؞</verse>
				<verse number="35">نغَمْ نٛنْ پِيپَمْ فُو اَادِلِعٜنْ بَرَاٻٜ ندُفَاطَمْ ندٜرْ دُونِيَارُ طُمْ طَٻِّتَيْطَمْ دٛوْ مٛوطٛنْ، دَغَ پِيپَمْ حَبِيلَ اَادِلِيجٛ حَا يَاکِ پِيپَمْ اَنَّبِ جَکَارِيَ، ٻِطّٛ بٜرِيکِيَ، مٛ مبَرْطٛنْ حَکُّندٜ سُودُ جٛومِرَاوٛ اٜ سَکِّرْدٜ؞</verse>
				<verse number="36">اٜ مِ وِعَعٛنْ غٛونغَ، پِيپَمْجِ طِنْ طٛنْ فُو طُمْ طَٻِّتَيْطِ تٛ جُوطٜ يِمْٻٜ جَامَنُ طُعُمْ؞</verse>
				<verse number="37">‏«‏جَلَّ اُرُشَلِيمَ، اُرُشَلِيمَ اَ وَرِي اَنَّبٛعٜنْ، اَ وَرْدِي لِلٛيَاٻٜ تٛ مَاطَ اٜ کَاپٜ!‏ ندٜ طُطُّمْ اٜ مِ يِطِ مٛٻْتُکِ يِمْٻٜ مَاطَ نٛ غٜرٛوغَلْ مٛٻْتِرْتَ ٻِکّٛيْ مَاغَلْ لٜيْ بِيٜىٰلِ مَاغَلْ، اَمَّا اَ جَٻَايِ؞</verse>
				<verse number="38">رَطُّمْ، اَللَّه اَلَنَيْعٛنْ وُرٛ شٜنِينغٛ مٛوطٛنْ وِنْدٜ؞</verse>
				<verse number="39">اٜ مِ وِعَعٛنْ، اٛنْ ڤُطِّتَتَا نغِعٛنْيَمْ، نَا ݧَلْندٜ ندٜ مبِيطٛنْ، ‏‹‏اٛ بَرْکِطِنَاطٛ، غَرٛيْطٛ ندٜرْ اِنْدٜ جٛومِرَاوٛ؞›‏ »‏</verse>
			</chapter>
			<chapter number="24">
				<verse number="1">يٜىٰسُ اٜ وُرْتٛيٛو وُرٛ شٜنِينغٛ اٜ مٛ يَحَ، سٜيْ تٛکُّٻٜمٛ نغَرِ مبِعِمٛ اٛ رَارَ شُوطِ مَاغٛ؞</verse>
				<verse number="2">سٜيْ اٛ نٛوتِي، اٛ وِعِٻٜ، ‏«‏اٛنْ نغِعِي فُو شُوطِ طِعِ؟ اٜ مِ وِعَعٛنْ غٛونغَ، وَلَا وٛنْدٜ حَيْرٜ اَلٜتٜىٰندٜ دٛوْ وٛنْدٜ؞ طٜ فُو طُمْ سَنْکِتَيْطٜ؞»‏</verse>
				<verse number="3">يٜىٰسُ اٜ جٛوطِي دٛوْ حٛشّٜىٰرٜ ندٜ لٜطّٜ جَيْتُنْ سٜيْ تٛکُّٻٜمٛ نغَرِ تٛ مَاکٛ کَمْٻٜ تَنْ، ٻٜ مبِعِ، ‏«‏وِعُمِنْ، ندٜيٜ فِي طُعُمْ وَطَتَ؟ طُمٜ وٛنِ کٛ حٛلَّتَ وَرْتٛيْکِ مَاطَ اٜ رٜعُکِ دُونِيَارُ؟»‏</verse>
				<verse number="4">سٜيْ يٜىٰسُ وِعِٻٜ، ‏«‏ڤَامٜىٰ تٛع غٛطّٛ مَجِّنَعٛنْ؞</verse>
				<verse number="5">يِمْٻٜ طُطْٻٜ نغَرٛيَيْ ٻٜ مبِعَ کَمْٻٜ نغٛنِ مِنْ، ٻٜ مبِعَ، ‏‹‏مِنْ وٛنِ اَلْمَسِيحُ،›‏ ٻٜ مَجِّنَ يِمْٻٜ طُطْٻٜ؞</verse>
				<verse number="6">اٛنْ نَنَيْ حَبَرُ کٛنُوجِ غَطٜتٜىٰطِ حَادٜ مٛوطٛنْ، اٜ حَبَرُ کٛنُوجِ غَطٜتٜىٰطِ ٻَدَاکِ؞ تٛع اٛنْ کُلُ، نغَمْ دٛولٜ طُعُمْ وَطَ، اَمَّا رٜعُکِ دُونِيَارُ اٜ حٛرِي تَوْ؞</verse>
				<verse number="7">لٜݧٛلْ اُمَّنْتٛ لٜݧٛلْ، لَامُ اُمَّنْتٛ لَامُ؞ طُمْ وَطَيْ وٜىٰلٛ کَلُّنغٛ اٜ دِمْبٛلْ لٜيْدِ تٛ بِغٜىٰجٜ فٜىٰرٜ‑فٜىٰرٜ؞</verse>
				<verse number="8">اَمَّا طُعُمْ فُو طُمْ فُطّٛودٜ تٛرَّاجِ غَرَيْطِ؞</verse>
				<verse number="9">‏«‏ندٜنْ ٻٜ نغَطَيْعٛنْ ندٜرْ جُوطٜ يِمْٻٜ تٛرَّيْٻٜعٛنْ، طُمْ وَرَعٛنْ؞ فُو لٜݧِ دُونِيَارُ نغَݧَيْعٛنْ نغَمْ اٛنْ تٛکُّٻٜيَمْ؞</verse>
				<verse number="10">اٜ شَرٜلْ نغٜلْ يِمْٻٜ طُطْٻٜ اَلَيْ حٛولَاکِيَمْ، اٜ ٻٜ نغُلّٛوتِرَ، اٜ ٻٜ نغَݧِندِرَ؞</verse>
				<verse number="11">اَنَّبٛعٜنْ فٜوْرٜ طُطْٻٜ اُمّٛيْتٛ، ٻٜ مَجِّنَ يِمْٻٜ طُطْٻٜ؞</verse>
				<verse number="12">حَلّٜىٰندٜ ٻٜيْدٛتٛ حَا يِدّٜ طُطْٻٜ اُسْتٛو؞</verse>
				<verse number="13">اَمَّا مُݧُطٛ حَا رٜعِرْدٜ اٛ حِسَيْ؞</verse>
				<verse number="14">ندٜنْ طُمْ وَعَجِنَيْ حَبَرُ بٜلْطُمْ دٛوْ لَامُ اَللَّه کٛو تٛيٜ ندٜرْ دُونِيَارُ، نغَمْ طُمْ وَرْتَ شٜيْدَ تٛ لٜپِّ فُو، ندٜنْ رٜعُکِ دُونِيَارُ کِنْ وَرَ؞</verse>
				<verse number="15">‏«‏شَرٜلْ اٜ وَرَ نغٜلْ نغِعٛتٛنْ ‏‹‏نٜفْنِيطُم›‏ غَرْتِرٛوجُمْ وُرٛ شٜنِينغٛ نغٛ لَاٻَا اٜ دَرِي تٛ وِغٜىٰرٜ شٜنِيندٜ طُمْ اَنَّبِ دَانِيٜلْ وِعِ؞ فُو جَنْغٛووٛ فَامَ مَعَنَ مَاجُمْ؞</verse>
				<verse number="16">اٜ شَرٜلْ نغٜلْ وٛنْٻٜ ندٜرْ لٜيْدِ يَحُودِيَ ندٛغَّ نَتّٛيَ کٛشّٜىٰجٜ؞</verse>
				<verse number="17">غٛنْطٛ دٛوْ سُودُ فُو تٛع جِڤّٛيٛ نغَمْ حٛشُّکِ کٛ وٛنِ ندٜرْ سُودُ؞</verse>
				<verse number="18">غٛنْطٛ تٛ نغٜسَ تٛع سٛعّٛ نغَمْ حٛشُّکِ شُدَّارِ مُوطُمْ؞</verse>
				<verse number="19">‏«‏رٜوْٻٜ غٛودُٻٜ دٜىٰطِ اٜ مُسِنْتٜىٰٻٜ ٻٜ تٛرّٛتٛ نَاع سٜطَّ ندٜرْ طٜنْ طٛنْ بَلْطٜ!‏</verse>
				<verse number="20">نغَطٜىٰ دٛعَارٜ تٛع دٛغُّدُ ندُنْ وَرَنَعٛنْ ندٜرْ ندُنْغُ کٛو ݧَلْندٜ سِوْتَارٜ؞</verse>
				<verse number="21">نغَمْ ندٜرْ طٜنْ طٛنْ بَلْطٜ طُمْ وَطَيْ تٛرَّ کَلُّکَ مَوْکَ اِرِ کَ طُمْ مٜىٰطَايِ وَطُکِ دَغَ شَرٜلْ نغٜلْ اَللَّه تَغِ دُونِيَارُ حَا جٛونِ؞ طُمْ بٛو فُطِّتَتَا طُمْ وَطَ اِرِ کَنْ طٛنْ تٛرَّ؞</verse>
				<verse number="22">دَا اَللَّه اُسْتَايِ طٜنْ طٛنْ بَلْطٜ، دَا وَلَا غٛطّٛ کِسَيْطٛ؞ اَمَّا نغَمْ ٻٜنْ طٛنْ شُٻَاٻٜ مَاکٛ، اٛ اُسْتَيْ بَلْطٜ طٜنْ؞</verse>
				<verse number="23">‏«‏اٜ نغٜلْ طٛنْ شَرٜلْ تٛ غٛطّٛ وِعِيعٛنْ، ‏‹‏رَا اَلْمَسِيحُ طٛعٛ!‏›‏ کٛو بٛو، ‏‹‏رَمّٛ طَاعٜ!‏›‏ تٛع اٛنْ نجَٻُ؞</verse>
				<verse number="24">نغَمْ اَلْمَسِيحُعٜنْ فٜوْرٜ اٜ اَنَّبٛعٜنْ فٜوْرٜ مبُرْتٛيْتٛ، ٻٜ نغَطَ اَلَامَاجِ مَوْطِ اٜ کُوطٜ کَيْطِنِيطٜ نغَمْ ٻٜ مَجِّنَ يِمْٻٜ، حَا اٜ شُٻَاٻٜ ٻٜنْ تٛ طُمْ وَطٛتٛ؞</verse>
				<verse number="25">رَطُّمْ، مِ وِعِيعٛنْ کٛو طُمٜ کٛ شَرٜلْ نغٜلْ وَرَ؞</verse>
				<verse number="26">‏«‏نغَمْ نٛنْ، تٛ ٻٜ مبِعِيعٛنْ، ‏‹‏رَمّٛ طَاعٜ ندٜرْ لَدّٜ،›‏ تٛع اٛنْ نجَحُ؞ کٛو تٛ ٻٜ مبِعِيعٛنْ، ‏‹‏رَمّٛ طٛعٛ اٜ مٛ سُوطِي ندٜرْ شُوطِ،›‏ تٛع اٛنْ نجَٻُ؞</verse>
				<verse number="27">نٛنْ نٛ مَپّٜرٜ مَپِّرْتَ دَغَ فُونَ ندٜ يِعٜ حَا حِرْنَ، نٛنْ وَرْتُکِ ٻِي نٜطّٛ وَعَتَ؞</verse>
				<verse number="28">‏«‏فُو تٛ بَاتُطُمْ وٛنِ، طٛنْ جِغَاجٜ کَوْرِتَتَ؞</verse>
				<verse number="29">‏«‏غَطَ تٛرَّ کَلُّکَ کَنْ، طٛنْ اٜ طٛنْ طُمْ ٻَلْوِنَيْ نَانغٜ، لٜوْرُ بٛو حٛکَّتَا جَيْنغٛلْ مَيْرُ؞ کٛودٜ نجَنٛيَيْ دَغَ دٛوْ، ندٜنْ کٛ وٛنِ دٛوْ فُو دِمْبٛتٛ؞</verse>
				<verse number="30">اٜ شَرٜلْ نغٜلْ طُمْ يِعَيْ اَلَامَ ٻِي نٜطّٛ وَنْغِي تٛنْ دٛوْ، ندٜنْ فُو لٜݧِ دُونِيَارُ مبٛيَيْ بٛجِّ نَوْطِ؞ سٜيْ ٻٜ نغِعَ ٻِي نٜطّٛ اٜ وَرَ ندٜرْ دُولٜ اٜ بَوْطٜ اٜ تٜدُّنغَلْ مَنْغَلْ؞</verse>
				<verse number="31">اٛ وَطَيْ طُمْ دُودَ لُوَلْ سٜمْبٜىٰ دُودُکِ لِلُکِ مَلَاعِکَعٜنْ مَاکٛ، ٻٜ کَوْرِتَ ٻٜ اٛ سُٻِ دَغَ کٛو تٛيٜ ندٜرْ دُونِيَارُ، دَغَ نغٛعٛلْ کٜىٰرٛلْ دُونِيَارُ يَاکِ نغٛلْ تٛنْ کٜىٰرٛلْ دُونِيَارُ؞</verse>
				<verse number="32">‏«‏تٛو، اٜکِّتٜىٰ اٜکِّتِنٛلْ نغٛعٛلْ دَغَ تٛ اِبِّ؞ تٛ لِشٜ مَاکِ ڤُطِّ وِلُتُکِ، اٛنْ اَنْدِ ندُنْغُ ٻَدَکٜ وٛنْ طٛنْ؞</verse>
				<verse number="33">نٛنْ مَا تٛ اٛنْ نغِعِي فُو فِي طُعُمْ اٜ وَطَ، تٛو، اٛنْ اَنْدَيْ ٻِي نٜطّٛ ٻَدَکٜ وَرْتٛيَ، اٜ مٛ حَادٜ دَمُّغَلْ؞</verse>
				<verse number="34">اٜ مِ وِعَعٛنْ غٛونغَ، جَامَنُ طُعُمْ طُمْ رٜعَتَا نَا فُو فِي طُعُمْ وَطِي؞</verse>
				<verse number="35">دٛوْ اٜ لٜيْ پَٻّٛتٛ، اَمَّا بٛلِيطٜ اَمْ پَٻَّتَاکٛ حَا اَبَدَا؞</verse>
				<verse number="36">‏«‏وَلَا اَنْدُطٛ ندٜنْ طٛنْ ݧَلْندٜ کٛو نغٜلْ طٛنْ شَرٜلْ نغٜلْ فِي طُمْ طٛنْ وَطَتَ؞ کٛو مَلَاعِکَعٜنْ وٛنْٻٜ دٛوْ اَنْدَا، کٛو ٻِطّٛ اٛنْ مَا اَنْدَا، سٜيْ ݧَاکٛ مٛ دٛوْ تَنْ اَنْدِ؞</verse>
				<verse number="37">نٛنْ نٛ طُمْ وَطِ اٜ جَامَنُ اَنَّبِ نُحُ، نٛنْ مَا وَرْتٛيْکِ ٻِي نٜطّٛ وَعَتَ؞</verse>
				<verse number="38">ندٜرْ بَلْطٜ کٛ ندِيَمْ تُفَانَ وَطَ، يِمْٻٜ اٜ ݧَامَ، اٜ نجَرَ، اٜ تٜعَ، اٜ تٜعٜىٰ، حَا شَرٜلْ کٛ اَنَّبِ نُحُ نَتِّ کٛمِوَلْ؞</verse>
				<verse number="39">ٻٜ ڤَامَايِ حَا ندِيَمْ تُفَانَ وَرِ حَلْکِٻٜ ٻٜ فُو؞ نٛنْ مَا وَرْتٛيْکِ ٻِي نٜطّٛ وَعَتَ؞</verse>
				<verse number="40">اٜ شَرٜلْ نغٜلْ، وٛرْٻٜ طِطٛ اٜ کُوَ اٜ نغٜسَ، طُمْ حٛشَّ غٛعٛتٛ طُمْ اَلَ غٛعٛتٛ؞</verse>
				<verse number="41">رٜوْٻٜ طِطٛ اٜ نَمِدَ، طُمْ حٛشَّ غٛعٛتٛ طُمْ اَلَ غٛعٛتٛ؞</verse>
				<verse number="42">نجٛوطٜىٰ اٛنْ شِرْيِي، نغَمْ اٛنْ اَنْدَا شَرٜلْ کٛ جٛومِرَاوٛ مٛوطٛنْ وَرَتَ؞</verse>
				<verse number="43">اَمَّا اَنْدٜىٰ طُعُمْ، دَا جٛومُ وُرٛ اٜ اَنْدِ شَرٜلْ نغٜلْ غُجّٛ وَرَنْتَمٛ جٜمَّ، دَا اٛ جٛوطٛتٛ اٜ مٛ سِرْيِي اٛ اَلَتَا اٛ نَتَّنَمٛ وُرٛ؞</verse>
				<verse number="44">نغَمْ نٛنْ، اٛنٛنْ مَا دٛولٜ نجٛوطٛوطٛنْ اٛنْ شِرْيِي نغَمْ اٜ شَرٜلْ نغٜلْ اٛنْ اَنْدَا ٻِي نٜطّٛ وَرَتَ؞</verse>
				<verse number="45">‏«‏مٛيٜ وٛنِ مَشُّطٛ مٛ غٛونغَ مٛ فَامُ، مٛ جٛومُ وُرٛ مُوطُمْ يٛوِ دٛوْ مَشُّٻٜ مُوطُمْ، نغَمْ اٛ حٛکَّٻٜ ݧَمْندُ ندٜرْ شَرٜلْ؟</verse>
				<verse number="46">اٛ بَرْکِطِنَاطٛ مَشُّطٛ مٛ جٛومُ وُرٛ مُوطُمْ وَرْتِ تَوِ اٜ مٛ وَطَ نٛنْ؞</verse>
				<verse number="47">اٜ مِ وِعَعٛنْ غٛونغَ، جٛومُ وُرٛ اٛنْ يٛوَيْمٛ دٛوْ جَوْدِ مُوطُمْ فُو؞</verse>
				<verse number="48">اَمَّا تٛ مَشُّطٛ اٛنْ اٛ کَلُّطٛ اٛ وِعَيْ حٛورٜ مَاکٛ، ‏‹‏جٛومُ وُرٛ اَمْ وَرْتَتَا جٛونِ،›‏</verse>
				<verse number="49">سٜيْ اٛ فُطِّ فِيُکِ مَشُّٻٜ ٻٜ اٛ حُودَتَ، اٜ مٛ ݧَامَ، اٜ مٛ يَرْدَ نجَرُ اٜ يَرٛوٻٜ؞</verse>
				<verse number="50">جٛومُ وُرٛ اٛنْ وَرْتَيْ اٜ ݧَلْندٜ ندٜ مَشُّطٛ اٛنْ کَمَّاکِ اٜ شَرٜلْ نغٜلْ اٛ اَنْدَا،</verse>
				<verse number="51">اٛ فِيَيْمٛ بٛطُّمْ اٛ وَطَمٛ ندٜرْ مُنَافُکِعٜنْ؞ طٛنْ طُمْ وٛيَتَ طُمْ ݧٜرْپِندِرَ ݧِيپٜ؞</verse>
			</chapter>
			<chapter number="25">
				<verse number="1">‏«‏ندٜنْ طُمْ نَنْدِنَيْ لَامُ اَللَّه اٜ سُرْبَاٻٜ سَڤّٛ کٛشُّٻٜ فِتِلَاجِ ٻٜ ندِلِّ تَٻّٛيَاکِ اَنْغٛوجٛ؞</verse>
				<verse number="2">نجٛوٛ ندٜرْ مَٻّٜ اٜ نغٛودِ فَامُ، نجٛوٛ ندٜرْ مَٻّٜ بٛو نغَلَا فَامُ؞</verse>
				<verse number="3">شَرٜلْ کٛ سُرْبَاٻٜ ٻٜ نغَلَا فَامُ ٻٜنْ کٛشِّ فِتِلَاجِ مَٻّٜ، ٻٜ نجٛغَاکِ نٜبَّمْ فِتِلَ فٜىٰرٜ ندٜرْ کٛلْبَاجِ؞</verse>
				<verse number="4">غٛودُٻٜ فَامُ ٻٜنْ بٛو کٛشِّ فِتِلَاجِ مَٻّٜ اٜ نٜبَّمْ فٜىٰرٜ؞</verse>
				<verse number="5">ندٜ اَنْغٛوجٛ اٛنْ نٜىٰٻِ يٛتَّاکِ، سٜيْ ٻٜ فُو ٻٜ ڤُطِّ ݝٛݝُکِ حَا ٻٜ طَانِ؞</verse>
				<verse number="6">‏«‏تٛنْ شَکَ جٜمَّ سٜيْ طُمْ نَنِ نٛدّٛلْ سٜمْبٜىٰ، اٜ طُمْ وِعَ، ‏‹‏رَا اَنْغٛوجٛ اٛنْ!‏ مبُرْتٛيٜىٰ، تَٻّٜىٰمٛ!‏›‏</verse>
				<verse number="7">سٜيْ سُرْبَاٻٜ ٻٜنْ فُو اُمِّي شِرْيِي فِتِلَاجِ مَٻّٜ؞</verse>
				<verse number="8">ٻٜ نغَلَا فَامُ ٻٜنْ مبِعِ غٛودُٻٜ فَامُ ٻٜنْ، ‏‹‏کٛکّٛرٜىٰمِنْ نٜبَّمْ مٛوطٛنْ سٜطَّ؞ فِتِلَاجِ اَمِنْ اٜ مبَاتَ!‏›‏</verse>
				<verse number="9">اَمَّا غٛودُٻٜ فَامُ ٻٜنْ مبِعِٻٜ، ‏‹‏نَاع نٛنْ، طَمْ حٜپَتَاعٜنْ؞ طُمْ ٻُرِي نجَحٛنْ تٛ سٛورٛوٻٜ، شٛودٛيٛنْ طَمْ مٛوطٛنْ؞›‏</verse>
				<verse number="10">اٜ ٻٜ دٛوْ لَاوٛلْ سٛودٛيْکِطَمْ، سٜيْ اَنْغٛوجٛ اٛنْ يٛتِّي؞ شِرْيِيٻٜ فِتِلَاجِ ٻٜنْ نَتِّدِ اٜ مَاکٛ ندٜرْ وُرٛ تٛ طُمْ وَطَتَ حُمْتٛ نغٛنْ؞ طُمْ مَٻِّي دَمُّغَلْ وُرٛ نغٛنْ؞</verse>
				<verse number="11">‏«‏دَغَ غَطَ سٜيْ سُرْبَاٻٜ کٛرِيٻٜ ٻٜنْ مَا نغَرْتِ، ٻٜ مبِعِ، ‏‹‏جٛومُ وُرٛ!‏ جٛومُ وُرٛ!‏ مَٻِّتَنْمِنْ!‏›‏</verse>
				<verse number="12">اَمَّا اٛ نٛوتِي، اٛ وِعِ، ‏‹‏اٜ مِ وِعَعٛنْ غٛونغَ، مِ اَنْدَاعٛنْ؞›‏</verse>
				<verse number="13">‏«‏نغَمْ نٛنْ، سٜيْ نجٛوطٛوطٛنْ اٛنْ شِرْيِي، نغَمْ اٛنْ اَنْدَا ݧَلْندٜ ندٜنْ کٛو شَرٜلْ نغٜلْ؞</verse>
				<verse number="14">‏«‏طٛنْمَا، لَامُ اَللَّه اٜ نَنْدِ اٜ غٛطّٛ نٜطّٛ غَطَيْطٛ يَادُ، سٜيْ اٛ نٛدِّ مَشُّٻٜ مَاکٛ اٛ تَمْبِنِٻٜ جَوْدِ مَاکٛ؞</verse>
				<verse number="15">اٛ حٛکِّ غٛعٛتٛ جَکَاجٜ جٛوِ کٜوْطٜ شٜىٰدٜ جِينَارِ، غٛعٛتٛ بٛو جَکَاجٜ طِطِ، غٛعٛتٛ بٛو جَکَارٜ غٛعٛ؞ اٛ حٛکِّ کٛو مٛيٜ نٛ وَاوَتَ، ندٜنْ اٛ دِلِّ؞</verse>
				<verse number="16">جَٻُطٛ جَکَاجٜ جٛوِ اٛنْ، طٛنْ اٜ طٛنْ اٛ دِلِّ اٛ وَادِ لُومٛ اٜ شٜىٰدٜ طٜنْ حَا اٛ حٜٻِ بٛ مَاجٜ؞</verse>
				<verse number="17">نٛنْ مَا جَٻُطٛ جَکَاجٜ طِطِ اٛنْ حٜٻِ بٛ مَاجٜ؞</verse>
				<verse number="18">اَمَّا جَٻُطٛ جَکَارٜ غٛعٛ اٛنْ يَحِ وَسِ نغَيْکَ سُوطِ شٜىٰدٜ جِينَارِ جٛومُ وُرٛ مُوطُمْ؞</verse>
				<verse number="19">‏«‏تٛو، غَطَ طُمْ نٜىٰٻِي، سٜيْ جٛومُ مَشُّٻٜ اٛنْ وَرْتِ نغَمْ يِعَ کٛ کٛو مٛيٜ حٜٻَنِمٛ؞</verse>
				<verse number="20">سٜيْ جَٻُطٛ جَکَاجٜ جٛوِ کٜوْطٜ شٜىٰدٜ جِينَارِ وَرِ وَدِّ شٜىٰدٜ جَکَاجٜ جِينَارِ جٛوِ طٜ اٛ ٻٜيْدِي؞ اٛ وِعِ، ‏‹‏جٛومُ وُرٛ، اَ حٛکِّييَمْ جَکَاجٜ کٜوْطٜ شٜىٰدٜ جِينَارِ جٛوِ؞ رَا مِ ٻٜيْدِي جَکَاجٜ شٜىٰدٜ جٛوِ؞›‏</verse>
				<verse number="21">سٜيْ جٛومُ وُرٛ اٛنْ وِعِمٛ، ‏‹‏اَ حُوِي بٛطُّمْ، مَشُّطٛ بٛطّٛ مٛ غٛونغَ؞ ندٜ اَ وَطِي غٛونغَ دٛوْ فِي سٜطَّ، مِ تَمْبِنْتٜ طُطُّمْ؞ وٛرٛيْ، نَنِدَا بٜلْطُمْ اٜ اَمْ؞›‏</verse>
				<verse number="22">سٜيْ جَٻُطٛ جَکَاجٜ طِطِ کٜوْطٜ شٜىٰدٜ جِينَارِ مَا وَرِ، وِعِ، ‏‹‏جٛومُ وُرٛ، اَ حٛکِّييَمْ جَکَاجٜ طِطِ کٜوْطٜ شٜىٰدٜ جِينَارِ؞ رَا مِ ٻٜيْدِي جَکَاجٜ شٜىٰدٜ طِطِ؞›‏</verse>
				<verse number="23">سٜيْ جٛومُ وُرٛ اٛنْ وِعِمٛ، ‏‹‏اَ حُوِي بٛطُّمْ، مَشُّطٛ بٛطّٛ مٛ غٛونغَ؞ ندٜ اَ وَطِي غٛونغَ دٛوْ فِي سٜطَّ؞ مِ تَمْبِنْتٜ طُطُّمْ؞ وٛرٛيْ، نَنِدَا بٜلْطُمْ اٜ اَمْ؞›‏</verse>
				<verse number="24">ندٜنْ جَٻُطٛ جَکَارٜ غٛعٛ کٜوْندٜ شٜىٰدٜ جِينَارِ اٛنْ وَرِ، وِعِ، ‏‹‏جٛومُ وُرٛ، اٜ مِ اَنْدِ اَ نٜطّٛ شَطَنْطٛ، اَ يِطِ فٜعُّکِ کٛ اَ اَاوَايِ، اَ غِطّٛ مٜىٰرٜ؞</verse>
				<verse number="25">اٜ مِ حُلَ، نغَمْ نٛنْ نجَامِ نغَسُمِ نغَيْکَ شُوطُمِ شٜىٰدٜ مَاطَ ندٜرْ لٜيْدِ؞ رَا شٜىٰدٜ مَاطَ!‏›‏</verse>
				<verse number="26">سٜيْ جٛومُ وُرٛ اٛنْ نٛوتِي، وِعِ، ‏‹‏اَنْ اَ مَشُّطٛ کَلُّطٛ، دَکِّيطٛ!‏ تٛو، اٜ يِيکِ مَاطَ اٜ مِ فٜعَّ کٛ مِ اَاوَايِ، ندٜنْ مِ غِطّٛ مٜىٰرٜ؟</verse>
				<verse number="27">اٜ حَانِ ندٜسَنَايَمْ شٜىٰدٜ تٛ طٜ کُوتِرْتٜىٰ طٜ ٻٜيْدٛو، نغَمْ تٛ مِ وَرْتٛيِي مِ جَٻَطٜ حَا اٜ ٻٜيْدَارِ!‏</verse>
				<verse number="28">نغَمْ نٛنْ، نجَٻٜىٰ شٜىٰدٜ طٜنْ تٛ مَاکٛ، کٛکّٛنْ اٛنْ طٛنْ غٛودُطٛ جَکَاجٜ سَڤّٛ کٜوْطٜ شٜىٰدٜ؞</verse>
				<verse number="29">نغَمْ فُو غٛودُطٛ، طُمْ ٻٜيْدَنَيْمٛ، حَا طُمْ طُوطَنَمٛ؞ اَمَّا مٛ وَلَا، کٛو کٛ اٛ وٛودِ مَا طُمْ جَٻَيْطُمْ؞</verse>
				<verse number="30">ندٜنْ ڤَطّٜىٰ مَشُّطٛ اٛعٛ مٜىٰرٜىٰجٛ ندٜرْ ݧِوْرٜ ٻَلٜىٰرٜ، تٛ طُمْ وٛيَتَ طُمْ ݧٜرْپِندِرَ ݧِيپٜ؞›‏</verse>
				<verse number="31">‏«‏تٛ ٻِي نٜطّٛ وَرِي ندٜرْ تٜدُّنغَلْ مُوطُمْ اٜ مَلَاعِکَعٜنْ فُو، اٛ جٛوطٛتٛ دٛوْ جٛوطٛرْغَلْ لَامُ مَاکٛ طُمْ تٜدُّنغَلْ؞</verse>
				<verse number="32">طُمْ حَوْرِتَيْ يِمْٻٜ دُونِيَارُ فُو يٜىٰسٛ مَاکٛ، اٛ حَکِّتَٻٜ فٜىٰرٜ‑فٜىٰرٜ نٛنْ نٛ غَيْنَاکٛ حَکِّتِرْتَ بَالِ اٜ بٜعِ؞</verse>
				<verse number="33">اٛ وَطَ بَالِ اٜ جُنْغٛ ݧَامٛ مَاکٛ، بٜعِ اٜ نَنٛ مَاکٛ؞</verse>
				<verse number="34">سٜيْ لَامِيطٛ اٛنْ وِعَ وٛنْٻٜ ݧَامٛ مُوطُمْ، ‏‹‏نغَرٜىٰ، اٛنٛنْ ٻٜ ݧَاکٛ اَمْ بَرْکِطِنِ، ندٛنٜىٰ لَامُ طُمْ اُمْ سِرْيَنِيعٛنْ دَغَ فُطّٛودٜ دُونِيَارُ؞</verse>
				<verse number="35">نغَمْ مِ نَنِي وٜىٰلٛ اٛنْ کٛکِّييَمْ ݧَمْندُ؞ مِ نَنِي طٛنْکَ اٛنْ کٛکِّييَمْ کٛ نجَرَيْمِ؞ مِ وَطِي کٛطَاکُ اٛنْ نجِڤِّنِييَمْ؞</verse>
				<verse number="36">مِ وَلَا کٛ ٻٛرْنٛتٛومِ اٛنْ کٛکِّييَمْ کٛلْتٜ؞ مِ وَطِي شِيَ نجَمُ اٛنْ ڤَامَنِييَمْ؞ اٜ مِ سُرِ ندٜرْ سُودُ شُرَلْ اٛنْ کٛوْنِييَمْ؞›‏</verse>
				<verse number="37">اٜ شَرٜلْ نغٜلْ اَادِلِعٜنْ نٛوتٛتٛ، مبِعَمٛ، ‏‹‏مٛودِبّٛ، ندٜيٜ مِنْ نغِيدُمَا اٜ وٜىٰلٛ مِنْ کٛکُّمَا ݧَمْندُ، کٛو مِنْ نغِيدُمَا اٜ طٛنْکَ مِنْ کٛکُّمَا کٛ نجَرَتَا؟</verse>
				<verse number="38">ندٜيٜ مِنْ نغِيمَا اَ کٛطٛ مِنْ نجِڤِّنْمَا، کٛو اَ وَلَا کٛ ٻٛرْنٛتٛطَا مِنْ کٛکُّمَا کٛلْتٜ؟</verse>
				<verse number="39">ندٜيٜ مِنْ نغِيمَا اَ يَمْطَا کٛو اَ سُرِي ندٜرْ سُودُ شُرَلْ مِنْ کٛوْنُمَا؟›‏</verse>
				<verse number="40">سٜيْ لَامِيطٛ اٛنْ نٛوتٛو، وِعَٻٜ، ‏‹‏اٜ مِ وِعَعٛنْ غٛونغَ، ندٜ اٛنْ نغَطَنِ غٛعٛتٛ ندٜرْ ٻٜعٜ بَنْدِرَاٻٜ اَمْ ٻُرْٻٜ فَمْطُکِ، مِنْ نغَطَنْطٛنْ؞›‏</verse>
				<verse number="41">‏«‏ندٜنْ اٛ وِعَيْ وٛنْٻٜ نَنٛ مَاکٛ، ‏‹‏شٜنْدِرٜىٰ اٜ اَمْ، اٛنٛنْ لَانَاٻٜ!‏ نَتّٜىٰ حِيتٜ نغٜ ݧِفَتَا حَا اَبَدَا نغٜ طُمْ سِرْيَنِي شٜيْطَنْ اٜ مَلَاعِکَعٜنْ مُوطُمْ!‏</verse>
				<verse number="42">نغَمْ مِ نَنِي وٜىٰلٛ اٛنْ کٛکَّايِيَمْ ݧَمْندُ؞ مِ نَنِي طٛنْکَ اٛنْ کٛکَّايِيَمْ کٛ نجَرَيْمِ؞</verse>
				<verse number="43">مِ وَطِي کٛطَاکُ اٛنْ نجِڤِّنَايِيَمْ؞ مِ وَلَا کٛ ٻٛرْنٛتٛومِ اٛنْ کٛکَّايِيَمْ کٛلْتٜ؞ مِ وَطِي شِيَ نجَمُ اٛنْ ڤَامَنَايِيَمْ؞ مِ سُرَامَ ندٜرْ سُودُ شُرَلْ اٛنْ کٛوْنَايِيَمْ؞›‏</verse>
				<verse number="44">ندٜنْ کَمْٻٜ مَا ٻٜ نٛوتٛو، ٻٜ مبِعَمٛ، ‏‹‏مٛودِبّٛ، ندٜيٜ مِنْ نغِيدُمَا اٜ وٜىٰلٛ، کٛو اٜ طٛنْکَ، کٛو اٜ شِيَ کٛلْتٜ، کٛو اٜ شِيَ نجَمُ، ندٜيٜ مِنْ نغِيمَا اَ کٛطٛ، کٛو اَ ندٜرْ سُودُ شُرَلْ، مِنْ مبَلَّايِمَ؟›‏</verse>
				<verse number="45">سٜيْ اٛ نٛوتٛو، اٛ وِعَٻٜ، ‏‹‏اٜ مِ وِعَعٛنْ غٛونغَ، ندٜ اٛنْ نغَطَنَايِ کٛو غٛعٛتٛ ندٜرْ ٻٜعٜ ٻُرْٻٜ فَمْطُکِ، مِنْ وٛنِ اٛنْ نغَطَنَايِ؞›‏</verse>
				<verse number="46">ٻٜعٜ نغٛنِ نَتَّيْٻٜ بٛنٜ طُمْ رٜعَتَا، اَادِلِعٜنْ بٛو کٜٻَ يٛنْکِ کِ رٜعَتَا؞»‏</verse>
			</chapter>
			<chapter number="26">
				<verse number="1">ندٜ يٜىٰسُ يٛتِّنِ وِيکِ فُو فِي طُعُمْ، اٛ وِعِ تٛکُّٻٜمٛ،</verse>
				<verse number="2">‏«‏اٛنْ اَنْدِ حُمْتٛ سَکِّنْکِ حَنْدٜ حٛرِي بَلْطٜ طِطِ، طُمْ حٛکِّتِرَيْ ٻِي نٜطّٛ طُمْ وَرَمٛ دٛوْ غَافَانغَلْ؞»‏</verse>
				<verse number="3">سٜيْ مَوْٻٜ اَرْدِيٻٜ دِينَ اٜ مَوْٻٜ يِمْٻٜ کَوْرِتِ اٜ لَامٛرْدٜ مَوْطٛ مَوْٻٜ اَرْدِيٻٜ دِينَ بِعٜتٜىٰطٛ کَيَافَ؞</verse>
				<verse number="4">ٻٜ کَٻِّ ٻٜ نَنْغَ يٜىٰسُ اٜ سُوطٜ ٻٜ مبَرَمٛ؞</verse>
				<verse number="5">ٻٜ مبِعِ، ‏«‏اَمَّا نَاع نِ شَرٜلْ حُمْتٛ سَکِّنْکِ، نغَمْ طُمْ غَطٛتٛوطُمْ يِمْٻٜ اُمِّنَ حَوْرٜ؞»‏</verse>
				<verse number="6">يٜىٰسُ اٜ ندٜرْ غَرِيرِ بٜتَنِ تٛ وُرٛ سِيمَنْ غٛودُطٛ ݧَوُ ݧَامٛوجُمْ لَرَلْ،</verse>
				<verse number="7">سٜيْ غٛطّٛ دٜبّٛ وَرِ تٛ مَاکٛ اٜ جٛغِي جٛلّٛيٜلْ حَيْرٜ بٛنْغٜلْ نغٜلْ نٜبَّمْ اُرٛوجَمْ مبٜلْطَمْ غٛودُطَمْ شٜىٰدٜ؞ يٜىٰسُ اٜ ݧَامَ ݧَمْندُ، سٜيْ دٜبّٛ اٛنْ وَيْلِطَمْ دٛوْ حٛورٜ مَاکٛ؞</verse>
				<verse number="8">اَمَّا ندٜ تٛکُّٻٜمٛ نغِعِ نٛنْ، سٜيْ ٻٜرْطٜ مَٻّٜ مٜتِّ، ٻٜ مبِعِ، ‏«‏نغَمْ طُمٜ اٛ وٛنِّ نٜبَّمْ طَعَمْ نِحِ؟</verse>
				<verse number="9">دَا طَمْ سٛورَامَ شٜىٰدٜ طُطّٜ، طُمْ حٛکَّ ٻٜ نغَلَنَا شٜىٰدٜ طٜنْ؞»‏</verse>
				<verse number="10">اَمَّا يٜىٰسُ فَامِ کٛ وٛنِ ندٜرْ ٻٜرْطٜ مَٻّٜ، سٜيْ اٛ وِعِٻٜ، ‏«‏نغَمْ طُمٜ نغَنّٛتٛنْ دٜبّٛ اٛعٛ؟ کٛ اٛ وَطَنِيَمْ طُمْ بٛطُّمْ؞</verse>
				<verse number="11">کٛو ندٜيٜ ٻٜ نغَلَنَا اٜ نغٛنْدِ اٜ مٛوطٛنْ، اَمَّا مِنْ، شَرٜلْ اٜ وَرَ نغٜلْ اَلَيْمِعٛنْ؞</verse>
				<verse number="12">ندٜ اٛ وَيْلِ طَعَمْ نٜبَّمْ دٛوْ ٻَنْدُ اَمْ، اٛ وَطُ نٛنْ نغَمْ سِرْيَاکِ اُوُکِيَمْ؞</verse>
				<verse number="13">اٜ مِ وِعَعٛنْ غٛونغَ، کٛو تٛيٜ تٛ طُمْ وَعَجِنِ طُعُمْ حَبَرُ بٜلْطُمْ ندٜرْ دُونِيَارُ فُو، طُمْ حٛکَّيْ حَبَرُ کٛ دٜبّٛ اٛعٛ وَطِ نغَمْ سِفْتٛرْکِمٛ؞»‏</verse>
				<verse number="14">سٜيْ غٛعٛتٛ ندٜرْ تٛکُّٻٜ يٜىٰسُ سَڤّٛ اٜ طِطٛ بِعٜتٜىٰطٛ يَحُودَ اِسْکَرِيٛوتِ يَحِ تٛ مَوْٻٜ اَرْدِيٻٜ دِينَ،</verse>
				<verse number="15">اٛ وِعِ، ‏«‏طُمٜ کٛکّٛتٛنْيَمْ تٛ مِ وَطِي يٜىٰسُ ندٜرْ جُوطٜ مٛوطٛنْ؟»‏ سٜيْ ٻٜ کٛکِّمٛ شٜىٰدٜ اَجُرْفَارِ کَنْجٜ 30؞</verse>
				<verse number="16">دَغَ شَرٜلْ نغٜلْ يَحُودَ فُطِّ طَٻُّتُکِ لَاوٛلْ نٛ حٛکِّتِرْتَ يٜىٰسُ ندٜرْ جُوطٜ مَٻّٜ؞</verse>
				<verse number="17">ݧَلْندٜ اَرَنْدٜىٰرٜ ندٜ حُمْتٛ بُرٛودِ طُمْ وَلَا پُوفِنِرْطُمْ، سٜيْ تٛکُّٻٜمٛ نغَرِ تٛ مَاکٛ، ٻٜ مبِعِمٛ، ‏«‏تٛيٜ نغِطَّا مِنْ نجَحَ مِنْ شِرْيَنٛمَا نغَمْ ݧَامٜنْ ݧَمْندُ حُمْتٛ سَکِّنْکِ؟»‏</verse>
				<verse number="18">سٜيْ اٛ وِعِ، ‏«‏نَتّٜىٰ غَرِيرِ تٛ غٛطّٛ نٜطّٛ مبِعٛنْمٛ، ‏‹‏مٛودِبّٛ وِعِ:‏ شَرٜلْ اَمْ ٻَدَکٜ؞ مِ وَطَيْ حُمْتٛ سَکِّنْکِ اٜ تٛکُّٻٜيَمْ تٛ وُرٛ مَاطَ؞›‏ »‏</verse>
				<verse number="19">سٜيْ تٛکُّٻٜمٛ ٻٜنْ نغَطِ نٛنْ نٛ يٜىٰسُ وِعِٻٜ، سٜيْ ٻٜ شِرْيِي کٛو طُمٜ نغَمْ حُمْتٛ سَکِّنْکِ؞</verse>
				<verse number="20">ندٜ فُتُرٛ وَطِ، يٜىٰسُ جٛوطِي نغَمْ ݧَمْدَ اٜ تٛکُّٻٜمٛ سَڤّٛ اٜ طِطٛ؞</verse>
				<verse number="21">اٜ ٻٜ ندٜرْ ݧَامُکِ، سٜيْ اٛ وِعِ، ‏«‏اٜ مِ وِعَعٛنْ غٛونغَ، غٛعٛتٛ ندٜرْ مٛوطٛنْ حٛکِّتِرَيْيَمْ؞»‏</verse>
				<verse number="22">سٜيْ ٻٜ نغَنِّ نَاع سٜطَّ، ٻٜ ڤُطِّ وِعُکِمٛ غٛعٛتٛ‑غٛعٛتٛ، ‏«‏مٛودِبّٛ، نَاع طُمْ مِنْ، کٛو؟»‏</verse>
				<verse number="23">سٜيْ اٛ نٛوتِي، اٛ وِعِ، ‏«‏نٜطّٛ ݧَمْدَيْطٛ اٜ اَمْ اٜ لٜعَلْ غٛعٛ، کَنْکٛ حٛکِّتِرْتَيَمْ؞</verse>
				<verse number="24">ٻِي نٜطّٛ مَايَيْ نٛ طُمْ وِنْدِرَا دٛوْ مَاکٛ، اَمَّا کٛکِّتِرَيْطٛمٛ وٛنِي!‏ طُمْ ٻُرَنَيْمٛ دَا اٛ دَݧَاکَ؞»‏</verse>
				<verse number="25">سٜيْ يَحُودَ کٛکِّتِرَيْطٛمٛ وِعِ، ‏«‏مٛودِبّٛ، نَاع طُمْ مِنْ، کٛو؟»‏ يٜىٰسُ وِعِمٛ، ‏«‏اٜىٰ، طُمْ اَنْ؞»‏</verse>
				<verse number="26">اٜ ٻٜ ندٜرْ ݧَامُکِ ݧَمْندُ، سٜيْ يٜىٰسُ حٛشِّ بُرٛودِ يٜتِّ اَللَّه، اٛ سٜنْدِطُمْ، اٛ حٛکِّ تٛکُّٻٜمٛ، اٛ وِعِ، ‏«‏نجَٻٜىٰطُمْ، ݧَامٛنْ؞ طُعُمْ طُمْ ٻَنْدُ اَمْ؞»‏</verse>
				<verse number="27">طٛنْمَا اٛ حٛشِّ جَرْدُغٜلْ ندِيَمْ اِنَبٛجَمْ، اٛ يٜتِّ اَللَّه، اٛ حٛکِّٻٜطَمْ، اٛ وِعِ، ‏«‏نجَرٜىٰ، اٛنْ فُو،</verse>
				<verse number="28">نغَمْ طَعَمْ کَنْجَمْ وٛنِ پِيپَمْ اَمْ تَبِّتِنَيْطَمْ اَلْکَوَلْ اَللَّه ندُفٜتٜىٰطَمْ نغَمْ يِمْٻٜ طُطْٻٜ نغَمْ يَافَاکِ حَکّٜ؞</verse>
				<verse number="29">اٜ مِ وِعَعٛنْ، مِ فُطِّتَتَا مِ يَرَ ندِيَمْ اِنَبٛوجٜ نَا ݧَلْندٜ ندٜ نجَرَيْمِ نغٛطَّمْ کٜسَمْ حَوْتِ اٜ مٛوطٛنْ ندٜرْ لَامُ ݧَاکٛ اَمْ مٛ دٛوْ؞»‏</verse>
				<verse number="30">سٜيْ ٻٜ نغِمِ غِمٛلْ مَنْتُکِ اَللَّه، ندٜنْ ٻٜ ندِلِّ حٛشّٜىٰرٜ ندٜ لٜطّٜ جَيْتُنْ؞</verse>
				<verse number="31">يٜىٰسُ وِعِ تٛکُّٻٜمٛ، ‏«‏ندٜرْ جٜمَّارٜ ندٜعٜ اٛنْ فُو اٛنْ ندٛغَّيْ اَلٛنْيَمْ، نغَمْ ندٜرْ اَايَارٜ اَللَّه وِعِي، ‏‹‏مِ وَرَيْ غَيْنَاکٛ، ندٜنْ اٛرْندٜ بَالِ طِنْ شَنْکِتٛتٛ؞›‏</verse>
				<verse number="32">اَمَّا غَطَ مِ اُمَّکٜ دَغَ مَيْدٜ، مِ اَرْتَيْعٛنْ يَاکِ غَلِيلِ؞»‏</verse>
				<verse number="33">سٜيْ بِيتُرُسْ وِعِمٛ، ‏«‏کٛو ٻٜ فُو ٻٜ اَلِيمَ، مِنْ مِ اَلَتَامَ کٛو سٜطَّ؞»‏</verse>
				<verse number="34">يٜىٰسُ وِعِمٛ، ‏«‏اٜ مِ وِعُمَا غٛونغَ، حَنْدٜ، ندٜرْ جٜمَّارٜ ندٜعٜ، کٛ نجَکَرْدِ حَنَ، اَ وِعَيْ اَ اَنْدَايَمْ ندٜ تَتِ؞»‏</verse>
				<verse number="35">اَمَّا بِيتُرُسْ وِعِمٛ، ‏«‏کٛو طُمْ وَرْدَيْيَمْ اٜ مَاطَ، مِ وِعَتَا مِ اَنْدَامَ؞»‏ حٛرِيٻٜ ٻٜنْ مَا مبِعِ نٛنْ؞</verse>
				<verse number="36">سٜيْ يٜىٰسُ يَادِ اٜ تٛکُّٻٜمٛ وٛنْدٜ وِغٜىٰرٜ بِعٜتٜىٰندٜ غٜىٰسَمَنِ، اٛ وِعِٻٜ، ‏«‏نجٛوطٜىٰ طٛعٛ، مِ يَحَ طَاعٜ مِ وَطَ دٛعَارٜ؞»‏</verse>
				<verse number="37">اٛ حٛشِّ بِيتُرُسْ اٜ ٻِٻّٜ جَبَدِ طِطٛ؞ ٻٜرْندٜ مَاکٛ بٛو تٜدِّ، اٛ فُطِّ وَنُّکِ نَاع سٜطَّ؞</verse>
				<verse number="38">سٜيْ اٛ وِعِٻٜ، ‏«‏ٻٜرْندٜ اَمْ وَنِّي نَاع سٜطَّ حَا بٛ مِ مَايَيْ؞ نجٛوطٛدٜىٰ اٜ اَمْ طٛعٛ اٛنْ ندٜىٰنَ؞»‏</verse>
				<verse number="39">ندٜ اٛ يَحِ يٜىٰسٛ سٜطَّ، سٜيْ اٛ يَنِ اٜ لٜيْدِ اٜ مٛ حِڤِّي، اٛ وَطِ دٛعَارٜ، اٛ وِعِ، ‏«‏ݧَاکٛ اَمْ مٛ دٛوْ، تٛ طُمْ وَطٛتٛ، اِتَّنَمْ جَرْدُغٜلْ تٛرَّ کَعَ؞ فُو اٜ نٛنْ نَاع کٛ نغِطُمِ وَطٜتٜىٰ، اَمَّا کٛ نغِطَّا وَطٜىٰ؞»‏</verse>
				<verse number="40">غَطَ طٛنْ اٛ سٛعِّي تٛ ٻٜنْ طٛنْ تٛکُّٻٜمٛ تَتٛ، اٛ تَوِ اٜ ٻٜ طَانِي، سٜيْ اٛ وِعِ بِيتُرُسْ، ‏«‏تٛو، اٛنْ مبَاوَتَا جٛوطٛدَاکِ اٜ اَمْ اٛنْ طَانَاکِ کٛو شَرٜلْ سٜطَّ؟</verse>
				<verse number="41">نجٛوطٜىٰ، تٛع اٛنْ طَانٛ، نغَطٜىٰ دٛعَارٜ تٛ طُمْ فٛوندِيعٛنْ تٛع نغَطٛنْ حَکّٜ؞ ٻٜرْندٜ اٜ يِطِ وَطُکِ کٛ حَانِ، اَمَّا ٻَنْدُ تَمْڤِي؞»‏</verse>
				<verse number="42">اٛ فُطِّتِ اٛ دِلِّ طِطَٻُمْ، اٛ وَطِ دٛعَارٜ، اٛ وِعِ، ‏«‏ݧَاکٛ اَمْ مٛ دٛوْ، تٛ طُمْ وَطَتَاکٛ طُمْ اِتَّنَيَمْ تٛرَّ کَعَ، سٜيْ تٛ مِ يَرِيکَ، اَلْ کٛ نغِطَّا وَطٜىٰ؞»‏</verse>
				<verse number="43">سٜيْ اٛ فُطِّتِ اٛ سٛعّٛيِي تٛ مَٻّٜ، اٛ تَوِ اٜ ٻٜ طَانِي، نغَمْ اٜ ٻٜ نَنَ طٜيْنغٛلْ تٜدُّنغٛلْ؞</verse>
				<verse number="44">سٜيْ اٛ فُطِّتِ اٛ دِلِّ تَتَٻُمْ اٛ وَطِ دٛعَارٜ، اٛ وِعِ نٛنْ نٛ اٛ وِعُنٛ؞</verse>
				<verse number="45">اٛ فُطِّتِ اٛ سٛعِّي تٛ مَٻّٜ تَتَٻُمْ، اٛ وِعِٻٜ، ‏«‏حَا جٛونِ اٛنْ طَانِي، اٛنْ شِوْتٛو؟ شَرٜلْ وَرِي؞ طُمْ حٛکِّتِرِي ٻِي نٜطّٛ ندٜرْ جُوطٜ غَطٛوٻٜ حَکّٜ؞</verse>
				<verse number="46">اُمّٜىٰ ندِلّٜنْ!‏ رَا اٛنْ طٛنْ کٛکِّتِرَيْطٛيَمْ اٜ وَرَ؞»‏</verse>
				<verse number="47">يٜىٰسُ اٜ مٜتَ، سٜيْ يَحُودَ، غٛعٛتٛ ندٜرْ تٛکُّٻٜمٛ سَڤّٛ اٜ طِطٛ وَرِ؞ اٛ وَرْدٛيِ اٜ يِمْٻٜ طُطْٻٜ اٜ ٻٜ نجٛغِي کَافَاجٜ اٜ شَبِّ؞ مَوْٻٜ اَرْدِيٻٜ دِينَ، اٜ مَوْٻٜ يِمْٻٜ لِلٛيِٻٜ؞</verse>
				<verse number="48">تٛو، ندٜنْ مَا کٛکِّتِرَيْطٛ يٜىٰسُ اٛنْ اٛ يَادَکٜ اٛ وِعِيٻٜ نٛ اٛ حٛلِّرْتَٻٜ يٜىٰسُ، اٛ وِعِ، ‏«‏نٜطّٛ مٛ کٛوْنَيْمِ حٛوْنُکِ حِغَاکُ طُمْ کَنْکٛ؞ نَنْغٜىٰمٛ؞»‏</verse>
				<verse number="49">طٛنْ اٜ طٛنْ يَحُودَ اٛنْ ٻَدِّي يٜىٰسُ، وِعِ، ‏«‏مٛودِبّٛ، اَللَّه سَبِّنَنٜىٰ!‏»‏ ندٜنْ اٛ حٛوْنِمٛ حٛوْنُکِ حِغَاکُ؞</verse>
				<verse number="50">يٜىٰسُ نٛوتِي، وِعِمٛ، ‏«‏حِغٛ اَمْ، وَطُ کٛ وَدُّمَا؞»‏ سٜيْ يِمْٻٜ ٻٜنْ ٻَدِّي نَنْغِ يٜىٰسُ ٻٜ نجٛغِيمٛ بٛطُّمْ؞</verse>
				<verse number="51">اٜ يِيکِ نٛنْ، غٛعٛتٛ ندٜرْ غٛنْدُٻٜ اٜ يٜىٰسُ نَنْغِ کَافَحِ مُوطُمْ سٛلْتِکِ، فٜعِّ مَشُّطٛ مَوْطٛ مَوْٻٜ اَرْدِيٻٜ دِينَ اٛ اِتَّنِمٛ نٛوْرُ؞</verse>
				<verse number="52">اَمَّا يٜىٰسُ وِعِمٛ، ‏«‏وَتُّ کَافَحِ مَاطَ ندٜرْ حٛلْغٛ مَاکِ؞ نغَمْ فُو کٛشُّطٛ کَافَحِ، کَافَحِ وَرَتَمٛ؞</verse>
				<verse number="53">اٛنْ کَمِّي مِ وَاوَتَا تٛرَاکِ ݧَاکٛ اَمْ مٛ دٛوْ، طٛنْ اٜ طٛنْ اٛ لِلٛيَ مٛٻْطٜ مَلَاعِکَعٜنْ ٻُرْطٜ مٛٻْطٜ سَڤّٛ اٜ طِطِ؟</verse>
				<verse number="54">اَمَّا نٛ وَطَتَ اَايَاجٜ کٜىٰوَ بِيطٜ دٛولٜ طُعُمْ وَطَ نِحِ؟»‏</verse>
				<verse number="55">اٜ نغٜلْ طٛنْ شَرٜلْ يٜىٰسُ وِعِ غَرٛيْٻٜ ٻٜنْ، ‏«‏اٛنْ نغَرْدٛيِ اٜ کَافَاجٜ اٜ شَبِّ نغَمْ نَنْغٛيْيَمْ بٛ مِ غُجّٛ شَلٛرْطٛ؟ کٛو ندٜيٜ اٜ مِ جٛوطٛو ندٜرْ وُرٛ شٜنِينغٛ اٜ مِ اٜکِّتِنَ، اٛنْ نَنْغَايِيَمْ؞</verse>
				<verse number="56">اَمَّا طُعُمْ وَطِي نغَمْ کٛ اَنَّبٛعٜنْ مبِنْدِ حٜىٰوَ؞»‏ سٜيْ فُو تٛکُّٻٜمٛ اَلِمٛ، ندٛغِّ؞</verse>
				<verse number="57">سٜيْ نَنْغُٻٜ يٜىٰسُ ٻٜنْ نجَارِمٛ تٛ وُرٛ کَيَافَ مَوْطٛ مَوْٻٜ اَرْدِيٻٜ دِينَ، تٛ مٛودِٻّٜ اَتَّوْرَ اٜ مَوْٻٜ يِمْٻٜ کَوْرِتِ؞</verse>
				<verse number="58">اَمَّا بِيتُرُسْ تٛکِّرِمٛ غَطَ دَغَ تٛ وٛطِّ حَا يَاکِ شَکَ وُرٛ مَوْطٛ مَوْٻٜ اَرْدِيٻٜ دِينَ اٛنْ؞ اٛ نَتِّ اٛ جٛوطٛدِي اٜ تَادِيٻٜ وُرٛ شٜنِينغٛ، نغَمْ اٛ يِعَ نٛ طُمْ وَطَنْتَ يٜىٰسُ؞</verse>
				<verse number="59">مَوْٻٜ اَرْدِيٻٜ دِينَ اٜ فُو کَوْتَلْ مَوْٻٜ اٜ ٻٜ طَٻِّتَ شٜيْدَ فٜوْرٜ طُمْ ٻٜ نَنْغِرْتَ يٜىٰسُ، نغَمْ ٻٜ کٜٻَ ٻٜ مبَرَمٛ؞</verse>
				<verse number="60">اَمَّا ٻٜ کٜٻَايِ غٛطُّمْ، کٛو ندٜ يِمْٻٜ طُطْٻٜ ندَرَکٜ يٜىٰسٛ مَٻّٜ کٛکِّ شٜيْدَ فٜوْرٜ؞ اٜ رٜعِرْدٜ، يِمْٻٜ طِطٛ ندَرِي يٜىٰسٛ يِمْٻٜ، ٻٜ مبِعِ،</verse>
				<verse number="61">‏«‏اٛعٛ نٜطّٛ وِعِي، ‏‹‏مِ وَاوَيْ سَنْکُتُکِ وُرٛ شٜنِينغٛ نغٛ اَللَّه، مِ مَحِتٛونغٛ ندٜرْ بَلْطٜ تَتِ؞›‏ »‏</verse>
				<verse number="62">سٜيْ مَوْطٛ مَوْٻٜ اَرْدِيٻٜ دِينَ اُمِّي دَرِي وِعِ يٜىٰسُ، ‏«‏اَ وَلَا کٛ مبِعَتَا؟ کٛ ٻٜ مبِعِ دٛوْ مَاطَ طُمْ غٛونغَ؟»‏</verse>
				<verse number="63">اَمَّا يٜىٰسُ دٜعِّتِ؞ سٜيْ مَوْطٛ مَوْٻٜ اَرْدِيٻٜ دِينَ اٛنْ وِعِمٛ، ‏«‏مِ حَوْتِيمَ اٜ اَللَّه مٛ يٛنْکِ، وِعُمِنْ تٛ اَنْ وٛنِ اَلْمَسِيحُ، ٻِطّٛ اَللَّه؞»‏</verse>
				<verse number="64">يٜىٰسُ نٛوتِي، وِعِ، ‏«‏اٜىٰ، طُمْ نٛنْ نٛ مبِيطَا؞ اَمَّا اٜ مِ وِعَعٛنْ، يٜىٰسٛ طٛعٛ اٛنْ نغِعَيْ ٻِي نٜطّٛ اٜ جٛوطِي تٛ جُنْغٛ ݧَامٛ نغٛ جٛومُ بَوْطٜ اٜ مٛ وَرٛيَ ندٜرْ دُولٜ؞»‏</verse>
				<verse number="65">سٜيْ مَوْطٛ مَوْٻٜ اَرْدِيٻٜ دِينَ اٛنْ سٜىٰکِ کٛلْتٜ مُوطُمْ وِعِ، ‏«‏اٛ حُطِي اَللَّه؞ طُمٜ شٜيْدَ طَٻِّتٜتٜنْ کَدِنْ؟ جٛونِ اٛنْ نَنِي نِ حَالَ کَلُّکَ کَ اٛ مٜتِ دٛوْ اَللَّه؞</verse>
				<verse number="66">کٛ وٛنِ شُٻٛلْ مٛوطٛنْ؟»‏ سٜيْ ٻٜ مبِعِ، ‏«‏حٜوْتِي اٛ وَرٜىٰ!‏»‏</verse>
				<verse number="67">سٜيْ ٻٜ تُتَّنِمٛ جٛودٜ تٛ يٜىٰسٛ، ٻٜ ڤِيِمٛ، وٛٻّٜ کٜلِّمٛ تٛ وٛلٛ،</verse>
				<verse number="68">اٜ ٻٜ مبِعَمٛ، ‏«‏اَلْمَسِيحُ، وَطَنْمِنْ اَنَّبَاکُ!‏ مٛيٜ فِيُمَا؟»‏</verse>
				<verse number="69">بِيتُرُسْ اٜ جٛوطِي شَکَ وُرٛ نغٛنْ، سٜيْ غٛطّٛ کٛرْطٛ وَرِ تٛ مَاکٛ وِعِ، ‏«‏اَنْ مَا، اَ وٛنْدِ اٜ يٜىٰسُ غَلِلَنْکٜىٰجٛ!‏»‏</verse>
				<verse number="70">اَمَّا بِيتُرُسْ يٜدِّ يٜىٰسٛ مَٻّٜ ٻٜ فُو وِعِ، ‏«‏مِ اَنْدَا کٛ مبِعَتَا!‏»‏</verse>
				<verse number="71">سٜيْ اٛ يَحِ حَادٜ دَمُّغَلْ وُرٛ نغٛنْ؞ طٛنْمَا سٜيْ غٛطّٛ کٛرْطٛ يِعِمٛ، وِعِ يِمْٻٜ دَرِيٻٜ طٛنْ، ‏«‏اٛعٛ نٜطّٛ اٜ مٛ وٛنْدِ اٜ يٜىٰسُ نَجَرَنْکٜىٰجٛ!‏»‏</verse>
				<verse number="72">سٜيْ بِيتُرُسْ فُطِّتِ يٜدِّ حَا اٜ حُنَاکِ، وِعِ، ‏«‏مِ اَنْدَا نٜطّٛ اٛنْ!‏»‏</verse>
				<verse number="73">غَطَ طٛنْ سٜطَّ، سٜيْ دَرِيٻٜ طٛنْ ٻَدِّي بِيتُرُسْ، مبِعِ، ‏«‏سٜکٛ وَلَا اَنْ مَا اَ غٛعٛتٛ ندٜرْ تٛکُّٻٜمٛ، نغَمْ اِرِ نٛ مٜتِرْتَا نَنْغِيمَ؞»‏</verse>
				<verse number="74">سٜيْ بِيتُرُسْ فُطِّ لَانُکِ حٛورٜ مُوطُمْ حُنِي وِعِ، ‏«‏مِ اَنْدَا نٜطّٛ اٛنْ!‏»‏ طٛنْ اٜ طٛنْ نجَکَرْدِ حَنِ؞</verse>
				<verse number="75">سٜيْ بِيتُرُسْ سِفْتٛرِ کٛ يٜىٰسُ وِعُنٛومٛ وِعُکِ، ‏«‏کٛ نجَکَرْدِ حَنَ اَ وِعَيْ ندٜ تَتِ اَ اَنْدَايَمْ؞»‏ سٜيْ اٛ وُرْتِي يَاسِ اٛ وٛيِ بٛجِّ نَوْطِ؞</verse>
			</chapter>
			<chapter number="27">
				<verse number="1">ندٜ وٜىٰتِ، سٜيْ فُو مَوْٻٜ اَرْدِيٻٜ دِينَ اٜ مَوْٻٜ يِمْٻٜ مٜدِّ دٛوْ نٛ ٻٜ مبَرْدَتَ يٜىٰسُ؞</verse>
				<verse number="2">ٻٜ کَٻِّمٛ، ٻٜ ندِلِّدِ اٜ مَاکٛ ٻٜ نجَارِمٛ تٛ بِلَاتُسْ غٛمْنَاجٛ؞</verse>
				<verse number="3">ندٜ يَحُودَ کٛکِّتِرْطٛ يٜىٰسُ يِعِ طُمْ تَپَنِي يٜىٰسُ کِيتَ مَيْدٜ، سٜيْ اٛ وَنِّ، اٛ سٛعِّتَنِ مَوْٻٜ اَرْدِيٻٜ دِينَ اٜ مَوْٻٜ يِمْٻٜ شٜىٰدٜ اَجُرْفَارِ 30 طٜنْ طٛنْ؞</verse>
				<verse number="4">اٛ وِعِ، ‏«‏مِ وَطِي حَکّٜ نغَمْ مِ حٛکِّتِرِي نٜطّٛ مٛ وَطَايِ کٛ وٛوطَا؞»‏ اَمَّا ٻٜ مبِعِمٛ، ‏«‏کٛ وَنِّمِنْ؟ اَنْ اَنْدِ!‏»‏</verse>
				<verse number="5">سٜيْ اٛ حُبِنِ شٜىٰدٜ طٜنْ ندٜرْ وُرٛ شٜنِينغٛ، اٛ دِلِّ اٛ سَغِ حٛورٜ مَاکٛ اٜ ٻٛغّٛلْ دٛوْ لٜکِّ اٛ وَرِ حٛورٜ مَاکٛ؞</verse>
				<verse number="6">اَمَّا مَوْٻٜ اَرْدِيٻٜ دِينَ ٻٛڤْتِ شٜىٰدٜ طٜنْ، مبِعِ، ‏«‏اَتَّوْرَ حَطِي طُمْ وَطَ طٜعٜ شٜىٰدٜ ندٜرْ تٛ طُمْ رٜسَتَ دٛکَّلْ نغَمْ اَللَّه ندٜرْ وُرٛ شٜنِينغٛ، ندٜ شٜىٰدٜ طٜنْ طُمْ شٜىٰدٜ پِيپَمْ؞»‏</verse>
				<verse number="7">نغَمْ نٛنْ ٻٜ شُٻِ ٻٜ کُوتِرَ شٜىٰدٜ طٜنْ ٻٜ شٛودَ نغٜسَ تٛ غٛطّٛ مَحٛووٛ غٛجِيجٜ، ٻٜ نغَرْتِرَکَ وِغٜىٰرٜ تٛ طُمْ اُوَتَ حٛٻّٜ؞</verse>
				<verse number="8">کَنْجُمْ وَطِ، حَا جٛونِ نغٜسَ کَنْ اٜ نٛدِّرٜىٰ ‏«‏نغٜسَ پِيپَمْ؞»‏</verse>
				<verse number="9">نٛنْ حٜبِّنِ کٛ اَنَّبِ اِرْمِيَ وِعِ، وِيکِ، ‏«‏ٻٜ کٛشِّ شٜىٰدٜ اَجُرْفَارِ 30، شٜىٰدٜ طٜ اِسْرَاعِيلَنْکٛعٜنْ مبِعِ طُمْ يٛٻَ دٛوْ مَاکٛ؞</verse>
				<verse number="10">ٻٜ کُوتِرِ شٜىٰدٜ طٜنْ ٻٜ شٛودِ نغٜسَ تٛ مَحٛووٛ غٛجِيجٜ، نٛنْ نٛ جٛومِرَاوٛ وِعِ مِ وَطَ؞»‏</verse>
				<verse number="11">يٜىٰسُ اٜ دَرِي يٜىٰسٛ غٛمْنَاجٛ، سٜيْ غٛمْنَاجٛ اٛنْ پَمِمٛ، وِعِ، ‏«‏اَنْ وٛنِ لَامِيطٛ يَحُودَنْکٛعٜنْ؟»‏ يٜىٰسُ نٛوتِي وِعِ، ‏«‏اَ وِعِيکَ؞»‏</verse>
				<verse number="12">اَمَّا ندٜ مَوْٻٜ اَرْدِيٻٜ دِينَ اٜ مَوْٻٜ يِمْٻٜ نغُلِّيمٛ، اٛ وِعَايِ غٛطُّمْ؞</verse>
				<verse number="13">سٜيْ بِلَاتُسْ وِعِمٛ، ‏«‏اَ نَنَتَا ٻٜ نغُلّٛرَکٜمَ فِي طُطُّمْ؟»‏</verse>
				<verse number="14">اَمَّا يٜىٰسُ نٛوتَنَاکِمٛ کٛو ندٜ غٛعٛ، حَا غٛمْنَاجٛ اٛنْ حَيْطِنِ نَاع سٜطَّ؞</verse>
				<verse number="15">تٛو، اٜ شَرٜلْ حُمْتٛ سَکِّنْکِ، بِلَاتُسْ غٛمْنَاجٛ وٛووِي يٛوفَنْکِ حَوْرُتُٻٜ شُرَاطٛ غٛعٛتٛ مٛ ٻٜ نغِطِ؞</verse>
				<verse number="16">اٜ شَرٜلْ نغٜلْ بٛو اٜ وٛودِ شُرَاطٛ کَلُّطٛ اِنْدِنْطٛ بِعٜتٜىٰطٛ بَرَبَّسْ؞</verse>
				<verse number="17">ندٜ يِمْٻٜ کَوْرِتِ، سٜيْ بِلَاتُسْ پَمِٻٜ، وِعِ، ‏«‏مٛيٜ نغِطّٛنْ مِ يٛوفَنَعٛنْ؟ بَرَبَّسْ کٛو يٜىٰسُ بِعٜتٜىٰطٛ اَلْمَسِيحُ؟»‏</verse>
				<verse number="18">نغَمْ بِلَاتُسْ فَامِي لَوْلِيرُ وَطِ ٻٜ نغَطِ يٜىٰسُ ندٜرْ جُنْغٛ مَاکٛ؞</verse>
				<verse number="19">بِلَاتُسْ اٜ جٛوطِي دٛوْ جٛوطٛرْغَلْ کِيتَ، سٜيْ دٜبّٛ مَاکٛ لِلٛيِ طُمْ وِعَمٛ، ‏«‏تَاع مٜىٰمُ اٛنْ طٛنْ مٛ وَطَايِ کٛ وٛوطَا، نغَمْ حَنْکِ مِ حٛيْطِي دٛوْ مَاکٛ مِ وَنِّي نَاع سٜطَّ دٛوْ کٛيْطٛلْ نغٛلْ؞»‏</verse>
				<verse number="20">مَوْٻٜ اَرْدِيٻٜ دِينَ اٜ مَوْٻٜ يِمْٻٜ نغَطِ يِمْٻٜ مبِعَ طُمْ يٛوفَ بَرَبَّسْ طُمْ وَرَ يٜىٰسُ؞</verse>
				<verse number="21">غٛمْنَاجٛ اٛنْ فُطِّتِ وِعِٻٜ، ‏«‏ندٜرْ يِمْٻٜ طِطٛ ٻٜنْ مٛيٜ نغِطّٛنْ مِ يٛوفَنَعٛنْ؟»‏ ٻٜ مبِعِ، ‏«‏بَرَبَّسْ!‏»‏</verse>
				<verse number="22">سٜيْ بِلَاتُسْ پَمِٻٜ وِعِ، ‏«‏تٛو، کٛ نغِطّٛنْ مِ وَطَنَ يٜىٰسُ بِعٜتٜىٰطٛ اَلْمَسِيحُ؟»‏ ٻٜ فُو ٻٜ مبِعِ، ‏«‏وَرُمٛ دٛوْ غَافَانغَلْ!‏»‏</verse>
				<verse number="23">بِلَاتُسْ وِعِ، ‏«‏نغَمْ طُمٜ؟ طُمٜ کٛ حَلِّ اٛ وَطِ؟»‏ اَمَّا ٻٜ ٻٜيْدِ وِعُکِ سٜمْبٜىٰ، ‏«‏وَرُمٛ دٛوْ غَافَانغَلْ!‏»‏</verse>
				<verse number="24">ندٜ بِلَاتُسْ يِعِ وَلَا کٛ وَاوَتَ وَطُکِ، ندٜنْ حَوْرٜ فُطِّ اُمَّاکِ، سٜيْ اٛ ݧٜطٛيِ ندِيَمْ اٛ لٛوتِ جُوطٜ مَاکٛ يٜىٰسٛ مَٻّٜ؞ اٛ وِعِ، ‏«‏مِ وَلَا حَکّٜ پِيپَمْ نٜطّٛ اٛعٛ؞ طُمْ شَطُّمْ مٛوطٛنْ؞»‏</verse>
				<verse number="25">سٜيْ يِمْٻٜ ٻٜنْ فُو نٛوتِي، مبِعِ، ‏«‏اٜىٰ، حَکّٜ پِيپَمْ مَاکٛ اٜ دٛوْ اَمِنْ اٜ ٻِٻّٜ اَمِنْ!‏»‏</verse>
				<verse number="26">سٜيْ اٛ يٛوفَنِٻٜ بَرَبَّسْ، اَمَّا اٛ وَطِ طُمْ فِيِ يٜىٰسُ لٛوشِ، ندٜنْ اٛ تَمْبِنِمٛ سٛوجِعٜنْ رٛومَ نغَمْ ٻٜ مبَرٛيَمٛ دٛوْ غَافَانغَلْ؞</verse>
				<verse number="27">دَغَ طٛنْ سٛوجِعٜنْ غٛمْنَاجٛ نجَارِ يٜىٰسُ ندٜرْ لَامٛرْدٜ غٛمْنَاجٛ، ٻٜ کَوْرِتِ فُو سٛوجِعٜنْ کٛرِيٻٜ يٜىٰسٛ مَاکٛ؞</verse>
				<verse number="28">ٻٜ ٻٛرْتِمٛ ٻٜ ٻٛرْنِمٛ اِرِ تٛغّٛورٜ لَامِيٻٜ؞</verse>
				<verse number="29">ٻٜ مبَالِ غِيفٛلْ غِعٜ، ٻٜ تَارَنِمٛنغٛلْ اٜ حٛورٜ، ٻٜ نغَطَنِمٛ سَوْرُ اٜ جُنْغٛ ݧَامٛ مَاکٛ، ٻٜ ندِشِّي يٜىٰسٛ مَاکٛ، اٜ ٻٜ نجُکِّتَمٛ، اٜ ٻٜ مبِعَ، ‏«‏اَللَّه رٜىٰنٜ، لَامِيطٛ يَحُودَنْکٛعٜنْ!‏»‏</verse>
				<verse number="30">ٻٜ تُتَّنِمٛ جٛودٜ، ٻٜ نجَٻِ سَوْرُ ندُنْ ٻٜ نغَطِ کَ ڤِيرُکِمٛندُ تٛ حٛورٜ؞</verse>
				<verse number="31">غَطَ ٻٜ نجُکِّتِيمٛ، ٻٜ ٻٛرْتِمٛ تٛغّٛورٜ لَامِيٻٜ ندٜ ٻٜ ٻٛرْنُنٛومٛ، ندٜنْ ٻٜ ٻٛرْنِمٛ کٛلْتٜ مَاکٛ؞ سٜيْ ٻٜ مبُرْتِنِمٛ ٻٜ اَرْدِنِمٛ نغَمْ ٻٜ مبَرٛيَمٛ دٛوْ غَافَانغَلْ؞</verse>
				<verse number="32">اٜ ٻٜ نجَحَ سٜيْ ٻٜ کَوْرِ اٜ غٛطّٛ نٜطّٛ سَايِرَنْکٜىٰجٛ بِعٜتٜىٰطٛ سِيمَنْ؞ ٻٜ نغَطِمٛ اٜ سٜمْبٜ اٛ حٛشَّ غَافَانغَلْ يٜىٰسُ؞</verse>
				<verse number="33">ندٜ ٻٜ نغَرِ تٛ وٛنْدٜ وِغٜىٰرٜ بِعٜتٜىٰندٜ غٛلْغٛوتَ، وَاتٛ ‏«‏پِپَلْ حٛورٜ،»‏</verse>
				<verse number="34">ٻٜ کٛکِّ يٜىٰسُ ندِيَمْ اِنَبٛجَمْ جِلِّندِرَاطَمْ اٜ غٛطُّمْ کَطُّمْ؞ اَمَّا ندٜ اٛ تَحِطَمْ، اٛ سَلِي اٛ يَرَ؞</verse>
				<verse number="35">غَطَ ٻٜ ڤِيَنِيمٛ کُوسَاجٜ دٛوْ غَافَانغَلْ، ٻٜ نغَطِ شَاشَ نغَمْ ٻٜ شٜنْدَ کٛلْتٜ مَاکٛ حَکُّندٜ مَٻّٜ؞</verse>
				<verse number="36">غَطَ نٛنْ ٻٜ نجٛوطِي اٜ ٻٜ ندٜىٰنَمٛ؞</verse>
				<verse number="37">دٛوْ حٛورٜ غَافَانغَلْ نغَلْ طُمْ تَکِّ اَلّٛوَلْ؞ طُمْ وِنْدِ دٛوْ مَاغَلْ کٛ طُمْ وُلّٛرِيمٛ وِعُکِ، ‏«‏اٛعٛ وٛنِ يٜىٰسُ لَامِيطٛ يَحُودَنْکٛعٜنْ؞»‏</verse>
				<verse number="38">ٻٜ ڤِيَنِ وُيْٻٜ طِطٛ کُوسَاجٜ دٛوْ غَافَالٜ حَادٜ يٜىٰسُ، غٛعٛتٛ اٜ جُنْغٛ مَاکٛ ݧَامٛ، غٛعٛتٛ اٜ جُنْغٛ مَاکٛ نَنٛ؞</verse>
				<verse number="39">يِمْٻٜ پَٻّٛتٛوٻٜ اٜ کُطَ يٜىٰسُ اٜ نغِيلَ کٛعٜ،</verse>
				<verse number="40">اٜ ٻٜ مبِعَ، ‏«‏اَنْ غِطّٛ ڤُسُکِ وُرٛ شٜنِينغٛ مَحِتٛونغٛ ندٜرْ بَلْطٜ تَتِ، حِسْنُ حٛورٜ مَاطَ!‏ تَا ٻِطّٛ اَللَّه، جِڤّٛيَ دَغَ دٛوْ غَافَانغَلْ!‏»‏</verse>
				<verse number="41">نٛنْ مَا مَوْٻٜ اَرْدِيٻٜ دِينَ، اٜ مٛودِٻّٜ اَتَّوْرَ، اٜ مَوْٻٜ يِمْٻٜ نجُکِّتِمٛ، اٜ مبِعَ،</verse>
				<verse number="42">‏«‏اٛ حِسْنِي وٛٻّٜ، اَمَّا اٛ وَاوَايِ حِسْنُکِ حٛورٜ مَاکٛ؞ تٛ کَنْکٛ وٛنِ لَامِيطٛ اِسْرَاعِيلَ، اَلْ اٛ جِڤّٛيٛو دَغَ دٛوْ غَافَانغَلْ جٛونِ، اٜنٜنْ بٛو کٛولٛوطٜنْمٛ؞</verse>
				<verse number="43">اٛ حٛولَکٜ اَللَّه؞ اَلْ اَللَّه اٛنْ حِسْنَمٛ جٛونِ تٛ اٜ مٛ يِطِمٛ، نغَمْ اٛ وِعِي، ‏‹‏مِنْ مِ ٻِطّٛ اَللَّه؞›‏ »‏</verse>
				<verse number="44">نٛنْ مَا ٻٜنْ طٛنْ وُيْٻٜ ٻٜ طُمْ ڤِيَنِ کُوسَاجٜ دٛوْ غَافَالٜ کُطِمٛ؞</verse>
				<verse number="45">دَغَ شَکَ ݧَلَوْمَ ݧِوْرٜ مَٻِّ لٜيْدِ فُو، حَا يَاکِ نجَمْندِ تَتِ ندِ اَلَاسَرَ؞</verse>
				<verse number="46">اٜ نجَمْندِ تَتِ ندِنْ، سٜيْ يٜىٰسُ وِعِ اٜ سٜمْبٜ، ‏«‏اٜلٛيْ، اٜلٛيْ، لَمَ سَبَتَّنِ؟»‏ وَاتٛ، ‏«‏يَا اَللَّه اَمْ، يَا اَللَّه اَمْ، نغَمْ طُمٜ شٜنْدِرْطَا اٜ اَمْ؟»‏</verse>
				<verse number="47">ندٜ وٛٻّٜ دَرِيٻٜ تٛ وِغٜىٰرٜ ندٜنْ نَنِ نٛنْ، ٻٜ مبِعِ، ‏«‏اٜ مٛ نٛدَّ اَنَّبِ اِلِيَ؞»‏</verse>
				<verse number="48">سٜيْ طٛنْ اٜ طٛنْ غٛعٛتٛ مَٻّٜ دٛغِّ حٛشِّ سٛوسٛوَ، سُووِنغَ ندٜرْ ندِيَمْ اِنَبٛجَمْ لَمُّطَمْ، اٛ طِيسِنغَ تٛ سَوْرُ، اٛ لِوَنِي يٜىٰسُ يَرَ؞</verse>
				<verse number="49">اَمَّا وٛٻّٜ مبِعِ، ‏«‏اَلٜىٰ نغِعٜنْ کٛو اِلِيَ وَرَيْ حِسْنَمٛ؞»‏</verse>
				<verse number="50">سٜيْ يٜىٰسُ فُطِّتِ وُلِّ سٜمْبٜىٰ ندٜنْ يٛوفِ يٛنْکِ مُوطُمْ؞</verse>
				<verse number="51">سٜيْ وُدٜرٜ شٜنْدُندٜ سُودُ جٛومِرَاوٛ سٜىٰکِ طِطِ دَغَ دٛوْ يَاکِ لٜيْ؞ لٜيْدِ بٛو دِمْبِ، کَاپٜ ڤٜشَّا؞</verse>
				<verse number="52">طُمْ اٛمْتِ غٜنَالٜ، يِمْٻٜ اَللَّه مَيْٻٜ طُطْٻٜ اُمِّي اٜ يٛنْکِ؞</verse>
				<verse number="53">ٻٜ مبُرْتٛيِي ندٜرْ غٜنَالٜ طٜنْ؞ غَطَ يٜىٰسُ اُمَّکٜ دَغَ مَيْدٜ، ٻٜ نَتّٛيِ غَرِيرِ شٜنِيندِ، يِمْٻٜ طُطْٻٜ نغِعِٻٜ؞</verse>
				<verse number="54">ندٜ مَوْطٛ سٛوجِعٜنْ اٛنْ اٜ حٛرِيٻٜ سٛوجِعٜنْ رٜىٰنٛوٻٜ يٜىٰسُ نغِعِ دِمْبٛلْ لٜيْدِ نغٛلْ اٜ فُو کٛ وَطِ، سٜيْ ٻٜ کُلْتٛرِ نَاع سٜطَّ، ٻٜ مبِعِ، ‏«‏غٛونغَ نٜطّٛ اٛعٛ اٛ ٻِطّٛ اَللَّه!‏»‏</verse>
				<verse number="55">اٜ وٛودِ رٜوْٻٜ طُطْٻٜ تٛکّٛيْٻٜ يٜىٰسُ دَغَ لٜيْدِ غَلِيلِ وَلّٛوٻٜمٛ اٜ ٻٜ ندَارَ دَغَ تٛ وٛطِّ؞</verse>
				<verse number="56">ندٜرْ مَٻّٜ اٜ وٛودِ مَرْيَامَ پِوٛيْطٛ مَغَدَلَ، اٜ مَرْيَامَ مَدُوجٛ يَاکُبُ اٜ يُسُفُ، اٜ مَدُوجٛ ٻِٻّٜ جَبَدِ؞</verse>
				<verse number="57">ندٜ اَلَاسَرَ وَطِ، سٜيْ غٛطّٛ دِسْکُطٛ پِوٛيْطٛ غَرِيرِ اَرْمَاتِيَ وَرِ؞ اِنْدٜ مَاکٛ يُسُفُ؞ کَنْکٛ مَا اٛ تٛکُّطٛ يٜىٰسُ؞</verse>
				<verse number="58">اٛ يَحِ تٛ بِلَاتُسْ، اٛ تٛرِيمٛ اٛ حٛکَّمٛ ٻَنْدُ يٜىٰسُ؞ سٜيْ بِلَاتُسْ وَطِ طُمْ حٛکَّمٛندُ؞</verse>
				<verse number="59">سٜيْ يُسُفُ حٛشِّ ندُ تَارِندُ اٜ وُدٜرٜ لَمْندٜ ندٜ شٜىٰدٜ؞</verse>
				<verse number="60">اٛ فُکِّنٛيْندُ ندٜرْ يٜنَاندٜ مَاکٛ حٜيْرٜ ندٜ اٛ وَطِ طُمْ وَسَنِمٛ ندٜرْ حَيْرٜ؞ اٛ تَلِّتِ کَاپَ مَنْغَ اٛ مَٻِّ دَمُّغَلْ يٜنَاندٜ ندٜنْ، اٛ دِلِّ؞</verse>
				<verse number="61">مَرْيَامَ پِوٛيْطٛ مَغَدَلَ اٜ غٛعٛتٛ مَرْيَامَ اٛنْ اٜ ٻٜ طٛنْ نجٛوطِي يٜىٰسٛ يٜنَاندٜ ندٜنْ؞</verse>
				<verse number="62">ندٜ فِنِ، وَاتٛ غَطَ ݧَلْندٜ سِرْيَاکِ، سٜيْ مَوْٻٜ اَرْدِيٻٜ دِينَ اٜ فَارِسَنْکٛعٜنْ کَوْرِتِ يٜىٰسٛ بِلَاتُسْ؞</verse>
				<verse number="63">ٻٜ مبِعِ، ‏«‏اَللَّه رٜىٰنٜ!‏ مِنْ شِڤْتٛرِي کٛ اٛنْ طٛنْ مَجِّنٛووٛ يِمْٻٜ وِعِ کٛ اٛ مَايَ، اٛ وِعِ، ‏‹‏مِ اُمّٛتٛ دَغَ مَيْدٜ غَطَ بَلْطٜ تَتِ؞›‏</verse>
				<verse number="64">نغَمْ نٛنْ، سٜيْ نغَطَا طُمْ يَحَ طُمْ رٜىٰنَ يٜنَاندٜ ندٜنْ بٛطُّمْ حَا بَلْطٜ تَتِ، نغَمْ تٛع تٛکُّٻٜمٛ نجَحَ نغُجَّ ٻَنْدُ مَاکٛ مبِعَ يِمْٻٜ اٛ اُمَّکٜ دَغَ مَيْدٜ؞ مَجِّنْکِ يِمْٻٜ شَکِتِيکِ کِنْ ٻُرَيْ اَرَنْدٜحِ حَلُّکِ؞»‏</verse>
				<verse number="65">سٜيْ بِلَاتُسْ وِعِٻٜ، ‏«‏تٛو، نجَحٜىٰ، کٛشّٛنْ سٛوجِعٜنْ، نغَطٛنْ کٛ مبَاوٛتٛنْ وَطُکِ ندٜىٰنٛنْ يٜنَاندٜ ندٜنْ؞»‏</verse>
				<verse number="66">سٜيْ ٻٜ نجَحِ يٜنَاندٜ ندٜنْ ٻٜ ڤِيِ حَاتِمِيرٜ لَامِيطٛ دٛوْ حَيْرٜ تٛ دَمُّغَلْ يٜنَاندٜ ندٜنْ، ٻٜ نغَطِ سٛوجِعٜنْ ندٜىٰنَنْدٜ بٛطُّمْ؞</verse>
			</chapter>
			<chapter number="28">
				<verse number="1">تٛو، غَطَ ݧَلْندٜ سِوْتَارٜ، ݧَلْندٜ اَلَلْ سُبَکَ، سٜيْ مَرْيَامَ پِوٛيْطٛ مَغَدَلَ اٜ مَرْيَامَ غٛعٛتٛ اٛنْ ٻٜ نجَحِ نغَمْ ٻٜ نغِعَ يٜنَاندٜ ندٜنْ؞</verse>
				<verse number="2">طٛنْ اٜ طٛنْ طُمْ وَطِ وٛنْغٛلْ دِمْبٛلْ لٜيْدِ مَنْغٛلْ، نغَمْ غٛطّٛ مَلَاعِکَاجٛ جٛومِرَاوٛ وَرِ دَغَ دٛوْ، اٛ تَلِّتِ کَاپَ نغَنْ دَغَ دَمُّغَلْ يٜنَاندٜ ندٜنْ، اٛ جٛوطِي دٛوْ مَاغَ؞</verse>
				<verse number="3">اٜ مٛ طٜلْکِتٛو بٛ مَپّٜرٜ، کٛلْتٜ مَاکٛ بٛو اٜ رَنِّ تَرْ بٛ حٛتّٛلّٛ؞</verse>
				<verse number="4">ندٜ سٛوجِعٜنْ رٜىٰنٛوٻٜ يٜنَاندٜ ندٜنْ نغِعِمٛ، کُلٛلْ مَنْغٛلْ نَنْغِٻٜ حَا ٻٜ ندِوْنِ، ٻٜ نجَنِ، ٻٜ نغَرْتِ بٛ مَيْٻٜ؞</verse>
				<verse number="5">اَمَّا مَلَاعِکَاجٛ اٛنْ وِعِ رٜوْٻٜ ٻٜنْ، ‏«‏تٛع اٛنْ کُلُ؞ اٜ مِ اَنْدِ يٜىٰسُ طَٻِّتٛتٛنْ، بَرَاطٛ دٛوْ غَافَانغَلْ؞</verse>
				<verse number="6">اٛ وَلَا طٛعٛ؞ طُمْ اُمِّنِيمٛ دَغَ مَيْدٜ؞ نغَرٜىٰ نغِعٛنْ تٛ طُمْ فُکِّنّٛومٛ؞</verse>
				<verse number="7">نجَحٜىٰ ندٜرْ يَوْطَارٜ مبِعٛنْ تٛکُّٻٜمٛ، ‏‹‏اٛ اُمَّکٜ دَغَ مَيْدٜ؞ رَطُّمْ، اٛ اَرْتَيْعٛنْ يَاکِ لٜيْدِ غَلِيلِ؞ تٛنْ نغِعٛتٛنْمٛ؞›‏ کَنْجُمْ وٛنِ حَبَرُ طُمْ نغَدَّنْمِعٛنْ؞»‏</verse>
				<verse number="8">سٜيْ رٜوْٻٜ ٻٜنْ اَلِ يٜنَاندٜ ندٜنْ جَوْطُمْ ندٜرْ کُلٛلْ، اَمَّا اٜ وٜلْوٜلٛ مَنْغٛ؞ ٻٜ ندٛغِّ ٻٜ نجَحِ نغَمْ ٻٜ مبِعَکَ تٛکُّٻٜ يٜىٰسُ؞</verse>
				<verse number="9">سٜيْ يٜىٰسُ حَوْرِ اٜ مَٻّٜ، وِعِ، ‏«‏اَکُ مٛوطٛنْ!‏»‏ ٻٜ ٻَتِّيمٛ، ٻٜ ندِشِّي، ٻٜ نجٛغِي کٛيْطٜ مَاکٛ، ٻٜ مَوْنِنِمٛ؞</verse>
				<verse number="10">سٜيْ يٜىٰسُ وِعِٻٜ، ‏«‏تٛع اٛنْ کُلُ؞ نجَحٜىٰ مبِعٛنْ بَنْدِرَاٻٜ اَمْ نجَحَ لٜيْدِ غَلِيلِ؞ تٛنْ ٻٜ نغِعَتَيَمْ؞»‏</verse>
				<verse number="11">رٜوْٻٜ ٻٜنْ اٜ دٛوْ لَاوٛلْ، سٜيْ وٛٻّٜ ندٜرْ سٛوجِعٜنْ رٜىٰنٛوٻٜ يٜنَاندٜ ندٜنْ نجَحِ غَرِيرِ طِيوِتِ مَوْٻٜ اَرْدِيٻٜ دِينَ فُو کٛ وَطِ؞</verse>
				<verse number="12">ندٜ مَوْٻٜ اَرْدِيٻٜ دِينَ اٜ مَوْٻٜ يِمْٻٜ کَوْرِتِ، ٻٜ ندَرْوِ دَبَرٜ؞ ٻٜ کٛکِّ سٛوجِعٜنْ ٻٜنْ شٜىٰدٜ طُطّٜ،</verse>
				<verse number="13">ٻٜ مبِعِٻٜ، ‏«‏مبِعٜىٰ يِمْٻٜ، ‏‹‏تٛکُّٻٜمٛ نغَرِ جٜمَّ اٜ مِنْ طَانِي ٻٜ نغُجِّمٛ؞›‏</verse>
				<verse number="14">تٛ غٛمْنَاجٛ نَنِي طُعُمْ حَبَرُ، مِنْ اٜسْتَيْمٛ مِنْ شُرَنَعٛنْ نَتُّکِ تٛرَّ؞»‏</verse>
				<verse number="15">سٜيْ سٛوجِعٜنْ ٻٜنْ نجَٻِ شٜىٰدٜ طٜنْ، ٻٜ نغَطِ نٛنْ نٛ طُمْ وِعِٻٜ ٻٜ نغَطَ؞ حَبَرُ طُمْ سَنْکِتَامَ ندٜرْ يَحُودَنْکٛعٜنْ، اٜ ٻٜ کٛکَّ حَبَرُ طُعُمْ حَا حَنْدٜ؞</verse>
				<verse number="16">سٜيْ تٛکُّٻٜمٛ سَڤّٛ اٜ غٛعٛ ٻٜنْ ندِلِّ لٜيْدِ غَلِيلِ تٛ حٛشّٜىٰرٜ ندٜ يٜىٰسُ وِعِٻٜ ٻٜ نجَحَ؞</verse>
				<verse number="17">ندٜ ٻٜ نغِعِمٛ، سٜيْ ٻٜ مَوْنِنِمٛ، اَمَّا وٛٻّٜ نغَطِ سٜکٛ ندٜرْ ٻٜرْطٜ مَٻّٜ؞</verse>
				<verse number="18">سٜيْ يٜىٰسُ ٻَدِّي حَادٜ مَٻّٜ، وِعِٻٜ، ‏«‏طُمْ حٛکِّييَمْ فُو لَامُ دٛوْ اٜ لٜيْ؞</verse>
				<verse number="19">نغَمْ نٛنْ، نجَحٜىٰ نغَرْتِرٛنْ فُو لٜݧِ دُونِيَارُ تٛکُّٻٜيَمْ، نغَطَنٛنْٻٜ بَڤْتِسْمَ ندٜرْ اِنْدٜ اَللَّه ݧَاکٛ مٛ دٛوْ، اٜ ٻِطّٛ، اٜ رُوحُ اَللَّه،</verse>
				<verse number="20">اٛنْ اٜکِّتِنَٻٜ ٻٜ تٛکَّ کٛو طُمٜ کٛ مبِيمِعٛنْ نغَطٛنْ؞ رَطُّمْ، اٜ مِ وٛنْدِ اٜ مٛوطٛنْ کٛو ندٜيٜ حَا رٜعُکِ دُونِيَارُ؞»‏</verse>
			</chapter>
		</book>
		<book number="41">
			<chapter number="1">
				<verse number="1">طُعُمْ وٛنِ حَبَرُ بٜلْطُمْ دٛوْ يٜىٰسُ اَلْمَسِيحُ، ٻِطّٛ اَللَّه؞</verse>
				<verse number="2">طُمْ وِنْدَامَ ندٜرْ دٜفْتٜرٜ اَنَّبِ اِشَايَ وِيکِ، ‏«‏اَللَّه وِعِ، ‏‹‏رَطُّمْ، مِ لِلٛيَيْ لِلَاطٛ اَمْ اٛ اَرْدٛو يٜىٰسٛ مَاطَ اٛ مٛعِّنَنْمَا لَاوٛلْ؞›‏</verse>
				<verse number="3">غٛطّٛ اٜ نٛدَّ ندٜرْ لَدّٜ، اٜ وِعَ، ‏‹‏مٛعِّنٜىٰ طَتَلْ جٛومِرَاوٛ، ڤٛرْتٜىٰ لَاوٛلْ نغَمْ غَرٛلْ مَاکٛ؞›‏ »‏</verse>
				<verse number="4">نٛنْ بٛو يَحَيَ غَطٛووٛ بَڤْتِسْمَ جٛوطِي ندٜرْ لَدّٜ، اٜ وَعَجِنَ، اٜ مٛ وِعَ، ‏«‏تُوبٜىٰ، طُمْ وَطَنَعٛنْ بَڤْتِسْمَ، ندٜنْ اَللَّه يَافَنْتٛعٛنْ حَکّٜىٰجِ مٛوطٛنْ؞»‏</verse>
				<verse number="5">يِمْٻٜ طُطْٻٜ دَغَ لٜيْدِ يَحُودِيَ فُو اٜ غَرِيرِ اُرُشَلِيمَ نغَطِ کَ يَاکِ تٛ مَاکٛ؞ اٜ ٻٜ مبِعَ فُو کٛ وٛوطَا طُمْ ٻٜ نغَطِ، اٜ مٛ وَطَنَٻٜ بَڤْتِسْمَ ندٜرْ شَانغٛلْ اُرْدُنْ؞</verse>
				<verse number="6">يَحَيَ اٜ ٻٛرْنِي کٛلْتٜ طٜ طُمْ وَطِرِ لٜىٰٻٜ نغٜىٰلٛوبَ، اٜ مٛ تَادِي تَادٛرْدٜ لَرَلْ؞ ݧَمْندُ مَاکٛ وٛنِ بَابٜىٰجِ اٜ نجُمْرِ؞</verse>
				<verse number="7">اٜ مٛ وَعَجِنَ، اٜ مٛ وِعَ، ‏«‏غٛطّٛ اٜ وَرَ غَطَ اَمْ اٛ ٻُرِييَمْ مَنْغُ، کٛو لٛکُّلِّ ڤَطٜ مَاکٛ مِ فٛتَايِ تُرَاکِ مِ فِتَّطِ؞</verse>
				<verse number="8">اٜ مِ وَطِرَنَعٛنْ بَڤْتِسْمَ اٜ ندِيَمْ، اَمَّا کَنْکٛ اٛ وَطِرَنَيْعٛنْ بَڤْتِسْمَ اٜ رُوحُ اَللَّه؞»‏</verse>
				<verse number="9">ندٜرْ بَلْطٜ طٜنْ يٜىٰسُ وَرٛيِ دَغَ غَرِيرِ نَجَرَتْ ندٜرْ لٜيْدِ غَلِيلِ، سٜيْ يَحَيَ وَطَنِمٛ بَڤْتِسْمَ ندٜرْ شَانغٛلْ اُرْدُنْ؞</verse>
				<verse number="10">اٜ وُرْتَاکِ يٜىٰسُ دَغَ ندٜرْ ندِيَمْ طَمْ، اٛ يِعِ دٛوْ اٜ مَٻِّتٛو، رُوحُ اَللَّه اٜ جِڤّٛيٛو دٛوْ مَاکٛ بٛ فٛوندُ؞</verse>
				<verse number="11">حٛنٛنْدٜ پِوٛيِ دَغَ دٛوْ وِعِ، ‏«‏اَنْ وٛنِ ٻِطّٛ اَمْ، مٛ نغِطُمِ؞ اٜ مِ نَنَ بٜلْطُمْ مَاطَ؞»‏</verse>
				<verse number="12">طٛنْ اٜ طٛنْ رُوحُ اَللَّه يَارِمٛ ندٜرْ لَدّٜ؞</verse>
				<verse number="13">تٛنْ اٛ وَطِ بَلْطٜ 40 شٜيْطَنْ اٜ فٛوندَمٛ؞ اٜ مٛ وٛنْدِ اٜ مَرْلٜ لَدّٜ، مَلَاعِکَعٜنْ مبَلِّمٛ؞</verse>
				<verse number="14">تٛو، غَطَ طُمْ سُرِي يَحَيَ ندٜرْ سُودُ شُرَلْ، يٜىٰسُ يَحِ غَلِيلِ اٜ وَعَجِنَ حَبَرُ بٜلْطُمْ دَغَ تٛ اَللَّه؞</verse>
				<verse number="15">اٜ مٛ وِعَ، ‏«‏شَرٜلْ وَطِي!‏ لَامُ اَللَّه وَرِي حَادٜ مٛوطٛنْ؞ تُوبٜىٰ، نجَٻٛنْ حَبَرُ بٜلْطُمْ؞»‏</verse>
				<verse number="16">يٜىٰسُ اٜ يَحَ حَادٜ مبٜىٰلَ غَلِيلِ، سٜيْ اٛ يِعِ سِيمَنْ اٜ مِݧِرَاوٛ مُوطُمْ اَنْدِرَاوُسْ اٜ ٻٜ نغَطَ نَنْغِرْطُمْ لِپِّ مَٻّٜ ندٜرْ ندِيَمْ، نغَمْ ٻٜ نَنْغٛوٻٜ لِپِّ؞</verse>
				<verse number="17">سٜيْ يٜىٰسُ وِعِٻٜ، ‏«‏تٛکّٜىٰيَمْ، مِ وَرْتِرَيْعٛنْ غَدَّيْٻٜ يِمْٻٜ تٛ اَمْ؞»‏</verse>
				<verse number="18">طٛنْ اٜ طٛنْ ٻٜ اَلِ نَنْغِرْطُمْ لِپِّ مَٻّٜ ٻٜ تٛکِّمٛ؞</verse>
				<verse number="19">ندٜ اٛ ٻٜيْدِ يٜىٰسٛ سٜطَّ، سٜيْ اٛ يِعِ يَاکُبُ ٻِي جَبَدِ اٜ مِݧِرَاوٛ مُوطُمْ يَحَيَ اٜ ٻٜ ندٜرْ کٛمِوَلْ مَٻّٜ، اٜ ٻٜ مٛعِّنَ نَنْغِرْطُمْ لِپِّ مَٻّٜ؞</verse>
				<verse number="20">طٛنْ اٜ طٛنْ اٛ نٛدِّٻٜ؞ سٜيْ ٻٜ اَلِ ݧَاکٛ مَٻّٜ جَبَدِ ندٜرْ کٛمِوَلْ اٜ کُوَنٛوٻٜٻٜ، ٻٜ تٛکِّ يٜىٰسُ؞</verse>
				<verse number="21">سٜيْ يٜىٰسُ اٜ تٛکُّٻٜمٛ نجَحِ غَرِيرِ کَفَرْنَحُمْ؞ ندٜ ݧَلْندٜ سِوْتَارٜ وَرِ، اٛ نَتِّ سُودُ دٛعَارٜ، اٛ فُطِّ اٜکِّتِنْکِ؞</verse>
				<verse number="22">يِمْٻٜ کَيْطِنِ اٜ اٜکِّتِنٛلْ مَاکٛ، نغَمْ اٛ اٜکِّتِنِرَايِٻٜ نٛ مٛودِٻّٜ اَتَّوْرَ اٜکِّتِنِرْتَ، اَمَّا اٛ اٜکِّتِنِيٻٜ اٜ بَوْطٜ؞</verse>
				<verse number="23">طٛنْ اٜ طٛنْ غٛودُطٛ غِنّٛلْ ندٜرْ سُودُ دٛعَارٜ ندُنْ وُلِّ سٜمْبٜىٰ،</verse>
				<verse number="24">وِعِ، ‏«‏کٛ وَنُّمَا اٜ اَمِنْ، يٜىٰسُ نَجَرَنْکٜىٰجٛ؟ اَ وَرٛيِ نغَمْ کَلْکَامِنْ؟ اٜ مِ اَنْدِ اَنْ اَ مٛيٜ؞ اَنْ وٛنِ شٜنِيطٛ اَللَّه؞»‏</verse>
				<verse number="25">سٜيْ يٜىٰسُ حَٻَنِنغٛلْ، وِعِ، ‏«‏دٜعُّتُ!‏ وُرْتَ ندٜرْ مَاکٛ؞»‏</verse>
				<verse number="26">سٜيْ غِنّٛلْ نغٛلْ دِمْبِمٛ دِمْبٛلْ کَلُّنغٛلْ، نغٛلْ وُلِّ سٜمْبٜىٰ، نغٛلْ وُرْتِي ندٜرْ مَاکٛ؞</verse>
				<verse number="27">ٻٜ فُو ٻٜ کَيْطِنِ، ٻٜ نغَطِ کَ پَمْپَمْتِرْکِ، اٜ ٻٜ مبِعَ، ‏«‏طُمْ اُمْ طُمٜ؟ نغٛعٛلْ اٜکِّتِنٛلْ نغٛلْ کٜسٛلْ!‏ نٜطّٛ اٛعٛ اٜ وٛودِ بَوْطٜ حَا غِنِّ اٜ نغَطَ کٛ اٛ وِعِطِ؞»‏</verse>
				<verse number="28">ندٜرْ شَرٜلْ سٜطَّ حَبَرُ يٜىٰسُ سَنْکِتِي کٛو تٛيٜ ندٜرْ لٜيْدِ غَلِيلِ؞</verse>
				<verse number="29">ندٜ يٜىٰسُ اٜ يَاکُبُ اٜ يَحَيَ ٻٜ مبُرْتِي دَغَ سُودُ دٛعَارٜ ندُنْ، ٻٜ نَتِّ وُرٛ بِيتُرُسْ اٜ اَنْدِرَاوُسْ؞</verse>
				<verse number="30">اٜسِرَاوٛ بِيتُرُسْ دٜبّٛ اٜ مٛ فِيدَ اٜ جٛنْتٜ اٜ مٛ فُکِّي؞ اٜ نَتُّکِ يٜىٰسُ ٻٜ کٛکِّمٛ حَبَرُ مَاکٛ؞</verse>
				<verse number="31">سٜيْ يٜىٰسُ يَحِ تٛ مَاکٛ جٛغَنِيمٛ جُنْغٛ اُمِّنِمٛ؞ طٛنْ اٜ طٛنْ جٛنْتٜ طٜنْ نجٛوفِمٛ، اٛ اُمِّي اٛ فُطِّ وَدَّنْکِٻٜ ݧَمْندُ؞</verse>
				<verse number="32">فُتُرٛ، غَطَ نَانغٜ حِيرِي، يِمْٻٜ نغَدَّنِ يٜىٰسُ فُو ݧَوْٻٜ اٜ غٛودُٻٜ غِنِّ؞</verse>
				<verse number="33">سٜيْ يِمْٻٜ غَرِيرِ ندِنْ طُطْٻٜ کَوْرِتِ اٜ دَمُّغَلْ وُرٛ نغٛنْ؞</verse>
				<verse number="34">يٜىٰسُ يَمْطِتِنِ طُطْٻٜ غٛودُٻٜ ݧَوُوجِ فٜىٰرٜ‑فٜىٰرٜ؞ اٛ وُرْتِنَنِ يِمْٻٜ طُطْٻٜ غِنِّ، اٛ حَطِطِ مٜتُکِ نغَمْ اٜ طِ اَنْدِمٛ؞</verse>
				<verse number="35">اِلَا سُبَکَ، دَغَ ݧِوْرٜ اٜ حٛرِي، اٛ اُمِّي اٛ يَحِ وٛنْدٜ وِغٜىٰرٜ ندٜرْ لَدّٜ، اٛ وَطِ دٛعَارٜ تٛنْ؞</verse>
				<verse number="36">سٜيْ سِيمَنْ اٜ غٛنْدُٻٜ اٜ مَاکٛ ندِلِّ طَٻُّتُکِمٛ؞</verse>
				<verse number="37">ندٜ ٻٜ کٜٻْتِمٛ، ٻٜ مبِعِمٛ، ‏«‏کٛو مٛيٜ اٜ طَٻُّتُمَا!‏»‏</verse>
				<verse number="38">سٜيْ يٜىٰسُ وِعِٻٜ، ‏«‏اٜنْ نجَحُ غَرِيجٜ غٛنْطٜ حَادٜ طٛعٛ مِ وَعَجِنَ تٛنْ مَا، نغَمْ کَنْجُمْ نغَرْمِ مِ وَطَ؞»‏</verse>
				<verse number="39">اٛ يَحِ کٛو تٛيٜ ندٜرْ لٜيْدِ غَلِيلِ، اٜ مٛ وَعَجِنَ ندٜرْ شُوطِ دٛعَارٜ مَٻّٜ، اٜ مٛ وُرْتِنَنَ يِمْٻٜ غِنِّ؞</verse>
				<verse number="40">غٛطّٛ غٛودُطٛ ݧَوُ ݧَامٛوجُمْ لَرَلْ وَرِ تٛ يٜىٰسُ دِشِّي اٜ تٛرٛومٛ، اٜ وِعَ، ‏«‏تَا جَٻِي، اَ وَاوَيْ نجَمْطِتِنَايَمْ؞»‏</verse>
				<verse number="41">جُرُمْطُمْ نَنْغِ يٜىٰسُ، اٛ فٛرْتِ جُنْغٛ، اٛ مٜىٰمِمٛ، اٛ وِعِمٛ، ‏«‏مِ جَٻِي؞ يَمْطُتُ!‏»‏</verse>
				<verse number="42">طٛنْ اٜ طٛنْ ݧَوُ طُمْ اَلِمٛ، اٛ يَمْطِتِ؞</verse>
				<verse number="43">سٜيْ يٜىٰسُ وَغِّنِمٛ، وِعِمٛ، ‏«‏دِلُّ،</verse>
				<verse number="44">فَامُ، تَاع وِعُکَ کٛو مٛيٜ، اَمَّا يَحُ کٛلَّا حٛورٜ مَاطَ تٛ اَرْدِيطٛ دِينَ، ندٜنْ کٛکَّا شَکِّرِ نٛ مُوسَ وِعِ طُمْ وَطَ نغَمْ لَاٻٛلْ مَاطَ؞ وَطُ نٛنْ نغَمْ تَبِّتِنَنْکِ يِمْٻٜ اَ يَمْطِتِي؞»‏</verse>
				<verse number="45">اَمَّا اٛ دِلِّ اٜ مٛ وِعَکَ کٛو تٛيٜ، اٜ مٛ سَنْکِتَ حَبَرُ طُمْ؞ نٛنْ وَطِ يٜىٰسُ وَاوَايِ نَتُّکِ وٛنْدِ غَرِيرِ اٜ نجَيْرِ، اَمَّا اٛ جٛوطِي اٜ لَدّٜ؞ فُو اٜ نٛنْ، يِمْٻٜ طُطْٻٜ نغَطِ کَ وَرْکِ تٛ مَاکٛ دَغَ کٛو تٛيٜ؞</verse>
			</chapter>
			<chapter number="2">
				<verse number="1">غَطَ بَلْطٜ سٜطَّ يٜىٰسُ سٛعِّي کَفَرْنَحُمْ؞ سٜيْ يِمْٻٜ نَنِ حَبَرُ اٜ مٛ وُرٛ؞</verse>
				<verse number="2">يِمْٻٜ طُطْٻٜ کَوْرِتِ کٜىٰوِ وُرٛ نغٛنْ حَا وَلَا نجَيْرِ ندٜرْ وُرٛ نغٛنْ اٜ يَاسِ دَمُّغَلْ مَاغٛ؞ اٜ مٛ وَعَجِنَنَٻٜ وٛلْدٜ اَللَّه؞</verse>
				<verse number="3">سٜيْ وٛٻّٜ نغَرٛيِ، ٻٜ نغَدَّنِمٛ غٛطّٛ جَرَاطٛ، يِمْٻٜ نَيٛ اٜ کٛشّٛيِمٛ؞</verse>
				<verse number="4">ندٜ ٻٜ مبَاوَايِ نَتِّنْکِمٛ تٛ يٜىٰسُ وٛنِ نغَمْ يِمْٻٜ طُوطِي، سٜيْ ٻٜ پٜنْتِنِمٛ دٛوْ سُودُ ندُنْ، ٻٜ نجُلِندُ، ٻٜ نغَطِمٛ ندٜرْ يُلْندٜ ندٜنْ دٛوْ دَاغٛ مَاکٛ، ٻٜ نجِڤِّنِمٛ يٜىٰسٛ يٜىٰسُ؞</verse>
				<verse number="5">ندٜ يٜىٰسُ يِعِ حٛولَارٜ مَٻّٜ، اٛ وِعِ جَرَاطٛ اٛنْ، ‏«‏حِغٛ، اَ يَافَنَامَ حَکّٜىٰجِ مَاطَ؞»‏</verse>
				<verse number="6">وٛٻّٜ مٛودِٻّٜ اَتَّوْرَ اٜ نجٛوطِي طٛنْ اٜ ٻٜ ݧُمَ ندٜرْ ٻٜرْطٜ مَٻّٜ،</verse>
				<verse number="7">اٜ ٻٜ مبِعَ، ‏«‏نغَمْ طُمٜ نٜطّٛ اٛعٛ مٜتِرْتَ نِحِ؟ اٜ مٛ فٛتِّدِنَ حٛورٜ مَاکٛ اٜ اَللَّه!‏ مٛيٜ وَاوَتَ يَافَاکِ حَکّٜ تٛ نَاع اَللَّه تَنْ؟»‏</verse>
				<verse number="8">طٛنْ اٜ طٛنْ يٜىٰسُ فَامِ ندٜرْ ٻٜرْندٜ مُوطُمْ اٜ ٻٜ ݧُمَ دٛوْ فِي طُعُمْ ندٜرْ ٻٜرْطٜ مَٻّٜ، اٛ وِعِٻٜ، ‏«‏نغَمْ طُمٜ ݧُمٛتٛنْ اِرِ ݧُمٛوجِ طِعِ ندٜرْ ٻٜرْطٜ مٛوطٛنْ؟</verse>
				<verse number="9">کٛ ٻُرِ حٛيْکِ، طُمْ وِعَ جَرَاطٛ اٛعٛ، ‏‹‏اَ يَافَنَامَ حَکّٜ مَاطَ،›‏ کٛو طُمْ وِعَمٛ، ‏‹‏اُمَّ حٛشُّ دَاغٛ مَاطَ، يَاٻُ؟›‏</verse>
				<verse number="10">اَمَّا اٜ مِ يِطِ اَنْدٛنْ ٻِي نٜطّٛ اٜ وٛودِ لَامُ ندٜرْ دُونِيَارُ يَافٛو حَکّٜ؞»‏ نغَمْ نٛنْ اٛ وِعِ جَرَاطٛ اٛنْ،</verse>
				<verse number="11">‏«‏اٜ مِ وِعُمَا، اُمَّ، کٛشَّا دَاغٛ مَاطَ، کٛوتَا وُرٛ؞»‏</verse>
				<verse number="12">سٜيْ اٛ اُمِّي، اٛ حٛشِّ دَاغٛ مَاکٛ، اٛ وُرْتِي، اٛ دِلِّ يٜىٰسٛ کٛو مٛيٜ؞ فِي طُعُمْ حَيْطِنِ فُو يِمْٻٜ غٛنْٻٜ طٛنْ، ٻٜ مَنْتِ اَللَّه، ٻٜ مبِعِ، ‏«‏مِنْ مٜىٰطَايِ يِيکِ اِرِ فِي طُعُمْ!‏»‏</verse>
				<verse number="13">يٜىٰسُ فُطِّتِ وُرْتِي يَحِ حَادٜ مبٜىٰلَ غَلِيلِ؞ يِمْٻٜ طُطْٻٜ نغَرِ تٛ مَاکٛ اٛ اٜکِّتِٻٜ؞</verse>
				<verse number="14">اٜ مٛ پَٻّٛو، اٛ يِعِ لٜىٰوِ ٻِي حَلْفَ اٜ جٛوطِي تٛ طُمْ جَٻَتَ شٜىٰدٜ لٜيْدِ، سٜيْ يٜىٰسُ وِعِمٛ، ‏«‏تٛکَّمْ؞»‏ سٜيْ لٜىٰوِ اُمِّي تٛکِّمٛ؞</verse>
				<verse number="15">غَطَ طٛنْ يٜىٰسُ اٜ تٛکُّٻٜمٛ اٜ ٻٜ نجٛوطِي اٜ ٻٜ کِرْتٛو تٛ وُرٛ لٜىٰوِ؞ جَٻٛوٻٜ شٜىٰدٜ لٜيْدِ طُطْٻٜ اٜ غَطٛوٻٜ حَکّٜ اٜ ݧَمْدَ اٜ مَاکٛ اٜ تٛکُّٻٜمٛ، نغَمْ اٜ وٛودِ يِمْٻٜ طُطْٻٜ اِرِ مَٻّٜ اٜ تٛکِّمٛ؞</verse>
				<verse number="16">ندٜ مٛودِٻّٜ اَتَّوْرَ فَارِسَنْکٛعٜنْ نغِعِ اٜ مٛ ݧَمْدَ اٜ غَطٛوٻٜ حَکّٜ اٜ جَٻٛوٻٜ شٜىٰدٜ لٜيْدِ، ٻٜ مبِعِ تٛکُّٻٜمٛ، ‏«‏نغَمْ طُمٜ اٛ ݧَمْدَتَ اٜ جَٻٛوٻٜ شٜىٰدٜ لٜيْدِ اٜ غَطٛوٻٜ حَکّٜ؟»‏</verse>
				<verse number="17">ندٜ يٜىٰسُ نَنِ نٛنْ، اٛ وِعِٻٜ، ‏«‏نَاع يَمْٻٜ نغِطِ ݧَوْندٛووٛ، سٜيْ نِ ݧَوْٻٜ؞ مِ وَرٛيَايِ نغَمْ نٛدُّکِ ݧُمٛوٻٜ ٻٜ اَادِلِعٜنْ، اَمَّا مِ وَرٛيِ نغَمْ نٛدُّکِ اَنْدُٻٜ ٻٜ غَطٛوٻٜ حَکّٜ؞»‏</verse>
				<verse number="18">تٛو، تٛکُّٻٜ يَحَيَ غَطٛووٛ بَڤْتِسْمَ اٜ تٛکُّٻٜ فَارِسَنْکٛعٜنْ اٜ شُومٛو؞ سٜيْ وٛٻّٜ نغَرِ پَمِ يٜىٰسُ، ٻٜ مبِعِ، ‏«‏نغَمْ طُمٜ تٛکُّٻٜ يَحَيَ اٜ تٛکُّٻٜ فَارِسَنْکٛعٜنْ اٜ شُومٛو، اَمَّا تٛکُّٻٜمَ شُومَتَاکٛ؟»‏</verse>
				<verse number="19">يٜىٰسُ نٛوتِي، وِعِٻٜ، ‏«‏اٜ يِيکِ مٛوطٛنْ حِغٛوٻٜ اَنْغٛوجٛ شُومٛتٛ اٜ شَرٜلْ نغٜلْ اَنْغٛوجٛ اٛنْ اٜ وٛنْدِ اٜ مَٻّٜ؟ تٛ نِ اٜ ٻٜ نغٛنْدِ اٜ اَنْغٛوجٛ اٛنْ، ٻٜ شُومَتَاکٛ؞</verse>
				<verse number="20">اَمَّا شَرٜلْ اٜ وَرَ نغٜلْ طُمْ حٛشَّتَ اَنْغٛوجٛ اٛنْ دَغَ ندٜرْ مَٻّٜ، ندٜنْ اٜ ݧَلْندٜ ندٜنْ ٻٜ شُومٛتٛو؞</verse>
				<verse number="21">‏«‏وَلَا ݧٛوتَيْطٛ لٜفٜلْ کٜسٜلْ تٛ لِمْشٜرٜ کِيندٜ؞ تٛ اٛ وَطِي نٛنْ، لٜفٜلْ کٜسٜلْ نغٜلْ سٜىٰکَيْ اٜ لِمْشٜرٜ کِيندٜ ندٜنْ؞ نٛنْ وَطَيْ ندٜ ٻُرَ نٛ ندٜنّٛ سٜىٰکُکِ؞</verse>
				<verse number="22">نٛنْ مَا وَلَا غَطَيْطٛ ندِيَمْ اِنَبٛجَمْ کٜسَمْ ندٜرْ فَاندُ حِيندُ؞ تٛ اٛ وَطِي نٛنْ، طَمْ پُوفَيْ طَمْ ڤُسَ فَاندُ ندُنْ، ندٜنْ طُمْ دُلَّيْطَمْ، طُمْ دُلَّ فَاندُ ندُنْ؞ اَمَّا ندِيَمْ اِنَبٛجَمْ کٜسَمْ حَانِ وَطٜىٰ ندٜرْ فَاندُ حٜيْرُ؞»‏</verse>
				<verse number="23">وٛنْدٜ ݧَلْندٜ سِوْتَارٜ يٜىٰسُ اٜ تٛکُّٻٜمٛ اٜ پَٻّٛو ندٜرْ غٜسٜ اَلْکَمَارِ، سٜيْ تٛکُّٻٜمٛ ڤُطِّ ٻٛرُکِ شَمّٜىٰجٜ مَيْرِ اٜ ٻٜ ݧَامَ؞</verse>
				<verse number="24">سٜيْ فَارِسَنْکٛعٜنْ مبِعِمٛ، ‏«‏رَا کٛ تٛکُّٻٜمَ نغَطَتَ؞ کٛ وَطَتَ اٜ ٻٜ نغَطَ کٛ اَتَّوْرَ حَطِ طُمْ وَطَ ݧَلْندٜ سِوْتَارٜ؟»‏</verse>
				<verse number="25">يٜىٰسُ وِعِٻٜ، ‏«‏اٛنْ مٜىٰطَايِ جَنْغُکِ کٛ دَوْدَ وَطِ، کَنْکٛ اٜ غٛنْدُٻٜ اٜ مَاکٛ ندٜ ٻٜ نَنِ وٜىٰلٛ کَدِنْ اٜ ٻٜ ندٜرْ دُلّٜرٜ ݧَمْندُ؟</verse>
				<verse number="26">اٜ جَامَنُ طُمْ اَبِيَتَ وٛنِ مَوْطٛ مَوْٻٜ اَرْدِيٻٜ دِينَ، دَوْدَ نَتِّ لُکُرُ سٜنِيطُمْ ݧَامِ بُرٛودِ شٜنِيطُمْ؞ اَتَّوْرَ بٛو وِعِي اَرْدِيٻٜ دِينَ تَنْ حَانِ ݧَامُکِ بُرٛودِ طُمْ، اَمَّا دَوْدَ ݧَامِطُمْ حَا مَا اٛ حٛکّٛرِ جَادٛوٻٜ اٜ مَاکٛ؞»‏</verse>
				<verse number="27">سٜيْ يٜىٰسُ وِعِٻٜ، ‏«‏ݧَلْندٜ سِوْتَارٜ وَطَا نغَمْ نٜطّٛ، نَاع نٜطّٛ وَطَا نغَمْ ݧَلْندٜ سِوْتَارٜ؞</verse>
				<verse number="28">نغَمْ نٛنْ ٻِي نٜطّٛ اٛ جٛومُ کٛو طُمٜ حَا اٜ ݧَلْندٜ سِوْتَارٜ؞»‏</verse>
			</chapter>
			<chapter number="3">
				<verse number="1">وٛنْدٜ ݧَلْندٜ يٜىٰسُ نَتِّ سُودُ دٛعَارٜ، اٜ وٛودِ غٛطّٛ مٛ جُنْغٛ جَرَانغٛ ندٜرْ مَيْرُ؞</verse>
				<verse number="2">سٜيْ وٛٻّٜ ندٜرْ سُودُ دٛعَارٜ ندُنْ شُتِيمٛ کٛو اٛ يَمْطِتِنَيْ نٜطّٛ اٛنْ ݧَلْندٜ سِوْتَارٜ نغَمْ ٻٜ کٜٻَ کٛ ٻٜ نغُلِّرٛيْتٛومٛ؞</verse>
				<verse number="3">سٜيْ يٜىٰسُ وِعِ مٛ جُنْغٛ جَرَانغٛ اٛنْ، ‏«‏وٛرٛيْ طٛعٛ؞»‏</verse>
				<verse number="4">ندٜنْ يٜىٰسُ پَمِٻٜ وِعِ، ‏«‏کٛ اَتَّوْرَ وِعِ طُمْ وَطَ ݧَلْندٜ سِوْتَارٜ؟ طُمْ وَطَ کٛ وٛوطِ، کٛو طُمْ وَطَ کٛ وٛوطَا؟ طُمْ حِسْنَ يٛنْکِ، کٛو طُمْ وَطَ وَرْحٛورٜ؟»‏ اَمَّا ٻٜ فُو ٻٜ ندٜعِّتِ؞</verse>
				<verse number="5">يٜىٰسُ رَارِٻٜ ٻٜرْندٜ مُوطُمْ اٜ مٜتِّ، اٛ وَنِّي نغَمْ ٻٜرْطٜ مَٻّٜ طٜ شَاتُطٜ؞ سٜيْ اٛ وِعِ مٛ جُنْغٛ جَرَانغٛ اٛنْ، ‏«‏فٛرْتُ جُنْغٛ مَاطَ؞»‏ اٛ فٛرْتِنغٛ، سٜيْ نغٛ يَمْطِتِ؞</verse>
				<verse number="6">سٜيْ فَارِسَنْکٛعٜنْ مبُرْتِي سُودُ دٛعَارٜ ندُنْ، ٻٜ ڤُطِّ مٜدُّکِ اٜ يِمْٻٜ حِرُدُسْ دٛوْ نٛ ٻٜ مبَرْدَتَ يٜىٰسُ؞</verse>
				<verse number="7">سٜيْ يٜىٰسُ دِلِّدِ اٜ تٛکُّٻٜمٛ يَاکِ حَادٜ مبٜىٰلَ غَلِيلِ؞ سٜيْ يِمْٻٜ طُطْٻٜ پِوٛيِٻٜ غَلِيلِ تٛکِّمٛ؞</verse>
				<verse number="8">ندٜ يِمْٻٜ طُطْٻٜ نَنِ حَبَرُ فُو کٛ اٛ وَطَتَ، ٻٜ نغَرِ تٛ مَاکٛ دَغَ يَحُودِيَ، اٜ اُرُشَلِيمَ، اٜ اِدُومِيَ، اٜ فٛنْغٛ شَانغٛلْ اُرْدُنْ، اٜ لٜيْدِ حَادٜ غَرِيجٜ تَايَ اٜ سِدٛنْ؞</verse>
				<verse number="9">اٛ وِعِ تٛکُّٻٜمٛ نغَدَّنَمٛ کٛمِوَلْ نغَمْ يِمْٻٜ طُطْٻٜ کَوْرِتِي تٛع ٻٜ ٻِطَّمٛ؞</verse>
				<verse number="10">اٛ وَطُ نٛنْ نغَمْ اٛ يَمْطِتِنِي يِمْٻٜ طُطْٻٜ حَا ݧَوْٻٜ طُطْٻٜ نغَطِ کَ فِيدُکِ نغَمْ ٻٜ مٜىٰمَمٛ؞</verse>
				<verse number="11">فُو شَرٜلْ نغٜلْ يِمْٻٜ غٛودُٻٜ غِنِّ نغِعِمٛ، سٜيْ ٻٜ نجَنَ يٜىٰسٛ مَاکٛ اٜ ٻٜ مبِعَ اٜ سٜمْبٜ، ‏«‏اَنْ اَ ٻِطّٛ اَللَّه!‏»‏</verse>
				<verse number="12">اَمَّا اٛ وَغِّنِٻٜ تٛع ٻٜ مبِعَکَ کٛو مٛيٜ کَنْکٛ اٛ مٛيٜ؞</verse>
				<verse number="13">يٜىٰسُ پٜنْتِ حٛشّٜىٰرٜ نٛدِّ ٻٜ اٛ يِطِ؞ ٻٜ نجَحِ تٛ مَاکٛ؞</verse>
				<verse number="14">اٛ سُٻِ يِمْٻٜ سَڤّٛ اٜ طِطٛ نغَمْ ٻٜ نجٛوطٛدٛو اٜ مَاکٛ، ندٜنْ اٛ لِلَٻٜ ٻٜ نغَعَجِنٛيَ، اٛ نٛدِّٻٜ لِلَاٻٜ،</verse>
				<verse number="15">اٛ حٛکِّٻٜ بَوْطٜ وُرْتِنْکِ غِنِّ؞</verse>
				<verse number="16">رَا اِنْطٜ يِمْٻٜ ٻٜ اٛ سُٻِ ٻٜنْ:‏ سِيمَنْ مٛ اٛ حٛکِّ اِنْدٜ بِيتُرُسْ،</verse>
				<verse number="17">اٜ يَاکُبُ ٻِي جَبَدِ، اٜ مِݧِرَاوٛ مُوطُمْ يَحَيَ، اٛ حٛکِّٻٜ اِنْدٜ بُوَرْنَجِسْ، وَاتٛ ٻِٻّٜ رِغَّانغٛ،</verse>
				<verse number="18">اٜ اَنْدِرَاوُسْ، اٜ فِلِبُسْ، اٜ بَتِلٛومِ، اٜ مَاتِيُ، اٜ تٛومَ، اٜ يَاکُبُ ٻِي حَلْفَ، اٜ تَادِيُسْ، اٜ سِيمَنْ کَنَنِيَنْکٜىٰجٛ،</verse>
				<verse number="19">اٜ يَحُودَ اِسْکَرِيٛوتِ، غَرْتُطٛ کٛکِّتِرْطٛ يٜىٰسُ؞</verse>
				<verse number="20">ندٜنْ يٜىٰسُ نَتِّ وُرٛ تٛ جٛوطٛتٛو، سٜيْ يِمْٻٜ طُطْٻٜ فُطِّتِ کَوْرِتِ تٛ مَاکٛ حَا کَنْکٛ اٜ تٛکُّٻٜمٛ ٻٜ مبَاوَايِ ݧَامُکِ ݧَمْندُ؞</verse>
				<verse number="21">ندٜ بَنْدِرَاٻٜ مَاکٛ نَنِي نٛنْ، ٻٜ نجَحِ نغَمْ ٻٜ نَنْغٛيَمٛ، نغَمْ ٻٜ نَنِي يِمْٻٜ اٜ مبِعَ، ‏«‏اٛ حَاݝَکٜ؞»‏</verse>
				<verse number="22">مٛودِٻّٜ اَتَّوْرَ غَرٛيْٻٜ دَغَ اُرُشَلِيمَ مبِعِ، ‏«‏بَعَلْجَبُلْ لَامِيطٛ غِنِّ نَنْغِمٛ، ندٜنْ اٜ بَوْطٜ مَاغٛلْ اٛ وُرْتِنِرْتَ غِنِّ؞»‏</verse>
				<verse number="23">سٜيْ يٜىٰسُ نٛدِّٻٜ حٛکِّٻٜ مِسَالُ وِعِٻٜ، ‏«‏نٛ وَطَتَ شٜيْطَنْ رِيوَ شٜيْطَنْ؟</verse>
				<verse number="24">تٛ لَامُ سٜنْدَکٜ اٜ وَݧْوَݧْتِرَ، طُمْ وَاوَتَا طُمْ دَرٛو؞</verse>
				<verse number="25">نٛنْ مَا تٛ وُرٛ سٜنْدَکٜ اٜ وَݧْوَݧْتِرَ، نغٛنْ طٛنْ وُرٛ نغٛ وَاوَتَا نغٛ دَرٛو؞</verse>
				<verse number="26">تٛ لَامُ شٜيْطَنْ سٜنْدَکٜ اٜ وَݧْوَݧْتِرَ، طُمْ وَاوَتَا طُمْ دَرٛو، رٜعِرْدٜ مَاجُمْ وَرِي وٛنْ طٛنْ؞</verse>
				<verse number="27">‏«‏وَلَا بَاوَيْطٛ نَتَّ وُرٛ شٜمْبِطّٛ تٜىٰتَنَمٛ کٛ اٛ وٛودِ، سٜيْ نِ اَرْتَ حَٻُّکِمٛ، ندٜنْ وَاوَ حٛشُّکِ کٛ اٛ وٛودِ ندٜرْ وُرٛ نغٛنْ؞</verse>
				<verse number="28">‏«‏اٜ مِ وِعَعٛنْ غٛونغَ، طُمْ وَاوَيْ يَافَنَاکِ يِمْٻٜ حَکّٜ اٜ کٛو اِرِ طِيٜ حَالَاجِ کَلُّطِ طِ ٻٜ مٜتِ؞</verse>
				<verse number="29">اَمَّا فُو بِعُطٛ کٛ وٛوطَا دٛوْ رُوحُ اَللَّه، اٛ يَافَنْتَاکٜ حَا اَبَدَا؞ حَا اَبَدَا حَکّٜ طُمْ اٜ دٛوْ مَاکٛ؞»‏</verse>
				<verse number="30">يٜىٰسُ وِعِي نٛنْ نغَمْ اٜ ٻٜ مبِعَ، ‏«‏اٜ مٛ وٛودِ غِنّٛلْ؞»‏</verse>
				<verse number="31">سٜيْ مَدُوجٛ يٜىٰسُ اٜ مِݧِرَاٻٜ مَاکٛ نغَرِ ندَرِي يَاسِ، ٻٜ لِلِ غٛطّٛ نٛدّٛيَ يٜىٰسُ؞</verse>
				<verse number="32">يِمْٻٜ طُطْٻٜ اٜ نجٛوطِي اٜ ٻٜ ڤِلِي يٜىٰسُ، ٻٜ مبِعِمٛ، ‏«‏مَدُوجٛ مَاطَ اٜ مِݧِرَاٻٜ مَاطَ اٜ ٻٜ تٛنْ يَاسِ، اٜ ٻٜ طَٻُّتُمَا؞»‏</verse>
				<verse number="33">يٜىٰسُ پَمِٻٜ وِعِ، ‏«‏مٛيٜ وٛنِ مَدُوجٛ اَمْ، ندٜنْ ٻٜيٜ نغٛنِ مِݧِرَاٻٜ اَمْ؟»‏</verse>
				<verse number="34">اٛ رَارِ جٛوطِيٻٜ اٜ ڤِلِيمٛ اٛ وِعِ، ‏«‏رَا مَدُوجٛ اَمْ اٜ مِݧِرَاٻٜ اَمْ طٛعٛ!‏</verse>
				<verse number="35">فُو غَطُطٛ کٛ اَللَّه يِطِ، کَنْکٛ وٛنِ مِݧِرَاوٛ اَمْ اٜ مَدُوجٛ اَمْ؞»‏</verse>
			</chapter>
			<chapter number="4">
				<verse number="1">طٛنْمَا يٜىٰسُ فُطِّ اٜکِّتِنْکِ حَادٜ مبٜىٰلَ غَلِيلِ؞ يِمْٻٜ طُطْٻٜ کَوْرِتِ تٛ مَاکٛ نَاکِ اٛ نَتِّ کٛمِوَلْ اٛ جٛوطِي ندٜرْ مَاغَلْ دٛوْ ندِيَمْ؞ کَوْرُتُٻٜ ٻٜنْ فُو اٜ ٻٜ حَادٜ مبٜىٰلَ نغَنْ دٛوْ نجَارٜىٰندِ؞</verse>
				<verse number="2">سٜيْ اٛ حُوتِرِ مِسَالُ اٛ اٜکِّتِٻٜ اٜکِّتِنٛلْ فٜىٰرٜ‑فٜىٰرٜ طُطْنغٛلْ؞ ندٜرْ اٜکِّتِنٛلْ مَاکٛ اٛ وِعِ،</verse>
				<verse number="3">‏«‏کٜتِّندٜىٰ!‏ غٛطّٛ دٜمٛووٛ يَحِ نغٜسَ نغَمْ سَاکَ اَوْدِ؞</verse>
				<verse number="4">اٜ مٛ ندٜرْ سَاکُکِ اَوْدِ ندِنْ، وٛنْدِ يَنِ دٛوْ طَتَلْ، شٛلِّ نغَرِ شُڤِّدِندِ؞</verse>
				<verse number="5">وٛنْدِ بٛو يَنِ ندٜرْ کَاپٜ؛ طٛنْ ندِ حٜٻَايِ لٜيْدِ طُنْدِ؞ ندِ فُطِ جَوْطُمْ نغَمْ لٜيْدِ ندِنْ لُغَّا؞</verse>
				<verse number="6">اَمَّا ندٜ نَانغٜ وُرْتٛيِي فِيِندِ، سٜيْ ندِ يٛورِ نغَمْ ندِ وَلَا طَطِ؞</verse>
				<verse number="7">وٛنْدِ اَوْدِ بٛو يَنِ ندٜرْ غِعٜ، سٜيْ غِعٜ طٜنْ مَوْنِ ٻِطِّندِ حَا ندِ وَاوَايِ وَطُکِ شَمّٜىٰجٜ؞</verse>
				<verse number="8">اَمَّا وٛنْدِ اَوْدِ يَنِ دٛوْ لٜيْدِ مبٛنْدِ ندِ فُطِ ندِ مَوْنِ ندِ وَطِ شَمّٜىٰجٜ؞ وٛنْدِ وَطِ غَبّٜ 30، وٛنْدِ وَطِ غَبّٜ 60، وٛنْدِ حَا 100؞»‏</verse>
				<verse number="9">ندٜ يٜىٰسُ حٜىٰݧِ حٛکُّکِ مِسَالُ طُعُمْ، سٜيْ اٛ وِعِ، ‏«‏غٛودُطٛ نٛڤِّ نَنُکِ فُو نَنَ؞»‏</verse>
				<verse number="10">ندٜ يٜىٰسُ اٜ جٛوطِي کَنُمْ تَنْ، تٛکُّٻٜمٛ سَڤّٛ اٜ طِطٛ اٜ وٛٻّٜ تٛکُّٻٜمٛ نجَحِ تٛ مَاکٛ ٻٜ پَمِمٛ اٛ حٛکَّٻٜ مَعَنَ طُمْ طٛنْ مِسَالُ؞</verse>
				<verse number="11">سٜيْ اٛ وِعِٻٜ، ‏«‏اٛنٛنْ اٛنْ کٛکَّامَ فَامُکِ سِرُّ لَامُ اَللَّه، اَمَّا يِمْٻٜ ٻٜ نغَلَا ندٜرْ مٛوطٛنْ، کٛو طُمٜ سٜيْ اٜ مِسَالُ،</verse>
				<verse number="12">نغَمْ، ‏‹‏اٜ ٻٜ ندَارَ، اَمَّا ٻٜ نغِعَتَا؞ اٜ ٻٜ نَنَ، اَمَّا ٻٜ ڤَامَتَا؞ نغَمْ تٛ نَاع نٛنْ طُمْ غَطٛتٛوطُمْ ٻٜ نَنَ، ٻٜ تُوبَ، طُمْ يَافَنٛوٻٜ؞›‏ »‏</verse>
				<verse number="13">سٜيْ يٜىٰسُ وِعِٻٜ، ‏«‏اٛنْ ڤَامَايِ مِسَالُ طُعُمْ؟ تٛو، نٛ ڤَامِرْتٛنْ مِسَالُ کٛرِيطُمْ؟</verse>
				<verse number="14">کٛ دٜمٛووٛ اٛنْ سَاکِ وٛنِ وٛلْدٜ اَللَّه؞</verse>
				<verse number="15">وٛٻّٜ يِمْٻٜ اٜ نَنْدِ اٜ اَوْدِ نجَنُندِ دٛوْ طَتَلْ؞ شَرٜلْ نغٜلْ ٻٜ نَنِ وٛلْدٜ اَللَّه، طٛنْ اٜ طٛنْ شٜيْطَنْ وَرَ حٛشَّندٜ دَغَ ندٜرْ ٻٜرْطٜ مَٻّٜ؞</verse>
				<verse number="16">وٛٻّٜ بٛو اٜ نَنْدِ اٜ اَوْدِ نجَنُندِ حَکُّندٜ کَاپٜ؞ تٛ ٻٜ نَنِي وٛلْدٜ اَللَّه، طٛنْ اٜ طٛنْ ٻٜ نجَٻَندٜ ندٜرْ بٜلْطُمْ ٻٜرْندٜ؞</verse>
				<verse number="17">اَمَّا ندٜ ٻٜ نغَلَا طَطِ، ٻٜ مُݧَيْ شَرٜلْ سٜطَّ تَنْ؞ تٛ شَطٜىٰلٜ کٛو تٛرَّ وَرِي نغَمْ وٛلْدٜ ندٜنْ، طٛنْ اٜ طٛنْ ٻٜ نجٛوفَندٜ؞</verse>
				<verse number="18">وٛٻّٜ کَدِنْ اٜ نَنْدِ اٜ اَوْدِ شَاکَاندِ ندٜرْ غِعٜ؞ ٻٜ نَنِ وٛلْدٜ ندٜنْ،</verse>
				<verse number="19">اَمَّا وَنُّکِ اٜ فِي دُونِيَارُ، اٜ يِدّٜ جَوْدِ، اٜ سُونٛ فٜىٰرٜ‑فٜىٰرٜ نَتِّ ٻٜرْطٜ مَٻّٜ ٻِطِّ وٛلْدٜ ندٜنْ کَطِندٜ وَلُّکِٻٜ ٻٜ نغَطَ کٛ اَللَّه يِطِ؞</verse>
				<verse number="20">وٛٻّٜ بٛو اٜ نَنْدِ اٜ اَوْدِ شَاکَاندِ دٛوْ لٜيْدِ مبٛنْدِ؞ ٻٜ نَنِ وٛلْدٜ اَللَّه، ٻٜ نجَٻِندٜ، ٻٜ کُوتِنِرِندٜ حَا ٻٜ کٜٻِ ٻٜيْدَارِ، وٛٻّٜ کٜٻِ ندٜ 30، وٛٻّٜ کٜٻِ ندٜ 60، وٛٻّٜ حَا ندٜ 100؞»‏</verse>
				<verse number="21">اٛ وِعِٻٜ، ‏«‏اٛنْ نغَدَّيْ فِتِلَارُ کِڤّٛنْ تُمُّدٜ دٛوْ مَيْرُ، کٛو ندٜسٛنْدُ لٜيْ لٜىٰسٛ؟ نَاع اٛنْ ندٜسَيْندُ دٛوْ دَنْکِ؟</verse>
				<verse number="22">فُو کٛ سُوطِي، طُمْ وُرْتِنَيْطُمْ اٜ نجَيْرِ، نٛنْ مَا فُو کٛ اٛمْبَا طُمْ اٛمْتٜتٜىٰطُمْ؞</verse>
				<verse number="23">غٛودُطٛ نٛڤِّ نَنُکِ فُو نَنَ؞»‏</verse>
				<verse number="24">اٛ فُطِّتِ اٛ وِعِٻٜ، ‏«‏ڤَامٜىٰ بٛطُّمْ اٜ کٛ نَنٛتٛنْ!‏ اٜ ڤٛوندِرْغٜلْ نغٜلْ ڤٛوندِرْتٛنْ، اٜ مَاغٜلْ طُمْ فٛوندِرَنْتَعٛنْ حَا مَا طُمْ ٻٜيْدَنَعٛنْ؞</verse>
				<verse number="25">نغَمْ فُو غٛودُطٛ فَامُ دٛوْ لَامُ اَللَّه طُمْ ٻٜيْدَنَيْمٛ؞ اَمَّا مٛ وَلَا فَامُ دٛوْ لَامُ اَللَّه، کٛو کٛ اٛ وٛودِ مَا طُمْ جَٻَيْطُمْ؞»‏</verse>
				<verse number="26">يٜىٰسُ فُطِّتِ وِعِ، ‏«‏لَامُ اَللَّه اٜ نَنْدِ اٜ نٜطّٛ شَاکٛووٛ اَوْدِ اٜ نغٜسَ؞</verse>
				<verse number="27">وَالَ فِنَ، کٛو اٜ مٛ طَانِي کٛو اٛ طَانَاکِ، اَوْدِ ندِنْ فُطَيْ مَوْنَ، اَمَّا اٛ اَنْدَا نٛ طُمْ وَطِرِ؞</verse>
				<verse number="28">لٜيْدِ اٜ وُرْتِنَ غَوْرِ اٜ حٛورٜ مَيْرِ؞ اَرَنْدٜ پٛمْبَلْ وُرْتٛتٛ، ندٜنْ سَمّٜىٰرٜ، ندٜنْ سَمّٜىٰرٜ ندٜنْ وُرْتِنَ نغَبّٛيْ؞</verse>
				<verse number="29">تٛ غَوْرِ ندِنْ ٻٜنْدِي، سٜيْ اٛ يَادَ اٜ لَوْجٜىٰرُ اٛ تَپَ، نغَمْ شَرٜلْ اِتُّکِندِ وَرِي؞»‏</verse>
				<verse number="30">يٜىٰسُ کَدِنْ وِعِ، ‏«‏کٛ نَنْدِنَيْمِ لَامُ اَللَّه؟ کٛو بٛو اٜ طُمٜ مِسَالُ نَنْدِنَيْمِطُمْ؟</verse>
				<verse number="31">اٜ طُمْ نَنْدِ اٜ غَبّٜلْ مَسْتَتْ، غَبّٜلْ ٻُرْنغٜلْ کٛو نغٜلٜ غَبّٜلْ اَاوٜتٜىٰنغٜلْ فَمْطُکِ؞</verse>
				<verse number="32">فُو اٜ نٛنْ تٛ نغٜلْ اَاوَامَ، اٜ نغٜلْ مَوْنَ نغٜلْ ٻُرَ کٛو نغٜلٜ لٜغّٜلْ مَوْنُکِ، نغٜلْ وَطَ لِشٜ مَوْطٜ حَا شٛلِّ کٛطَ ندٜرْ طٛوْدِ مَاغٜلْ؞»‏</verse>
				<verse number="33">يٜىٰسُ حُوتِرِي اِرِ مِسَالُ طُعُمْ طُطُّمْ، اٛ وَعَجِنَنِٻٜ وٛلْدٜ اَللَّه حَا کٜىٰرٛلْ نٛ ٻٜ مبَاوِ فَامُکِ؞</verse>
				<verse number="34">فُو کٛ اٛ وِعَتَٻٜ اٜ مٛ حُوتِرَ مِسَالُ؞ اَمَّا تٛ اٜ مٛ وٛنْدِ اٜ تٛکُّٻٜمٛ کَمْٻٜ تَنْ، سٜيْ اٛ وِعَٻٜ مَعَنَ کٛ اٛ وِعِ؞</verse>
				<verse number="35">اٜ ندٜنْ طٛنْ ݧَلْندٜ اَلَاسَرَ يٜىٰسُ وِعِ تٛکُّٻٜمٛ، ‏«‏اٜنْ کُولُ فٛنْغٛ مبٜىٰلَ؞»‏</verse>
				<verse number="36">سٜيْ تٛکُّٻٜمٛ اَلِ يِمْٻٜ حَوْرُتُٻٜ، ٻٜ نَتِّ ندٜرْ کٛمِوَلْ نغَلْ اٛ وٛنِ ندٜرْ، ٻٜ ندِلِّدِ اٜ مَاکٛ؞ اٜ وٛودِ کٛمِيجٜ فٜىٰرٜ تٛکِّٻٜ؞</verse>
				<verse number="37">سٜيْ اِيٜىٰندٜ اٜ حٜنْدُ شٜمْبِنْدُ اُمّٛيِي، غٜىٰلٛوطِ ندِيَمْ ڤُطِّ ڤِيکِ کٛمِوَلْ نغَلْ، ندِيَمْ نَتِّ ندٜرْ مَاغَلْ حَا نَاکِ کٛمِوَلْ نغَلْ ٻَدِي حٜىٰوَ ندِيَمْ؞</verse>
				<verse number="38">يٜىٰسُ بٛو اٜ تٛنْ غَطَ کٛمِوَلْ نغَلْ اٜ طَانِي دٛوْ ٻَنْتِرْطُمْ حٛورٜ؞ سٜيْ تٛکُّٻٜمٛ ڤِنْدِنِمٛ مبِعِمٛ، ‏«‏مٛودِبّٛ، اَ وَنَّايِ تٛ اٜنْ کَلْکِي؟»‏</verse>
				<verse number="39">سٜيْ اٛ اُمِّي، اٛ حَٻَنِ حٜنْدُ ندُنْ، اٛ وِعِ غٜىٰلٛوطِ ندِيَمْ طِنْ، ‏«‏ندٜعِّتٜىٰ!‏ اَلٜىٰ!‏»‏ سٜيْ حٜنْدُ ندُنْ اَلِ، کٛو طُمٜ دٜعِّتِ؞</verse>
				<verse number="40">اٛ وِعِ تٛکُّٻٜمٛ، ‏«‏نغَمْ طُمٜ نغٛودُطٛنْ کُلٛلْ؟ حَا جٛونِ اٛنْ کٛولَاکِيَمْ؟»‏</verse>
				<verse number="41">ٻٜ کُلْتٛرِ، ٻٜ پَمْپَمْتِرِ، ٻٜ مبِعِ، ‏«‏طُمْ مٛيٜ اٛعٛ؟ حَا حٜنْدُ اٜ غٜىٰلٛوطِ ندِيَمْ اٜ نغَطَ کٛ اٛ وِعِ!‏»‏</verse>
			</chapter>
			<chapter number="5">
				<verse number="1">يٜىٰسُ اٜ تٛکُّٻٜمٛ کُولِ فٛنْغٛ مبٜىٰلَ ٻٜ نجٛتِّي لٜيْدِ غَارَسِنْکٛعٜنْ؞</verse>
				<verse number="2">ندٜ يٜىٰسُ وُرْتِي دَغَ ندٜرْ کٛمِوَلْ نغَلْ، سٜيْ غٛطّٛ غٛودُطٛ غِنّٛلْ پِوٛيِ تٛ غٜنَالٜ تَٻِّيمٛ؞</verse>
				<verse number="3">نٜطّٛ اٛنْ ندٜرْ غٜنَالٜ اٛ جٛوطٛتٛو، وَلَا بَاوَيْطٛ حَٻُّکِمٛ، کٛو اٜ ٻٛغِّ نجَمْندِ؞</verse>
				<verse number="4">ندٜ طُطُّمْ اٜ مٛ حَٻِّرٜىٰ ٻٛغِّ نجَمْندِ جُوطٜ اٜ کٛيْطٜ، اَمَّا اٛ تَپَطِ اٛ يٜوَ نجَمْندِ غَطَاندِ تٛ کٛيْطٜ مَاکٛ؞ وَلَا غٛودُطٛ سٜمْبٜ بَاوَيْطٛ جٛغَاکِمٛ؞</verse>
				<verse number="5">جٜمَّ اٜ ݧَلَوْمَ اٜ مٛ ندٜرْ غٜنَالٜ کٛو دٛوْ کٛشّٜىٰجٜ، اٜ مٛ وُلَّ سٜمْبٜىٰ، اٜ مٛ تَپِرَ ٻَنْدُ مَاکٛ اٜ کَاپٜ؞</verse>
				<verse number="6">ندٜ اٛ حَيْنِي يٜىٰسُ، اٛ دٛغِّ اٛ يَحِ تٛ مَاکٛ، اٛ دِشِّي يٜىٰسٛ مَاکٛ؞</verse>
				<verse number="7">اٛ وُلِّ سٜمْبٜىٰ اٛ وِعِ، ‏«‏کٛ وَنُّمَا اٜ اَمْ، يٜىٰسُ ٻِطّٛ اَللَّه جٛومُ مَنْغُ؟ اٜ مِ تٛرٛمَا نغَمْ اَللَّه، تَاع تٛرَّمْ؞»‏</verse>
				<verse number="8">اٛ وِعُ نٛنْ نغَمْ يٜىٰسُ وِعِي، ‏«‏اَنْ غِنّٛلْ، وُرْتَ ندٜرْ نٜطّٛ اٛعٛ!‏»‏</verse>
				<verse number="9">سٜيْ يٜىٰسُ پَمِنغٛلْ وِعِ، ‏«‏نٛ اِنْدٜ مَاطَ؟»‏ نغٛلْ نٛوتِي نغٛلْ وِعِ، ‏«‏طُطِّ، نغَمْ اٜ مِنْ طُوطِ؞»‏</verse>
				<verse number="10">سٜيْ نغٛلْ وَطِ کَ تٛرَاکِ يٜىٰسُ تٛع اٛ رِيوَطِ دَغَ لٜيْدِ ندِنْ؞</verse>
				<verse number="11">حَادٜ طٛنْ اٜ وٛودِ اٛرْندٜ اَلَدٜىٰجِ طُطِّ اٜ دُرَ تٛ رٜغٛرْدٜ حٛشّٜىٰرٜ؞</verse>
				<verse number="12">سٜيْ غِنِّ طِنْ تٛرِي يٜىٰسُ طِ مبِعِ، ‏«‏اَلُمِنْ مِنْ نَتّٛيَ اَلَدٜىٰجِ طِنْ نِ؞»‏</verse>
				<verse number="13">يٜىٰسُ جَٻِ، سٜيْ طِ مبُرْتِي طِ نَتّٛيِ اَلَدٜىٰجِ طِنْ؞ اَلَدٜىٰجِ طِنْ بٛو کٜوْتِي 2,000؞ اٛرْندٜ ندٜنْ فُو ݧَارِ جِڤّٛيِي دَغَ دٛوْ پٛلْدٜ ندٜنْ يَنِ ندٜرْ مبٜىٰلَ، ندِيَمْ ݧَامِطِ؞</verse>
				<verse number="14">وٛيْنَاٻٜ اَلَدٜىٰجِ طِنْ ندٛغِّ مبِعٛيِکَ يِمْٻٜ ندٜرْ غَرِيرِ اٜ يِمْٻٜ نغَرِحٛيْ؞ يِمْٻٜ ٻٜنْ نجَحِ نغِعَ کٛ وَطِ؞</verse>
				<verse number="15">ندٜ ٻٜ نغَرِ تٛ يٜىٰسُ وٛنِ، ٻٜ نغِعِ غٛودُنٛوطٛ غِنِّ طُطِّ اٛنْ، اٜ مٛ جٛوطِي طٛنْ، اٜ ٻٛرْنِي، اٜ مٛ ندٜرْ حَکِّيلٛ مَاکٛ؞ کٛو مٛيٜ مَٻّٜ حُلِ؞</verse>
				<verse number="16">غِعُٻٜ کٛ وَطِ ٻٜ مبِعِ يِمْٻٜ ٻٜنْ کٛ حٜٻِ غٛودُنٛوطٛ غِنِّ اٛنْ اٜ اَلَدٜىٰجِ طِنْ؞</verse>
				<verse number="17">سٜيْ يِمْٻٜ ٻٜنْ ڤُطِّ تٛرَاکِ يٜىٰسُ اَلَنَٻٜ لٜيْدِ مَٻّٜ؞</verse>
				<verse number="18">يٜىٰسُ اٜ نَتَّ کٛمِوَلْ، سٜيْ غٛودُنٛوطٛ غِنِّ اٛنْ تٛرِي دِلِّدَ اٜ يٜىٰسُ؞</verse>
				<verse number="19">اَمَّا يٜىٰسُ جَٻَايِ اٛ دِلِّدَ اٜ مُوطُمْ، وِعِمٛ، ‏«‏حٛوتُ تٛ بَنْدِرَاٻٜ مَاطَ مبِعَٻٜ فِي مَوْطُمْ طُمْ جٛومِرَاوٛ وَطَنْمَا اٜ نٛ اٛ يُرْمِنِرَنْمَا؞»‏</verse>
				<verse number="20">سٜيْ نٜطّٛ اٛنْ دِلِّ لٜيْدِ دِکَڤٛلِسْ، اٛ فُطِّ حٛکُّکِ حَبَرُ فِي مَوْطُمْ طُمْ يٜىٰسُ وَطَنِمٛ؞ فُو يِمْٻٜ ٻٜنْ کَيْطِنِ؞</verse>
				<verse number="21">ندٜ يٜىٰسُ فُطِّتِ حُولِ فٛنْغٛ مبٜىٰلَ ندٜرْ کٛمِوَلْ، يِمْٻٜ طُطْٻٜ کَوْرِتِ تٛ مَاکٛ، کَنْکٛ بٛو اٜ مٛ حَادٜ مبٜىٰلَ نغَنْ؞</verse>
				<verse number="22">سٜيْ غٛعٛتٛ ندٜرْ اَرْدِيٻٜ سُودُ دٛعَارٜ بِعٜتٜىٰطٛ جَايِرُسْ وَرِ؞ ندٜ اٛ يِعِ يٜىٰسُ، اٛ دِشِّي يٜىٰسٛ مَاکٛ،</verse>
				<verse number="23">اٛ وَطِ کَ تٛرَاکِ يٜىٰسُ، اٜ مٛ وِعَ، ‏«‏ٻِطّٛ اَمْ سُرْبَاجٛ ڤَمَرٛ ٻَدَکٜ مَيْدٜ، اٜ مِ تٛرٛمَا نغَرَا مٜىٰمَامٛ نغَمْ اٛ يَمْطِتَ تٛع اٛ مَايَ؞»‏</verse>
				<verse number="24">سٜيْ يٜىٰسُ يَادِ اٜ مَاکٛ؞ يِمْٻٜ طُطْٻٜ تٛکِّمٛ، اٜ ٻٜ ٻِطَّمٛ؞</verse>
				<verse number="25">اٜ وٛودِ غٛطّٛ دٜبّٛ طٛنْ غَطُطٛ دُوٻِ سَڤّٛ اٜ طِطِ اٜ تٛرّٛدٛو اٜ رُفُکِ پِيپَمْ؞</verse>
				<verse number="26">دٜبّٛ اٛنْ تٛرَّکٜ نَاع سٜطَّ تٛ جُوطٜ ݧَوْندٛوٻٜ طُطْٻٜ، اٛ مَجِّنِي فُو جَوْدِ مَاکٛ؞ اٛ يَمْطِتَايِ، اَمَّا ݧَوُ طُمْ ٻٜيْدِي؞</verse>
				<verse number="27">ندٜنْ مَا اٛ نَنِي حَبَرُ يٜىٰسُ، سٜيْ اٛ پِوٛيِ غَطَ يٜىٰسُ ندٜرْ يِمْٻٜ، اٛ مٜىٰمِ تٛغّٛورٜ مَاکٛ؞</verse>
				<verse number="28">نغَمْ اٛ وِعِي ندٜرْ ٻٜرْندٜ مَاکٛ، ‏«‏کٛو تٛغّٛورٜ مَاکٛ مٜىٰمُمِ تَنْ، مِ يَمْطِتَيْ؞»‏</verse>
				<verse number="29">طٛنْ اٜ طٛنْ پِيپَمْ طَمْ دَرِي، اٛ نَنِ ندٜرْ ٻَنْدُ مَاکٛ طُمْ يَمْطِتِنِيمٛ دَغَ ݧَوُ مَاکٛ؞</verse>
				<verse number="30">طٛنْ اٜ طٛنْ يٜىٰسُ فَامِ بَوْطٜ مبُرْتَکٜ دَغَ ندٜرْ مُوطُمْ؞ اٛ وَيْلِتِي ندٜرْ يِمْٻٜ، اٛ وِعِ، ‏«‏مٛيٜ مٜىٰمِ تٛغّٛورٜ اَمْ؟»‏</verse>
				<verse number="31">سٜيْ تٛکُّٻٜمٛ مبِعِمٛ، ‏«‏اَ يِعَ يِمْٻٜ طُطْٻٜ اٜ ٻِطُّمَا، اَمَّا اَ پَمَ مٛيٜ مٜىٰمُمَا؟»‏</verse>
				<verse number="32">اَمَّا يٜىٰسُ وَطِ کَ رَارُکِ ندٜرْ يِمْٻٜ ٻٜنْ نغَمْ يِعَ مٛيٜ مٜىٰمِمٛ؞</verse>
				<verse number="33">دٜبّٛ اٛنْ بٛو ندٜ اٜ مٛ اَنْدِ کٛ حٜٻِ ٻَنْدُ مَاکٛ، اٛ وَرِ ندٜرْ کُلٛلْ اٜ مٛ دِوْنَ، اٛ دِشِّي يٜىٰسٛ يٜىٰسُ، اٛ وِعِمٛ غٛونغَ دٛوْ کٛو طُمٜ کٛ وَطِ؞</verse>
				<verse number="34">سٜيْ يٜىٰسُ وِعِمٛ، ‏«‏بَنْدِرَاوٛ، حٛولَارٜ مَاطَ يَمْطِتِنِيمَ؞ نجِڤّٛطَا جَمْ، اَ حٛيِي دَغَ ݧَوُ مَاطَ؞»‏</verse>
				<verse number="35">يٜىٰسُ اٜ مٜتَ، سٜيْ وٛٻّٜ دَغَ وُرٛ جَايِرُسْ اَرْدِيطٛ سُودُ دٛعَارٜ اٛنْ نغَرِ، ٻٜ مبِعِمٛ، ‏«‏ٻِطّٛ مَاطَ مَايِي؞ نغَمْ طُمٜ نغَنَّتَا مٛودِبّٛ کَدِنْ؟»‏</verse>
				<verse number="36">اَمَّا يٜىٰسُ وَنَّايِ اٜ کٛ ٻٜ مبِعِ، اٛ وِعِ اَرْدِيطٛ سُودُ دٛعَارٜ اٛنْ، ‏«‏تَاع حُلُ، حٛولَيَمْ تَنْ؞»‏</verse>
				<verse number="37">اٛ اَلَايِ کٛو مٛيٜ يَادِ اٜ مَاکٛ سٜيْ بِيتُرُسْ، اٜ يَاکُبُ، اٜ يَحَيَ مِݧِرَاوٛ يَاکُبُ؞</verse>
				<verse number="38">ندٜ ٻٜ نجٛتِّي وُرٛ جَايِرُسْ، يٜىٰسُ يِعِ يِمْٻٜ ندٜرْ وَنَّارٜ، وٛٻّٜ اٜ مبٛيَ، وٛٻّٜ اٜ نغُلَّ اٜ سٜمْبٜ؞</verse>
				<verse number="39">اٛ نَتِّ، اٛ وِعِ، ‏«‏نغَمْ طُمٜ نَتُّطٛنْ وَنَّارٜ ندٜعٜ اٛنْ مبٛيَ؟ سُرْبَاجٛ اٛنْ اٛ مَايَايِ، اَمَّا اٛ طَانِ تَنْ؞»‏</verse>
				<verse number="40">سٜيْ ٻٜ نجَلِمٛ؞ اٛ وُرْتِنِٻٜ ٻٜ فُو يَاسِ، اٛ حٛشِّ ݧَاکٛ سُرْبَاجٛ اٛنْ اٜ مَدُوجٛ مَاکٛ اٜ تٛکُّٻٜمٛ ٻٜ اٛ وٛنْدِ، ٻٜ نَتِّ تٛ سُرْبَاجٛ اٛنْ وٛنِ؞</verse>
				<verse number="41">يٜىٰسُ جٛغِي جُنْغٛ سُرْبَاجٛ اٛنْ وِعِ، ‏«‏تَلِيتَ، کُمِ،»‏ وَاتٛ، ‏«‏سُرْبَاجٛ، اُمَّ!‏»‏</verse>
				<verse number="42">طٛنْ اٜ طٛنْ سُرْبَاجٛ اٛنْ اُمِّي فُطِّ يَادُ؞ اٜ مٛ وٛودِ دُوٻِ سَڤّٛ اٜ طِطِ؞ فِي طُمْ حَيْطِنِٻٜ نَاع سٜطَّ؞</verse>
				<verse number="43">يٜىٰسُ وَغِّنِٻٜ وِعِ تٛع ٻٜ نجَٻَ ٻٜ مبِعَکَ کٛو مٛيٜ؞ ندٜنْ اٛ وِعِٻٜ، ‏«‏کٛکّٜىٰمٛ غٛطُّمْ اٛ ݧَامَ؞»‏</verse>
			</chapter>
			<chapter number="6">
				<verse number="1">سٜيْ يٜىٰسُ اَلِ وِغٜىٰرٜ ندٜنْ سٛعِّي غَرِيرِ تٛ مَوْنِ، تٛکُّٻٜمٛ نجَادِ اٜ مَاکٛ؞</verse>
				<verse number="2">ندٜ ݧَلْندٜ سِوْتَارٜ وَرِ، اٛ فُطِّ اٜکِّتِنْکِ ندٜرْ سُودُ دٛعَارٜ؞ يِمْٻٜ طُطْٻٜ نَنْٻٜ کٛ اٛ وِعِ، ٻٜ کَيْطِنِ اٜ اٜکِّتِنٛلْ مَاکٛ؞ اٜ ٻٜ مبِعَ، ‏«‏تٛيٜ نٜطّٛ اٛعٛ حٜٻِ فُو فِي طُعُمْ؟ تٛيٜ اٛ حٜٻِ اِرِ فَامُ طُعُمْ؟ تٛيٜ اٛ حٜٻِ بَوْطٜ وَطُکِ اِرِ کُوطٜ کَيْطِنِيطٜ طٜعٜ؟</verse>
				<verse number="3">نَاع کَنْکٛ وٛنِ اٛنْ طٛنْ شٜحٛووٛ، ٻِطّٛ مَرْيَامَ، مَوْنِرَاوٛ يَاکُبُ، اٜ يُسُفُ، اٜ يَحُودَ، اٜ سِيمَنْ؟ ندٜنْ مِݧِرَاٻٜ مَاکٛ رٜوْٻٜ نَاع اٜنْ نغٛنْدِ اٜ مَٻّٜ طٛعٛ؟»‏ سٜيْ ٻٜ نجَوَنِمٛ؞</verse>
				<verse number="4">يٜىٰسُ وِعِٻٜ، ‏«‏کٛو تٛيٜ يِمْٻٜ اٜ کٛکَّ اَنَّبِيجٛ مَنْغُ، اَمَّا يِمْٻٜ غَرِيرِ مَاکٛ، اٜ بَنْدِرَاٻٜ مَاکٛ، اٜ يِمْٻٜ وُرٛ مَاکٛ، ٻٜ کٛکَّتَامٛ مَنْغُ؞»‏</verse>
				<verse number="5">يٜىٰسُ وَاوَايِ وَطُکِ غٛطُّمْ کَيْطِنِيطُمْ تٛنْ، سٜيْ نِ يِمْٻٜ سٜطَّ ٻٜ نجَمْطَا اٛ يٛوِ جُوطٜ مَاکٛ دٛوْ مَٻّٜ اٛ يَمْطِتِنِٻٜ؞</verse>
				<verse number="6">اٛ حَيْطِنِ نغَمْ ٻٜ کٛولَاکِمٛ؞ يٜىٰسُ اٜ يِيلٛو اٜ اٜکِّتِنَ ندٜرْ نغَرِحٛيْ؞</verse>
				<verse number="7">اٛ نٛدِّ تٛکُّٻٜمٛ سَڤّٛ اٜ طِطٛ، اٛ لِلِٻٜ طِطٛ‑طِطٛ، اٛ حٛکِّٻٜ لَامُ دٛوْ غِنِّ؞</verse>
				<verse number="8">اٛ وِعِٻٜ تٛع ٻٜ کٛشَّ غٛطُّمْ نغَمْ يَادُ، کٛو ݧَمْندُ، کٛو جَکَارٜ، کٛو شٜىٰدٜ اٜ جِيبَ؞ سَوْرُ تَنْ ٻٜ نجٛغٛتٛو؞</verse>
				<verse number="9">ٻٜ نغَتَّ ڤَطٜ، اَمَّا تٛع ٻٜ ٻٛرْنٛو تٛغّٛوجٜ طِطِ؞</verse>
				<verse number="10">اٛ بٛو وِعِٻٜ، ‏«‏فُو وُرٛ نغٛ نجِڤِّيطٛنْ، نجٛوطٜىٰ ندٜرْ مَاغٛ نَا اٛنْ اَلِي غَرِيرِ ندِنْ؞</verse>
				<verse number="11">تٛ طُمْ جَٻَّاکِعٛنْ اٜ وِغٜىٰرٜ، کٛو طُمْ وَݧِي حٜتِّندَنَاکِعٛنْ، ڤِطّٜىٰ سٛلَّارٜ کٛيْطٜ مٛوطٛنْ شَرٜلْ کٛ اَلٛتٛنْ وِغٜىٰرٜ ندٜنْ؞ کَنْجُمْ حٛلَّتَ ٻٜ نغَطِي حَکّٜ؞»‏</verse>
				<verse number="12">سٜيْ ٻٜ ندِلِّ اٜ ٻٜ نغَعَجِنَ وِعُکِ يِمْٻٜ تُوبَ؞</verse>
				<verse number="13">ٻٜ مبُرْتِنَنِ يِمْٻٜ طُطْٻٜ غِنِّ، طُطْٻٜ ٻٜ نجَمْطَا بٛو ٻٜ مٛيْتَنِٻٜ نٜبَّمْ ٻٜ نجَمْطِتِنِٻٜ؞</verse>
				<verse number="14">حِرُدُسْ لَامِيطٛ نَنِ حَبَرُ فِي طُعُمْ، نغَمْ اِنْدٜ يٜىٰسُ اَنْدَامَ کٛو تٛيٜ؞ وٛٻّٜ اٜ مبِعَ يَحَيَ غَطٛووٛ بَڤْتِسْمَ اُمِّنَا دَغَ مَيْدٜ، کَنْجُمْ وَطِ اٜ مٛ وٛودِ بَوْطٜ وَطُکِ کُوطٜ کَيْطِنِيطٜ؞</verse>
				<verse number="15">وٛٻّٜ بٛو مبِعِ، ‏«‏طُمْ اَنَّبِ اِلِيَ؞»‏ ندٜنْ وٛٻّٜ مبِعِ، ‏«‏اٛ اَنَّبِيجٛ بٛ اَنَّبٛعٜنْ ندٜنّٛ؞»‏</verse>
				<verse number="16">اَمَّا ندٜ حِرُدُسْ نَنِ نٛنْ، اٛ وِعِ، ‏«‏يَحَيَ مٛ اِتَّنْمِ حٛورٜ، کَنْکٛ اُمِّنَا دَغَ مَيْدٜ!‏»‏</verse>
				<verse number="17">نغَمْ ندٜنّٛ حِرُدُسْ اٜ حٛورٜ مُوطُمْ وَطِي طُمْ نَنْغِي يَحَيَ، طُمْ حَٻِّمٛ، طُمْ سُرِمٛ ندٜرْ سُودُ شُرَلْ؞ اٛ وَطُ نٛنْ نغَمْ حِرُودِيَ دٜبّٛ مَوْنِرَاوٛ مَاکٛ فِلِبُسْ مٛ اٛ تٜعِ؞</verse>
				<verse number="18">نغَمْ يَحَيَ وَطِي کَ وِيکِ حِرُدُسْ، ‏«‏طُمْ حَانَايِ تٜعَا دٜبّٛ مَوْنِرَاوٛ مَاطَ؞»‏</verse>
				<verse number="19">حِرُودِيَ بٛو ندٜرْ ٻٜرْندٜ مَاکٛ اٜ مٛ جٛغِتِي يَحَيَ اٜ مٛ يِطِ وَرْکِمٛ؞ اَمَّا اٛ وَاوَايِ وَرْکِمٛ،</verse>
				<verse number="20">نغَمْ حِرُدُسْ اٜ حُلَ يَحَيَ اٜ سُرَنَمٛ، ندٜ اٜ مٛ اَنْدِ کَنْکٛ اٛ اَادِلِيجٛ اٛ شٜنِيطٛ؞ فُو شَرٜلْ نغٜلْ حِرُدُسْ نَنِ حَالَ يَحَيَ، اٜ مٛ نَتَّ وَنَّارٜ؞ اَمَّا فُو اٜ نٛنْ اٜ مٛ يِطِ حٜتِّندَنَاکِمٛ؞</verse>
				<verse number="21">اَمَّا حِرُودِيَ حٜٻِ لَاوٛلْ نٛ وَرِرْتَ يَحَيَ؞ ݧَلْندٜ حُمْتٛ سِفْتٛرْکِ دَݧْنغٛلْ حِرُدُسْ، حِرُدُسْ سِرْيِي حُمْتٛ نغَمْ کُوٛوٻٜ مَوْٻٜ ندٜرْ لَامُ مَاکٛ، اٜ مَوْٻٜ اَرْدِيٻٜ سٛوجِعٜنْ، اٜ مَوْٻٜ لٜيْدِ غَلِيلِ؞</verse>
				<verse number="22">ندٜ ٻِطّٛ حِرُودِيَ سُرْبَاجٛ نَتِّ وَمِ، اٛ وٜلْنَنِ حِرُدُسْ ٻٜرْندٜ اٜ حٛٻّٜ مَاکٛ؞ سٜيْ حِرُدُسْ وِعِمٛ، ‏«‏تٛرَيَمْ فُو کٛ نغِطَّا، مِ حٛکّٜتٜطُمْ؞»‏</verse>
				<verse number="23">حِرُدُسْ حُنَنِيمٛ وِعِ، ‏«‏فُو کٛ تٛرِطَايَمْ مِ حٛکّٜتٜطُمْ حَا کٛ حٜوْتَتَ سٜنْدٜرٜ لَامُ اَمْ؞»‏</verse>
				<verse number="24">سٜيْ سُرْبَاجٛ اٛنْ وُرْتِي وِعِ مَدُوجٛ مُوطُمْ، ‏«‏کٛ حَانِ مِ تٛرٛو؟»‏ مَدُوجٛ اٛنْ وِعِمٛ، ‏«‏تٛرَمٛ حٛورٜ يَحَيَ غَطٛووٛ بَڤْتِسْمَ؞»‏</verse>
				<verse number="25">طٛنْ اٜ طٛنْ سُرْبَاجٛ اٛنْ ندٜرْ يَوْطَارٜ اٛ سٛعِّي تٛ لَامِيطٛ اٛنْ اٛ وِعِمٛ، ‏«‏اٜ مِ يِطِ جٛونِ‑جٛونِ کٛکَّايَمْ حٛورٜ يَحَيَ غَطٛووٛ بَڤْتِسْمَ ندٜرْ لٜعَلْ؞»‏</verse>
				<verse number="26">حِرُدُسْ لَامِيطٛ وَنِّي نَاع سٜطَّ، اَمَّا ندٜ اٛ يَادَکٜ اٛ حُنَنَکٜمٛ يٜىٰسٛ حٛٻّٜ، اٛ يِطَا اٛ حَطَمٛ؞</verse>
				<verse number="27">طٛنْ اٜ طٛنْ اٛ وَطِ سٛوجِيجٛ اٛ يَحَ اٛ وَدّٛيَ حٛورٜ يَحَيَ؞ سٛوجِيجٛ اٛنْ يَحِ اِتَّنِ يَحَيَ حٛورٜ ندٜرْ سُودُ شُرَلْ،</verse>
				<verse number="28">اٛ وَدّٛيِ حٛورٜ ندٜنْ ندٜرْ لٜعَلْ، اٛ حٛکِّندٜ سُرْبَاجٛ اٛنْ؞ سُرْبَاجٛ اٛنْ بٛو حٛکِّندٜ مَدُوجٛ مُوطُمْ؞</verse>
				<verse number="29">ندٜ تٛکُّٻٜ يَحَيَ نَنِ نٛنْ ٻٜ نغَرِ ٻٜ کٛشِّ ٻَنْدُ مَاکٛ ٻٜ ڤُکِّنٛيِندُ ندٜرْ يٜنَاندٜ غَسَاندٜ ندٜرْ حَيْرٜ؞</verse>
				<verse number="30">لِلَاٻٜ ٻٜ يٜىٰسُ لِلُنٛو نغَرْتٛيِي تٛ مَاکٛ، ٻٜ مبِعِمٛ کٛو طُمٜ کٛ ٻٜ نغَطِ اٜ کٛ ٻٜ اٜکِّتِنِ؞</verse>
				<verse number="31">اٛ وِعِٻٜ، ‏«‏نغَرٜىٰ، نجَحٜنْ تٛ وِغٜىٰرٜ غٜوْتُندٜ کٜٻٛنْ شِوْتٛوطٛنْ سٜطَّ؞»‏ اٛ وِعِي نٛنْ نغَمْ يِمْٻٜ طُطْٻٜ اٜ نغَرَ اٜ شٛعّٛو حَا حٜوْتِ ٻٜ کٜٻَايِ کٛو شَرٜلْ ٻٜ ݧَامِ ݧَمْندُ؞</verse>
				<verse number="32">سٜيْ ٻٜ نَتِّ کٛمِوَلْ ٻٜ ندِلِّ تٛ وِغٜىٰرٜ ندٜرْ لَدّٜ کَمْٻٜ تَنْ؞</verse>
				<verse number="33">اَمَّا شَرٜلْ نغٜلْ ٻٜ ندِلَّتَ يِمْٻٜ طُطْٻٜ نغِعِٻٜ اَندِتِٻٜ؞ يِمْٻٜ ٻٜنْ مبُرْتٛيِي دَغَ غَرِيجٜ طُطّٜ ٻٜ ندٛغِّ اٜ کٛيْطٜ ٻٜ اَرْتِٻٜ يَاکِ تٛنْ؞</verse>
				<verse number="34">اٜ جِڤَّاکِ يٜىٰسُ دَغَ ندٜرْ کٛمِوَلْ نغَلْ اٛ يِعِ يِمْٻٜ طُطْٻٜ اٜ کَوْرِتِ، سٜيْ اٛ نَنِ جُرُمْطُمْ مَٻّٜ، نغَمْ اٜ ٻٜ طٛنْ بٛ بَالِ طِ نغَلَا غَيْنَاکٛ؞ سٜيْ اٛ فُطِّ اٜکِّتِنْکِٻٜ فِي طُطُّمْ؞</verse>
				<verse number="35">ندٜ اَلَاسَرَ وَطِ، سٜيْ تٛکُّٻٜمٛ نغَرِ تٛ مَاکٛ مبِعِمٛ، ‏«‏طٛعٛ طُمْ لَدّٜ، طٛنْمَا نَانغٜ حِيرِي؞</verse>
				<verse number="36">وِعُ يِمْٻٜ ٻٜعٜ ندِلَّ نغَمْ ٻٜ نجَحَ غُرٜ غٛنْطٜ حَادٜ اٜ نغَرِحٛيْ نغٛنْکٛيْ حَادٜ ٻٜ شٛودَنَ کٛعٜ مَٻّٜ کٛ ٻٜ ݧَامَتَ؞»‏</verse>
				<verse number="37">اَمَّا يٜىٰسُ وِعِٻٜ، ‏«‏اٛنٛنْ کٛکّٜىٰٻٜ کٛ ٻٜ ݧَامَتَ؞»‏ سٜيْ ٻٜ مبِعِمٛ، ‏«‏اَ يِطِ مِنْ نجَحَ مِنْ شٛودٛنٛيَٻٜ ݧَمْندُ کٜوْتُندُ شٜىٰدٜ طٜ کُوٛووٛ يٛٻٜتٜىٰ بَلْطٜ 200 مِنْ کٛکَّٻٜ ٻٜ ݧَامَ؟»‏</verse>
				<verse number="38">اٛ وِعِٻٜ، ‏«‏بُرٛودِ نٛيٜ نغٛودُطٛنْ؟ نجَحٜىٰ ندَارٛنْ؞»‏ ندٜ ٻٜ ندَارِ، ٻٜ مبِعِ، ‏«‏بُرٛودِ جٛوِ اٜ لِپِّ طِطِ؞»‏</verse>
				<verse number="39">سٜيْ يٜىٰسُ وِعِٻٜ ٻٜ مبِعَ يِمْٻٜ نجٛوطٛو مٛٻْطٜ‑مٛٻْطٜ دٛوْ حُطٛ حٜشّٛ؞</verse>
				<verse number="40">سٜيْ ٻٜ نجٛوطِي مٛٻْطٜ 100‏‑100، وٛٻّٜ نجٛوطِي مٛٻْطٜ 50‏‑50؞</verse>
				<verse number="41">اٛ حٛشِّ بُرٛودِ جٛوِ طُمْ اٜ لِپِّ طِطِ طِنْ، اٛ رَارِ دٛوْ، اٛ يٜتِّ اَللَّه، اٛ سٜنْدِ بُرٛودِ طُمْ اٛ حٛکِّ تٛکُّٻٜمٛ نغٜىٰدَنَ يِمْٻٜ فُو؞ نٛنْ اٛ وَادِ اٜ لِپِّ طِطِ طِنْ مَا؞</verse>
				<verse number="42">ٻٜ فُو ٻٜ ݧَامِ ٻٜ کَارِ؞</verse>
				<verse number="43">تٛکُّٻٜمٛ مٛٻْتِ بُرٛودِ کٛرِيطُمْ اٜ لِپِّ کٛرِيطِ کٛ وَطِ کٛنْدٛوجٜ سَڤّٛ اٜ طِطِ؞</verse>
				<verse number="44">ݧَامُٻٜ بُرٛودِ طُمْ وٛرْٻٜ تَنْ ٻَدَکٜ 5,000؞</verse>
				<verse number="45">طٛنْ اٜ طٛنْ يٜىٰسُ وَطِ تٛکُّٻٜمٛ نَتَّ کٛمِوَلْ ٻٜ اَرْتَمٛ حُولُکِ يَاکِ بٜتَسَيْدَ، کَنْکٛ بٛو اٛ جَٻِّتٛتٛ کَوْرُتُٻٜ؞</verse>
				<verse number="46">غَطَ اٛ جَٻِّتَکٜٻٜ اٛ پٜنْتِ وٛنْدٜ حٛشّٜىٰرٜ نغَمْ اٛ وَطَ دٛعَارٜ؞</verse>
				<verse number="47">ندٜ فُتُرٛ وَطِ، کٛمِوَلْ نغَلْ اٜ شَکَ مبٜىٰلَ، يٜىٰسُ بٛو اٜ دٛوْ حٛشّٜىٰرٜ کَنُمْ تَنْ؞</verse>
				<verse number="48">اٛ يِعِ تٛکُّٻٜمٛ اٜ ڤِيدَ اٜ کٛمِوَلْ، نغَمْ حٜنْدُ اٜ حَطَٻٜ يَادُ؞ فَجِرِ اٜ مٛ يَحَ تٛ مَٻّٜ، اٜ مٛ يَحَ دٛوْ ندِيَمْ مبٜىٰلَ نغَنْ؞ اٜ مٛ يِطِ اٛ پَٻّٛوٻٜ،</verse>
				<verse number="49">اَمَّا ندٜ ٻٜ نغِعِمٛ اٜ مٛ يَحَ دٛوْ ندِيَمْ، ٻٜ کَمِّ طُمْ غِنّٛلْ، سٜيْ ٻٜ نغُلِّ،</verse>
				<verse number="50">نغَمْ ٻٜ فُو ٻٜ نغِعِيمٛ ٻٜ کُلْتٛرِي؞ اَمَّا طٛنْ اٜ طٛنْ اٛ مٜتَنِٻٜ، اٛ وِعِ، ‏«‏ڤُکِّنٜىٰ ٻٜرْطٜ مٛوطٛنْ، طُمْ مِنْ؞ تٛع اٛنْ کُلُ؞»‏</verse>
				<verse number="51">ندٜنْ اٛ نَتِّ کٛمِوَلْ نغَلْ تٛ مَٻّٜ، سٜيْ حٜنْدُ ندُنْ دَرِي؞ ٻٜ کَيْطِنِ نَاع سٜطَّ،</verse>
				<verse number="52">نغَمْ ٻٜ ڤَامَايِ مَعَنَ ݧَمْنُکِ يِمْٻٜ 5,000 کِ اٛ وَطِ، نغَمْ ٻٜرْطٜ مَٻّٜ ڤَامَايِ مَعَنَ مَاجُمْ؞</verse>
				<verse number="53">ندٜ ٻٜ کُولِ فٛنْغٛ مبٜىٰلَ نغَنْ، ٻٜ نجٛتِّي لٜيْدِ جَنِسَرَتْ ٻٜ کَٻِّ کٛمِوَلْ نغَلْ؞</verse>
				<verse number="54">ندٜ ٻٜ مبُرْتِي ندٜرْ مَاغَلْ، طٛنْ اٜ طٛنْ يِمْٻٜ اَنْدِتِ يٜىٰسُ؞</verse>
				<verse number="55">يِمْٻٜ ٻٜنْ ندٛغِّ ٻٜ نجَحِ کٛو تٛيٜ ندٜرْ لٜيْدِ ندِنْ، اٜ ٻٜ نغَدّٛيَ ݧَوْٻٜ دٛوْ مبٜعِّتَارِ تٛ يٜىٰسُ کٛو تٛيٜ تٛ ٻٜ نَنِ اٛ وٛنِ؞</verse>
				<verse number="56">کٛو تٛيٜ تٛ اٛ يَحِ، کٛو ندٜرْ نغَرِحٛيْ، کٛو ندٜرْ غَرِيجٜ مَوْطٜ، کٛو ندٜرْ غُرٜ لَدّٜ، يِمْٻٜ اٜ ڤُکِّنَ ݧَوْٻٜ ندٜرْ لُومٛ، ٻٜ تٛرٛومٛ ݧَوْٻٜ ٻٜنْ مٜىٰمَ کٛو شِلْمبِ تٛغّٛورٜ مَاکٛ؞ فُو مٜىٰمُٻٜطِ نجَمْطِتِ؞</verse>
			</chapter>
			<chapter number="7">
				<verse number="1">فَارِسَنْکٛعٜنْ اٜ وٛٻّٜ ندٜرْ مٛودِٻّٜ اَتَّوْرَ غَرٛيْٻٜ دَغَ اُرُشَلِيمَ ٻٜ کَوْرِتِ تٛ يٜىٰسُ؞</verse>
				<verse number="2">سٜيْ ٻٜ نغِعِ وٛٻّٜ تٛکُّٻٜ يٜىٰسُ اٜ ٻٜ ݧَامَ ݧَمْندُ ٻٜ لٛوتَايِ جُوطٜ مَٻّٜ نٛ دِينَ يَحُودَنْکٛعٜنْ وِعِ؞</verse>
				<verse number="3">فَارِسَنْکٛعٜنْ اٜ فُو يَحُودَنْکٛعٜنْ ٻٜ ݧَامَتَا ݧَمْندُ نَا ٻٜ لٛوتِي جُوطٜ مَٻّٜ نٛ دِينَ مَٻّٜ وِعِ، اٜ ٻٜ تٛکِّ ندٛنُ مَامَعٜنْ مَٻّٜ؞</verse>
				<verse number="4">تٛ ٻٜ نغَرْتٛيِي دَغَ لُومٛ، ٻٜ ݧَامَتَا ݧَمْندُ نَا ٻٜ لٛوتَکٜ نٛ دِينَ مَٻّٜ وِعِ؞ طٛنْمَا اٜ ٻٜ تٛکَّ ندٛنُ طُطُّمْ طُمْ ٻٜ ندٛنِ، بٛ لٛوتُکِ جَرْدُطٜ، اٜ غٛجِيجٜ، اٜ ڤَالِ غَطِرَاطِ نجَمْندِ مبٛطٜىٰرِ؞</verse>
				<verse number="5">سٜيْ فَارِسَنْکٛعٜنْ اٜ مٛودِٻّٜ اَتَّوْرَ ٻٜنْ پَمِ يٜىٰسُ ٻٜ مبِعِ، ‏«‏نغَمْ طُمٜ تٛکُّٻٜمَ تٛکَّتَا ندٛنُ مَامَعٜنْ مٜىٰطٜنْ، اَمَّا اٜ ٻٜ ݧَامِرَ ݧَمْندُ جُوطٜ طٜ لَاٻَا؟»‏</verse>
				<verse number="6">سٜيْ يٜىٰسُ نٛوتِي وِعِ، ‏«‏اَنَّبِ اِشَايَ وِعِي غٛونغَ ندٜ وَطِ اَنَّبَاکُ دٛوْ مٛوطٛنْ، اٛنٛنْ مُنَافُکِعٜنْ، نٛ طُمْ وِنْدِرَا، اَللَّه وِعِي، ‏‹‏ٻٜنْ طٛنْ يِمْٻٜ اٜ حٛنْدُکٛ تَنْ ٻٜ مَوْنِنْتَيَمْ، اَمَّا ٻٜرْطٜ مَٻّٜ اٜ نغٛطِّتِييَمْ؞</verse>
				<verse number="7">اٜ مٜىٰرٜ ٻٜ مَوْنِنْتَيَمْ؛ اٜ ٻٜ اٜکِّتِنَ دٛوکَ يِمْٻٜ بٛ تٛ اَمْ طُمْ پِوٛيِ؞›‏</verse>
				<verse number="8">‏«‏اٛنْ اَلِي تٛکُّکِ کٛ اَللَّه وِعِ طُمْ وَطَ، اٛنْ نجٛغَکٜ ندٛنُوجِ يِمْٻٜ؞»‏</verse>
				<verse number="9">سٜيْ اٛ وِعِٻٜ، ‏«‏اٛنْ ݧُمَ اٛنْ نغَطِي فِي بٛطُّمْ ندٜ نغَݧُطٛنْ کٛ اَللَّه وِعِ نغَمْ تٛکّٛنْ ندٛنُ مٛوطٛنْ؞</verse>
				<verse number="10">نغَمْ مُوسَ وِعِي، ‏‹‏حٛکُّ ݧَاکٛ مَاطَ اٜ مَدُوجٛ مَاطَ مَنْغُ،›‏ ندٜنْ، ‏‹‏کٛو مٛيٜ حُطِ ݧَاکٛ مُوطُمْ کٛو مَدُوجٛ مُوطُمْ دٛولٜ وَرٜىٰ؞›‏</verse>
				<verse number="11">اَمَّا اٛنْ مبِعَ تٛ نٜطّٛ وِعِي ݧَاکٛ مُوطُمْ کٛو مَدُوجٛ مُوطُمْ، ‏‹‏فُو کٛ کٛکَّيْنٛمَامِ، طُمْ کٛرْبَنْ، وَاتٛ مِ حٛکِّيطُمْ اَللَّه،›‏</verse>
				<verse number="12">ندٜ مبِيطٛنْ نٛنْ اٛنْ کَطِي يِمْٻٜ مبَلَّ دَݧٛوٻٜ مَٻّٜ؞</verse>
				<verse number="13">نٛنْ نغَرْتِرْطٛنْ وٛلْدٜ اَللَّه مٜىٰرٜ لَاوٛلْ ندٛنُ طُمْ اٜکِّتِنْطٛنْ؞ کَدِنْ اٛنْ نغَطَ فِي طُطُّمْ اِرِ طُعُمْ؞»‏</verse>
				<verse number="14">سٜيْ يٜىٰسُ فُطِّتِ نٛدِّ يِمْٻٜ حَوْرُتُٻٜ، اٛ وِعِ، ‏«‏کٜتِّندٜىٰ، اٛنْ فُو، ڤَامٛنْ؞</verse>
				<verse number="15">وَلَا غٛطُّمْ يَاسِ ٻَنْدُ نٜطّٛ نَتَّيْطُمْ ندٜرْ مَاکٛ وَرْتِرَمٛ مٛ لَاٻَا يٜىٰسٛ اَللَّه؞ اَمَّا کٛ وُرْتٛيْتٛو دَغَ ندٜرْ ٻٜرْندٜ نٜطّٛ کَلُّطُمْ کَنْجُمْ وَرْتِرْتَمٛ مٛ لَاٻَا يٜىٰسٛ اَللَّه؞»‏</verse>
				<verse number="16"></verse>
				<verse number="17">ندٜ اٛ سٜنْدِرِ اٜ يِمْٻٜ فُو، اٛ نَتِّ وُرٛ، تٛکُّٻٜمٛ پَمِمٛ مَعَنَ اٜکِّتِنٛلْ نغٛعٛلْ؞</verse>
				<verse number="18">اٛ نٛوتِي اٛ وِعِ، ‏«‏اٛنٛنْ مَا اٛنْ ڤَامَايِ مَعَنَ طُعُمْ؟ اٛنْ اَنْدَا وَلَا کٛ نَتَّتَ نٜطّٛ دَغَ يَاسِ وَرْتِرَمٛ مٛ لَاٻَا؟</verse>
				<verse number="19">نغَمْ نَاع ندٜرْ ٻٜرْندٜ طُمْ نَتَّتَ، اَمَّا ندٜرْ رٜىٰدُ، ندٜنْ طُمْ وُرْتٛ ٻَنْدُ؞»‏ ﴿ندٜ يٜىٰسُ وِعِ طُعُمْ، اٛ حٛلِّي کٛو ندُيٜ ݧَمْندُ ندُ لَمْندُ؞﴾</verse>
				<verse number="20">اٛ ٻٜيْدِ وِعُکِ، ‏«‏کٛ وُرْتٛتٛو دَغَ ندٜرْ ٻٜرْندٜ نٜطّٛ، کَنْجُمْ وَطَتَ نٜطّٛ وَرْتَ مٛ لَاٻَا يٜىٰسٛ اَللَّه؞</verse>
				<verse number="21">نغَمْ دَغَ ندٜرْ ٻٜرْندٜ نٜطّٛ ݧُمٛ کَلُّنغٛ وُرْتٛيْتٛو، اٜ وَطُکِ نجٜىٰنُ حَکُّندٜ يِمْٻٜ ٻٜ نغَلَا تٜىٰغَلْ، اٜ نغُيْکَ، اٜ وَرْحٛورٜ، اٜ نجٜىٰنُ،</verse>
				<verse number="22">اٜ سُونٛ فِي دُونِيَارُ، اٜ حَلّٜىٰندٜ، اٜ پٛيْرٜ کَلُّندٜ، اٜ فُو کُوطٜ کَلُّطٜ طٜ ٻٜرْطٜ مَٻّٜ نغِطِ، اٜ لَوْلِيرُ، اٜ وٛنُّکِ اِنْدٜ نٜطّٛ، اٜ مَوْنِنْکِ حٛورٜ، اٜ وَݧُکِ وَطُکِ کٛ وٛوطِ؞</verse>
				<verse number="23">فُو طٜعٜ کُوطٜ کَلُّطٜ دَغَ ندٜرْ ٻٜرْندٜ طٜ مبُرْتٛيْتٛو طٜ نغَرْتِرَ نٜطّٛ مٛ لَاٻَا يٜىٰسٛ اَللَّه؞»‏</verse>
				<verse number="24">دَغَ طٛنْ يٜىٰسُ دِلِّ يَحِ وِغٜىٰرٜ حَادٜ غَرِيجٜ تَايَ اٜ سِدٛنْ؞ اٛ نَتِّ وٛنْغٛ وُرٛ، اٛ يِطَا کٛو مٛيٜ اَنْدَ اٜ مٛ طٛنْ طُمْ؞ اَمَّا فُو اٜ نٛنْ اٛ وَاوَايِ سُوطَاکِ يِمْٻٜ؞</verse>
				<verse number="25">طٛنْ اٜ طٛنْ غٛطّٛ دٜبّٛ غٛودُطٛ ٻِطّٛ سُرْبَاجٛ ڤَمَرٛ غٛودُطٛ غِنّٛلْ نَنِ حَبَرُ يٜىٰسُ؞ سٜيْ اٛ وَرِ اٛ دِشِّي يٜىٰسٛ يٜىٰسُ؞</verse>
				<verse number="26">دٜبّٛ اٛنْ بٛو اٛ حٜلٜنَنْکٜىٰجٛ تٛ فِنِيکِيَ ندٜرْ لٜيْدِ سِيرِيَ اٛ دَݧَا؞ اٛ تٛرِي يٜىٰسُ وُرْتِنَنَ ٻِطّٛ مَاکٛ غِنّٛلْ نغٛلْ؞</verse>
				<verse number="27">سٜيْ يٜىٰسُ وِعِمٛ، ‏«‏اَرَنْدٜ اَلْ طُمْ ݧَمْنَ ٻِکّٛيْ، نغَمْ طُمْ حَانَايِ طُمْ حٛشَّ ݧَمْندُ ٻِکّٛيْ طُمْ حُبَنٛوندُ کُتِحٛيْ؞»‏</verse>
				<verse number="28">اَمَّا دٜبّٛ اٛنْ وِعِمٛ، ‏«‏اٜىٰ، مٛودِبّٛ، اَمَّا حَا کُتِحٛيْ نغٛنْکٛيْ لٜيْ تٜىٰبُرْ اٜ ݧَامَ حٛرَانٛ سُکَاٻٜ ٻٜنْ؞»‏</verse>
				<verse number="29">سٜيْ يٜىٰسُ وِعِمٛ، ‏«‏نغَمْ اَ وِعِي نٛنْ، حٛوتُ، غِنّٛلْ نغٛلْ وُرْتَکٜ ٻِطّٛ مَاطَ؞»‏</verse>
				<verse number="30">سٜيْ دٜبّٛ اٛنْ سٛعِّي وُرٛ تَوِ ٻِطّٛ مُوطُمْ اٜ فُکِّي دٛوْ لٜىٰسٛ، غِنّٛلْ نغٛلْ بٛو وُرْتَکٜ دَغَ ندٜرْ مَاکٛ؞</verse>
				<verse number="31">سٜيْ يٜىٰسُ اَلِ وِغٜىٰرٜ غٛنْدٜ حَادٜ غَرِيرِ تَايَ، اٛ تٛکِّرِ غَرِيرِ سِدٛنْ، اٛ رٜغٛيِي مبٜىٰلَ غَلِيلِ، اٛ نَتِّ لٜيْدِ دِکَڤٛلِسْ؞</verse>
				<verse number="32">تٛنْ وٛٻّٜ يِمْٻٜ نغَدَّنِمٛ غٛطّٛ ڤَحٛ مٛ مٜتٛ مُوطُمْ وُرْتَتَاکٛ بٛطُّمْ؞ ٻٜ تٛرِي يٜىٰسُ يٛوَ جُوطٜ مُوطُمْ دٛوْ مَاکٛ يَمْطِتِنَمٛ؞</verse>
				<verse number="33">اٜ وٛودِ يِمْٻٜ طُطْٻٜ طٛنْ، سٜيْ يٜىٰسُ حَکِّتِي کَنْکٛ اٜ ڤَحٛ اٛنْ، اٛ وَطِ کٛولِ مَاکٛ ندٜرْ نٛڤِّ ڤَحٛ اٛنْ؞ اٛ تُتِّ جٛودٜ اٛ مٜىٰمِ طٜمْنغَلْ ڤَحٛ اٛنْ؞</verse>
				<verse number="34">ندٜنْ يٜىٰسُ رَارِ دٛوْ فٛوفِ فٛوفَانغٛ جُوتُنغٛ وِعِمٛ، ‏«‏اِفَتَ،»‏ وَاتٛ، ‏«‏مَٻِّتَ!‏»‏</verse>
				<verse number="35">طٛنْ اٜ طٛنْ نٛڤِّ نٜطّٛ اٛنْ مَٻِّتِي، طٜمْنغَلْ مَاکٛ يٛوفِي، اٛ فُطِّ مٜتُکِ بٛطُّمْ؞</verse>
				<verse number="36">سٜيْ يٜىٰسُ وِعِٻٜ تٛع ٻٜ مبِعَکَ غٛطّٛ؞ اَمَّا فُو شَرٜلْ نغٜلْ اٛ حَطِٻٜ وِعُکِکَ، سٜيْ ٻٜ ٻٜيْدَ وِعُکِکَ کٛو تٛيٜ؞</verse>
				<verse number="37">يِمْٻٜ کَيْطِنِ نَاع سٜطَّ مبِعِ، ‏«‏اٛ وَطِي کٛو طُمٜ بٛطُّمْ، حَا مَا اٜ مٛ وَطَ ڤَحُٻٜ نَنَ، اٜ مٛ وَطَ ٻٜ مبَاوَتَا مٜتُکِ مٜتَ؞»‏</verse>
			</chapter>
			<chapter number="8">
				<verse number="1">ندٜرْ طٜنْ طٛنْ بَلْطٜ يِمْٻٜ طُطْٻٜ فُطِّتِ کَوْرِ تٛ يٜىٰسُ؞ ندٜ ٻٜ نغَلَا کٛ ٻٜ ݧَامَتَ، سٜيْ يٜىٰسُ نٛدِّ تٛکُّٻٜمٛ، وِعِٻٜ،</verse>
				<verse number="2">‏«‏اٜ مِ نَنَ جُرُمْطُمْ يِمْٻٜ ٻٜعٜ نغَمْ حَنْدٜ بَلْطٜ مَٻّٜ تَتِ اٜ ٻٜ نغٛنْدِ اٜ اَمْ، اَمَّا ٻٜ نغَلَا کٛ ٻٜ ݧَامَتَ؞</verse>
				<verse number="3">تٛ مِ وِعِيٻٜ ٻٜ کٛوتِدَ اٜ وٜىٰلٛ، ٻٜ ڤٜکّٛرَيْ دٛوْ طَتَلْ، نغَمْ وٛٻّٜ نغَرٛيِي دَغَ ٻَدَاکِ؞»‏</verse>
				<verse number="4">تٛکُّٻٜمٛ نٛوتِي مبِعِ، ‏«‏تٛيٜ غٛطّٛ حٜٻَتَ بُرٛودِ ندٜرْ لَدّٜ ندٜعٜ کٜپَيْطُمْ يِمْٻٜ ٻٜعٜ؟»‏</verse>
				<verse number="5">يٜىٰسُ پَمِٻٜ وِعِ، ‏«‏بُرٛودِ نٛيٜ نغٛودُطٛنْ؟»‏ ٻٜ مبِعِمٛ، ‏«‏جٛوٜىٰطِطِ؞»‏</verse>
				<verse number="6">سٜيْ اٛ وِعِ يِمْٻٜ حَوْرُتُٻٜ ٻٜنْ فُو ٻٜ نجٛوطٛو اٜ لٜيْدِ؞ اٛ حٛشِّ بُرٛودِ جٛوٜىٰطِطِ طُمْ، اٛ يٜتِّ اَللَّه، اٛ سٜنْدِطُمْ، اٛ حٛکِّ تٛکُّٻٜمٛ نغٜىٰدَنَ يِمْٻٜ، کَمْٻٜ بٛو ٻٜ نغٜىٰدَنِ يِمْٻٜ حَوْرُتُٻٜ ٻٜنْ؞</verse>
				<verse number="7">طٛنْمَا اٜ ٻٜ نغٛودِ غٛطِّ لِپِّ ڤَمَرِ سٜطَّنَاجِ، سٜيْ اٛ يٜتِّ اَللَّه نغَمْ مَاجِ، اٛ وِعِ تٛکُّٻٜمٛ کَنْجِ مَا ٻٜ نغٜىٰدَنَ يِمْٻٜ؞</verse>
				<verse number="8">يِمْٻٜ ٻٜنْ ݧَامِ کَارِ؞ غَطَ مَاجُمْ تٛکُّٻٜمٛ مٛٻْتِ کٛ حٛرِي، طُمْ حٜىٰوِ کٛنْدٛوجٜ جٛوٜىٰطِطِ؞</verse>
				<verse number="9">يِمْٻٜ ٻٜنْ ٻَدَکٜ 4,000؞ سٜيْ اٛ جَٻِّتِيٻٜ</verse>
				<verse number="10">اٛ نَتِّ کٛمِوَلْ، کَنْکٛ اٜ تٛکُّٻٜمٛ، ٻٜ ندِلِّ لٜيْدِ دَلْمَنُوتَ؞</verse>
				<verse number="11">فَارِسَنْکٛعٜنْ نغَرِ ڤُطِّ يٜدّٛوتِرْکِ اٜ يٜىٰسُ؞ اٜ ٻٜ نغِطِ فٛوندُکِمٛ، سٜيْ ٻٜ مبِعِمٛ اٛ وَطَنَٻٜ غٛطُّمْ کَيْطِنِيطُمْ پِوٛيْطُمْ تٛ اَللَّه؞</verse>
				<verse number="12">سٜيْ يٜىٰسُ فٛفْتِ فٛوفَانغٛ جُوتُنغٛ وِعِ، ‏«‏نغَمْ طُمٜ اٛنٛنْ يِمْٻٜ جَامَنُ طُعُمْ طَٻِّتٛتٛنْ حٛلّٜىٰکِ غٛطُّمْ کَيْطِنِيطُمْ؟ اٜ مِ وِعَعٛنْ غٛونغَ، وَلَا کٛ طُمْ حٛلَّتَ يِمْٻٜ جَامَنُ طُعُمْ؞»‏</verse>
				<verse number="13">دَغَ طٛنْ اٛ اَلِٻٜ، اٛ فُطِّتِ اٛ نَتِّ کٛمِوَلْ، اٛ حُولِ يَاکِ نغٛنْ تٛنْ فٛنْغٛ؞</verse>
				<verse number="14">تٛکُّٻٜ يٜىٰسُ نغٜجِّتِي نغَرْدٛيَ اٜ بُرٛودِ، سٜيْ بُرٛودِ غٛعٛ تَنْ طُمْ ٻٜ نغٛودِ ندٜرْ کٛمِوَلْ مَٻّٜ؞</verse>
				<verse number="15">يٜىٰسُ وَغِّنِٻٜ وِعِ، ‏«‏ڤَامٜىٰ، نغَطٜىٰ حَکِّيلٛ اٜ پُوفِنِرْطُمْ فَارِسَنْکٛعٜنْ اٜ طُمْ حِرُدُسْ؞»‏</verse>
				<verse number="16">سٜيْ تٛکُّٻٜمٛ مٜدِّ حَکُّندٜ مَٻّٜ، ٻٜ مبِعِ، ‏«‏اٛ وِعُ نٛنْ نغَمْ اٜنْ نغَلَا بُرٛودِ؞»‏</verse>
				<verse number="17">ندٜ يٜىٰسُ فَامِ کٛ ٻٜ مبِعَتَ، سٜيْ اٛ پَمِٻٜ، اٛ وِعِ، ‏«‏نغَمْ طُمٜ مٜدّٛتٛنْ دٛوْ اٛنْ نغَلَا بُرٛودِ؟ حَا جٛونِ اٛنْ کٜٻْتَايِ اٛنْ ڤَامَايِ؟ کٛو ٻٜرْطٜ شَاتُطٜ نغٛودُطٛنْ؟</verse>
				<verse number="18">اٛنْ نغٛودِ غِتٜ، اَمَّا تَمْڤُطٛنْ يِيکِ؟ اٛنْ نغٛودِ نٛڤِّ، اَمَّا تَمْڤُطٛنْ نَنُکِ؟ اٛنْ شِفْتٛرَايِ؟</verse>
				<verse number="19">شَرٜلْ نغٜلْ ݧَمْنُمِ يِمْٻٜ 5,000 بُرٛودِ جٛوِ، کٛنْدٛوجٜ نٛيٜ ٻٛڤْتُطٛنْ اٜ کٜىٰوِ حٛرَانٛ؟»‏ ٻٜ مبِعِ، ‏«‏سَڤّٛ اٜ طِطِ؞»‏</verse>
				<verse number="20">‏«‏ندٜنْ شَرٜلْ نغٜلْ ݧَمْنُمِ يِمْٻٜ 4,000 بُرٛودِ جٛوٜىٰطِطِ، کٛنْدٛوجٜ نٛيٜ ٻٛڤْتُطٛنْ اٜ کٜىٰوِ حٛرَانٛ؟»‏ ٻٜ مبِعِمٛ، ‏«‏جٛوٜىٰطِطِ؞»‏</verse>
				<verse number="21">سٜيْ يٜىٰسُ وِعِٻٜ، ‏«‏حَا جٛونِ اٛنْ ڤَامَايِ؟»‏</verse>
				<verse number="22">يٜىٰسُ اٜ تٛکُّٻٜمٛ نجٛتِّي غَرِيرِ بٜتَسَيْدَ، سٜيْ وٛٻّٜ يِمْٻٜ نغَدِّ بُمْطٛ، ٻٜ تٛرِي يٜىٰسُ مٜىٰمَمٛ نغَمْ يَمْطِتِنَمٛ؞</verse>
				<verse number="23">يٜىٰسُ جٛغِي جُنْغٛ بُمْطٛ اٛنْ، يَارِمٛ تٛنْ غَطَ غَرِيٜلْ، تُتَّنِمٛ جٛودٜ تٛ غِتٜ يٛوِ جُوطٜ مُوطُمْ دٛوْ مَاکٛ، سٜيْ پَمِمٛ، وِعِ، ‏«‏اَ يِعِي غٛطُّمْ؟»‏</verse>
				<verse number="24">سٜيْ بُمْطٛ اٛنْ پٜفْتِ حٛورٜ، رَارِ، وِعِ، ‏«‏اٜ مِ يِعَ يِمْٻٜ، اَمَّا اٜ ٻٜ نَنْدِ اٜ لٜطّٜ اٜ ٻٜ نغِيلٛو؞»‏</verse>
				<verse number="25">سٜيْ يٜىٰسُ فُطِّتِ مٜىٰمِ غِتٜ طٜنْ؞ بُمْطٛ اٛنْ مَٻِّتِ غِتٜ بٛطُّمْ، غِتٜ مَاکٛ نجَمْطِتِ، اٛ يِعِ کٛو طُمٜ بٛطُّمْ؞</verse>
				<verse number="26">سٜيْ يٜىٰسُ وِعِمٛ اٛ حٛوتَ، وِعِمٛ، ‏«‏تَاع نَتُّ ندٜرْ غَرِيٜلْ نغٜلْ؞»‏</verse>
				<verse number="27">يٜىٰسُ اٜ تٛکُّٻٜمٛ ٻٜ ندِلِّ يَاکِ نغَرِحٛيْ نغٛنْکٛيْ حَادٜ غَرِيرِ کَيْسَارِيَ فِلِبِ؞ اٜ ٻٜ نجَحَ دٛوْ طَتَلْ سٜيْ اٛ پَمِٻٜ، اٛ وِعِ، ‏«‏مٛيٜ يِمْٻٜ مبِعَتَيَمْ؟»‏</verse>
				<verse number="28">ٻٜ نٛوتِي ٻٜ مبِعِ، ‏«‏وٛٻّٜ اٜ مبِعَ اَ يَحَيَ غَطٛووٛ بَڤْتِسْمَ؞ وٛٻّٜ بٛو اٜ مبِعَ اَ اَنَّبِ اِلِيَ؞ ندٜنْ وٛٻّٜ اٜ مبِعَ اَ غٛعٛتٛ ندٜرْ اَنَّبٛعٜنْ ندٜنّٛ؞»‏</verse>
				<verse number="29">سٜيْ اٛ پَمِٻٜ، اٛ وِعِ، ‏«‏اَمَّا اٛنٛنْ، مٛيٜ مبِعٛتٛنْيَمْ؟»‏ سٜيْ بِيتُرُسْ نٛوتِي وِعِ، ‏«‏اَنْ وٛنِ اَلْمَسِيحُ؞»‏</verse>
				<verse number="30">ندٜنْ يٜىٰسُ وَغِّنِٻٜ نَاع سٜطَّ وِعِٻٜ تٛع ٻٜ مبِعَکَ کٛو مٛيٜ کَنْکٛ اٛ مٛيٜ؞</verse>
				<verse number="31">سٜيْ يٜىٰسُ فُطِّ اٜکِّتِنْکِٻٜ اٜ وِعَ دٛولٜ ٻِي نٜطّٛ تٛرّٛو نَاع سٜطَّ؞ مَوْٻٜ يِمْٻٜ، اٜ مَوْٻٜ اَرْدِيٻٜ دِينَ، اٜ مٛودِٻّٜ اَتَّوْرَ نغَݧَمٛ، ندٜنْ اٛ وَرٜىٰ؞ غَطَ بَلْطٜ تَتِ بٛو اٛ اُمّٛتٛ دَغَ مَيْدٜ؞</verse>
				<verse number="32">يٜىٰسُ مٜتِي حَالَ کَعَ اٜ نجَيْرِ؞ سٜيْ بِيتُرُسْ نٛدِّمٛ وُتُّدُ غٛعٛ فُطِّ حَٻَنْکِمٛ؞</verse>
				<verse number="33">اَمَّا يٜىٰسُ وَيْلِتِي رَارِ تٛکُّٻٜمٛ کٛرِيٻٜ، حَٻَنِ بِيتُرُسْ، وِعِ، ‏«‏سٜنْدِرْ اٜ اَمْ، اَنْ شٜيْطَنْ!‏ نَاع تٛ اَللَّه ݧُمٛ مَاطَ پِوٛيِ، اِرِ ݧُمٛ يِمْٻٜ ݧُمَتَا؞»‏</verse>
				<verse number="34">سٜيْ اٛ نٛدِّ يِمْٻٜ طُطْٻٜ حَوْرُتُٻٜ حَوْتِ اٜ تٛکُّٻٜمٛ، اٛ وِعِٻٜ، ‏«‏فُو غِطّٛ وَرْتَ تٛکُّطٛيَمْ، تٛع وَطَ کٛ حٛورٜ مُوطُمْ يِطِ وَطُکِ تَنْ، اَمَّا دٛولٜ حٛشَّ غَافَانغَلْ مُوطُمْ تٛکَّيَمْ؞</verse>
				<verse number="35">نغَمْ فُو غِطّٛ حِسْنُکِ يٛنْکِ مُوطُمْ اٛ دُلَّيْکِ؞ اَمَّا فُو دُلَّيْطٛ يٛنْکِ مُوطُمْ نغَمْ اَمْ اٜ نغَمْ حَبَرُ بٜلْطُمْ اٛ حِسْنَيْکِ؞</verse>
				<verse number="36">کٛ طُمْ نَفَنْتَ نٜطّٛ، تٛ اٛ حٜٻِي دُونِيَارُ فُو، اَمَّا اٛ دُلِّي يٛنْکِ مَاکٛ؟</verse>
				<verse number="37">کٛو بٛو کٛ نٜطّٛ وَاوَتَ حٛکُّکِ نغَمْ جَٻْتٛيَ يٛنْکِ مُوطُمْ؟</verse>
				<verse number="38">کٛو مٛيٜ غَݧُطٛيَمْ اٜ بٛلِيطٜ اَمْ ندٜرْ طُعُمْ جَامَنُ طُمْ حَکّٜ، طُمْ وَلَا غٛونغَ، مِنْ ٻِي نٜطّٛ مِ وَݧَيْمٛ تٛ مِ وَرْتِدٛيِي اٜ مَلَاعِکَعٜنْ شٜنِيٻٜ ندٜرْ تٜدُّنغَلْ ݧَاکٛ اَمْ مٛ دٛوْ؞»‏</verse>
			</chapter>
			<chapter number="9">
				<verse number="1">اٛ وِعِٻٜ، ‏«‏اٜ مِ وِعَعٛنْ غٛونغَ، اٜ وٛودِ وٛٻّٜ دَرِيٻٜ طٛعٛ ٻٜ مَايَتَا نَا ٻٜ نغِعِي لَامُ اَللَّه وَرْدِ اٜ بَوْطٜ؞»‏</verse>
				<verse number="2">غَطَ بَلْطٜ جٛوٜىٰغٛعٛ، سٜيْ يٜىٰسُ حٛشِّ بِيتُرُسْ، اٜ يَاکُبُ، اٜ يَحَيَ، اٛ يَارِٻٜ دٛوْ وٛنْدٜ حٛشّٜىٰرٜ تٛوْندٜ کَمْٻٜ تَنْ؞ سٜيْ نَنْدِ مَاکٛ وَيْلِتِي يٜىٰسٛ مَٻّٜ؞</verse>
				<verse number="3">کٛلْتٜ مَاکٛ نغَرْتِ دَنٜىٰجٜ تَرْ؞ وَلَا غٛطّٛ بَاوَيْطٛ لَاٻِنِرَ کٛلْتٜ نٛنْ ندٜرْ دُونِيَارُ فُو؞</verse>
				<verse number="4">سٜيْ اَنَّبِ اِلِيَ اٜ اَنَّبِ مُوسَ مبَنْغَنِٻٜ اٜ ٻٜ مٜدَّ اٜ يٜىٰسُ؞</verse>
				<verse number="5">سٜيْ بِيتُرُسْ وِعِ يٜىٰسُ، ‏«‏مٛودِبّٛ، وٛنْکِ اَمِنْ طٛعٛ اٜ وٛوطِ؞ اَلْ مِنْ ݧِٻَ شُوطِ تَتِ طٛعٛ، وٛعٛيْرُ ندُ مَاطَ، وٛعٛيْرُ ندُ مُوسَ، وٛعٛيْرُ ندُ اِلِيَ؞»‏</verse>
				<verse number="6">بِيتُرُسْ نٛ دُلُّ کٛ وِعَتَ نغَمْ کَنْکٛ اٜ تٛکُّٻٜ يٜىٰسُ کٛرِيٻٜ ٻٜ کُلْتٛرِي نَاع سٜطَّ؞</verse>
				<verse number="7">سٜيْ ندُولَ وَنْغِ سُدِّٻٜ، سٜيْ وٛنْدٜ حٛنٛنْدٜ پِوٛيِ ندٜرْ ندُولَ نغَنْ، وِعِ، ‏«‏اٛعٛ وٛنِ ٻِطّٛ اَمْ مٛ نغِطُمِ؞ نَنٜىٰ کٛ اٛ وِعَتَعٛنْ!‏»‏</verse>
				<verse number="8">طٛنْ اٜ طٛنْ ٻٜ ندَارِ ٻٜ نغِعَايِ غٛطّٛ اٜ وٛنْدِ اٜ مَٻّٜ سٜيْ يٜىٰسُ تَنْ؞</verse>
				<verse number="9">اٜ ٻٜ نجِڤّٛيٛو دَغَ دٛوْ حٛشّٜىٰرٜ ندٜنْ، سٜيْ يٜىٰسُ وَغِّنِٻٜ وِعِ تٛع ٻٜ مبِعَ کٛو مٛيٜ کٛ ٻٜ نغِعِ نَا غَطَ ٻِي نٜطّٛ اُمَّکٜ دَغَ مَيْدٜ؞</verse>
				<verse number="10">نغَمْ نٛنْ ٻٜ اَلِ حَالَ کَنْ حَکُّندٜ مَٻّٜ، اٜ ٻٜ مٜدَّ دٛوْ مَعَنَ ‏«‏اُمَّاکِ دَغَ مَيْدٜ؞»‏</verse>
				<verse number="11">سٜيْ ٻٜ پَمِمٛ، ٻٜ مبِعِ، ‏«‏نغَمْ طُمٜ مٛودِٻّٜ اَتَّوْرَ اٜ مبِعَ دٛولٜ اَنَّبِ اِلِيَ اَرْتَ اَلْمَسِيحُ وَرْکِ؟»‏</verse>
				<verse number="12">يٜىٰسُ نٛوتِي، وِعِ، ‏«‏غٛونغَ، اَنَّبِ اِلِيَ اَرْتَيْ وَرْکِ نغَمْ اٛ سِرْيٛو کٛو طُمٜ؞ نغَمْ طُمٜ طُمْ وِنْدِ وِيکِ دٛولٜ ٻِي نٜطّٛ تٛرّٛو نَاع سٜطَّ ندٜنْ اٛ وَݧٜىٰ؟</verse>
				<verse number="13">اَمَّا اٜ مِ وِعَعٛنْ اِلِيَ يَادَکٜ وَرِي، يِمْٻٜ بٛو نغَطَنِيمٛ فُو کٛ ٻٜ نغِطِ، نٛنْ نٛ طُمْ وِنْدِرَا دٛوْ مَاکٛ؞»‏</verse>
				<verse number="14">ندٜ يٜىٰسُ اٜ تٛکُّٻٜمٛ نجٛتِّي تٛ تٛکُّٻٜمٛ کٛرِيٻٜ، سٜيْ ٻٜ نغِعِ يِمْٻٜ طُطْٻٜ اٜ ڤِلِيٻٜ؞ وٛٻّٜ مٛودِٻّٜ اَتَّوْرَ اٜ نغٜدّٛوتِرَ اٜ مَٻّٜ؞</verse>
				<verse number="15">ندٜ فُو يِمْٻٜ ٻٜنْ نغِعِ يٜىٰسُ، ٻٜ کَيْطِنِ نَاع سٜطَّ، ٻٜ ندٛغِّ ٻٜ نجَحِ تٛ مَاکٛ نغَمْ ٻٜ کٛوْنَمٛ؞</verse>
				<verse number="16">سٜيْ يٜىٰسُ پَمِٻٜ وِعِ، ‏«‏دٛوْ طُمٜ نغٜدّٛوتِرْتٛنْ اٜ مَٻّٜ؟»‏</verse>
				<verse number="17">سٜيْ غٛعٛتٛ ندٜرْ يِمْٻٜ ٻٜنْ نٛوتِي وِعِ، ‏«‏مٛودِبّٛ، مِ وَدَّنِيمَ ٻِطّٛ اَمْ غٛودُطٛ غِنّٛلْ؞ غِنّٛلْ نغٛلْ حَطِيمٛ اٛ مٜتَ؞</verse>
				<verse number="18">فُو شَرٜلْ نغٜلْ غِنّٛلْ نغٛلْ نَنْغِمٛ، سٜيْ نغٛلْ دٛعَّمٛ تٛ لٜيْدِ، نغُوفٛ نغَطَ کَ وُرْتَاکِ اٜ حٛنْدُکٛ مَاکٛ، اٜ مٛ ݧٜرْپِندِرَ ݧِيپٜ مَاکٛ، ٻَنْدُ مَاکٛ وَرْتَ بٛ لٜکِّ؞ مِ تٛرَکٜ تٛکُّٻٜمَ مبُرْتِنَنغٛلْ، اَمَّا ٻٜ مبَاوَايِ؞»‏</verse>
				<verse number="19">يٜىٰسُ نٛوتِي وِعِ، ‏«‏اٛنٛنْ يِمْٻٜ جَامَنُ طُعُمْ طُمْ حٛولَاکِيَمْ، حَا ندٜيٜ نجٛوطٛدٛتٛومِ اٜ مٛوطٛنْ اٜ مِ مُݧِدَ اٜ مٛوطٛنْ؟ نغَدَّنٜىٰيَمْ سُکَ اٛنْ؞»‏</verse>
				<verse number="20">سٜيْ ٻٜ نغَدِّمٛ؞ ندٜ غِنّٛلْ نغٛلْ يِعِ يٜىٰسُ، طٛنْ اٜ طٛنْ نغٛلْ وَطِ ٻَنْدُ سُکَ اٛنْ وَطِ کَ دِوْنُکِ، اٛ يَنِ تٛ لٜيْدِ، اٜ مٛ تَلِّتٛو، حٛنْدُکٛ مَاکٛ اٜ وُرْتِنَ نغُوفٛ؞</verse>
				<verse number="21">سٜيْ يٜىٰسُ پَمِ ݧَاکٛ سُکَ اٛنْ، وِعِ، ‏«‏دَغَ ندٜيٜ طُعُمْ فِي حٜٻِ سُکَ اٛنْ؟»‏ ݧَاکٛ اٛنْ وِعِ، ‏«‏دَغَ اٛ ڤَمَرٛ؞</verse>
				<verse number="22">ندٜ طُطُّمْ اٜ نغٛلْ فَطَّمٛ ندٜرْ حِيتٜ کٛو ندٜرْ ندِيَمْ نغَمْ نغٛلْ وَرَمٛ؞ اَمَّا تَا وَاوَيْ وَطُکِ غٛطُّمْ، يُرْمِنَنْمِنْ مبَلَّامِنْ؞»‏</verse>
				<verse number="23">يٜىٰسُ وِعِمٛ، ‏«‏نغَمْ طُمٜ مبِعَتَايَمْ، ‏‹‏تَا وَاوَيْ؟›‏ کٛو طُمٜ طُمْ غَطٛتٛوطُمْ تٛ نٜطّٛ حٛولَکٜيَمْ؞»‏</verse>
				<verse number="24">طٛنْ اٜ طٛنْ سٜيْ ݧَاکٛ سُکَ اٛنْ پٜفْتِ حٛنٛنْدٜ وِعِ، ‏«‏مِ حٛولَکٜمَ؞ وَلَّمْ مِ جَالٛو شِيَ حٛولَارٜ اَمْ!‏»‏</verse>
				<verse number="25">ندٜ يٜىٰسُ يِعِ يِمْٻٜ اٜ نغَرٛيَ اٜ دٛغُّدُ نغَمْ نغِعَ کٛ وَطَتَ، سٜيْ اٛ حَٻَنِ غِنّٛلْ نغٛلْ، اٛ وِعِنغٛلْ، ‏«‏اَنْ، غِنّٛلْ کَطُنغٛلْ سُکَ اٛعٛ مٜتُکِ اٜ نَنُکِ، اٜ مِ وِعِمَا، وُرْتَ دَغَ ندٜرْ مَاکٛ!‏ تَاع فُطُّتُ نَتُّکِمٛ!‏»‏</verse>
				<verse number="26">سٜيْ غِنّٛلْ نغٛلْ وُلِّ، نغٛلْ وَطِ سُکَ اٛنْ دِوْنِ نَاع سٜطَّ، ندٜنْ نغٛلْ وُرْتِي؞ سُکَ اٛنْ وَرْتِ بٛ مَيْطٛ، حَا مَا يِمْٻٜ طُطْٻٜ مبِعِ، ‏«‏اٛ مَايِي؞»‏</verse>
				<verse number="27">اَمَّا يٜىٰسُ جٛغِي جُنْغٛ مَاکٛ اُمِّنِمٛ، اٛ دَرِي؞</verse>
				<verse number="28">ندٜ يٜىٰسُ نَتِّ ندٜرْ وُرٛ، تٛکُّٻٜمٛ نغَرِ تٛ مَاکٛ کَمْٻٜ تَنْ، ٻٜ پَمِمٛ ٻٜ مبِعِ، ‏«‏نغَمْ طُمٜ مِنٛنْ مِنْ مبَاوَايِ وُرْتِنْکِ غِنّٛلْ نغٛلْ؟»‏</verse>
				<verse number="29">يٜىٰسُ نٛوتِي، وِعِ، ‏«‏اِرِ نغٛعٛلْ غِنّٛلْ نغٛلْ وُرْتَتَاکٛ سٜيْ اٜ دٛعَارٜ؞»‏</verse>
				<verse number="30">سٜيْ يٜىٰسُ اٜ تٛکُّٻٜمٛ اَلِ طٛنْ ٻٜ ندِلِّ ٻٜ پِوِ ندٜرْ لٜيْدِ غَلِيلِ؞ يٜىٰسُ يِطَا کٛو مٛيٜ اَنْدَ تٛ ٻٜ نغٛنِ،</verse>
				<verse number="31">نغَمْ اٜ مٛ اٜکِّتِنَ تٛکُّٻٜمٛ، اٜ مٛ وِعَٻٜ، ‏«‏طُمْ حٛکِّتِرَيْ ٻِي نٜطّٛ ندٜرْ جُوطٜ يِمْٻٜ ٻٜ مبَرَمٛ؞ ندٜنْ تٛ اٛ وَرَامَ، غَطَ بَلْطٜ تَتِ اٛ اُمّٛتٛ؞»‏</verse>
				<verse number="32">اَمَّا ٻٜ ڤَامَايِ کٛ اٛ وِعِٻٜ، ندٜنْ اٜ ٻٜ کُلَ پَمُکِمٛ؞</verse>
				<verse number="33">سٜيْ ٻٜ نجٛتِّي کَفَرْنَحُمْ؞ غَطَ يٜىٰسُ نَتِّي وُرٛ، اٛ پَمِ تٛکُّٻٜمٛ، اٛ وِعِ، ‏«‏دٛوْ طُمٜ مٜدّٛتٛنْ دٛوْ طَتَلْ؟»‏</verse>
				<verse number="34">اَمَّا ٻٜ ندٜعِّتِ نغَمْ دٛوْ طَتَلْ ٻٜ نغٜدّٛوتِرِ دٛوْ مٛيٜ وٛنِ ٻُرْطٛ مَنْغُ ندٜرْ مَٻّٜ؞</verse>
				<verse number="35">سٜيْ اٛ جٛوطِي، اٛ نٛدِّ تٛکُّٻٜمٛ سَڤّٛ اٜ طِطٛ ٻٜنْ، اٛ وِعِٻٜ، ‏«‏فُو غِطّٛ وَرْتَ مَوْطٛ، دٛولٜ اٛ وَرْتَ ڤَمَرٛ، ندٜنْ اٛ وَرْتَ مَشُّطٛ کٛو مٛيٜ؞»‏</verse>
				<verse number="36">سٜيْ اٛ حٛشِّ سُکَ ڤَمَرٛ، اٛ دَرْنِنغٜلْ شَکَ مَٻّٜ، اٛ وُوندِينغٜلْ، اٛ وِعِٻٜ،</verse>
				<verse number="37">‏«‏فُو جَٻُطٛ سُکَيٜلْ ڤَمَرٜلْ بٛ نغٜعٜلْ ندٜرْ اِنْدٜ اَمْ جَٻِييَمْ؞ فُو جَٻُطٛيَمْ بٛو نَاع مِنْ تَنْ جَٻِ، اَمَّا جَٻِي لِلٛيْطٛيَمْ مَا؞»‏</verse>
				<verse number="38">سٜيْ يَحَيَ وِعِمٛ، ‏«‏مٛودِبّٛ، مِنْ نغِعِ غٛطّٛ اٜ وُرْتِنَ غِنِّ ندٜرْ اِنْدٜ مَاطَ مِنْ کَطِمٛ، نغَمْ کَنْکٛ نَاع اٛ تٛکُّطٛعٜنْ؞»‏</verse>
				<verse number="39">اَمَّا يٜىٰسُ وِعِ، ‏«‏تٛع اٛنْ کَطُمٛ، نغَمْ وَلَا غَطٛووٛ غٛطُّمْ کَيْطِنِيطُمْ ندٜرْ اِنْدٜ اَمْ ندٜنْ طٛنْ اٜ طٛنْ وِعَ حَالَ کَلُّکَ دٛوْ اَمْ؞</verse>
				<verse number="40">نغَمْ فُو مٛ وَݧَايِعٜنْ اٜ وٛنْدِ اٜ مٜىٰطٜنْ؞</verse>
				<verse number="41">اٜ مِ وِعَعٛنْ غٛونغَ، کٛو مٛيٜ حٛکِّعٛنْ ندِيَمْ ندٜرْ جَرْدُغٜلْ نجَرٛنْ نغَمْ اٛنٛنْ طُمْ ٻٜ اَلْمَسِيحُ، غٛونغَ اٛ دُلَّتَا حٜٻُکِ مبَرْجَارِ؞</verse>
				<verse number="42">‏«‏تٛ غٛطّٛ وَطِي غٛعٛتٛ ندٜرْ سُکَحٛيْ ڤَمَرٛيْ کٛعٛيْ کٛولِيکٛيْيَمْ وَطِي حَکّٜ، طُمْ ٻُرَنِيمٛ اٛ حَٻَّنٜىٰ کَاپَ نَمٛلْ مَنْغَ اٜ دَاندٜ طُمْ فَطَّمٛ ندٜرْ مبٜىٰلَ؞</verse>
				<verse number="43">تٛ جُنْغٛ مَاطَ اٜ وَطُمَا نغَطَا حَکّٜ، اِتُّنغٛ؞ طُمْ ٻُرَنِيمَ نَتَّا وُرٛ اَللَّه جُنْغٛ وٛعٛتٛ دٛوْ طُمْ حُبٛمَا ندٜرْ وُرٛ حِيتٜ نغٜ ݧِفَتَا اٜ جُوطٜ طِطِ؞</verse>
				<verse number="44">نٛنْ مَا تٛ کٛيْنغَلْ مَاطَ اٜ وَطُمَا نغَطَا حَکّٜ، اِتُّنغَلْ؞ طُمْ ٻُرَنِيمَ نَتَّا وُرٛ اَللَّه اٜ کٛيْنغَلْ غٛعٛتَلْ دٛوْ طُمْ حُبٛمَا ندٜرْ وُرٛ حِيتٜ اٜ کٛيْطٜ طِطِ؞</verse>
				<verse number="45"></verse>
				<verse number="46">تٛ بٛو حِتٜرٜ مَاطَ اٜ وَطُمَا نغَطَا حَکّٜ، اِتُّندٜ؞ طُمْ ٻُرَنِيمَ نَتَّا وُرٛ اَللَّه اٜ حِتٜرٜ غٛعٛ دٛوْ طُمْ حُبٛمَا ندٜرْ وُرٛ حِيتٜ اٜ غِتٜ طِطِ؞</verse>
				<verse number="47"></verse>
				<verse number="48">ندٜرْ حِيتٜ نغٜنْ ‏‹‏غِلْپِ ݧَامَيْطِٻٜ طِ مبَاتَتَا، حِيتٜ نغٜنْ بٛو نغٜ ݧِفَتَا؞›‏</verse>
				<verse number="49">‏«‏نٛنْ نٛ وٛنْدُ ݧَمْندُ دٛولٜ وَطَنٜىٰ لَمْطَمْ نغَمْ ندُ وٜلَ، نٛنْ مَا فُو يِمْٻٜ دٛولٜ نَتَّ حِيتٜ، وَاتٛ شَطٜىٰلٜ، نغَمْ نغِکُّ مَٻّٜ وَرْتَ بٛطُّمْ؞</verse>
				<verse number="50">‏«‏لَمْطَمْ طُمْ فِي بٛطُّمْ، اَمَّا تٛ بٜلْطُمْ مَاجَمْ اِتَّکٜ، کٛ وَرْتِرْتَ بٜلْطُمْ مَاجَمْ؟ نغَرْتٜىٰ بٛ لَمْطَمْ، وَاتٛ مبٜلْنِنْدِرٜىٰ ٻٜرْطٜ مٛوطٛنْ، ندٜنْ نجٛوطٜىٰ جَمْ حَکُّندٜ مٛوطٛنْ؞»‏</verse>
			</chapter>
			<chapter number="10">
				<verse number="1">سٜيْ يٜىٰسُ اُمِّي اَلِ طٛنْ يَحِ لٜيْدِ يَحُودِيَ اٜ فٛنْغٛ شَانغٛلْ اُرْدُنْ؞ يِمْٻٜ طُطْٻٜ فُطِّتِ کَوْرِتِ تٛ مَاکٛ، اٛ اٜکِّتِنِٻٜ نٛ اٛ وٛووِ وَطُکِ؞</verse>
				<verse number="2">سٜيْ وٛٻّٜ فَارِسَنْکٛعٜنْ نغَرِ تٛ مَاکٛ نغَمْ ٻٜ ڤٛوندَمٛ، ٻٜ پَمِمٛ ٻٜ مبِعِ، ‏«‏اٜ يِيکِ مَاطَ اَتَّوْرَ اَلِي نٜطّٛ يٛوفَ دٜبّٛ مُوطُمْ؟»‏</verse>
				<verse number="3">يٜىٰسُ نٛوتِي وِعِ، ‏«‏طُمٜ مُوسَ وِعِعٛنْ نغَطٛنْ؟»‏</verse>
				<verse number="4">ٻٜ مبِعِ، ‏«‏مُوسَ وِعِ نٜطّٛ وَاوَيْ وِنْدَنَ دٜبّٛ مُوطُمْ طٜرٜوٛلْ وَرْکِ تٜىٰغَلْ وِعَمٛ اٛ دِلَّ؞»‏</verse>
				<verse number="5">سٜيْ يٜىٰسُ وِعِٻٜ، ‏«‏نغَمْ ٻٜرْطٜ مٛوطٛنْ طٜ شَاتُطٜ وَطِ مُوسَ وِنْدَنِعٛنْ طُعُمْ دٛوکَ؞</verse>
				<verse number="6">اَمَّا دَغَ فُطّٛودٜ تَغُکِ ‏‹‏اَللَّه تَغِيٻٜ غٛرْکٛ اٜ دٜبّٛ؞›‏</verse>
				<verse number="7">‏‹‏نغَمْ نٛنْ نٜطّٛ اَلَيْ ݧَاکٛ مُوطُمْ اٜ مَدُوجٛ مُوطُمْ تَکَّنٛو دٜبّٛ مُوطُمْ،</verse>
				<verse number="8">کَمْٻٜ طِطٛ ٻٜ نغَرْتَ غٛعٛ؞›‏ نغَمْ نٛنْ نَاع ٻٜ طِطٛ کَدِنْ، اَمَّا ٻٜ نغَرْتِي نٜطّٛ غٛعٛتٛ؞</verse>
				<verse number="9">نغَمْ مَاجُمْ کٛ اَللَّه حَوْتِ، تٛع نٜطّٛ سٜنْدَطُمْ؞»‏</verse>
				<verse number="10">اٜ ٻٜ ندٜرْ وُرٛ کَدِنْ، تٛکُّٻٜمٛ پَمِمٛ دٛوْ حَالَ کَنْ؞</verse>
				<verse number="11">سٜيْ اٛ وِعِٻٜ، ‏«‏کٛو مٛيٜ يٛوفِ دٜبّٛ مُوطُمْ تٜعِ غٛطّٛ، نجٜىٰنُ اٛ وَادَتَ اٜ مَاکٛ؞</verse>
				<verse number="12">طٛنْمَا تٛ دٜبّٛ سٜنْدِرِي اٜ غٛرْکٛ مُوطُمْ تٜىٰرِ اٜ غٛطّٛ، نجٜىٰنُ اٛ وَطَتَ؞»‏</verse>
				<verse number="13">يِمْٻٜ اٜ نغَدَّنَ يٜىٰسُ سُکَحٛيْ ڤَمَرٛيْ نغَمْ اٛ بَرْکِطِنَکٛيْ، اَمَّا تٛکُّٻٜمٛ کَٻَنِٻٜ؞</verse>
				<verse number="14">ندٜ يٜىٰسُ يِعِ نٛنْ، ٻٜرْندٜ مُوطُمْ مٜتِّ، اٛ وِعِٻٜ، ‏«‏اَلٜىٰ سُکَحٛيْ ڤَمَرٛيْ نغَرَ تٛ اَمْ؞ تٛع اٛنْ کَطُکٛيْ، نغَمْ غٛودُٻٜ ٻٜرْطٜ اِرِ طٜ مَاکٛيْ نجٜيِ لَامُ اَللَّه؞</verse>
				<verse number="15">اٜ مِ وِعَعٛنْ غٛونغَ، فُو مٛ جَٻَايِ لَامُ اَللَّه بٛ سُکَيٜلْ ڤَمَرٜلْ، اٛ نَتَّتَا لَامُ طُمْ کٛو سٜطَّ!‏»‏</verse>
				<verse number="16">سٜيْ يٜىٰسُ وُوندِيکٛيْ غٛعٛ‑غٛعٛ، اٛ يٛوَنِکٛيْ جُوطٜ مَاکٛ نغَمْ بَرْکِطِنْکِ؞</verse>
				<verse number="17">يٜىٰسُ نَنْغِ لَاوٛلْ وٛنْ طٛنْ، سٜيْ غٛطّٛ نٜطّٛ دٛغِّ يَحِ دِشِّي يٜىٰسٛ مَاکٛ؞ نٜطّٛ اٛنْ پَمِمٛ، وِعِ، ‏«‏مٛودِبّٛ غٜىٰتٛ، کٛ حَانِ مِ وَطَ مِ حٜٻَ يٛنْکِ کِ رٜعَتَا؟»‏</verse>
				<verse number="18">يٜىٰسُ وِعِمٛ، ‏«‏نغَمْ طُمٜ نٛدِّرْطَايَمْ غٜىٰتٛ؟ وَلَا غٜىٰتٛ سٜيْ اَللَّه تَنْ؞</verse>
				<verse number="19">اَ اَنْدِ کٛ اَتَّوْرَ وِعِ:‏ ‏‹‏تَاع وَطُ وَرْحٛورٜ؞ تَاع وَطُ نجٜىٰنُ؞ تَاع وُجُّ؞ تَاع حٛکُّ شٜيْدَ فٜوْرٜ؞ تَاع پٛيْرُ نٜطّٛ نجَٻَنَامٛ کٛ اٛ جٜيِ؞ حٛکُّ ݧَاکٛ مَاطَ اٜ مَدُوجٛ مَاطَ مَنْغُ؞›‏ »‏</verse>
				<verse number="20">سٜيْ اٛ وِعِ يٜىٰسُ، ‏«‏مٛودِبّٛ، اٜ مِ وَطَ فُو فِي طُعُمْ دَغَ اٜ مِ سُکَ؞»‏</verse>
				<verse number="21">يٜىٰسُ رَارِمٛ ندٜرْ يِدّٜ، وِعِمٛ، ‏«‏اَ دُلِّي وَطُکِ فِي غٛعٛ؞ يَحُ، شٛورَا کٛ نغٛودُطَا، کٛکَّا ٻٜ نغَلَنَا شٜىٰدٜ طٜنْ، ندٜنْ اَ حٜٻَيْ مبَرْجَارِ تٛنْ دٛوْ؞ ندٜنْ نغَرَا، تٛکَّايَمْ؞»‏</verse>
				<verse number="22">ندٜ نٜطّٛ اٛنْ نَنِ نٛنْ، ٻٜرْندٜ مَاکٛ تَپِ، اٛ دِلِّ اٛ نَنَايِ بٜلْطُمْ، نغَمْ اٜ مٛ وٛودِ رِسْکُ طُطُّمْ؞</verse>
				<verse number="23">يٜىٰسُ رَارِ تٛکُّٻٜمٛ وِعِٻٜ، ‏«‏اٜ طُمْ سَطِ دِسْکُطٛ نَتَّ لَامُ اَللَّه!‏»‏</verse>
				<verse number="24">تٛکُّٻٜمٛ کَيْطِنِي اٜ کٛ اٛ وِعِ، اَمَّا اٛ فُطِّتِ اٛ وِعِٻٜ، ‏«‏ٻِٻّٜ اَمْ، نَتُّکِ لَامُ اَللَّه اٜ سَطِ نَاع سٜطَّ!‏</verse>
				<verse number="25">طُمْ ٻُرَيْ حٛيْکِ نغٜىٰلٛوبَ تٛکَّ ندٜرْ يٛلْندٜ بَاتَلْ دٛوْ دِسْکُطٛ نَتَّ لَامُ اَللَّه؞»‏</verse>
				<verse number="26">تٛکُّٻٜمٛ کَيْطِنِ نَاع سٜطَّ، ٻٜ مبِعِمٛ، ‏«‏تٛو، تٛ طُمْ نٛنْ، مٛيٜ حِسَتَ؟»‏</verse>
				<verse number="27">يٜىٰسُ رَارِٻٜ، وِعِ، ‏«‏تٛ يِمْٻٜ طُمْ وَطَتَاکٛ، اَمَّا تٛ اَللَّه طُمْ وَطٛتٛ؞ نغَمْ تٛ مَاکٛ کٛو طُمٜ طُمْ غَطٛتٛوطُمْ؞»‏</verse>
				<verse number="28">سٜيْ بِيتُرُسْ وِعِمٛ، ‏«‏تٛو، رَطُّمْ، مِنٛنْ مِنْ اَلِي کٛو طُمٜ مِنْ تٛکِّيمَ؞»‏</verse>
				<verse number="29">يٜىٰسُ وِعِ، ‏«‏اٜ مِ وِعَعٛنْ غٛونغَ، فُو اَلُطٛ وُرٛ مُوطُمْ، کٛو سَکِرَاٻٜ مُوطُمْ وٛرْٻٜ کٛو رٜوْٻٜ، کٛو مَدُوجٛ مُوطُمْ، کٛو ݧَاکٛ مُوطُمْ، کٛو ٻِٻّٜ مُوطُمْ، کٛو غٜسٜ مُوطُمْ نغَمْ اَمْ اٜ حَبَرُ بٜلْطُمْ،</verse>
				<verse number="30">اٛ حٜٻَيْ کٛ ٻُرِ نٛنْ ندٜرْ طُعُمْ جَامَنُ؞ اٛ حٜٻَيْ غُرٜىٰجٜ، اٜ سَکِرَاٻٜ وٛرْٻٜ اٜ رٜوْٻٜ، اٜ دَݧٛوٻٜ، اٜ ٻِٻّٜ، اٜ غٜسٜ ندٜ 100؞ طٛنْمَا يِمْٻٜ تٛرَّيْمٛ، اَمَّا ݧَلْندٜ جَانغٛ اٛ حٜٻَيْ يٛنْکِ کِ رٜعَتَا؞</verse>
				<verse number="31">اَمَّا يِمْٻٜ طُطْٻٜ اَرْتُٻٜ ٻٜ نغَرْتَيْ شَکِتِيٻٜ، ندٜنْ شَکِتِيٻٜ نغَرْتَيْ اَرْتُٻٜ؞»‏</verse>
				<verse number="32">يٜىٰسُ اٜ تٛکُّٻٜمٛ سَڤّٛ اٜ طِطٛ اٜ وٛٻّٜ تٛکُّٻٜمٛ اٜ ٻٜ دٛوْ لَاوٛلْ يَاکِ اُرُشَلِيمَ، يٜىٰسُ اٜ اَرْدِيٻٜ؞ تٛکُّٻٜمٛ سَڤّٛ اٜ طِطٛ ٻٜنْ اٜ کَيْطِنِ، تٛکُّٻٜمٛ کٛرِيٻٜ بٛو اٜ کُلَ؞ يٜىٰسُ فُطِّتِ نٛدِّ تٛکُّٻٜمٛ سَڤّٛ اٜ طِطٛ ٻٜنْ کَمْٻٜ تَنْ، اٛ فُطِّ وِعُکِٻٜ کٛ حٜٻَتَمٛ،</verse>
				<verse number="33">اٛ وِعِ، ‏«‏رَطُّمْ، اٜنْ نجَحَيْ اُرُشَلِيمَ، ندٜنْ طُمْ وَطَيْ ٻِي نٜطّٛ ندٜرْ جُوطٜ مَوْٻٜ اَرْدِيٻٜ دِينَ اٜ مٛودِٻّٜ اَتَّوْرَ؞ ٻٜ تَپَنَيْمٛ کِيتَ مَيْدٜ، ندٜنْ ٻٜ نغَطَمٛ ندٜرْ جُوطٜ يِمْٻٜ نَاع يَحُودَنْکٛعٜنْ،</verse>
				<verse number="34">ٻٜ نجُکِّتَمٛ، ٻٜ تُتَّنَمٛ جٛودٜ، ٻٜ ڤِيَمٛ، ٻٜ مبَرَمٛ؞ ندٜنْ غَطَ بَلْطٜ تَتِ، اٛ اُمّٛتٛ دَغَ مَيْدٜ؞»‏</verse>
				<verse number="35">سٜيْ يَاکُبُ اٜ يَحَيَ ٻِٻّٜ جَبَدِ ٻَدِّي يٜىٰسُ، مبِعِ، ‏«‏مٛودِبّٛ، اٜ مِنْ نغِطِ نغَطَنَامِنْ فُو کٛ مِنْ تٛرِمَا؞»‏</verse>
				<verse number="36">سٜيْ يٜىٰسُ وِعِٻٜ، ‏«‏کٛ نغِطّٛنْ مِ وَطَنَعٛنْ؟»‏</verse>
				<verse number="37">ٻٜ مبِعِ، ‏«‏تَا جٛوطَکٜ دٛوْ جٛوطٛرْغَلْ لَامُ مَاطَ ندٜرْ تٜدُّنغَلْ مَاطَ، غٛعٛتٛ اَمِنْ جٛوطٛو تٛ ݧَامٛ مَاطَ، غٛعٛتٛ تٛ نَنٛ مَاطَ؞»‏</verse>
				<verse number="38">اَمَّا يٜىٰسُ وِعِٻٜ، ‏«‏اٛنْ اَنْدَا کٛ تٛرٛتٛوطٛنْ؞ اٛنْ مبَاوَيْ نجَرٛنْ اِرِ جَرْدُغٜلْ تٛرَّ نغٜلْ نجَرَيْمِ يٜىٰسٛ طٛعٛ؟ کٛو اٛنْ مبَاوَيْ طُمْ وَطَنَعٛنْ اِرِ بَڤْتِسْمَ تٛرَّ طُمْ اُمْ وَطَنْتَيَمْ يٜىٰسٛ طٛعٛ؟»‏</verse>
				<verse number="39">ٻٜ مبِعِ، ‏«‏اٜىٰ، مِنْ مبَاوَيْ؞»‏ سٜيْ يٜىٰسُ وِعِٻٜ، ‏«‏اٛنْ نجَرَيْ اِرِ جَرْدُغٜلْ تٛرَّ نغٜلْ نجَرَيْمِ، ندٜنْ طُمْ وَطَنَعٛنْ بَڤْتِسْمَ اِرِ طُمْ اُمْ وَطَنْتَيَمْ؞</verse>
				<verse number="40">اَمَّا جٛوطَاکِ اٜ جُنْغٛ اَمْ ݧَامٛ اٜ جُنْغٛ اَمْ نَنٛ نَاع مِنْ حٛکَّتَطُمْ؞ طٜعٜ بِغٜىٰجٜ طُمْ طٜ ٻٜنْ طٛنْ ٻٜ طُمْ سِرْيَنِيطٜ؞»‏</verse>
				<verse number="41">ندٜ حٛرِيٻٜ تٛکُّٻٜ يٜىٰسُ سَڤّٛ نَنِ نٛنْ، ٻٜ ڤُطِّ مٛنَّنْکِ يَاکُبُ اٜ يَحَيَ؞</verse>
				<verse number="42">سٜيْ يٜىٰسُ نٛدِّٻٜ، وِعِٻٜ، ‏«‏اٛنْ اَنْدِ ندٜرْ يِمْٻٜ نَاع يَحُودَنْکٛعٜنْ، يِمْٻٜ ٻٜ طُمْ اَنْدِرِ لَامُ اٜ کٛلَّ لَامُ سٜمْبٜ، ندٜنْ مَوْٻٜ مَٻّٜ اٜ کٛلَّ ٻُرَلْ؞</verse>
				<verse number="43">اَمَّا اٛنٛنْ، تٛع اٛنْ نغَطُ نٛنْ حَکُّندٜ مٛوطٛنْ؞ فُو غِطّٛ وَرْتَ مَوْطٛ ندٜرْ مٛوطٛنْ، دٛولٜ وَرْتَ جَغَّنْتٛوطٛعٛنْ؞</verse>
				<verse number="44">کَدِنْ فُو غِطّٛ وَرْتَ اَرْدِيطٛ، دٛولٜ اٛ وَرْتَ مَشُّطٛ کٛو مٛيٜ؞</verse>
				<verse number="45">نغَمْ ٻِي نٜطّٛ وَرِي نَاع نغَمْ اٛ جَغَّنٜىٰ، اَمَّا نغَمْ اٛ جَغَّنٛو يِمْٻٜ، اٛ حٛکَّ يٛنْکِ مَاکٛ نغَمْ رِمْطِنْکِ طُطْٻٜ؞»‏</verse>
				<verse number="46">سٜيْ ٻٜ نجٛتِّي غَرِيرِ جٜرِيکٛ؞ يٜىٰسُ اٜ تٛکُّٻٜمٛ حَوْتِ اٜ يِمْٻٜ طُطْٻٜ اٜ مبُرْتٛو غَرِيرِ جٜرِيکٛ، غٛطّٛ بُمْطٛ تٛرٛتٛوطٛ اٜ جٛوطِي حَادٜ طَتَلْ؞ اِنْدٜ مَاکٛ بَرْتِمَاوُسْ، وَاتٛ ٻِي تِمَاوُسْ؞</verse>
				<verse number="47">ندٜ اٛ نَنِ يٜىٰسُ نَجَرَنْکٜىٰجٛ پَٻّٛتٛو، اٛ فُطِّ نٛدُّکِ اٜ سٜمْبٜ، اٜ مٛ وِعَ، ‏«‏يٜىٰسُ، ٻِطّٛ دَوْدَ، يُرْمِنَنَمْ!‏»‏</verse>
				<verse number="48">يِمْٻٜ طُطْٻٜ کَٻَنِمٛ مبِعِمٛ اٛ دٜعِّتَ، اَمَّا اٛ ٻٜيْدِ نٛدُّکِ اٜ سٜمْبٜ، اٜ مٛ وِعَ، ‏«‏ٻِطّٛ دَوْدَ، يُرْمِنَنَمْ!‏»‏</verse>
				<verse number="49">سٜيْ يٜىٰسُ دَرِي، وِعِ، ‏«‏نٛدَّنٜىٰيَمّٛ؞»‏ ٻٜ نٛدِّ بُمْطٛ اٛنْ، ٻٜ مبِعِمٛ، ‏«‏نَنُ بٜلْطُمْ!‏ اُمَّ!‏ اٜ مٛ نٛدُّمَا؞»‏</verse>
				<verse number="50">سٜيْ اٛ حُبِنِ شُدَّارِ مَاکٛ، اٛ اُمِّي جَوْطُمْ، اٛ يَحِ تٛ يٜىٰسُ؞</verse>
				<verse number="51">سٜيْ يٜىٰسُ پَمِمٛ، وِعِ، ‏«‏طُمٜ نغِطَّا مِ وَطَنْمَا؟»‏ بُمْطٛ اٛنْ نٛوتِي وِعِ، ‏«‏مٛودِبّٛ، اٜ مِ يِطِ مبُمْتِنَايَمْ؞»‏</verse>
				<verse number="52">سٜيْ يٜىٰسُ وِعِمٛ، ‏«‏دِلُّ؞ حٛولَارٜ مَاطَ يَمْطِتِنِيمَ؞»‏ طٛنْ اٜ طٛنْ غِتٜ مَاکٛ مبُمْتِ، اٛ تٛکِّ يٜىٰسُ، ٻٜ ندِلِّدِ؞</verse>
			</chapter>
			<chapter number="11">
				<verse number="1">ندٜ ٻٜ ٻَدِي اُرُشَلِيمَ، تٛ غَرِيجٜ بٜتَفَاجِ اٜ بٜتَنِ تٛ حٛشّٜىٰرٜ ندٜ لٜطّٜ جَيْتُنْ، سٜيْ يٜىٰسُ لِلِ تٛکُّٻٜمٛ طِطٛ،</verse>
				<verse number="2">اٛ وِعِٻٜ، ‏«‏نَتّٜىٰ غَرِيٜلْ غٛنْغٜلْ يٜىٰسٛ مٛوطٛنْ؞ اٜ نَتُّکِ مٛوطٛنْ، اٛنْ تَوَيْ مبَبَّ مٛلَ اٜ نغَ حَٻِّي، طُمْ مٜىٰطَايِ وَطَّاکِنغَ؞ ڤِتّٛيٜىٰنغَ نغَدّٛنْغَ طٛعٛ؞</verse>
				<verse number="3">تٛ غٛطّٛ پَمِيعٛنْ، ‏‹‏کٛ وَطِ ڤِتّٛتٛنْغَ؟›‏ مبِعٜىٰمٛ، ‏‹‏مٛودِبّٛ اٜ يِطِ حُوتِرْکِنغَ، اٛ وَطَيْ طُمْ وَرْتِرَنغَ نَاع کٛ نٜىٰٻِ؞›‏ »‏</verse>
				<verse number="4">سٜيْ ٻٜ نجَحِ ٻٜ تَوِ مبَبَّ مٛلَ نغَنْ اٜ حَٻِّي تٛ دَمُّغَلْ، حَادٜ طَتَلْ؞ اٜ ٻٜ ڤِتَّنغَ،</verse>
				<verse number="5">سٜيْ وٛٻّٜ دَرِيٻٜ طٛنْ پَمِٻٜ مبِعِ، ‏«‏نغَمْ طُمٜ ڤِتّٛتٛنْغَ؟»‏</verse>
				<verse number="6">کَمْٻٜ بٛو ٻٜ مبِعِٻٜ کٛ يٜىٰسُ وِعِ، سٜيْ يِمْٻٜ ٻٜنْ اَلِٻٜ ٻٜ ندِلِّدِ اٜ مَاغَ؞</verse>
				<verse number="7">ٻٜ نجَارَنِنغَ يٜىٰسُ، ٻٜ مبٜعِّتِ شُدَّارِ مَٻّٜ دٛوْ مَغَّ؞ يٜىٰسُ وَطِّينغَ؞</verse>
				<verse number="8">سٜيْ يِمْٻٜ طُطْٻٜ مبٜعِّتِ شُدَّارِ مَٻّٜ دٛوْ طَتَلْ، وٛٻّٜ بٛو مبٜعِّتِ حَاکٛ کٛ ٻٜ نغٜوٛيِ تٛ سَابٜىٰرٜ؞</verse>
				<verse number="9">يِمْٻٜ وٛنْٻٜ يٜىٰسٛ مَاکٛ اٜ وٛنْٻٜ غَطَ مَاکٛ، اٜ ٻٜ مبِعَ اٜ سٜمْبٜ، ‏«‏حٛسَانَ!‏ اٛ بَرْکِطِنَاطٛ اٛنْ طٛنْ غَرٛيْطٛ ندٜرْ اِنْدٜ جٛومِرَاوٛ!‏</verse>
				<verse number="10">لَامُ مَامَ مٜىٰطٜنْ دَوْدَ غَرَيْطُمْ طُمْ بَرْکِطِنَاطُمْ!‏ اٜنْ مَنْتُ اَللَّه مٛ دٛوْ!‏»‏</verse>
				<verse number="11">سٜيْ يٜىٰسُ نَتِّ اُرُشَلِيمَ، اٛ نَتِّ وُرٛ شٜنِينغٛ، اٛ رَارِ کٛو طُمٜ غَطٜتٜىٰطُمْ طٛنْ؞ نغَمْ نَانغٜ حِيرِي، سٜيْ اٛ وُرْتِي، اٛ دِلِّ بٜتَنِ کَنْکٛ اٜ تٛکُّٻٜمٛ سَڤّٛ اٜ طِطٛ؞</verse>
				<verse number="12">ندٜ وٜىٰتِ، اٜ ٻٜ اَلَ بٜتَنِ، يٜىٰسُ نَنِ وٜىٰلٛ؞</verse>
				<verse number="13">اٛ حَيْنِي لٜکِّ اِبِّ غٛودُکِ حَاکٛ، اٛ يَحِ اٛ يِعَ کٛو اٛ حٜٻَيْ اِبّٜ تٛ مَاکِ؞ ندٜ اٛ يٛتِّي تٛ مَاکِ، اٛ تَوَايِ غٛطُّمْ سٜيْ حَاکٛ، نغَمْ نَاع طُمْ شَرٜلْ ٻِکّٛيْ مَاکِ؞</verse>
				<verse number="14">سٜيْ اٛ وِعِ لٜکِّ کِنْ، ‏«‏تٛع کٛو مٛيٜ ٻٜيْدَ ݧَامُکِ ٻِکّٛيْ دَغَ تٛ مَاطَ!‏»‏ تٛکُّٻٜمٛ بٛو نَنِي کٛ اٛ وِعِ؞</verse>
				<verse number="15">ندٜ ٻٜ نَتِّ اُرُشَلِيمَ، يٜىٰسُ نَتِّ وُرٛ شٜنِينغٛ، سٜيْ اٛ فُطِّ رِيوُکِ سٛورٛوٻٜ اٜ سٛودٛوٻٜ ندٜرْ مَغّٛ؞ اٛ تَلِّ تٜىٰبُرْجِ غَيْلِتٛوٻٜ شٜىٰدٜ رٛومَنْکٛعٜنْ يَاکِ شٜىٰدٜ وُرٛ شٜنِينغٛ اٜ جٛوطٛرْلٜ شٛورٛوٻٜ ڤٛولِ؞</verse>
				<verse number="16">اٛ حَطِ کٛو مٛيٜ پَٻّٛدٛو اٜ دٛنْغَلْ ندٜرْ نجَيْرِ وُرٛ شٜنِينغٛ؞</verse>
				<verse number="17">اٛ وِعِٻٜ، ‏«‏طُمْ وِنْدَامَ، اَللَّه وِعِي، ‏‹‏طُمْ نٛدِّرَيْ وُرٛ اَمْ وُرٛ دٛعَارٜ نغَمْ لٜپِّ فُو،›‏ اَمَّا اٛنٛنْ اٛنْ نغَرْتِرِينغٛ لُورٛ وُيْٻٜ؞»‏</verse>
				<verse number="18">مَوْٻٜ اَرْدِيٻٜ دِينَ اٜ مٛودِٻّٜ اَتَّوْرَ نَنِ کٛ يٜىٰسُ وَطِ، سٜيْ ٻٜ نغَطِ کَ طَٻُّتُکِ لَاوٛلْ نٛ ٻٜ مبَرْدَتَمٛ؞ اٜ ٻٜ کُلَمٛ، نغَمْ يِمْٻٜ فُو کَيْطِنِ اٜ اٜکِّتِنٛلْ مَاکٛ؞</verse>
				<verse number="19">ندٜ نَانغٜ حِيرِ، يٜىٰسُ اٜ تٛکُّٻٜمٛ مبُرْتِي غَرِيرِ ندِنْ؞</verse>
				<verse number="20">سُبَکَ اٜ ٻٜ پَٻّٛو، سٜيْ ٻٜ نغِعِ لٜکِّ اِبِّ کِنْ يٛورِي حَا اٜ طَطِ مَاکِ؞</verse>
				<verse number="21">بِيتُرُسْ سِفْتٛرِ وِعِ يٜىٰسُ، ‏«‏مٛودِبّٛ، رَارُ!‏ اِبِّ کِنْ طٛنْ کِ لَانُطَا کِ يٛورِي؞»‏</verse>
				<verse number="22">يٜىٰسُ نٛوتِي وِعِٻٜ، ‏«‏کٛولٜىٰ اَللَّه؞</verse>
				<verse number="23">اٜ مِ وِعَعٛنْ غٛونغَ، تٛ غٛطّٛ وِعِي حٛشّٜىٰرٜ ندٜعٜ، ‏‹‏دِلُّ، کُبٛطَا حٛورٜ مَاطَ ندٜرْ مبٜىٰلَ،›‏ تٛ اٛ وَطَايِ سٜکٛ ندٜرْ ٻٜرْندٜ مَاکٛ، اَمَّا اٛ حٛولِي کٛ اٛ وِعِ طُمْ وَطَيْ، طُمْ وَطَنَيْمٛطُمْ؞</verse>
				<verse number="24">نغَمْ نٛنْ اٜ مِ وِعَعٛنْ، فُو کٛ تٛرِيطٛنْ ندٜرْ دٛعَارٜ، کٛولٜىٰ اٛنْ کٜٻِيطُمْ، ندٜنْ طُمْ وَرْتَيْ طُمْ مٛوطٛنْ؞</verse>
				<verse number="25">کٛو ندٜيٜ تٛ اٛنْ ندَرَکٜ اٛنْ نغَطَ دٛعَارٜ، تٛ اٜ وٛودِ مٛ نجٛغِتِيطٛنْ ندٜرْ ٻٜرْطٜ مٛوطٛنْ، نجَافَنٜىٰمٛ، نغَمْ ݧَاکٛ مٛوطٛنْ مٛ دٛوْ مَا يَافَنٛوعٛنْ حَکّٜ مٛوطٛنْ؞»‏</verse>
				<verse number="26"></verse>
				<verse number="27">طٛنْمَا يٜىٰسُ اٜ تٛکُّٻٜمٛ نَتِّ اُرُشَلِيمَ؞ يٜىٰسُ اٜ يِيلٛو ندٜرْ وُرٛ شٜنِينغٛ، سٜيْ مَوْٻٜ اَرْدِيٻٜ دِينَ اٜ مٛودِٻّٜ اَتَّوْرَ اٜ مَوْٻٜ يِمْٻٜ نغَرِ تٛ مَاکٛ؞</verse>
				<verse number="28">ٻٜ مبِعِمٛ، ‏«‏اٜ لَامُ مٛيٜ نغَطَتَا کُوطٜ طٜعٜ؟ مٛيٜ حٛکُّمَا لَامُ وَطُکِطٜ؟»‏</verse>
				<verse number="29">يٜىٰسُ نٛوتِي وِعِٻٜ، ‏«‏مِ پَمَيْعٛنْ پَمٛلْ غٛعٛ؞ نٛوتَنٜىٰيَمْ، ندٜنْ مِ وِعَيْعٛنْ اٜ طُمٜ لَامُ نغَطِرَيْمِ کُوطٜ طٜعٜ؞</verse>
				<verse number="30">بَڤْتِسْمَ طُمْ يَحَيَ وَطِ، تٛ اَللَّه طُمْ پِوٛيِ، کٛو تٛ يِمْٻٜ طُمْ پِوٛيِ؟ نٛوتَنٜىٰيَمْ!‏»‏</verse>
				<verse number="31">سٜيْ ٻٜ مٜدِّ حَکُّندٜ مَٻّٜ، ٻٜ مبِعِ، ‏«‏تٛ اٜنْ مبِعِي، ‏‹‏دَغَ تٛ اَللَّه طُمْ پِوٛيِ،›‏ اٛ وِعَيْ، ‏‹‏کٛ وَطِ اٛنْ جَٻَايِ کٛ اٛ وِعِ؟›‏</verse>
				<verse number="32">اَمَّا تٛ اٜنْ مبِعِي، ‏‹‏تٛ يِمْٻٜ طُمْ پِوٛيِ…›‏ »‏ ٻٜ مبِعُ نٛنْ نغَمْ اٜ ٻٜ کُلَ يِمْٻٜ، نغَمْ کٛو مٛيٜ جَٻِي يَحَيَ اٛ اَنَّبِيجٛ؞</verse>
				<verse number="33">سٜيْ ٻٜ نٛوتِي ٻٜ مبِعِ يٜىٰسُ، ‏«‏مِنْ اَنْدَا؞»‏ يٜىٰسُ وِعِٻٜ، ‏«‏نٛنْ مِنْ مَا، مِ وِعَتَاعٛنْ کٛو اٜ طُمٜ لَامُ نغَطِرَيْمِ کُوطٜ طٜعٜ؞»‏</verse>
			</chapter>
			<chapter number="12">
				<verse number="1">سٜيْ يٜىٰسُ فُطِّ مٜتِرَنْکِٻٜ اٜ مِسَالُ، وِعِ، ‏«‏غٛطّٛ نٜطّٛ وَطِ نغٜسَ اِنَبٛوجٜ، اٛ حٛوِکَ، اٛ وَسِ نغَيْکَ مَوْکَ ندٜرْ تَفَارٜ نغَمْ مٛيْلُکِ ندِيَمْ دَغَ ندٜرْ اِنَبٛوجٜ طٜنْ، اٛ مَحِ سُودُ تٛوْندُ نغَمْ رٜىٰنُکِ نغٜسَ کَنْ؞ سٜيْ اٛ حٛکِّکَ وٛٻّٜ رٜمٛوٻٜ مٛعِّنَکَ، اٛ دِلِّ وٛنْدِ لٜيْدِ؞</verse>
				<verse number="2">ندٜ شَرٜلْ ٻٜنْدُکِ اِنَبٛوجٜ طٜنْ وَطِ، اٛ لِلِ مَشُّطٛ مَاکٛ تٛ يِمْٻٜ ٻٜ اٛ حٛکِّ نغٜسَ کَنْ نغَمْ اٛ جَٻَنٛيَمٛ کٛ ٻٜ نغَادُنٛو ندٜرْ کٛ ٻٜنْدِ؞</verse>
				<verse number="3">اَمَّا ٻٜ نَنْغِ مَشُّطٛ اٛنْ، ٻٜ ڤِيِمٛ، ٻٜ ندِيوِمٛ کٛو کٛ ٻٜ کٛکِّمٛ؞</verse>
				<verse number="4">سٜيْ جٛومُ نغٜسَ اٛنْ فُطِّتِ لِلِ غٛطّٛ مَشُّطٛ تٛ مَٻّٜ، کَنْکٛ مَا ٻٜ ڤِيَنِمٛ حٛورٜ، ٻٜ کُطِکُطِنِمٛ؞</verse>
				<verse number="5">سٜيْ اٛ فُطِّتِ اٛ لِلِ غٛطّٛ مَشُّطٛ، کَنْکٛ بٛو ٻٜ مبَرِمٛ؞ اٛ لِلِلِلِنِي مَشُّٻٜ طُطْٻٜ؞ ٻٜ ڤِيِ وٛٻّٜ، ٻٜ مبَرِ وٛٻّٜ؞</verse>
				<verse number="6">جٛومُ نغٜسَ کَنْ اٜ وٛودِ غٛعٛتٛ مٛ اٛ لِلَايِ، وَاتٛ ٻِطّٛ مَاکٛ مٛ اٛ يِطِ؞ غَطَ مَاجُمْ فُو اٛ لِلِ ٻِطّٛ اٛنْ تٛ مَٻّٜ، اٛ وِعِ، ‏‹‏ٻٜ کٛکَّيْ ٻِطّٛ اَمْ مَنْغُ؞›‏</verse>
				<verse number="7">اَمَّا ٻٜ اٛ حٛکِّ نغٜسَ ٻٜنْ مبِعِ حَکُّندٜ مَٻّٜ، ‏‹‏تٛو!‏ رَا دٛنٛووٛ نغٜسَ کَنْ؞ نغَرٜىٰ مبَرٜنْمٛ، ندٛنُ نغٜسَ کَنْ وَرْتَ طُمْ مٜىٰطٜنْ؞›‏</verse>
				<verse number="8">سٜيْ ٻٜ نَنْغِمٛ ٻٜ مبَرِمٛ، ٻٜ ڤَطِّمٛ غَطَ نغٜسَ کَنْ؞</verse>
				<verse number="9">‏«‏تٛو، کٛ جٛومُ نغٜسَ کَنْ وَطَتَ؟ اٛ وَرَيْ اٛ حَلْکَٻٜ، اٛ حٛکَّ وٛٻّٜ نغٜسَ کَنْ؞</verse>
				<verse number="10">اٛنْ مٜىٰطَايِ جَنْغُکِ کٛ اَايَارٜ وِعِ؟ ندٜ وِعِي، ‏‹‏حَيْرٜ ندٜ مَحٛوٻٜ نغَݧِ کَيْرٜ وَرْتِ حَيْرٜ ٻُرْندٜ دَرْنُکِ مَادِ؞</verse>
				<verse number="11">طُعُمْ طُمْ کُوغَلْ جٛومِرَاوٛ، طُمْ کَيْطِنِيطُمْ تٛ مٜىٰطٜنْ؞›‏ »‏</verse>
				<verse number="12">دَغَ طٛنْ سٜيْ مَوْٻٜ ٻٜنْ طَٻِّتِ لَاوٛلْ نٛ ٻٜ نَنْغِرْتَمٛ، نغَمْ اٜ ٻٜ اَنْدِ دٛوْ مَٻّٜ اٛ حٛکِّ مِسَالُ طُمْ، اَمَّا اٜ ٻٜ کُلَ يِمْٻٜ؞ نغَمْ نٛنْ ٻٜ اَلِمٛ، ٻٜ ندِلِّ؞</verse>
				<verse number="13">غَطَ مَاجُمْ ٻٜ لِلِ وٛٻّٜ فَارِسَنْکٛعٜنْ اٜ وٛٻّٜ يِمْٻٜ حِرُدُسْ تٛ يٜىٰسُ نغَمْ ٻٜ کٜٻَ کٛ ٻٜ نَنْغِرْتَمٛ ندٜرْ مٜتٛ مَاکٛ؞</verse>
				<verse number="14">ٻٜ نغَرِ تٛ يٜىٰسُ، ٻٜ مبِعِمٛ، ‏«‏مٛودِبّٛ، اٜ مِنْ اَنْدِ کٛ مبِعَتَا اٜ کٛ نغَطَتَا طُمْ غٛونغَ؞ اَ حٛلَّتَا فٜىٰرٛوتِرٛلْ حَکُّندٜ يِمْٻٜ، نغَمْ اَ حٛشِّي يِمْٻٜ فُو اٜ ڤٛتِّدِ؞ طٛنْمَا اَ اٜکِّتِنَ لَاوٛلْ اَللَّه اٜ غٛونغَ؞ تٛو، وِعُمِنْ، اٜ طُمْ حَانِ مِنْ نجٛٻَ کَيْسَرْ مَوْطٛ لَامِيٻٜ شٜىٰدٜ لٜيْدِ، کٛو طُمْ حَانَايِ؟</verse>
				<verse number="15">مِنْ نجٛٻَ شٜىٰدٜ لٜيْدِ، کٛو تٛع مِنْ نجٛٻَ؟»‏ اَمَّا يٜىٰسُ اٜ اَنْدِ اٜ ٻٜ نغِطِ پٛيْرُکِمٛ، سٜيْ اٛ وِعِٻٜ، ‏«‏نغَمْ طُمٜ ڤٛوندٛتٛنْيَمْ؟ نغَدَّنٜىٰيَمْ يَمْندٜ اَجُرْفَارِ مِ رَارَندٜ؞»‏</verse>
				<verse number="16">ٻٜ نغَدَّنِمٛ يَمْندٜ غٛعٛ؞ اٛ وِعِٻٜ، ‏«‏طٛوْدِ مٛيٜ اٜ اِنْدٜ مٛيٜ وٛنِ دٛوْ مَيْرٜ؟»‏ ٻٜ نٛوتِي ٻٜ مبِعِ، ‏«‏طُمْ کَيْسَرْ؞»‏</verse>
				<verse number="17">سٜيْ يٜىٰسُ وِعِٻٜ، ‏«‏تٛو، کٛکّٜىٰ کَيْسَرْ کٛ وٛنِ طُمْ کَيْسَرْ، ندٜنْ کٛکّٛنْ اَللَّه کٛ وٛنِ طُمْ اَللَّه؞»‏ سٜيْ اٛ حَيْطِنِٻٜ نَاع سٜطَّ؞</verse>
				<verse number="18">سَادُسَنْکٛعٜنْ اٜ مبِعَ وَلَا اُمَّاکِ مَيْٻٜ؞ وٛٻّٜ مَٻّٜ نغَرِ تٛ يٜىٰسُ، ٻٜ پَمِمٛ، ٻٜ مبِعِ،</verse>
				<verse number="19">‏«‏مٛودِبّٛ، اَنَّبِ مُوسَ وِعِي تٛ نٜطّٛ تٜعِي دٜبّٛ مَايِي دَݧِدَايِ اٜ مَاکٛ، سَکِرَاوٛ مَاکٛ سٜيْ تٜعَمٛ نغَمْ حٜٻَنَ مَيْطٛ اٛنْ ٻِٻّٜ؞</verse>
				<verse number="20">تٛو، ندٜنّٛ اٜ وٛودِ وٛٻّٜ سَکِرَاٻٜ وٛرْٻٜ نجٛوٜىٰطِطٛ؞ اَفٛ اٛنْ تٜعِ، مَايِ، اَلِ دٜبّٛ وَلَا ٻِطّٛ؞</verse>
				<verse number="21">سٜيْ طِطَٻٛ اٛنْ تٜعِ دٜبّٛ اٛنْ؞ کَنْکٛ مَا اٛ مَايِ، اٛ اَلِ دٜبّٛ اٛنْ وَلَا ٻِطّٛ؞ تَتَٻٛ اٛنْ مَا نٛنْ؞</verse>
				<verse number="22">ٻٜ فُو نجٛوٜىٰطِطٛ ٻٜنْ ٻٜ تٜعِي دٜبّٛ اٛنْ، ٻٜ مَايِ، ٻٜ اَلِمٛ وَلَا ٻِطّٛ؞ غَطَ طٛنْ دٜبّٛ اٛنْ مَا مَايِ؞</verse>
				<verse number="23">تٛو، ݧَلْندٜ ندٜ مَيْٻٜ اُمّٛتٛو، دٜبّٛ اٛنْ وَرْتَيْ دٜبّٛ مٛيٜ ندٜرْ مَٻّٜ؟ نغَمْ ٻٜ فُو نجٛوٜىٰطِطٛ ٻٜ تٜعِيمٛ؞»‏</verse>
				<verse number="24">سٜيْ يٜىٰسُ نٛوتِي وِعِٻٜ، ‏«‏اٛنْ مبٛوفِي نغَمْ اٛنْ اَنْدَا کٛ اَايَاجٜ مبِعِ، ندٜنْ اٛنْ اَنْدَا بَوْطٜ اَللَّه؞</verse>
				<verse number="25">تٛ مَيْٻٜ اُمَّکٜ دَغَ مَيْدٜ، وَلَا تٜعَيْطٛ وَلَا تٜعٜتٜىٰطٛ، اَمَّا ٻٜ نغَرْتَيْ بٛ مَلَاعِکَعٜنْ اَللَّه؞</verse>
				<verse number="26">ندٜنْ دٛوْ اُمَّاکِ مَيْٻٜ دَغَ مَيْدٜ، اٛنْ جَنْغَايِ دٜفْتٜرٜ مُوسَ دٛوْ حَبَرُ لٜغّٜلْ غٛودُنغٜلْ حِيتٜ؟ اَللَّه وِعِيمٛ، ‏‹‏مِنْ وٛنِ اَللَّه مٛ اِبْرَاهِمْ، اَللَّه مٛ اِشِيَاکُ، اَللَّه مٛ يَاکُبُ؞›‏</verse>
				<verse number="27">کَنْکٛ نَاع اٛ اَللَّه مَيْٻٜ، اَمَّا اٛ اَللَّه غٛودُٻٜ يٛنْکِ؞ اٛنْ مَجِّ نَاع سٜطَّ!‏»‏</verse>
				<verse number="28">غٛعٛتٛ ندٜرْ مٛودِٻّٜ اَتَّوْرَ وَرِ نَنِ اٜ ٻٜ نغٜدّٛوتِرَ حَکُّندٜ مَٻّٜ؞ ندٜ اٛ نَنِ يٜىٰسُ نٛوتَنَکٜٻٜ بٛطُّمْ، سٜيْ اٛ پَمِ يٜىٰسُ، اٛ وِعِ، ‏«‏ندٜرْ دٛوکَاجِ طِ اَللَّه وَطِ، طُمٜ ٻُرِ مَنْغُ؟»‏</verse>
				<verse number="29">يٜىٰسُ نٛوتِي وِعِ، ‏«‏ٻُرْطُمْ مَنْغُ وٛنِ، ‏‹‏يِمْٻٜ اِسْرَاعِيلَ نَنٜىٰ، اَللَّه جٛومِرَاوٛ مٜىٰطٜنْ اٛ جٛومِرَاوٛ غٛعٛتٛ؞</verse>
				<verse number="30">يِطُ اَللَّه جٛومِرَاوٛ مَاطَ اٜ ٻٜرْندٜ مَاطَ فُو، اٜ يٛنْکِ مَاطَ فُو، اٜ حَکِّيلٛ مَاطَ فُو، اٜ سٜمْبٜ مَاطَ فُو؞›‏</verse>
				<verse number="31">طِطَٻُمْ بٛو وٛنِ، ‏‹‏يِطُ بَنْدِرَاوٛ مَاطَ نٛ نغِطِرْطَا حٛورٜ مَاطَ؞›‏ ندٜرْ دٛوکَاجِ طِ اَللَّه وَطِ وَلَا ٻُرْطُمْ طِعِ طِطِ؞»‏</verse>
				<verse number="32">سٜيْ مٛودِبّٛ اَتَّوْرَ اٛنْ وِعِ، ‏«‏مٛودِبّٛ، اَ وِعِي غٛونغَ ندٜ مبِيطَا اَللَّه اٛ غٛعٛتٛ، وَلَا غٛطّٛ سٜيْ کَنْکٛ تَنْ؞</verse>
				<verse number="33">نٜطّٛ يِطَمٛ اٜ ٻٜرْندٜ مُوطُمْ فُو، اٜ فَامُ مُوطُمْ فُو، اٜ سٜمْبٜ مُوطُمْ فُو، ندٜنْ يِطَ بَنْدِرَاوٛ مُوطُمْ نٛ يِطِرِ حٛورٜ مُوطُمْ، طُمْ ٻُرِي مَرْلٜ غُلَنْتٜىٰطٜ اَللَّه اٜ فُو کٛ طُمْ سَکَّنْتَمٛ؞»‏</verse>
				<verse number="34">ندٜ يٜىٰسُ نَنِ اٛ نٛوتٛرَکٜ فَامُ، سٜيْ وِعِمٛ، ‏«‏غٛونغَ اَ وٛطِّدَا اٜ لَامُ اَللَّه؞»‏ غَطَ مَاجُمْ وَلَا غَطُطٛ سٜمْبٜ ٻٜرْندٜ پَمِمٛ وٛنْغٛلْ پَمٛلْ؞</verse>
				<verse number="35">يٜىٰسُ اٜ اٜکِّتِنَ ندٜرْ نجَيْرِ وُرٛ شٜنِينغٛ، سٜيْ اٛ پَمِ، اٛ وِعِ، ‏«‏نغَمْ طُمٜ مٛودِٻّٜ اَتَّوْرَ اٜ مبِعَ اَلْمَسِيحُ اٛ ٻِطّٛ دَوْدَ؟</verse>
				<verse number="36">نغَمْ دَوْدَ اٜ حٛورٜ مُوطُمْ، ندٜرْ بَوْطٜ رُوحُ اَللَّه اٛ وِعِي، ‏‹‏جٛومِرَاوٛ وِعِي جٛومِرَاوٛ اَمْ، ‏«‏جٛوطَ تٛ جُنْغٛ اَمْ ݧَامٛ، نَا مِ وَطِي اَ يَاٻِي وَݧْوَݧْٻٜ مَاطَ؞»‏ ›‏</verse>
				<verse number="37">دَوْدَ اٜ حٛورٜ مُوطُمْ نٛدِّرِيمٛ جٛومِرَاوٛ؞ تٛو، نٛ وَطَتَ اَلْمَسِيحُ وَرْتَ ٻِطّٛ دَوْدَ؟»‏ يِمْٻٜ طُطْٻٜ کَوْرُتُٻٜ کٜتِّندَنِيمٛ ندٜرْ وٜلْوٜلٛ؞</verse>
				<verse number="38">يٜىٰسُ اٜ اٜکِّتِنَ، وِعِ، ‏«‏ڤَامَنٜىٰ مٛودِٻّٜ اَتَّوْرَ، غِطُٻٜ يِيلَاکِ اٜ ٻٛرْنِي تٛغّٛحٛ نجُوتُکٛ، غِطُٻٜ حٛوْنِرٜىٰکِ مَنْغُ ندٜرْ لُومٛ؞</verse>
				<verse number="39">اٜ ٻٜ نغِطِ جٛوطَاکِ دٛوْ جٛوطٛرْلٜ مَوْٻٜ ندٜرْ شُوطِ دٛعَارٜ اٜ جٛوطٛرْلٜ مَوْٻٜ تٛ حُمْتٛ؞</verse>
				<verse number="40">کَمْٻٜ نغٛنِ ݧَامٛوٻٜ جَوْدِ رٜوْٻٜ ٻٜ وٛرْٻٜ مُعّٜنْ مَايِ حَا اٜ غُرٜ مَٻّٜ، اٜ ٻٜ نغَطَ دٛعَارٜ جُوتُندٜ نغَمْ طُمْ يِعَٻٜ؞ اِرِ ٻٜنْ طٛنْ يِمْٻٜ طُمْ وَطَنَيْٻٜ کِيتَ ٻُرْکَ حَلُّکِ؞»‏</verse>
				<verse number="41">يٜىٰسُ جٛوطِي ندٜرْ وُرٛ شٜنِينغٛ حَادٜ تٛ طُمْ حٛکَّتَ شٜىٰدٜ نغَمْ اَللَّه؞ اٜ مٛ رَارَ يِمْٻٜ اٜ ٻٜ نغَطَ شٜىٰدٜ مَٻّٜ ندٜرْ تٛ طُمْ حٛکَّتَ شٜىٰدٜ نغَمْ اَللَّه؞ رِسْکُٻٜ طُطْٻٜ نغَطِ شٜىٰدٜ طُطّٜ ندٜرْ؞</verse>
				<verse number="42">سٜيْ رَا غٛطّٛ دٜبّٛ مٛ وَلَنَا مٛ غٛرْکٛ مُوطُمْ مَايِ؞ اٛ وَرِ اٛ وَطِ شٜىٰدٜ نجَمْکٛيْ طِطٛيْ کٛيْ نجَمْندِ مبٛطٜىٰرِ ندٜرْ؞ طُمْ شٜىٰدٛيْ سٜطَّنَحٛيْ تَنْ؞</verse>
				<verse number="43">سٜيْ يٜىٰسُ نٛدِّ تٛکُّٻٜمٛ، وِعِٻٜ، ‏«‏اٜ مِ وِعَعٛنْ غٛونغَ، اٛعٛ دٜبّٛ مٛ وَلَنَا، کٛ اٛ حٛکِّ طُمْ ٻُرِي کٛ حٛرِيٻٜ فُو کٛکِّ؞</verse>
				<verse number="44">نغَمْ کَمْٻٜ ٻٜ کٛکِّ دَغَ ندٜرْ رِسْکُ مَٻّٜ؞ اَمَّا کَنْکٛ بٛو، دَغَ ندٜرْ شِيَ مَاکٛ، اٛ حٛکِّ فُو کٛ اٛ وٛودِ، وَاتٛ کٛو طُمٜ طُمْ اٛ مَرٛرْتٛو؞»‏</verse>
			</chapter>
			<chapter number="13">
				<verse number="1">يٜىٰسُ اٜ وُرْتٛيٛو وُرٛ شٜنِينغٛ، سٜيْ غٛعٛتٛ ندٜرْ تٛکُّٻٜمٛ وِعِمٛ، ‏«‏مٛودِبّٛ، رَارُ کَاپٜ مَوْطٜ طٜ طُمْ مَحِرِ وُرٛ نغٛعٛ!‏ رَارُ نٛ مَادِ ندِنْ وٛوطِرِ؞»‏</verse>
				<verse number="2">سٜيْ يٜىٰسُ وِعِمٛ، ‏«‏اَ يِعِي ندِعِ مَادِ مَوْندِ؟ وَلَا وٛنْدٜ حَيْرٜ اَلٜتٜىٰندٜ دٛوْ وٛنْدٜ؞ طٜ فُو طُمْ سَنْکِتَيْطٜ؞»‏</verse>
				<verse number="3">يٜىٰسُ اٜ جٛوطِي دٛوْ حٛشّٜىٰرٜ ندٜ لٜطّٜ جَيْتُنْ دَارَيْندٜ وُرٛ شٜنِينغٛ، سٜيْ بِيتُرُسْ، اٜ يَاکُبُ، اٜ يَحَيَ، اٜ اَنْدِرَاوُسْ ٻٜ نجَحِ تٛ مَاکٛ کَمْٻٜ تَنْ، ٻٜ پَمِمٛ ٻٜ مبِعِ،</verse>
				<verse number="4">‏«‏وِعُمِنْ، ندٜيٜ فِي طُعُمْ وَطَتَ؟ طُمٜ وٛنِ کٛ حٛلَّتَ فُو فِي طُعُمْ ٻَدَکٜ حٜىٰوَ؟»‏</verse>
				<verse number="5">سٜيْ يٜىٰسُ وِعِٻٜ، ‏«‏ڤَامٜىٰ تٛع غٛطّٛ مَجِّنَعٛنْ؞</verse>
				<verse number="6">يِمْٻٜ طُطْٻٜ نٛدِّرَيْ کٛعٜ مَٻّٜ اِنْدٜ اَمْ، ٻٜ مبِعَ ‏‹‏مِنْ وٛنِ اَلْمَسِيحُ،›‏ ٻٜ مَجِّنَ يِمْٻٜ طُطْٻٜ؞</verse>
				<verse number="7">تٛ اٛنْ نَنِي حَبَرُ کٛنُوجِ غَطٜتٜىٰطِ حَادٜ مٛوطٛنْ، اٜ کٛنُوجِ غَطٜتٜىٰطِ ٻَدَاکِ، تٛع اٛنْ کُلُ؞ دٛولٜ طُعُمْ وَطَ، اَمَّا رٜعُکِ دُونِيَارُ اٜ حٛرِي تَوْ؞</verse>
				<verse number="8">لٜݧٛلْ اُمَّنْتٛ لٜݧٛلْ، لَامُ اُمَّنْتٛ لَامُ؞ طُمْ وَطَيْ وٜىٰلٛ کَلُّنغٛ اٜ دِمْبٛلْ لٜيْدِ تٛ بِغٜىٰجٜ فٜىٰرٜ‑فٜىٰرٜ؞ طُعُمْ طُمْ فُطّٛودٜ تٛرَّاجِ غَرَيْطِ؞</verse>
				<verse number="9">‏«‏اَمَّا ڤَامَنٜىٰ کٛعٜ مٛوطٛنْ؞ ٻٜ نغَطَيْعٛنْ ندٜرْ جُوطٜ مَوْٻٜ شُوطِ دٛعَارٜ، طُمْ ڤِيَعٛنْ ندٜرْ شُوطِ دٛعَارٜ طِنْ؞ نغَمْ اٛنْ تٛکُّٻٜيَمْ طُمْ يَارَيْعٛنْ يٜىٰسٛ مَوْٻٜ لٜيْدِ اٜ لَامِيٻٜ، نٛنْ وَرْتَيْ لَاوٛلْ نٛ کٛکِّرْتٛنْٻٜ حَبَرُ اَمْ؞</verse>
				<verse number="10">اَمَّا کٛ رٜعِرْدٜ دُونِيَارُ وَرَ، دٛولٜ طُمْ اَرْتَ وَعَجِنْکِ حَبَرُ بٜلْطُمْ ندٜرْ فُو لٜپِّ دُونِيَارُ؞</verse>
				<verse number="11">فُو شَرٜلْ نغٜلْ طُمْ نَنْغِعٛنْ طُمْ يَارِعٛنْ يٜىٰسٛ لَامُ، تٛع اٛنْ نغَنُّ دٛوْ کٛ مبِعٛتٛنْ؞ اٜ شَرٜلْ نغٜلْ اَللَّه حٛکَّيْعٛنْ کٛ مبِعٛتٛنْ، سٜيْ مبِعٛنْکَ؞ نغَمْ نَاع طُمْ اٛنٛنْ مٜتَتَ، اَمَّا طُمْ رُوحُ اَللَّه؞</verse>
				<verse number="12">نٜطّٛ حٛکِّتِرَيْ سَکِرَاوٛ مُوطُمْ طُمْ وَرَمٛ، ݧَاکٛ مَا حٛکِّتِرَيْ ٻِطّٛ مُوطُمْ؞ ٻِٻّٜ اُمَّنْتٛ دَݧٛوٻٜ مَٻّٜ، ٻٜ نغَطَ طُمْ وَرَٻٜ؞</verse>
				<verse number="13">کٛو مٛيٜ وَݧَيْعٛنْ نغَمْ اٛنْ تٛکُّٻٜيَمْ؞ اَمَّا مُݧُطٛ حَا رٜعِرْدٜ حِسَيْ؞</verse>
				<verse number="14">‏«‏شَرٜلْ اٜ وَرَ نغٜلْ نغِعٛتٛنْ ‏‹‏نٜفْنِيطُم›‏ غَرْتِرٛوجُمْ وُرٛ شٜنِينغٛ نغٛ لَاٻَا اٜ دَرِي تٛ وِغٜىٰرٜ ندٜ حَانَا؞ فُو جَنْغٛووٛ فَامَ مَعَنَ مَاجُمْ؞ اٜ شَرٜلْ نغٜلْ وٛنْٻٜ ندٜرْ لٜيْدِ يَحُودِيَ ندٛغَّ نَتّٛيَ کٛشّٜىٰجٜ؞</verse>
				<verse number="15">غٛنْطٛ دٛوْ سُودُ تٛع جِڤّٛيٛو کٛو نَتَّ وُرٛ نغَمْ حٛشُّکِ غٛطُّمْ؞</verse>
				<verse number="16">غٛنْطٛ تٛ نغٜسَ تٛع سٛعّٛ حٛشَّ شُدَّارِ مُوطُمْ؞</verse>
				<verse number="17">رٜوْٻٜ غٛودُٻٜ دٜىٰطِ اٜ مُسِنْتٜىٰٻٜ ٻٜ تٛرّٛتٛ نَاع سٜطَّ ندٜرْ طٜنْ طٛنْ بَلْطٜ!‏</verse>
				<verse number="18">نغَطٜىٰ دٛعَارٜ تٛع فِي طُعُمْ وَطَ ندٜرْ ندُنْغُ؞</verse>
				<verse number="19">نغَمْ ندٜرْ طٜنْ طٛنْ بَلْطٜ طُمْ وَطَيْ تٛرَّ کَلُّکَ اِرِ کَ طُمْ مٜىٰطَايِ وَطُکِ دَغَ شَرٜلْ نغٜلْ اَللَّه تَغِ دُونِيَارُ حَا جٛونِ؞ طُمْ بٛو فُطِّتَتَا طُمْ وَطَ اِرِ کَنْ طٛنْ تٛرَّ؞</verse>
				<verse number="20">دَا جٛومِرَاوٛ اُسْتَايِ طٜنْ طٛنْ بَلْطٜ، دَا وَلَا غٛطّٛ کِسَيْطٛ؞ اَمَّا نغَمْ ٻٜنْ طٛنْ شُٻَاٻٜ مَاکٛ ٻٜ اٛ سُٻِ، اٛ اُسْتِي بَلْطٜ طٜنْ؞</verse>
				<verse number="21">‏«‏اٜ نغٜلْ طٛنْ شَرٜلْ تٛ غٛطّٛ وِعِيعٛنْ، ‏‹‏رَا اَلْمَسِيحُ طٛعٛ!‏›‏ کٛو بٛو، ‏‹‏رَمّٛ طَاعٜ!‏›‏ تٛع اٛنْ نجَٻُ؞</verse>
				<verse number="22">نغَمْ اَلْمَسِيحُعٜنْ فٜوْرٜ اٜ اَنَّبٛعٜنْ فٜوْرٜ ٻٜ مبُرْتٛيْتٛ ٻٜ نغَطَ اَلَامَاجِ اٜ کُوطٜ کَيْطِنِيطٜ نغَمْ ٻٜ مَجِّنَ يِمْٻٜ، حَا اٜ شُٻَاٻٜ ٻٜنْ تٛ طُمْ وَطٛتٛ؞</verse>
				<verse number="23">ندَرٜىٰ، اٛنْ ندٜىٰنَ!‏ مِ وِعِيعٛنْ کٛو طُمٜ کٛ شَرٜلْ نغٜلْ وَرَ؞</verse>
				<verse number="24">‏«‏اَمَّا ندٜرْ طٜنْ طٛنْ بَلْطٜ غَطَ کَنْ طٛنْ تٛرَّ کَلُّکَ، طُمْ ٻَلْوِنَيْ نَانغٜ، لٜوْرُ بٛو حٛکَّتَا جَيْنغٛلْ مَيْرُ؞</verse>
				<verse number="25">کٛودٜ نجَنٛيَيْ دَغَ دٛوْ، ندٜنْ کٛ وٛنِ دٛوْ فُو دِمْبٛتٛ؞</verse>
				<verse number="26">اٜ شَرٜلْ نغٜلْ طُمْ يِعَيْ ٻِي نٜطّٛ اٜ وَرَ ندٜرْ دُولٜ؞ اٛ وَرْدَيْ اٜ بَوْطٜ مَوْطٜ اٜ تٜدُّنغَلْ؞</verse>
				<verse number="27">اٛ لِلٛيَيْ مَلَاعِکَعٜنْ مَاکٛ ٻٜ کَوْرِتَ ٻٜ اٛ سُٻِ دَغَ کٛو تٛيٜ ندٜرْ دُونِيَارُ، دَغَ نغٛعٛلْ کٜىٰرٛلْ دُونِيَارُ يَاکِ نغٛلْ تٛنْ کٜىٰرٛلْ؞</verse>
				<verse number="28">‏«‏تٛو، اٜکِّتٜىٰ اٜکِّتِنٛلْ نغٛعٛلْ دَغَ تٛ لٜکِّ اِبِّ؞ تٛ لِشٜ مَاکِ ڤُطِّي وِلُتُکِ، اٛنْ اَنْدِ ندُنْغُ ٻَدَکٜ وٛنْ طٛنْ؞</verse>
				<verse number="29">نٛنْ مَا تٛ اٛنْ نغِعِي فِي طُعُمْ اٜ وَطَ، تٛو، اٛنْ اَنْدَيْ ٻِي نٜطّٛ ٻَدَکٜ وَرْتٛيَ، اٜ مٛ حَادٜ دَمُّغَلْ؞</verse>
				<verse number="30">اٜ مِ وِعَعٛنْ غٛونغَ، جَامَنُ طُعُمْ طُمْ رٜعَتَا نَا فُو فِي طُعُمْ وَطِي؞</verse>
				<verse number="31">دٛوْ اٜ لٜيْ پَٻّٛتٛ، اَمَّا بٛلِيطٜ اَمْ پَٻَّتَاکٛ حَا اَبَدَا؞</verse>
				<verse number="32">‏«‏وَلَا اَنْدُطٛ ندٜنْ طٛنْ ݧَلْندٜ کٛو نغٜلْ طٛنْ شَرٜلْ نغٜلْ فِي طُمْ طٛنْ وَطَتَ؞ کٛو مَلَاعِکَعٜنْ وٛنْٻٜ دٛوْ اَنْدَا، ٻِطّٛ اٛنْ مَا اَنْدَا، سٜيْ ݧَاکٛ مٛ دٛوْ تَنْ اَنْدِ؞</verse>
				<verse number="33">ڤَامٜىٰ، نجٛوطٜىٰ اٛنْ شِرْيِي، نغَمْ اٛنْ اَنْدَا کٛ شَرٜلْ نغٜلْ وَرَتَ؞</verse>
				<verse number="34">طُمْ بٛ نٜطّٛ غَطُطٛ يَادُ؞ ندٜ اٛ وَرِ دِلُّکِ اٛ اَلِ وُرٛ مَاکٛ ندٜرْ جُوطٜ مَشُّٻٜ مَاکٛ، اٛ حٛکِّ کٛو مٛيٜ کُوغَلْ نغَلْ وَطَتَ، اٛ وِعِ دٜىٰنٛووٛ دَمُّغَلْ نغَلْ اٛ دَرٛو اٜ مٛ رٜىٰنَ؞</verse>
				<verse number="35">نغَمْ نٛنْ، نجٛوطٜىٰ اٛنْ ندٜىٰنَ نغَمْ اٛنْ اَنْدَا شَرٜلْ نغٜلْ جٛومُ وُرٛ نغٛنْ وَرْتٛيْتَ، کٛو طُمْ فُتُرٛ، کٛو طُمْ شَکَ جٜمَّ، کٛو طُمْ فَجِرِ، کٛو طُمْ سُبَکَ؞</verse>
				<verse number="36">تٛ اٛ وَرْتِي وَلَا اَنْدُطٛ، تٛع اٛ تَوَ اٛنْ طَانِي؞</verse>
				<verse number="37">کٛ مبِيمِعٛنْ، اٜ مِ وِعَکَ کٛو مٛيٜ، کَنْجُمْ وٛنِ نجٛوطٜىٰ اٛنْ شِرْيِي!‏»‏</verse>
			</chapter>
			<chapter number="14">
				<verse number="1">حٛرِي بَلْطٜ طِطِ طُمْ وَطَ حُمْتٛ سَکِّنْکِ اٜ حُمْتٛ بُرٛودِ طُمْ وَلَا پُوفِنِرْطُمْ؞ مَوْٻٜ اَرْدِيٻٜ دِينَ اٜ مٛودِٻّٜ اَتَّوْرَ اٜ طَٻِّتَ لَاوٛلْ نٛ ٻٜ نَنْغِرْتَ يٜىٰسُ اٜ سُوطٜ ٻٜ مبَرَمٛ؞</verse>
				<verse number="2">ٻٜ مبِعِ، ‏«‏اَمَّا نَاع نِ شَرٜلْ حُمْتٛ، نغَمْ تٛع يِمْٻٜ اُمِّنَ حَوْرٜ؞»‏</verse>
				<verse number="3">يٜىٰسُ اٜ ندٜرْ غَرِيرِ بٜتَنِ تٛ وُرٛ سِيمَنْ غٛودُطٛ ݧَوُ ݧَامٛوجُمْ لَرَلْ؞ اٜ مٛ ݧَامَ ݧَمْندُ، سٜيْ غٛطّٛ دٜبّٛ وَرِ اٜ جٛغِي جٛلّٛيٜلْ حَيْرٜ بٛنْغٜلْ نغٜلْ نٜبَّمْ اُرٛوجَمْ مبٜلْطَمْ طَمْ طُمْ وَطِرِ نَرْدِ غٛودُطَمْ شٜىٰدٜ؞ سٜيْ اٛ مَٻِّتِنغٜلْ، اٛ وَيْلِ نٜبَّمْ طَمْ دٛوْ حٛورٜ يٜىٰسُ؞</verse>
				<verse number="4">وٛٻّٜ غٛنْٻٜ طٛنْ ٻٜ مٛنِّ ٻٜ مبِعِ حَکُّندٜ مَٻّٜ، ‏«‏نغَمْ طُمٜ اٛ وٛنِّ نٜبَّمْ طَعَمْ نِحِ؟</verse>
				<verse number="5">دَا طَمْ سٛورَامَ، دَا طُمْ حٜٻِي شٜىٰدٜ ٻُرْطٜ طٜ طُمْ يٛٻَتَ کُوٛووٛ حِتَاندٜ غٛعٛ، طُمْ حٛکَّطٜ ٻٜ نغَلَنَا؞»‏ ٻٜ کَٻَنِ دٜبّٛ اٛنْ سٜمْبٜىٰ؞</verse>
				<verse number="6">اَمَّا يٜىٰسُ وِعِٻٜ، ‏«‏اَلٜىٰمٛ؞ نغَمْ طُمٜ نغَنّٛتٛنْمٛ؟ کٛ اٛ وَطَنِيَمْ طُمْ بٛطُّمْ؞</verse>
				<verse number="7">کٛو ندٜيٜ ٻٜ نغَلَنَا اٜ نغٛنْدِ اٜ مٛوطٛنْ، اٛنْ مبَاوَيْ وَلُّکِٻٜ فُو شَرٜلْ نغٜلْ نغِطّٛنْ؞ اَمَّا مِنْ، شَرٜلْ اٜ وَرَ نغٜلْ اَلَيْمِعٛنْ؞</verse>
				<verse number="8">اٛعٛ دٜبّٛ وَطِي کٛ اٛ وَاوَتَ وَطُکِ؞ اٛ وَيْلَنِي ٻَنْدُ اَمْ نٜبَّمْ نغَمْ سِرْيَاکِ اُوُکِيَمْ؞</verse>
				<verse number="9">اٜ مِ وِعَعٛنْ غٛونغَ، کٛو تٛيٜ تٛ طُمْ وَعَجِنِ حَبَرُ بٜلْطُمْ ندٜرْ دُونِيَارُ فُو، طُمْ حٛکَّيْ حَبَرُ کٛ دٜبّٛ اٛعٛ وَطِ نغَمْ سِفْتٛرْکِمٛ؞»‏</verse>
				<verse number="10">سٜيْ غٛعٛتٛ ندٜرْ تٛکُّٻٜ يٜىٰسُ سَڤّٛ اٜ طِطٛ بِعٜتٜىٰطٛ يَحُودَ اِسْکَرِيٛوتِ يَحِ تٛ مَوْٻٜ اَرْدِيٻٜ دِينَ نغَمْ حٛکِّتِرَ يٜىٰسُ ندٜرْ جُوطٜ مَٻّٜ؞</verse>
				<verse number="11">ٻٜ نَنِ بٜلْطُمْ نَاع سٜطَّ ندٜ ٻٜ نَنِ نٛنْ، ٻٜ نغَطِ اَلْکَوَلْ حٛکُّکِمٛ شٜىٰدٜ؞ نغَمْ نٛنْ، يَحُودَ فُطِّ طَٻُّتُکِ لَاوٛلْ نٛ حٛکِّتِرْتَ يٜىٰسُ ندٜرْ جُوطٜ مَٻّٜ؞</verse>
				<verse number="12">ݧَلْندٜ اَرَنْدٜىٰرٜ ندٜ حُمْتٛ بُرٛودِ طُمْ وَلَا پُوفِنِرْطُمْ، ݧَلْندٜ ندٜ طُمْ حِرْسَتَ کَرٛوجِ نغَمْ حُمْتٛ سَکِّنْکِ، تٛکُّٻٜ يٜىٰسُ پَمِمٛ، مبِعِ، ‏«‏تٛيٜ نغِطَّا مِنْ نجَحَ مِنْ شِرْيَنٛمَا نغَمْ ݧَامٜنْ ݧَمْندُ حُمْتٛ سَکِّنْکِ؟»‏</verse>
				<verse number="13">سٜيْ اٛ لِلِ تٛکُّٻٜمٛ طِطٛ، اٛ وِعِٻٜ، ‏«‏نَتّٜىٰ غَرِيرِ، اٛنْ کَوْرَيْ اٜ غٛطّٛ اٜ مٛ رٛنْدِي پٛوغِرْدٜ ندِيَمْ؞ تٛکّٜىٰمٛ</verse>
				<verse number="14">يَاکِ وُرٛ نغٛ اٛ نَتَّتَ، مبِعٛنْ جٛومُ وُرٛ نغٛنْ، ‏‹‏مٛودِبّٛ وِعِي مِنْ پَمُمَا:‏ تٛيٜ سُودُ ندُ ݧَامَيْمِ ݧَمْندُ حُمْتٛ سَکِّنْکِ، مِنْ اٜ تٛکُّٻٜيَمْ؟›‏</verse>
				<verse number="15">اٛ حٛلَّيْعٛنْ سُودُ مَوْندُ ندُ دٛوْ مٛعِّنَاندُ شِرْيَاندُ؞ شِرْيَنٜىٰعٜنْ کٛو طُمٜ طٛنْ نغَمْ ݧَامٜنْ ݧَمْندُ حُمْتٛ سَکِّنْکِ؞»‏</verse>
				<verse number="16">سٜيْ تٛکُّٻٜمٛ ٻٜنْ نَنْغِ لَاوٛلْ نَتِّ غَرِيرِ ندِنْ ٻٜ تَوِ کٛو طُمٜ نٛنْ نٛ يٜىٰسُ وِعِٻٜ؞ سٜيْ ٻٜ شِرْيِي کٛو طُمٜ نغَمْ حُمْتٛ سَکِّنْکِ؞</verse>
				<verse number="17">ندٜ فُتُرٛ وَطِ، يٜىٰسُ اٜ تٛکُّٻٜمٛ سَڤّٛ اٜ طِطٛ نغَرِ وُرٛ نغٛنْ؞</verse>
				<verse number="18">اٜ ٻٜ نجٛوطِي اٜ ٻٜ ݧَامَ ݧَمْندُ، سٜيْ يٜىٰسُ وِعِ، ‏«‏اٜ مِ وِعَعٛنْ غٛونغَ، غٛعٛتٛ ندٜرْ مٛوطٛنْ ݧَمْندَيْطٛ اٜ اَمْ حٛکِّتِرَيْيَمْ؞»‏</verse>
				<verse number="19">سٜيْ ٻٜ نغَنِّ، ٻٜ ڤُطِّ وِعُکِمٛ غٛعٛتٛ‑غٛعٛتٛ، ‏«‏نَاع طُمْ مِنْ، کٛو؟»‏</verse>
				<verse number="20">يٜىٰسُ نٛوتِي، وِعِ، ‏«‏طُمْ غٛعٛتٛ ندٜرْ مٛوطٛنْ، اٛنٛنْ سَڤّٛ اٜ طِطٛ ٻٜ شُٻُمِ، ݧَمْدَيْطٛ اٜ اَمْ لٜعَلْ غٛعٛ؞</verse>
				<verse number="21">ٻِي نٜطّٛ مَايَيْ نٛ طُمْ وِنْدِرَا دٛوْ مَاکٛ، اَمَّا کٛکِّتِرَيْطٛمٛ وٛنِي!‏ طُمْ ٻُرَنَيْمٛ دَا اٛ دَݧَاکَ؞»‏</verse>
				<verse number="22">اٜ ٻٜ ندٜرْ ݧَامُکِ ݧَمْندُ، سٜيْ يٜىٰسُ حٛشِّ بُرٛودِ يٜتِّ اَللَّه، اٛ سٜنْدِطُمْ، اٛ حٛکِّ تٛکُّٻٜمٛ، اٛ وِعِ، ‏«‏نجَٻٜىٰطُمْ؞ طُعُمْ طُمْ ٻَنْدُ اَمْ؞»‏</verse>
				<verse number="23">طٛنْمَا اٛ حٛشِّ جَرْدُغٜلْ ندِيَمْ اِنَبٛجَمْ، اٛ يٜتِّ اَللَّه، اٛ حٛکِّٻٜطَمْ، ٻٜ فُو ٻٜ نجَرِطَمْ؞</verse>
				<verse number="24">ندٜنْ اٛ وِعِٻٜ، ‏«‏طَعَمْ کَنْجَمْ وٛنِ پِيپَمْ اَمْ تَبِّتِنَيْطَمْ اَلْکَوَلْ اَللَّه ندُفٜتٜىٰطَمْ نغَمْ يِمْٻٜ طُطْٻٜ؞</verse>
				<verse number="25">اٜ مِ وِعَعٛنْ غٛونغَ، مِ فُطِّتَتَا مِ يَرَ ندِيَمْ اِنَبٛوجٜ نَا ݧَلْندٜ ندٜ نجَرَيْمِ نغٛطَّمْ کٜسَمْ ندٜرْ لَامُ اَللَّه؞»‏</verse>
				<verse number="26">سٜيْ ٻٜ نغِمِ غِمٛلْ مَنْتُکِ اَللَّه، ندٜنْ ٻٜ ندِلِّ حٛشّٜىٰرٜ ندٜ لٜطّٜ جَيْتُنْ؞</verse>
				<verse number="27">يٜىٰسُ وِعِ تٛکُّٻٜمٛ، ‏«‏اٛنْ فُو اٛنْ ندٛغَّيْ اَلٛنْيَمْ، نغَمْ ندٜرْ اَايَارٜ اَللَّه وِعِي، ‏‹‏مِ وَرَيْ غَيْنَاکٛ، ندٜنْ بَالِ طِنْ شَنْکِتٛتٛ؞›‏</verse>
				<verse number="28">اَمَّا غَطَ مِ اُمَّکٜ دَغَ مَيْدٜ، مِ اَرْتَيْعٛنْ يَاکِ غَلِيلِ؞»‏</verse>
				<verse number="29">سٜيْ بِيتُرُسْ وِعِمٛ، ‏«‏کٛو ٻٜ فُو ٻٜ اَلِيمَ، مِنْ مِ اَلَتَامَ؞»‏</verse>
				<verse number="30">يٜىٰسُ وِعِمٛ، ‏«‏اٜ مِ وِعُمَا غٛونغَ، حَنْدٜ، ندٜرْ جٜمَّارٜ ندٜعٜ، کٛ نجَکَرْدِ حَنَ ندٜ طِطِ، اَ وِعَيْ اَ اَنْدَايَمْ ندٜ تَتِ؞»‏</verse>
				<verse number="31">اَمَّا بِيتُرُسْ جَٻَايِ، اٛ وِعِ، ‏«‏کٛو طُمْ وَرْدَيْيَمْ اٜ مَاطَ، مِ وِعَتَا مِ اَنْدَامَ؞»‏ حٛرِيٻٜ ٻٜنْ مَا مبِعِ نٛنْ؞</verse>
				<verse number="32">سٜيْ ٻٜ نجَحِ وِغٜىٰرٜ بِعٜتٜىٰندٜ غٜىٰسَمَنِ، يٜىٰسُ وِعِ تٛکُّٻٜمٛ، ‏«‏نجٛوطٜىٰ طٛعٛ، مِ يَحَ مِ وَطَ دٛعَارٜ؞»‏</verse>
				<verse number="33">سٜيْ اٛ حٛشِّ بِيتُرُسْ، اٜ يَاکُبُ، اٜ يَحَيَ؞ ٻٜرْندٜ مَاکٛ بٛو تٜدِّ، اٛ فُطِّ وَنُّکِ نَاع سٜطَّ؞</verse>
				<verse number="34">اٛ وِعِٻٜ، ‏«‏ٻٜرْندٜ اَمْ وَنِّي نَاع سٜطَّ حَا بٛ مِ مَايَيْ؞ نجٛوطٜىٰ طٛعٛ اٛنْ ندٜىٰنَ؞»‏</verse>
				<verse number="35">ندٜ اٛ يَحِ يٜىٰسٛ سٜطَّ، سٜيْ اٛ يَنِ اٜ لٜيْدِ اٜ مٛ حِڤِّي، اٛ وَطِ دٛعَارٜ، اٛ وِعِ تٛ طُمْ غَطٛتٛوطُمْ طُمْ حٛشَّنَمٛ شَرٜلْ تٛرَّ وٛنْکَ يٜىٰسٛ مَاکٛ؞</verse>
				<verse number="36">اٛ وِعِ، ‏«‏يَا ݧَاکٛ اَمْ مٛ دٛوْ، کٛو طُمٜ طُمْ غَطٛتٛوطُمْ تٛ مَاطَ؞ تَا جَٻِي، اِتَّنَمْ جَرْدُغٜلْ تٛرَّ کَعَ؞ فُو اٜ نٛنْ نَاع کٛ نغِطُمِ وَطٜتٜىٰ، اَمَّا کٛ نغِطَّا وَطٜىٰ؞»‏</verse>
				<verse number="37">غَطَ طٛنْ اٛ سٛعِّي تٛ ٻٜنْ طٛنْ تٛکُّٻٜمٛ تَتٛ، اٛ تَوِ اٜ ٻٜ طَانِي، سٜيْ اٛ وِعِ بِيتُرُسْ، ‏«‏بِيتُرُسْ، اَ طَانِي؟ اَ وَاوَتَا جٛوطَاکِ اَ طَانَاکِ کٛو شَرٜلْ سٜطَّ؟</verse>
				<verse number="38">نجٛوطٜىٰ، تٛع اٛنْ طَانٛ، نغَطٜىٰ دٛعَارٜ تٛ طُمْ فٛوندِيعٛنْ تٛع نغَطٛنْ حَکّٜ؞ ٻٜرْندٜ اٜ يِطِ وَطُکِ کٛ حَانِ، اَمَّا ٻَنْدُ تَمْڤِي؞»‏</verse>
				<verse number="39">اٛ فُطِّتِ اٛ دِلِّ، اٛ وَطِ دٛعَارٜ، اٛ وِعِ کٛ اٛ وِعُنٛو؞</verse>
				<verse number="40">اٛ فُطِّتِ اٛ سٛعّٛيِي تٛ مَٻّٜ، اٛ تَوِ اٜ ٻٜ طَانِي، نغَمْ اٜ ٻٜ نَنَ طٜيْنغٛلْ تٜدُّنغٛلْ؞ ٻٜ ندُلِّ کٛ ٻٜ مبِعَتَمٛ؞</verse>
				<verse number="41">اٛ فُطِّتِ اٛ سٛعِّي تٛ مَٻّٜ تَتَٻُمْ، اٛ وِعِٻٜ، ‏«‏حَا جٛونِ اٛنْ طَانِي، اٛنْ شِوْتٛو؟ طُمْ حٜپِي نٛنْ!‏ شَرٜلْ وَرِي؞ طُمْ حٛکِّتِرِي ٻِي نٜطّٛ ندٜرْ جُوطٜ غَطٛوٻٜ حَکّٜ؞</verse>
				<verse number="42">اُمّٜىٰ ندِلّٜنْ!‏ رَا اٛنْ طٛنْ کٛکِّتِرَيْطٛيَمْ اٜ وَرَ؞»‏</verse>
				<verse number="43">يٜىٰسُ اٜ مٜتَ، سٜيْ يَحُودَ، غٛعٛتٛ ندٜرْ تٛکُّٻٜمٛ سَڤّٛ اٜ طِطٛ يٛتِّي؞ اٛ وَرْدٛيِ اٜ يِمْٻٜ طُطْٻٜ اٜ ٻٜ نجٛغِي کَافَاجٜ اٜ شَبِّ؞ مَوْٻٜ اَرْدِيٻٜ دِينَ، اٜ مٛودِٻّٜ اَتَّوْرَ، اٜ مَوْٻٜ يِمْٻٜ لِلٛيِٻٜ؞</verse>
				<verse number="44">تٛو، ندٜنْ مَا کٛکِّتِرَيْطٛ اٛنْ يَادَکٜ وِعِيٻٜ نٛ حٛلِّرْتَٻٜ يٜىٰسُ، اٛ وِعِ، ‏«‏نٜطّٛ مٛ کٛوْنَيْمِ حٛوْنُکِ حِغَاکُ طُمْ کَنْکٛ؞ نَنْغٜىٰمٛ، نغَطٛنْ تَادِيٻٜ نجٛغٛومٛ بٛطُّمْ ندِلِّدَ اٜ مَاکٛ؞»‏</verse>
				<verse number="45">ندٜ يَحُودَ يٛتِّي تٛ ٻٜ نغٛنِ، طٛنْ اٜ طٛنْ اٛ ٻَدِّي يٜىٰسُ، اٛ وِعِمٛ، ‏«‏مٛودِبّٛ!‏»‏ ندٜنْ اٛ حٛوْنِمٛ حٛوْنُکِ حِغَاکُ؞</verse>
				<verse number="46">سٜيْ يِمْٻٜ ٻٜنْ نَنْغِ يٜىٰسُ ٻٜ نجٛغِيمٛ بٛطُّمْ؞</verse>
				<verse number="47">اَمَّا غٛعٛتٛ ندٜرْ تٛکُّٻٜ يٜىٰسُ دَرِيطٛ طٛنْ سٛلْتِ کَافَحِ مُوطُمْ فٜعِّ مَشُّطٛ مَوْطٛ مَوْٻٜ اَرْدِيٻٜ دِينَ اِتَّنِمٛ نٛوْرُ؞</verse>
				<verse number="48">سٜيْ يٜىٰسُ وِعِٻٜ، ‏«‏اٛنْ نغَرْدٛيِ اٜ کَافَاجٜ اٜ شَبِّ نغَمْ نَنْغٛيْيَمْ بٛ غُجّٛ شَلٛرْطٛ؟</verse>
				<verse number="49">کٛو ندٜيٜ اٜ مِ وٛنْدِ اٜ مٛوطٛنْ، اٜ مِ اٜکِّتِنَ ندٜرْ وُرٛ شٜنِينغٛ، اٛنْ نَنْغَايِيَمْ؞ اَمَّا دٛولٜ کٛ اَايَاجٜ مبِعِ حٜىٰوَ؞»‏</verse>
				<verse number="50">سٜيْ تٛکُّٻٜمٛ فُو اَلِمٛ ندٛغِّ؞</verse>
				<verse number="51">غٛطّٛ کَيٜىٰجٛ بٛو اٜ تٛکِّرِ يٜىٰسُ تٛنْ غَطَ، اٛ ٻٛرْنَاکِ غٛطُّمْ، وُدٜرٜ ندٜ شٜىٰدٜ تَنْ اٛ وَانِي؞ ٻٜ نَنْغِمٛ،</verse>
				<verse number="52">سٜيْ اٛ اَلَنِٻٜ وُدٜرٜ ندٜنْ، اٛ دٛغِّ اٛ ٻٛرْنَاکِ؞</verse>
				<verse number="53">ٻٜ نجَارِ يٜىٰسُ تٛ مَوْطٛ مَوْٻٜ اَرْدِيٻٜ دِينَ؞ فُو مَوْٻٜ اَرْدِيٻٜ دِينَ، اٜ مَوْٻٜ يِمْٻٜ، اٜ مٛودِٻّٜ اَتَّوْرَ کَوْرِتِي طٛنْ؞</verse>
				<verse number="54">بِيتُرُسْ بٛو تٛکِّرِمٛ غَطَ دَغَ تٛ وٛطِّ حَا يَاکِ شَکَ وُرٛ مَوْطٛ مَوْٻٜ اَرْدِيٻٜ دِينَ؞ اٛ جٛوطٛدِي اٜ تَادِيٻٜ وُرٛ شٜنِينغٛ، اٜ مٛ اِرْفٛو حَادٜ حِيتٜ؞</verse>
				<verse number="55">مَوْٻٜ اَرْدِيٻٜ دِينَ اٜ فُو کَوْتَلْ مَوْٻٜ اٜ ٻٜ طَٻِّتَ شٜيْدَ کٛ ٻٜ نَنْغِرْتَ يٜىٰسُ، نغَمْ ٻٜ کٜٻَ ٻٜ مبَرَمٛ، اَمَّا ٻٜ کٜٻَايِ غٛطُّمْ؞</verse>
				<verse number="56">يِمْٻٜ طُطْٻٜ مٜتِ حَالَاجِ فٜوْرٜ دٛوْ مَاکٛ، اَمَّا کٛ ٻٜ مبِعِ وَرْدَايِ غٛعٛ؞</verse>
				<verse number="57">سٜيْ وٛٻّٜ اُمِّي ٻٜ مبِعِ حَالَاجِ فٜوْرٜ طِعِ دٛوْ مَاکٛ، ٻٜ مبِعِ،</verse>
				<verse number="58">‏«‏مِنْ نَنِي اٛ وِعِي اٛ سَنْکِتَيْ نغٛعٛ وُرٛ شٜنِينغٛ نغٛ يِمْٻٜ مَحِ، ندٜنْ ندٜرْ بَلْطٜ تَتِ اٛ مَحَ وٛنْغٛ نَاع اٜ جُوطٜ يِمْٻٜ؞»‏</verse>
				<verse number="59">اَمَّا فُو اٜ نٛنْ کٛ ٻٜ مبِعِ وَرْدَايِ غٛعٛ؞</verse>
				<verse number="60">سٜيْ مَوْطٛ مَوْٻٜ اَرْدِيٻٜ دِينَ اُمِّي دَرِي يٜىٰسٛ مَٻّٜ پَمِ يٜىٰسُ، اٛ وِعِ، ‏«‏اَ وَلَا کٛ مبِعَتَا؟ کٛ ٻٜ مبِعِ دٛوْ مَاطَ طُمْ غٛونغَ؟»‏</verse>
				<verse number="61">اَمَّا يٜىٰسُ دٜعِّتِ نٛوتَنَاکِمٛ؞ مَوْطٛ مَوْٻٜ اَرْدِيٻٜ دِينَ اٛنْ فُطِّتِ پَمِ يٜىٰسُ، وِعِ، ‏«‏تٛو، اَنْ وٛنِ اَلْمَسِيحُ، ٻِطّٛ جٛومُ مَنْغُ؟»‏</verse>
				<verse number="62">يٜىٰسُ نٛوتِي، وِعِ، ‏«‏اٜىٰ، طُمْ مِنْ؞ اٛنْ نغِعَيْ ٻِي نٜطّٛ اٜ جٛوطِي تٛ جُنْغٛ ݧَامٛ نغٛ جٛومُ بَوْطٜ، اٜ مٛ وَرٛيَ ندٜرْ دُولٜ؞»‏</verse>
				<verse number="63">سٜيْ مَوْطٛ مَوْٻٜ اَرْدِيٻٜ دِينَ اٛنْ سٜىٰکِ کٛلْتٜ مُوطُمْ وِعِ، ‏«‏طُمٜ شٜيْدَ طَٻِّتٜتٜنْ کَدِنْ؟</verse>
				<verse number="64">اٛنْ نَنِي نِ حَالَ کَلُّکَ کَ اٛ مٜتِ دٛوْ اَللَّه؞ کٛ وٛنِ شُٻٛلْ مٛوطٛنْ؟»‏ سٜيْ يِمْٻٜ فُو مبِعِ اٜ حَانِ اٛ وَرٜىٰ؞</verse>
				<verse number="65">وٛٻّٜ ڤُطِّ تُتَّنْکِمٛ جٛودٜ، ٻٜ کَٻَّنِمٛ غِتٜ، ٻٜ ڤِيِمٛ، اٜ ٻٜ مبِعَمٛ، ‏«‏وَطُ اَنَّبَاکُ!‏ مٛيٜ فِيِمَا؟»‏ سٜيْ تَادِيٻٜ وُرٛ شٜنِينغٛ کٛشِّمٛ ڤِيِمٛ؞</verse>
				<verse number="66">بِيتُرُسْ اٜ شَکَ وُرٛ نغٛنْ، سٜيْ غٛعٛتٛ ندٜرْ حٛرْٻٜ مَوْطٛ مَوْٻٜ اَرْدِيٻٜ دِينَ وَرِ وِغٜىٰرٜ ندٜنْ؞</verse>
				<verse number="67">ندٜ اٛ يِعِ بِيتُرُسْ اٜ اِرْفٛو، اٛ سُتِيمٛ، اٛ وِعِمٛ، ‏«‏اَنْ مَا، اَ وٛنْدِ اٜ يٜىٰسُ اٛنْ طٛنْ پِوٛيْطٛ غَرِيرِ نَجَرَتْ؞»‏</verse>
				<verse number="68">اَمَّا بِيتُرُسْ يٜدِّ وِعِ، ‏«‏مِنْ مِ اَنْدَا، مِ فَامَايِ کٛ مبِعَتَا؞»‏ بِيتُرُسْ وُرْتِي يَحِ نجَيْرِ دَمُّغَلْ يَاسِ، سٜيْ نجَکَرْدِ حَنِ؞</verse>
				<verse number="69">کٛرْطٛ اٛنْ يِعِ بِيتُرُسْ تٛنْ، اٛ فُطِّتِ اٛ وِعِ دَرِيٻٜ طٛنْ کَمْٻٜ مَا، ‏«‏اٛعٛ نٜطّٛ اٛ غٛعٛتٛ مَٻّٜ!‏»‏</verse>
				<verse number="70">اَمَّا بِيتُرُسْ فُطِّتِ يٜدِّ؞ غَطَ طٛنْ سٜطَّ، دَرِيٻٜ حَادٜ طٛنْ مبِعِ بِيتُرُسْ، ‏«‏سٜکٛ وَلَا اَنْ مَا اَ غٛعٛتٛ ندٜرْ تٛکُّٻٜمٛ، نغَمْ اَ غَلِلَنْکٜىٰجٛ؞»‏</verse>
				<verse number="71">بِيتُرُسْ فُطِّ لَانُکِ حٛورٜ مُوطُمْ حُنِي وِعِ، ‏«‏مِ اَنْدَا نٜطّٛ اٛعٛ مٛ مبِعٛتٛنْ؞»‏</verse>
				<verse number="72">طٛنْ اٜ طٛنْ نجَکَرْدِ حَنِ طِطَٻُمْ؞ سٜيْ بِيتُرُسْ سِفْتٛرِ کٛ يٜىٰسُ وِعُنٛومٛ وِعُکِ، ‏«‏کٛ نجَکَرْدِ حَنَ ندٜ طِطِ، اَ وِعَيْ اَ اَنْدَايَمْ ندٜ تَتِ؞»‏ ندٜنْ بِيتُرُسْ فُطِّ بٛجِّ؞</verse>
			</chapter>
			<chapter number="15">
				<verse number="1">اِلَا سُبَکَ مَوْٻٜ اَرْدِيٻٜ دِينَ، اٜ مَوْٻٜ يِمْٻٜ، اٜ مٛودِٻّٜ اَتَّوْرَ، اٜ فُو کَوْتَلْ مَوْٻٜ ٻٜ مٜدِّ دٛوْ کٛ ٻٜ نغَطَتَ؞ سٜيْ ٻٜ کَٻِّ يٜىٰسُ ٻٜ ندِلِّدِ اٜ مَاکٛ، ٻٜ تَمْبِنِمٛ بِلَاتُسْ غٛمْنَاجٛ؞</verse>
				<verse number="2">بِلَاتُسْ پَمِمٛ، وِعِ، ‏«‏اَنْ وٛنِ لَامِيطٛ يَحُودَنْکٛعٜنْ؟»‏ يٜىٰسُ نٛوتِي، وِعِمٛ، ‏«‏اٜىٰ، اَ وِعِيکَ؞»‏</verse>
				<verse number="3">مَوْٻٜ اَرْدِيٻٜ دِينَ نغُلّٛرِيمٛ فِي طُطُّمْ؞</verse>
				<verse number="4">سٜيْ بِلَاتُسْ فُطِّتِ پَمِمٛ، وِعِ، ‏«‏وَلَا کٛ مبِعَتَا؟ رَا ٻٜ نغُلّٛرَکٜمَ فِي طُطُّمْ؞»‏</verse>
				<verse number="5">اَمَّا يٜىٰسُ ٻٜيْدَايِ نٛوتَاکِ، حَا طُمْ حَيْطِنِ بِلَاتُسْ؞</verse>
				<verse number="6">تٛو، اٜ شَرٜلْ حُمْتٛ سَکِّنْکِ بِلَاتُسْ وٛووِي يٛوفَنْکِٻٜ شُرَاطٛ غٛعٛتٛ مٛ ٻٜ تٛرِي؞</verse>
				<verse number="7">اٜ وٛودِ غٛطّٛ بِعٜتٜىٰطٛ بَرَبَّسْ شُرَاطٛ، کَنْکٛ اٜ وٛٻّٜ شُرَاٻٜ نغَمْ ٻٜ کَٻْدِي اٜ لَامُ، ٻٜ نغَطِي وَرْحٛورٜ ندٜرْ حَوْرٜ ندٜنْ؞</verse>
				<verse number="8">سٜيْ يِمْٻٜ طُطْٻٜ نغَرِ ٻٜ تٛرِي بِلَاتُسْ وَطَنَٻٜ کٛ اٛ وٛووِ وَطَنْکِٻٜ؞</verse>
				<verse number="9">بِلَاتُسْ پَمِٻٜ وِعِ، ‏«‏اٛنْ نغِطِ مِ يٛوفَنَعٛنْ لَامِيطٛ يَحُودَنْکٛعٜنْ؟»‏</verse>
				<verse number="10">نغَمْ بِلَاتُسْ فَامِي لَوْلِيرُ وَطِ مَوْٻٜ اَرْدِيٻٜ دِينَ نغَطِ يٜىٰسُ ندٜرْ جُنْغٛ مَاکٛ؞</verse>
				<verse number="11">اَمَّا مَوْٻٜ اَرْدِيٻٜ دِينَ ٻٜنْ نغَطِ يِمْٻٜ مبِعَ بِلَاتُسْ اٛ يٛوفَنَٻٜ بَرَبَّسْ نَاع يٜىٰسُ؞</verse>
				<verse number="12">سٜيْ بِلَاتُسْ پَمِٻٜ، وِعِ، ‏«‏تٛو، کٛ نغِطّٛنْ مِ وَطَنَ نٜطّٛ اٛعٛ مٛ نٛدِّرْتٛنْ لَامِيطٛ يَحُودَنْکٛعٜنْ؟»‏</verse>
				<verse number="13">ٻٜ فُو ٻٜ مبِعِ سٜمْبٜىٰ، ‏«‏وَرُمٛ دٛوْ غَافَانغَلْ!‏»‏</verse>
				<verse number="14">بِلَاتُسْ پَمِٻٜ، وِعِ، ‏«‏نغَمْ طُمٜ؟ طُمٜ کٛ حَلِّ اٛ وَطِ؟»‏ اَمَّا ٻٜ ٻٜيْدِ وِعُکِ سٜمْبٜىٰ، ‏«‏وَرُمٛ دٛوْ غَافَانغَلْ!‏»‏</verse>
				<verse number="15">ندٜ بِلَاتُسْ اٜ يِطِ وَطَ کٛ حَوْرُتُٻٜ ٻٜنْ نغِطِ، اٛ يٛوفَنِٻٜ بَرَبَّسْ؞ اٛ وَطِ طُمْ فِيِ يٜىٰسُ لٛوشِ، ندٜنْ اٛ تَمْبِنِمٛ سٛوجِعٜنْ رٛومَ نغَمْ ٻٜ مبَرٛيَمٛ دٛوْ غَافَانغَلْ؞</verse>
				<verse number="16">سٛوجِعٜنْ ٻٜنْ اَرْدِنِ يٜىٰسُ يَاکِ لَامٛرْدٜ غٛمْنَاجٛ بِعٜتٜىٰندٜ ‏«‏فِرٜتٛورِيُمْ؞»‏ ٻٜ نٛدِّ فُو سٛوجِعٜنْ کٛرِيٻٜ ٻٜ کَوْرِتِٻٜ؞</verse>
				<verse number="17">ٻٜ ٻٛرْنِمٛ اِرِ تٛغّٛورٜ لَامِيٻٜ، ندٜنْ ٻٜ مبَالِ غِيفٛلْ غِعٜ، ٻٜ تَارَنِمٛنغٛلْ تٛ حٛورٜ؞</verse>
				<verse number="18">سٜيْ ٻٜ ڤُطِّ حٛوْنُکِمٛ، اٜ ٻٜ مبِعَ، ‏«‏اَللَّه رٜىٰنٜ، لَامِيطٛ يَحُودَنْکٛعٜنْ!‏»‏</verse>
				<verse number="19">ٻٜ نغَطِ کَ ڤِيرُکِمٛ سَوْرُ تٛ حٛورٜ؞ اٜ ٻٜ تُتَّنَمٛ جٛودٜ؞ ٻٜ ندِشِّي يٜىٰسٛ مَاکٛ بٛ ٻٜ کٛکَّيْمٛ مَنْغُ؞</verse>
				<verse number="20">غَطَ ٻٜ نجُکِّتِيمٛ، ٻٜ ٻٛرْتِمٛ تٛغّٛورٜ لَامِيٻٜ ندٜ ٻٜ ٻٛرْنُنٛومٛ، ندٜنْ ٻٜ ٻٛرْنِمٛ کٛلْتٜ مَاکٛ؞ سٜيْ ٻٜ مبُرْتِنِمٛ ٻٜ اَرْدِنِمٛ نغَمْ ٻٜ مبَرٛيَمٛ دٛوْ غَافَانغَلْ؞</verse>
				<verse number="21">غٛطّٛ نٜطّٛ سَايِرَنْکٜىٰجٛ اٜ پَٻّٛو بِعٜتٜىٰطٛ سِيمَنْ، ݧَاکٛ اَلِجَنْدَ اٜ رُوفُسْ؞ اٛ پِوٛيْطٛ ندٜرْ لَدّٜ اٜ مٛ نَتّٛيَ غَرِيرِ ندِنْ؞ سٜيْ ٻٜ نغَطِمٛ اٜ سٜمْبٜ اٛ حٛشَّ غَافَانغَلْ يٜىٰسُ؞</verse>
				<verse number="22">ٻٜ نجَارِ يٜىٰسُ وٛنْدٜ وِغٜىٰرٜ بِعٜتٜىٰندٜ غٛلْغٛوتَ، وَاتٛ ‏«‏وِغٜىٰرٜ پِپَلْ حٛورٜ؞»‏</verse>
				<verse number="23">ندٜنْ ٻٜ کٛکِّمٛ ندِيَمْ اِنَبٛجَمْ جِلِّندِرَاطَمْ اٜ مُرْ نغَمْ اٛ يَرَ، اَمَّا اٛ يَرَايِطَمْ؞</verse>
				<verse number="24">سٜيْ، ٻٜ ڤِيَنِمٛ کُوسَاجٜ دٛوْ غَافَانغَلْ؞ ندٜنْ ٻٜ شٜنْدِ کٛلْتٜ مَاکٛ حَکُّندٜ مَٻّٜ، ٻٜ نغَطِ شَاشَ نغَمْ ٻٜ نغِعَ کٛ کٛو مٛيٜ حٜٻَتَ؞</verse>
				<verse number="25">شَرٜلْ نغٜلْ ٻٜ ڤِيَنِمٛ کُوسَاجٜ دٛوْ غَافَانغَلْ طُمْ نجَمْندِ جٛوٜىٰنَيِ سُبَکَ؞</verse>
				<verse number="26">دٛوْ حٛورٜ غَافَانغَلْ نغَلْ طُمْ تَکِّ اَلّٛوَلْ؞ طُمْ وِنْدِ دٛوْ مَاغَلْ کٛ طُمْ وُلّٛرِيمٛ وِعُکِ، ‏«‏لَامِيطٛ يَحُودَنْکٛعٜنْ؞»‏</verse>
				<verse number="27">کَدِنْ ٻٜ ڤِيَنِ وُيْٻٜ طِطٛ کُوسَاجٜ دٛوْ غَافَالٜ حَادٜ يٜىٰسُ، غٛعٛتٛ اٜ جُنْغٛ مَاکٛ ݧَامٛ، غٛعٛتٛ اٜ جُنْغٛ مَاکٛ نَنٛ؞</verse>
				<verse number="28"></verse>
				<verse number="29">يِمْٻٜ پَٻّٛتٛوٻٜ اٜ کُطَ يٜىٰسُ اٜ ٻٜ نغِيلَ کٛعٜ، اٜ ٻٜ مبِعَ، ‏«‏تٛو!‏ اَنْ غِطّٛ ڤُسُکِ وُرٛ شٜنِينغٛ مَحِتٛطَانغٛ ندٜرْ بَلْطٜ تَتِ،</verse>
				<verse number="30">جِڤّٛيَ دَغَ دٛوْ غَافَانغَلْ کِسْنَا حٛورٜ مَاطَ!‏»‏</verse>
				<verse number="31">نٛنْ مَا مَوْٻٜ اَرْدِيٻٜ دِينَ اٜ مٛودِٻّٜ اَتَّوْرَ ٻٜ نجُکِّتِمٛ حَکُّندٜ مَٻّٜ، اٜ ٻٜ مبِعَ، ‏«‏اٛ حِسْنِي وٛٻّٜ، اَمَّا اٛ وَاوَايِ حِسْنُکِ حٛورٜ مَاکٛ؞</verse>
				<verse number="32">اَلْ اٛعٛ بِعٛووٛ کَنْکٛ وٛنِ اَلْمَسِيحُ، لَامِيطٛ اِسْرَاعِيلَ، اٛ جِڤّٛيٛو جٛونِ دَغَ دٛوْ غَافَانغَلْ نغَمْ نغِعٜنْ کٛولٛوطٜنْمٛ؞»‏ ٻٜنْ طٛنْ وُيْٻٜ ٻٜ طُمْ ڤِيَنِ کُوسَاجٜ دٛوْ غَافَالٜ مَا کُطِمٛ؞</verse>
				<verse number="33">شَکَ ݧَلَوْمَ، سٜيْ ݧِوْرٜ مَٻِّ لٜيْدِ فُو حَا يَاکِ نجَمْندِ تَتِ ندِ اَلَاسَرَ؞</verse>
				<verse number="34">اٜ نجَمْندِ تَتِ ندِنْ، سٜيْ يٜىٰسُ وِعِ اٜ سٜمْبٜ، ‏«‏اٜلٛيْ، اٜلٛيْ، لَمَ سَبَتَّنِ؟»‏ وَاتٛ، ‏«‏يَا اَللَّه اَمْ، يَا اَللَّه اَمْ، نغَمْ طُمٜ شٜنْدِرْطَا اٜ اَمْ؟»‏</verse>
				<verse number="35">ندٜ وٛٻّٜ دَرِيٻٜ تٛ وِغٜىٰرٜ ندٜنْ نَنِ نٛنْ، ٻٜ مبِعِ، ‏«‏نَنٜىٰ، اٜ مٛ نٛدَّ اَنَّبِ اِلِيَ؞»‏</verse>
				<verse number="36">سٜيْ غٛعٛتٛ مَٻّٜ دٛغِّ سٛفْنِ سٛوسٛوَ ندٜرْ ندِيَمْ اِنَبٛجَمْ لَمُّطَمْ، اٛ طِيسِنغَ تٛ سَوْرُ، اٛ حٛکِّ يٜىٰسُ يَرَ؞ اٛ وِعِ، ‏«‏اَلٜىٰ نغِعٜنْ کٛو اِلِيَ وَرَيْ جِڤِّنَمٛ؞»‏</verse>
				<verse number="37">سٜيْ يٜىٰسُ وُلِّ سٜمْبٜىٰ، ندٜنْ مَايِ؞</verse>
				<verse number="38">سٜيْ وُدٜرٜ شٜنْدُندٜ سُودُ جٛومِرَاوٛ سٜىٰکِ طِطِ دَغَ دٛوْ يَاکِ لٜيْ؞</verse>
				<verse number="39">مَوْطٛ سٛوجِعٜنْ دَرِيطٛ طٛنْ اٜ رَارَ يٜىٰسُ؞ ندٜ اٛ يِعِ نٛ يٜىٰسُ فٛفْتِرِ فٛوفَانغٛ شَکِتِينغٛ، مَايِ، اٛ وِعِ، ‏«‏غٛونغَ، نٜطّٛ اٛعٛ اٛ ٻِطّٛ اَللَّه!‏»‏</verse>
				<verse number="40">اٜ وٛودِ وٛٻّٜ رٜوْٻٜ اٜ ٻٜ ندَارَ دَغَ تٛ وٛطِّ؞ ندٜرْ مَٻّٜ اٜ وٛودِ مَرْيَامَ پِوٛيْطٛ مَغَدَلَ، اٜ مَرْيَامَ مَدُوجٛ يَاکُبُ ڤَمَرٛ، اٜ يُسُفُ، اٜ سَلٛومِ؞</verse>
				<verse number="41">ٻٜعٜ رٜوْٻٜ کَمْٻٜ تٛکَّيْنٛو يٜىٰسُ، اٜ ٻٜ مبَلَّمٛ کٛ اٛ وٛنّٛو لٜيْدِ غَلِيلِ؞ اٜ وٛودِ رٜوْٻٜ طُطْٻٜ فٜىٰرٜ غَرْدٛيْٻٜ اُرُشَلِيمَ اٜ مَاکٛ اٜ ٻٜ طٛنْ طُمْ کَمْٻٜ مَا؞</verse>
				<verse number="42">طُمْ اَلَاسَرَ ݧَلْندٜ سِرْيَاکِ، وَاتٛ تٛ فِنِي طُمْ ݧَلْندٜ سِوْتَارٜ؞</verse>
				<verse number="43">نغَمْ مَاجُمْ يُسُفُ پِوٛيْطٛ غَرِيرِ اَرْمَاتِيَ، اٛ وَطِ سٜمْبٜ ٻٜرْندٜ، اٛ يَحِ تٛ بِلَاتُسْ، اٛ تٛرِيمٛ اٛ حٛکَّمٛ ٻَنْدُ يٜىٰسُ؞ يُسُفُ اٛ نٜطّٛ مٛ طُمْ حٛکَّتَ مَنْغُ ندٜرْ کَوْتَلْ مَوْٻٜ، کَنْکٛ مَا اٛ حَاٻِي يِعُکِ غَرٛلْ لَامُ اَللَّه؞</verse>
				<verse number="44">بِلَاتُسْ حَيْطِنِ ندٜ نَنِ يٜىٰسُ يَادَکٜ مَايِي؞ اٛ نٛدِّ مَوْطٛ سٛوجِعٜنْ، اٛ پَمِمٛ کٛو طُمْ نٛنْ؞</verse>
				<verse number="45">ندٜ اٛ نَنِ تٛ حٛنْدُکٛ مَوْطٛ سٛوجِعٜنْ اٛنْ يٜىٰسُ يَادَکٜ مَايِ، سٜيْ اٛ جَٻِ يُسُفُ حٛشَّ ٻَنْدُ ندُنْ؞</verse>
				<verse number="46">سٜيْ يُسُفُ سٛودٛيِ وُدٜرٜ ندٜ شٜىٰدٜ، اٛ وَطِ طُمْ جِڤِّنِ ٻَنْدُ يٜىٰسُ، اٛ تَارِندُ اٜ وُدٜرٜ ندٜنْ، اٛ فُکِّنٛيِندُ ندٜرْ يٜنَاندٜ غَسَاندٜ ندٜرْ حَيْرٜ؞ اٛ تَلِّتِ کَاپَ مَنْغَ اٛ مَٻِّ دَمُّغَلْ يٜنَاندٜ ندٜنْ؞</verse>
				<verse number="47">مَرْيَامَ پِوٛيْطٛ مَغَدَلَ اٜ مَرْيَامَ مَدُوجٛ يُسُفُ ٻٜ نغِعِ تٛ طُمْ فُکِّنِ ٻَنْدُ يٜىٰسُ؞</verse>
			</chapter>
			<chapter number="16">
				<verse number="1">ندٜ ݧَلْندٜ سِوْتَارٜ پَٻِّي، مَرْيَامَ پِوٛيْطٛ مَغَدَلَ، اٜ مَرْيَامَ مَدُوجٛ يَاکُبُ، اٜ سَلٛومِ ٻٜ شٛودِ نٜبَّمْ اُرٛوجَمْ مبٜلْطَمْ نغَمْ ٻٜ نجَحَ ٻٜ مٛيْتَنَ ٻَنْدُ يٜىٰسُ؞</verse>
				<verse number="2">ݧَلْندٜ اَلَلْ سُبَکَ غَطَ نَانغٜ فُطِي، اٜ ٻٜ دٛوْ لَاوٛلْ يَاکِ تٛ يٜنَاندٜ ندٜنْ،</verse>
				<verse number="3">اٜ ٻٜ مبِعَ حَکُّندٜ مَٻّٜ، ‏«‏مٛيٜ تَلِّتَنْتَعٜنْ کَاپَ مَنْغَ نغَ طُمْ مَٻِّرِ دَمُّغَلْ يٜنَاندٜ ندٜنْ؟»‏</verse>
				<verse number="4">اَمَّا ندٜ ٻٜ ندَارِ ٻٜ نغِعِ طُمْ يَادَکٜ طُمْ تَلِّتِي کَاپَ نغَنْ؞</verse>
				<verse number="5">ندٜ ٻٜ نَتِّ يٜنَاندٜ ندٜنْ، ٻٜ نغِعِ غٛطّٛ کَيٜىٰجٛ اٜ جٛوطِي وُتُّدُ ݧَامٛ؞ اٜ مٛ ٻٛرْنِي کٛلْتٜ دَنٜىٰجٜ تَرْ، سٜيْ ٻٜ کُلْتٛرِ؞</verse>
				<verse number="6">کَيٜىٰجٛ اٛنْ وِعِٻٜ، ‏«‏تٛع اٛنْ کُلُ؞ اٛنْ طَٻِّتَ يٜىٰسُ نَجَرَنْکٜىٰجٛ بَرَاطٛ دٛوْ غَافَانغَلْ؞ طُمْ اُمِّنِيمٛ دَغَ مَيْدٜ!‏ اٛ وَلَا طٛعٛ؞ رَا تٛ طُمْ فُکِّنّٛومٛ؞</verse>
				<verse number="7">اَمَّا نجَحٜىٰ مبِعٛنْ تٛکُّٻٜمٛ، حَا اٜ بِيتُرُسْ، اٛ اَرْتَيْعٛنْ يَاکِ لٜيْدِ غَلِيلِ؞ تٛنْ نغِعٛتٛنْمٛ نٛنْ نٛ اٛ وِعُنٛوعٛنْ؞»‏</verse>
				<verse number="8">کُلٛلْ نَنْغِٻٜ اٜ ٻٜ ندِوْنَ ٻٜ مبُرْتِي دَغَ ندٜرْ يٜنَاندٜ ندٜنْ ٻٜ ندٛغِّ؞ ٻٜ مبِعَايِ غٛطّٛ کٛو طُمٜ نغَمْ اٜ ٻٜ کُلَ؞</verse>
				<verse number="9">‏[‏سُبَکَ ݧَلْندٜ اَلَلْ يٜىٰسُ اُمِّي دَغَ مَيْدٜ؞ غَطَ اٛ اُمَّکٜ اٛ اَرْتِ وَنْغَنْکِ مَرْيَامَ پِوٛيْطٛ مَغَدَلَ مٛ اٛ وُرْتِنَنِ غِنِّ جٛوٜىٰطِطِ؞</verse>
				<verse number="10">سٜيْ مَرْيَامَ اٛنْ يَحِ وِعِکَ ٻٜنْ طٛنْ غٛنْدُنٛوٻٜ اٜ مَاکٛ، اٛ تَوِٻٜ ندٜرْ وَنَّارٜ اٜ ٻٜ مبٛيَ؞</verse>
				<verse number="11">اَمَّا ندٜ ٻٜ نَنِ يٜىٰسُ اٜ وٛودِ يٛنْکِ، طٛنْمَا مَرْيَامَ اٛنْ يِعِيمٛ، ٻٜ نجَٻَايِکَ؞</verse>
				<verse number="12">غَطَ مَاجُمْ وٛٻّٜ تٛکُّٻٜمٛ طِطٛ اٜ ٻٜ دٛوْ لَاوٛلْ ندٜرْ لَدّٜ يَاکِ وٛنْغٜلْ غَرِيٜلْ، سٜيْ يٜىٰسُ وَنْغَنِٻٜ ندٜرْ نَنْدِ فٜىٰرٜ؞</verse>
				<verse number="13">سٜيْ ٻٜ شٛعِّي ٻٜ مبِعِکَ حٛرِيٻٜ، اَمَّا ٻٜ نجَٻَايِ کٛ ٻٜ مبِعِ کَمْٻٜ مَا؞</verse>
				<verse number="14">دَغَ غَطَ يٜىٰسُ وَنْغَنِ تٛکُّٻٜمٛ سَڤّٛ اٜ غٛعٛ اٜ شَرٜلْ نغٜلْ اٜ ٻٜ ݧَامَ ݧَمْندُ؞ سٜيْ اٛ حَٻَنِٻٜ نغَمْ شِيَ حٛولَارٜ مَٻّٜ اٜ ٻٜرْطٜ شَاتُطٜ طٜ ٻٜ نغٛودِ، نغَمْ ٻٜ نجَٻَايِ کٛ غِيٻٜمٛ غَطَ اٛ اُمَّکٜ مبِعِٻٜ؞</verse>
				<verse number="15">ندٜنْ اٛ وِعِٻٜ، ‏«‏نجَحٜىٰ کٛو تٛيٜ ندٜرْ دُونِيَارُ نغَعَجِنَنٛنْ کٛو مٛيٜ حَبَرُ بٜلْطُمْ؞</verse>
				<verse number="16">کٛو مٛيٜ کٛولِيطٛيَمْ وَطَنَا بَڤْتِسْمَ اٛ حِسَيْ، اَمَّا فُو مٛ حٛولَاکِيَمْ طُمْ تَپَنَيْمٛ کِيتَ؞</verse>
				<verse number="17">فُو کٛولِيٻٜيَمْ ٻٜ نغَطَيْ کُوطٜ کٛلَّيْطٜ اٜ ٻٜ نغٛودِ بَوْطٜ اَللَّه؞ ندٜرْ اِنْدٜ اَمْ ٻٜ مبُرْتِنَيْ غِنِّ، ٻٜ نغَطَيْ دٛعَارٜ ندٜرْ طٜمْطٜ طٜ ٻٜ اَنْدَا؞</verse>
				<verse number="18">ٻٜ نَنْغَيْ بٛولٜ اٜ جُوطٜ مَٻّٜ، ندٜنْ تٛ ٻٜ نجَرِي تٛوکٜ، طٜ نغَطَنْتَاٻٜ غٛطُّمْ؞ ٻٜ بٛو نجٛوَنَيْ ݧَوْٻٜ جُوطٜ، ݧَوْٻٜ ٻٜنْ نجَمْطِتَ؞»‏</verse>
				<verse number="19">غَطَ يٜىٰسُ جٛومِرَاوٛ مٜتَنِيٻٜ، اٛ حٛشَّا يَاکِ دٛوْ، اٛ جٛوطِي جُنْغٛ ݧَامٛ نغٛ اَللَّه؞</verse>
				<verse number="20">سٜيْ تٛکُّٻٜمٛ ٻٜنْ ندِلِّ ٻٜ نغَعَجِنٛيِ حَبَرُ بٜلْطُمْ کٛو تٛيٜ؞ جٛومِرَاوٛ وَلِّٻٜ، اٛ حٛکِّٻٜ بَوْطٜ وَطُکِ کُوطٜ کَيْطِنِيطٜ نغَمْ تَبِّتِنْکِ کٛ ٻٜ مبِعَتَ تٛ مَاکٛ طُمْ پِوٛيِ؞]‏</verse>
			</chapter>
		</book>
		<book number="42">
			<chapter number="1">
				<verse number="1">يَا تِيٛوفِلُسْ مَوْطٛ، يِمْٻٜ طُطْٻٜ فُطِّي وِنْدُکِ حَبَرُ دٛوْ کٛ يٜىٰسُ وَطِ ندٜرْ اَمِنْ؞</verse>
				<verse number="2">ٻٜ مبِنْدِ حَبَرُ طُمْ نَنْطٜنْ دَغَ کٛنْدُطٜ غِيٻٜ کٛ وَطِ اٜ غِتٜ مَٻّٜ، اَنْدِنٛوٻٜ وٛلْدٜ اَللَّه؞</verse>
				<verse number="3">نغَمْ نٛنْ، مِنْ مَا طُمْ وٛوطَنِييَمْ مِ طَٻِّتَ کٛو طُمٜ اٜ سٜىٰسٜ‑سٜىٰسٜ دَغَ فُطُّکِ مَاجُمْ، مِ وِنْدَنْمَا کٛو طُمٜ نٛ وٛنِ،</verse>
				<verse number="4">نغَمْ اَنْدَا غٛونغَ دٛوْ کٛو طُمٜ کٛ طُمْ اٜکِّتِنْمَا؞</verse>
				<verse number="5">ندٜرْ شَرٜلْ نغٜلْ حِرُدُسْ لَامِيطٛ لٜيْدِ يَحُودِيَ لَامٛتٛو، اٜ وٛودِ اَرْدِيطٛ دِينَ بِعٜتٜىٰطٛ جَکَارِيَ، اٜ مٛ ندٜرْ اَرْدِيٻٜ دِينَ دَغَ لٜݧٛلْ اَبِجَ؞ دٜبّٛ مَاکٛ اَلِسَبَتُ پِوٛيِي دَغَ لٜݧٛلْ هَرُونَ، وَاتٛ اَرْدِيٻٜ دِينَ؞</verse>
				<verse number="6">ٻٜ فُو طِطٛ ٻٜ نجٛوطَکٜ جٛنْدٜ وٛوطُندٜ يٜىٰسٛ اَللَّه، اٜ ٻٜ نغَطَ کٛو طُمٜ کٛ جٛومِرَاوٛ وِعِ يِمْٻٜ نغَطَ؞</verse>
				<verse number="7">اَمَّا ٻٜ نغَلَا ٻِٻّٜ، نغَمْ اَلِسَبَتُ اٛ دَݧَتَا، کَدِمَا ٻٜ فُو طِطٛ ٻٜ نَوْيِي؞</verse>
				<verse number="8">وٛنْدٜ ݧَلْندٜ جَکَارِيَ اٜ حُوَ يٜىٰسٛ اَللَّه ندٜرْ وُرٛ شٜنِينغٛ اٜ ٻٜ اٛ حُودَتَ؞</verse>
				<verse number="9">طُمْ سُٻِيمٛ، نٛ اَرْدِيٻٜ دِينَ مبٛووِ وَطُکِ، نغَمْ اٛ نَتَّ ندٜرْ سُودُ جٛومِرَاوٛ اٛ وُلَ اُرْدٜ وٜلْندٜ نغَمْ جٛومِرَاوٛ؞</verse>
				<verse number="10">ندٜ شَرٜلْ وُلُکِ اُرْدٜ وٜلْندٜ وَطِ، مٛٻْغَلْ فُو اٜ دَرِ يَاسِ اٜ ٻٜ نغَطَ دٛعَارٜ؞</verse>
				<verse number="11">سٜيْ مَلَاعِکَاجٛ جٛومِرَاوٛ وَنْغِ تٛ مَاکٛ اٜ دَرِي وُتُّدُ ݧَامٛ تٛ طُمْ وُلَتَ اُرْدٜ وٜلْندٜ؞</verse>
				<verse number="12">ندٜ جَکَارِيَ يِعِمٛ، ٻٜرْندٜ مُوطُمْ تَپِ، کُلٛلْ نَنْغِمٛ؞</verse>
				<verse number="13">اَمَّا مَلَاعِکَاجٛ اٛنْ وِعِمٛ، ‏«‏تَاع حُلُ جَکَارِيَ، جٛومِرَاوٛ نَنِي دٛعَارٜ مَاطَ؞ دٜبّٛ مَاطَ اَلِسَبَتُ دَݧَنْتٜ ٻِطّٛ غٛرْکٛ، ندٜنْ اَ حٛکَّيْمٛ اِنْدٜ يَحَيَ؞</verse>
				<verse number="14">ٻِطّٛ اٛنْ وَطٜتٜ نَنَا بٜلْطُمْ طُطُّمْ، طُطْٻٜ مَا نَنَيْ بٜلْطُمْ نغَمْ دَݧٜىٰکِ مَاکٛ،</verse>
				<verse number="15">نغَمْ اٛ وَرْتَيْ مَوْطٛ يٜىٰسٛ جٛومِرَاوٛ؞ اٛ يَرَتَا ندِيَمْ اِنَبٛجَمْ کٛو نجَرُ غَيْلِتَيْنغُ حٛورٜ، ندٜنْ اٛ حٜىٰوَيْ رُوحُ اَللَّه دَغَ اٜ مٛ ندٜرْ رٜىٰدُ مَدُوجٛ مَاکٛ؞</verse>
				<verse number="16">اٛ وَرْتِرَيْ ٻِٻّٜ اِسْرَاعِيلَ طُطْٻٜ تٛ اَللَّه جٛومِرَاوٛ مَٻّٜ؞</verse>
				<verse number="17">اٛ اَرْتَيْ اَلْمَسِيحُ وَرْکِ ندٜرْ بَوْطٜ رُوحُ اَللَّه طٜ اَنَّبِ اِلِيَ حٜٻُنٛو، اٛ سِرْيٛوتِرَيْ دَݧٛوٻٜ اٜ ٻِٻّٜ مَٻّٜ؞ اٛ وَيْلِتَيْ شَلِيٻٜ طَتَلْ جٛومِرَاوٛ تٛ طَتَلْ غٛودُٻٜ غٛونغَ؞ اٛ وَطَيْ يِمْٻٜ شِرْيٛو نغَمْ غَرٛلْ جٛومِرَاوٛ؞»‏</verse>
				<verse number="18">جَکَارِيَ پَمِ مَلَاعِکَاجٛ اٛنْ وِعِ، ‏«‏نٛيٜ اَنْدِرَيْمِ کٛ مبِيطَا طُمْ غٛونغَ؟ مِنْ، مِ نَوْيِي، دٜبّٛ اَمْ بٛو دُوٻِ مُوطُمْ طُوطِي؞»‏</verse>
				<verse number="19">مَلَاعِکَاجٛ اٛنْ وِعِمٛ، ‏«‏مِنْ وٛنِ جِبِرِيلُ دَرٛتٛوطٛ يٜىٰسٛ اَللَّه، مِ لِلٛيَا تٛ مَاطَ نغَمْ مِ حٛکُّمَا حَبَرُ بٜلْطُمْ طُعُمْ؞</verse>
				<verse number="20">اَمَّا جٛونِ اَ وَاوَتَا مٜتُکِ نَا ݧَلْندٜ ندٜ فِي طُعُمْ وَطِ، نغَمْ اَ جَٻَايِ حَالَ اَمْ تَبِّتَيْکَ تٛ شَرٜلْ مَاکَ وَرِي؞»‏</verse>
				<verse number="21">اٜ شَرٜلْ نغٜلْ يِمْٻٜ اٜ کٜطِي جَکَارِيَ يَاسِ، ٻٜ کَيْطِنِي کٛ وَطِ اٛ نٜىٰٻِرِ نٛنْ ندٜرْ سُودُ جٛومِرَاوٛ؞</verse>
				<verse number="22">ندٜ اٛ وُرْتٛيِي، اٛ وَاوَايِ مٜتَنْکِٻٜ؞ ٻٜ فَامِ اٛ يِعِ وَحَيُ ندٜرْ سُودُ جٛومِرَاوٛ؞ اٛ وَطِ کَ مٜتِرَنْکِٻٜ جُوطٜ، اَمَّا نٛنْ اٛ جٛوطٛرِي اٛ مٜتَتَا؞</verse>
				<verse number="23">ندٜ اٛ حٜىٰݧِ بَلْطٜ کُوغَلْ مَاکٛ، اٛ سٛعِّي وُرٛ مَاکٛ؞</verse>
				<verse number="24">غَطَ فِي طُعُمْ وَطِي، دٜبّٛ مَاکٛ اَلِسَبَتُ حٜٻِ رٜىٰدُ، وَطِ لٜبِّ جٛوِ اٛ وُرْتَاکِ دَغَ ندٜرْ وُرٛ؞ اٛ وِعِ،</verse>
				<verse number="25">‏«‏جٛومِرَاوٛ وَطَنِييَمْ طُعُمْ؞ ندٜرْ بَلْطٜ طٜعٜ، اٛ اِتَّنِييَمْ سٜمْتٜىٰندٜ اَمْ حَکُّندٜ يِمْٻٜ؞»‏</verse>
				<verse number="26">ندٜرْ لٜوْرُ جٛوٜىٰغٛعٛورُ غَطَ اَلِسَبَتُ حٜٻِي رٜىٰدُ، اَللَّه لِلِ مَلَاعِکَاجٛ جِبِرِيلُ تٛ غَرِيرِ بِعٜتٜىٰندِ نَجَرَتْ نغٛنْدِ ندٜرْ لٜيْدِ غَلِيلِ؞</verse>
				<verse number="27">مَلَاعِکَاجٛ اٛنْ يَحِ تٛ سُرْبَاجٛ بِعٜتٜىٰطٛ مَرْيَامَ غَطَنَاطٛ اَلْکَوَلْ تٜىٰغَلْ اٜ بِعٜتٜىٰطٛ يُسُفُ، دَغَ لٜݧٛلْ دَوْدَ؞ مَرْيَامَ اٛنْ اَنْدَا غٛرْکٛ؞</verse>
				<verse number="28">مَلَاعِکَاجٛ اٛنْ وِعِمٛ، ‏«‏اٜ مِ سِلْمِنٛو، بَرْکِطِنَاطٛ جٛومِرَاوٛ!‏ جٛومِرَاوٛ اٜ وٛنْدِ اٜ مَاطَ!‏»‏</verse>
				<verse number="29">حَالَ کَنْ وَنِّي مَرْيَامَ کٛ طُوطِ؞ اٛ وِعِ ندٜرْ ٻٜرْندٜ مَاکٛ، ‏«‏مِنْ، مِ مٛيٜ اٛعٛ مٜتِّرَنْتَيَمْ نِحِ؟»‏</verse>
				<verse number="30">اَمَّا مَلَاعِکَاجٛ اٛنْ وِعِمٛ، ‏«‏تَاع حُلُ، مَرْيَامَ، اَللَّه سُٻِي بَرْکِطِنْمَا؞</verse>
				<verse number="31">اَ حٜٻَيْ رٜىٰدُ، اَ دَݧَيْ ٻِطّٛ غٛرْکٛ، ندٜنْ اَ نٛدَّيْ اِنْدٜ مَاکٛ يٜىٰسُ؞</verse>
				<verse number="32">اٛ وَرْتَيْ مَوْطٛ، طُمْ نٛدَّيْمٛ ٻِطّٛ اَللَّه جٛومُ مَنْغُ؞ اَللَّه جٛومِرَاوٛ حٛکَّيْمٛ جٛوطٛرْغَلْ لَامُ مَامَ مَاکٛ دَوْدَ؞</verse>
				<verse number="33">اٛ لَامٛتٛ دٛوْ ٻِٻّٜ اِسْرَاعِيلَ حَا اَبَدَا؞ لَامُ مَاکٛ رٜعَتَا؞»‏</verse>
				<verse number="34">مَرْيَامَ وِعِ مَلَاعِکَاجٛ اٛنْ، ‏«‏نٛيٜ طُمْ وَطٛرْتٛو؟ مِ اَنْدَا غٛرْکٛ سَمْ؞»‏</verse>
				<verse number="35">مَلَاعِکَاجٛ اٛنْ وِعِمٛ، ‏«‏رُوحُ اَللَّه جِڤّٛيْتٛ دٛوْ مَاطَ، بَوْطٜ اَللَّه جٛومُ مَنْغُ سُدّٜتٜ بٛ طٛوْدِ؞ نغَمْ نٛنْ، دَݧٜتٜىٰطٛ اٛنْ طُمْ نٛدِّرَيْمٛ ‏‹‏ٻِطّٛ اَللَّه، شٜنِيطٛ؞›‏</verse>
				<verse number="36">رَا، اَلِسَبَتُ بَنْدِرَاوٛ مَاطَ حٜٻِي رٜىٰدُ ندٜرْ نَيٜوُ مُوطُمْ، اٛ دَݧَيْ ٻِطّٛ غٛرْکٛ؞ کَنْکٛ مٛ يِمْٻٜ مبِعَتَ اٛ دَݧَتَا، جٛونِ اٜ مٛ وٛودِ رٜىٰدُ ندُ لٜبِّ جٛوٜىٰغٛعٛ؞</verse>
				<verse number="37">نغَمْ وَلَا کٛ سَلٛرْتَ اَللَّه؞»‏</verse>
				<verse number="38">ندٜنْ مَرْيَامَ وِعِ، ‏«‏مِ کٛرْطٛ جٛومِرَاوٛ، طُمْ وَرْتَنَيَمْ نٛنْ نٛ مبِيطَا؞»‏ سٜيْ مَلَاعِکَاجٛ اٛنْ دِلِّ اَلِمٛ؞</verse>
				<verse number="39">ندٜرْ بَلْطٜ طٜنْ، مَرْيَامَ اُمِّي ندٜرْ يَوْطَارٜ يَحِ غَرِيرِ نغٛنْدِ ندٜرْ کٛشّٜىٰجٜ لٜيْدِ يَحُودِيَ؞</verse>
				<verse number="40">اٛ نَتِّ وُرٛ جَکَارِيَ، اٛ حٛوْنِ اَلِسَبَتُ؞</verse>
				<verse number="41">شَرٜلْ کٛ اَلِسَبَتُ نَنِ کٛوْنٛلْ مَرْيَامَ، ٻِطّٛ غٛنْطٛ ندٜرْ رٜىٰدُ مَاکٛ دِوِ نغَمْ بٜلْطُمْ، اَلِسَبَتُ بٛو حٜبِّنَا رُوحُ اَللَّه؞</verse>
				<verse number="42">اٛ نٛدِّ مَرْيَامَ اٜ سٜمْبٜ، اٛ وِعِ، ‏«‏اَ بَرْکِطِنَاطٛ ندٜرْ رٜوْٻٜ!‏ ٻِطّٛ مٛ شَاوُطَا اٛ بَرْکِطِنَاطٛ؞</verse>
				<verse number="43">مِنْ، مِ مٛيٜ ندٜ اِنَّ اَلْمَسِيحُ وَرَتَ تٛ اَمْ؟</verse>
				<verse number="44">ندٜ نَنُمِ کٛوْنٛلْ مَاطَ، ٻِطّٛ غٛنْطٛ ندٜرْ رٜىٰدُ اَمْ دِوِي نغَمْ بٜلْطُمْ؞</verse>
				<verse number="45">اَ بَرْکِطِنَاطٛ نغَمْ اَ جَٻِي کٛ جٛومِرَاوٛ وَطَنْمَا اَلْکَوَلْ طُمْ حٜىٰوَيْ؞»‏</verse>
				<verse number="46">ندٜنْ مَرْيَامَ وِعِ، ‏«‏اٜ مِ مَنْتَ جٛومِرَاوٛ اٜ ٻٜرْندٜ اَمْ فُو؞</verse>
				<verse number="47">اٜ مِ نَنَ بٜلْطُمْ طُطُّمْ ندٜرْ ٻٜرْندٜ اَمْ نغَمْ اَللَّه، کِسْنٛووٛيَمْ،</verse>
				<verse number="48">نغَمْ اٛ يُرْمِنَنِييَمْ، مِنْ، کٛرْطٛ مَاکٛ، لٜسْتِنْطٛ حٛورٜ؞ دَغَ جٛونِ يِمْٻٜ دُونِيَارُ فُو نٛدِّرَيْيَمْ بَرْکِطِنَاطٛ،</verse>
				<verse number="49">نغَمْ اَللَّه بَاوُطٛ وَطَنِييَمْ فِي مَوْطُمْ طُطُّمْ، اٛ شٜنِيطٛ؞</verse>
				<verse number="50">جُرُمْطُمْ مَاکٛ جٛوطٛتٛ دٛوْ کُلٛوٻٜمٛ حَا اَبَدَا؞</verse>
				<verse number="51">اٜ مٛ وَطَ فِي مَوْطُمْ اٜ جُنْغٛ مَاکٛ سٜمْبِنْغٛ، اٜ مٛ سَنْکِتَ مَوْنِنْٻٜ کٛعٜ مَٻّٜ اٜ کٛ ٻٜ مَنْتٛرْتٛو ندٜرْ ٻٜرْطٜ مَٻّٜ؞</verse>
				<verse number="52">اٜ مٛ اِتَّ لَامِيٻٜ دٛوْ لَامُ مَٻّٜ، اَمَّا اٜ مٛ مَوْنِنَ لٜسْنُٻٜ کٛعٜ مَٻّٜ؞</verse>
				<verse number="53">اٜ مٛ حَرْنَ نَنٛوٻٜ وٜىٰلٛ اٜ فِي بٛطُّمْ، اَمَّا اٜ مٛ اَلَ رِسْکُٻٜ جُوطٜ مٜىٰرٜ؞</verse>
				<verse number="54">اٜ مٛ وَلَّ يِمْٻٜ اِسْرَاعِيلَ مَشُّٻٜ مَاکٛ، اٛ يٜجِّتَتَا يُرْمِنَنْکِ</verse>
				<verse number="55">اِبْرَاهِمْ اٜ لٜݧٛلْ مُوطُمْ حَا اَبَدَا، نٛ اٛ وِعُنٛو مَامَعٜنْ مٜىٰطٜنْ؞»‏</verse>
				<verse number="56">مَرْيَامَ جٛوطٛدَکٜ اٜ اَلِسَبَتُ کٛ وَطِ لٜبِّ تَتِ، ندٜنْ اٛ سٛعِّي وُرٛ مَاکٛ؞</verse>
				<verse number="57">ندٜ شَرٜلْ دَݧُکِ اَلِسَبَتُ وَطِ، اٛ دَݧِ ٻِطّٛ غٛرْکٛ؞</verse>
				<verse number="58">ٻٜ اٛ حٜدِّ اٜ بَنْدِرَاٻٜ مَاکٛ ٻٜ نَنِدِ بٜلْطُمْ اٜ مَاکٛ ندٜ ٻٜ نَنِ جٛومِرَاوٛ يُرْمِنَنِمٛ؞</verse>
				<verse number="59">ندٜ ٻِنْغٜلْ نغٜلْ وَطِ بَلْطٜ جٛوٜىٰتَتِ، ٻٜ نغَرِ نَادُکِنغٜلْ؞ ٻٜ نغِطِينٛ نٛدَّنْکِنغٜلْ اِنْدٜ ݧَاکٛ مَاغٜلْ جَکَارِيَ؞</verse>
				<verse number="60">اَمَّا مَدُوجٛ مَاغٜلْ وِعِ، ‏«‏نَاع نٛنْ، طُمْ نٛدَّنَنغٜلْ يَحَيَ؞»‏</verse>
				<verse number="61">ٻٜ مبِعِمٛ، ‏«‏وَلَا غٛطّٛ ندٜرْ لٜݧٛلْ مَاطَ غٛودُطٛ اِنْدٜ ندٜنْ طٛنْ؞»‏</verse>
				<verse number="62">سٜيْ ٻٜ مٜتِرَنِ ݧَاکٛ مَاغٜلْ جُوطٜ، نغَمْ ٻٜ اَنْدَ اِنْدٜ ندٜ اٛ يِطِ طُمْ نٛدَّنَنغٜلْ؞</verse>
				<verse number="63">جَکَارِيَ حٛلِّٻٜ اٜ مٛ يِطِ اَلّٛوَلْ، اٛ وِنْدِ، ‏«‏اِنْدٜ مَاغٜلْ يَحَيَ؞»‏ ٻٜ فُو فِي طُمْ حُلْنِيٻٜ؞</verse>
				<verse number="64">طٛنْ اٜ طٛنْ، حٛنْدُکٛ مَاکٛ مَٻِّتِي، طٜمْنغَلْ مَاکٛ يٛوفِ، ندٜنْ اٛ فُطِّ مٜتُکِ، اٜ مٛ مَنْتَ اَللَّه؞</verse>
				<verse number="65">کُلٛلْ نَنْغِ ٻٜ اٛ حٜدِّ فُو، کٛو مٛيٜ وَطِ کَ مٜتُکِ دٛوْ فِي طُمْ فُو ندٜرْ کٛشّٜىٰجٜ لٜيْدِ يَحُودِيَ؞</verse>
				<verse number="66">کٛو مٛيٜ نَنْطٛ فِي طُعُمْ ݧُمِ دٛوْ مَاجُمْ، اٜ وِعَ، ‏«‏طُمٜ ٻِنْغٜلْ نغٜعٜلْ وَرْتَتَ تٛ مَوْنِ؟»‏ نغَمْ جُنْغٛ جٛومِرَاوٛ اٜ وٛنْدِ اٜ مَاغٜلْ؞</verse>
				<verse number="67">جَکَارِيَ، ݧَاکٛ ٻِنْغٜلْ نغٜلْ، اٜ حٜىٰوِ رُوحُ اَللَّه، وَطِ اَنَّبَاکُ، اٛ وِعِ،</verse>
				<verse number="68">‏«‏اٜنْ مَنْتُ جٛومِرَاوٛ، اَللَّه اِسْرَاعِيلَ، نغَمْ اٛ وَرٛيِي اٛ رِمْطِنِي يِمْٻٜ مَاکٛ؞</verse>
				<verse number="69">اَللَّه وَدَّنِيعٜنْ کِسْنٛووٛ مَوْطٛ پِوٛيْطٛ دَغَ لٜݧٛلْ دَوْدَ، مَشُّطٛ مَاکٛ؞</verse>
				<verse number="70">نٛ اٛ وِعُنٛو ندٜرْ کٛنْدُطٜ اَنَّبٛعٜنْ مَاکٛ شُٻَاٻٜ دَغَ کٛ نٜىٰٻِ،</verse>
				<verse number="71">اٛ حِسْنَيْعٜنْ دَغَ غَݧٛوٻٜ مٜىٰطٜنْ اٜ کَلَّنْٻٜعٜنْ؞</verse>
				<verse number="72">اٛ وِعِينٛ اٛ يُرْمِنَنَيْ مَامَعٜنْ مٜىٰطٜنْ، اٛ يٜجِّتَتَا اَلْکَوَلْ مَاکٛ شٜنِينغَلْ،</verse>
				<verse number="73">نغَلْ اٛ وَطَنّٛو مَامَ مٜىٰطٜنْ اِبْرَاهِمْ؞</verse>
				<verse number="74">اٛ وِعِي اٛ حِسْنَيْعٜنْ دَغَ جُوطٜ غَݧٛوٻٜ مٜىٰطٜنْ، نغَمْ کُوَنٜنْمٛ کُلٛلْ وَلَا،</verse>
				<verse number="75">نجٛوطٛوطٜنْ جٛنْدٜ شٜنِيندٜ اٜ اَادِلَاکُ يٜىٰسٛ مَاکٛ ندٜرْ بَلْطٜ مٜىٰطٜنْ فُو، نغَطٜنْ کٛو طُمٜ کٛ اٛ وِعِ؞</verse>
				<verse number="76">‏«‏اَنْ ٻِنْغٜلْ اَمْ، طُمْ نٛدِّرْتٜ اَنَّبِيجٛ جٛومِرَاوٛ جٛومُ مَنْغُ، اَ اَرْتَيْ اَلْمَسِيحُ وَرْکِ نغَمْ مٛعِّنَنَامٛ لَاوٛلْ،</verse>
				<verse number="77">نغَمْ اَنْدِنَا يِمْٻٜ مَاکٛ طُمْ حِسْنَيْٻٜ لَاوٛلْ يَافَاکِ حَکّٜ مَٻّٜ؞</verse>
				<verse number="78">اَللَّه وَطِي فِي طُعُمْ نغَمْ اٛ کٜىٰوُطٛ جُرُمْطُمْ؞ نغَمْ جُرُمْطُمْ مَاکٛ، اَلْمَسِيحُ وَرٛيَيْ تٛ مٜىٰطٜنْ دَغَ دٛوْ نٛ نَانغٜ وُرْتِرٛيْتٛو،</verse>
				<verse number="79">نغَمْ اٛ يٜيْنَنٛو وٛنْٻٜ ندٜرْ ݧِوْرٜ اٜ ندٜرْ کُلٛلْ مَيْدٜ، طُمْ تٛکِّنَيْ کٛيْطٜ مٜىٰطٜنْ دٛوْ لَاوٛلْ جَمْ؞»‏</verse>
				<verse number="80">ٻِطّٛ اٛنْ مَوْنِ، فَامُ مَاکٛ ٻٜيْدِي؞ اٜ مٛ جٛوطِي ندٜرْ لَدّٜ حَا شَرٜلْ کٛ طُمْ اَنْدِنِمٛ تٛ يِمْٻٜ اِسْرَاعِيلَ؞</verse>
			</chapter>
			<chapter number="2">
				<verse number="1">شَرٜلْ کٛ يَحَيَ غَطٛووٛ بَڤْتِسْمَ دَݧَا، مَوْطٛ لَامِيٻٜ لٜيْطٜ رٛومَ بِعٜتٜىٰطٛ کَيْسَرْ اَغُسْتُسْ وِعِ وٛنْٻٜ ندٜرْ لَامُ رٛومَ فُو طُمْ وِنْدَ اِنْطٜ مَٻّٜ؞</verse>
				<verse number="2">کَنْکِ وٛنِ وِنْدُکِ اَرَنْدٜحِ کِ طُمْ وَطِ شَرٜلْ کٛ کِرِينِيُسْ وٛنِ غٛمْنَاجٛ لٜيْدِ سِيرِيَ؞</verse>
				<verse number="3">کٛو مٛيٜ يَحِ تٛ لٜݧٛلْ مُوطُمْ پِوٛيِ نغَمْ طُمْ وِنْدَ اِنْدٜ مُوطُمْ؞</verse>
				<verse number="4">سٜيْ يُسُفُ مَا اُمِّي دَغَ غَرِيرِ نَجَرَتْ ندٜرْ لٜيْدِ غَلِيلِ؞ اٛ يَحِ غَرِيرِ تٛ دَوْدَ دَݧَا بِعٜتٜىٰندِ بَيْتَلَامِ نغٛنْدِ ندٜرْ لٜيْدِ يَحُودِيَ، نغَمْ کَنْکٛ دَغَ لٜݧٛلْ دَوْدَ؞</verse>
				<verse number="5">اٛ يَحُ تٛنْ نغَمْ طُمْ وِنْدَ اِنْدٜ مَاکٛ، کَنْکٛ اٜ مَرْيَامَ، مٛ طُمْ وَطَنِمٛ اَلْکَوَلْ تٜىٰغَلْ؞ مَرْيَامَ اٛنْ اٜ وٛودِ رٜىٰدُ؞</verse>
				<verse number="6">اٜ ٻٜ ندٜرْ بَيْتَلَامِ، سٜيْ شَرٜلْ دَݧْنغٛلْ مَاکٛ وَطِ؞</verse>
				<verse number="7">سٜيْ اٛ دَݧِ ٻِطّٛ غٛرْکٛ، اَفٛ مَاکٛ، اٛ سَاوِمٛ ندٜرْ وُدٜرٜ وٛوطُندٜ، اٛ فُکِّنِمٛ ندٜرْ تٛ طُمْ وَطَنْتَ مَرْلٜ ݧَمْندُ، نغَمْ وَلَا نجَيْرِ ندٜرْ سُودُ حٛٻّٜ؞</verse>
				<verse number="8">اٜ وٛودِ وٛيْنَاٻٜ حَادٜ طٛنْ اٜ ٻٜ مبَالَ يَاسِ، اٜ ٻٜ ندٜىٰنَ مَرْلٜ مَٻّٜ جٜمَّ؞</verse>
				<verse number="9">سٜيْ مَلَاعِکَاجٛ جٛومِرَاوٛ وَنْغَنِٻٜ ندٜرْ تٜدُّنغَلْ جٛومِرَاوٛ، کُلٛلْ نَنْغِٻٜ؞</verse>
				<verse number="10">اَمَّا مَلَاعِکَاجٛ اٛنْ وِعِٻٜ، ‏«‏تٛع اٛنْ کُلُ!‏ مِ وَدَّنِيعٛنْ حَبَرُ ٻُرْطُمْ وٜلْکِ نغَمْ کٛو مٛيٜ؞</verse>
				<verse number="11">حَنْدٜ ندٜرْ غَرِيرِ دَوْدَ طُمْ دَݧَنِيعٛنْ کِسْنٛووٛ، کَنْکٛ وٛنِ اَلْمَسِيحُ، جٛومِرَاوٛ؞</verse>
				<verse number="12">رَا نٛ کٜٻْتِرْتٛنْمٛ، اٛنْ تَوَيْ ٻِنْغٜلْ اٜ سَاوَا ندٜرْ وُدٜرٜ، ندٜنْ اٜ نغٜلْ فُکِّنَا ندٜرْ تٛ طُمْ وَطَنْتَ مَرْلٜ ݧَمْندُ؞»‏</verse>
				<verse number="13">طٛنْ اٜ طٛنْ سٜيْ وٛٻّٜ مَلَاعِکَعٜنْ طُطْٻٜ وَنْغِ حَادٜ مَلَاعِکَاجٛ اٛنْ، اٜ ٻٜ مَوْنِنَ مَنْغُ اَللَّه، اٜ ٻٜ مبِعَ،</verse>
				<verse number="14">‏«‏اٜنْ مَوْنِنْ اَللَّه مٛ دٛوْ، جَمْ جٛوطٛو ندٜرْ دُونِيَارُ اٜ دٛوْ يِمْٻٜ ٻٜ اٛ نَنَتَ بٜلْطُمْ مَٻّٜ؞»‏</verse>
				<verse number="15">ندٜ مَلَاعِکَعٜنْ ٻٜنْ شٛعِّي دٛوْ، سٜيْ وٛيْنَاٻٜ ٻٜنْ نغَطِ کَ مٜدُّکِ، اٜ ٻٜ مبِعَ، ‏«‏اٜنْ نجَحُ بَيْتَلَامِ نغِعٜنْ فِي طُعُمْ طُمْ جٛومِرَاوٛ وِعِعٜنْ؞»‏</verse>
				<verse number="16">سٜيْ ٻٜ نجَوْطِي، ٻٜ نجَحِ، ٻٜ تَوِ مَرْيَامَ اٜ يُسُفُ اٜ ٻِنْغٜلْ نغٜلْ اٜ نغٜلْ فُکِّي ندٜرْ تٛ طُمْ وَطَنْتَ مَرْلٜ ݧَمْندُ؞</verse>
				<verse number="17">ندٜ ٻٜ نغِعِنغٜلْ، ٻٜ ندِلِّ، ٻٜ مبِعِ يِمْٻٜ کٛ مَلَاعِکَاجٛ وِعِٻٜ دٛوْ مَاغٜلْ؞</verse>
				<verse number="18">کٛ وٛيْنَاٻٜ ٻٜنْ مبِعِ کَيْطِنِي کٛو مٛيٜ نَنْطٛ؞</verse>
				<verse number="19">اَمَّا مَرْيَامَ بٛو اٜ جٛغِي کٛ نَنِ فُو ندٜرْ ٻٜرْندٜ مُوطُمْ، اٛ وَطِ کَ ݧُمُکِ دٛوْ مَاجُمْ؞</verse>
				<verse number="20">سٜيْ وٛيْنَاٻٜ ٻٜنْ شٛعِّي، اٜ ٻٜ مَوْنِنَ اَللَّه، اٜ ٻٜ مَنْتَمٛ نغَمْ کٛو طُمٜ کٛ ٻٜ نَنِ اٜ کٛ ٻٜ نغِعِ، نٛنْ نٛ طُمْ وِعِرِٻٜ؞</verse>
				<verse number="21">ندٜ ٻِنْغٜلْ نغٜلْ وَطِ بَلْطٜ جٛوٜىٰتَتِ، طُمْ نَادِمٛ طُمْ حٛکِّمٛ اِنْدٜ يٜىٰسُ، اِنْدٜ ندٜ مَلَاعِکَاجٛ حٛکِّمٛ کٛ طُمْ وَطَ رٜىٰدُ مَاکٛ؞</verse>
				<verse number="22">غَطَ بَلْطٜ لٛوتَاکِ مَٻّٜ حٜىٰݧِ نٛ اَنَّبِ مُوسَ وِعِ ندٜرْ اَتَّوْرَ ٻٜ نغَطَ تٛ ٻٜ ندَݧِي، يُسُفُ اٜ مَرْيَامَ نجَارِ يٜىٰسُ اُرُشَلِيمَ يٜىٰسٛ جٛومِرَاوٛ؞</verse>
				<verse number="23">نٛنْ طُمْ وِنْدِرَا ندٜرْ اَتَّوْرَ، ‏«‏کٛو مٛيٜ غٛرْکٛ اَفٛ، جٛومِرَاوٛ جٜيِمٛ؞»‏</verse>
				<verse number="24">ٻٜ شَکَّنِ اَللَّه نٛ طُمْ وِنْدِرَا ندٜرْ اَتَّوْرَ، ‏«‏ڤٛولِ طِطِ کٛو بٛو تَتَّبَرَحٛيْ طِطٛيْ؞»‏</verse>
				<verse number="25">اٜ شَرٜلْ نغٜلْ اٜ وٛودِ غٛطّٛ نٜطّٛ ندٜرْ اُرُشَلِيمَ بِعٜتٜىٰطٛ سَامِنُ، اَادِلِيجٛ، کُلٛووٛ اَللَّه؞ اٛ حَاٻِي اٛ يِعَ غَرٛلْ اَلْمَسِيحُ نغَمْ حِسْنَ يِمْٻٜ اِسْرَاعِيلَ؞ رُوحُ اَللَّه اٜ وٛنْدِ اٜ مَاکٛ،</verse>
				<verse number="26">حٛلِّيمٛ اٛ مَايَتَا نَا اٛ يِعِي اَلْمَسِيحُ جٛومِرَاوٛ؞</verse>
				<verse number="27">رُوحُ اَللَّه يَارِمٛ ندٜرْ وُرٛ شٜنِينغٛ؞ سٜيْ مَرْيَامَ اٜ يُسُفُ نغَدّٛيِ يٜىٰسُ ندٜرْ وُرٛ نغٛنْ نغَمْ وَطَنْکِمٛ کٛ اَتَّوْرَ وِعِ؞</verse>
				<verse number="28">سَامِنُ جَٻِ ٻِنْغٜلْ نغٜلْ ندٜرْ جُوطٜ مُوطُمْ، ندٜنْ مَنْتِ اَللَّه، وِعِ،</verse>
				<verse number="29">‏«‏يَا جٛومِرَاوٛ، اَ حٜبِّنِي اَلْکَوَلْ مَاطَ؞ جٛونِ اَلُ مَشُّطٛ مَاطَ دِلَّ جَمْ؞</verse>
				<verse number="30">نغَمْ غِتٜ اَمْ نغِعِي کِسْنٛووٛ مٛ لِلٛيْطَا،</verse>
				<verse number="31">مٛ شِرْيَنِطَا لٜݧِ فُو؞</verse>
				<verse number="32">اٛ وَرْتَيْ بٛ جَيْنغٛلْ، اٛ حٛلَّيْ لٜݧِ دُونِيَارُ لَاوٛلْ مَاطَ، اٛ وَطَيْ يِمْٻٜ مَاطَ يَحُودَنْکٛعٜنْ کٜٻَ مَنْغُ؞»‏</verse>
				<verse number="33">ݧَاکٛ ٻِنْغٜلْ نغٜلْ اٜ مَدُوجٛ مَاغٜلْ ٻٜ کَيْطِنِ اٜ کٛ طُمْ وِعِ دٛوْ مَاغٜلْ؞</verse>
				<verse number="34">سٜيْ سَامِنُ بَرْکِطِنِٻٜ، ندٜنْ اٛ وِعِ مَرْيَامَ، مَدُوجٛ يٜىٰسُ، ‏«‏ٻِنْغٜلْ نغٜعٜلْ وَرْتَيْ طَتَلْ يَنُکِ طُطْٻٜ اٜ اُمَّاکِ طُطْٻٜ ندٜرْ لٜيْدِ اِسْرَاعِيلَ؞ نغٜلْ وَرْتَيْ اَنْدِتِرْطُمْ دَغَ اَللَّه طُمْ يِمْٻٜ طُطْٻٜ نغَݧَتَ؞</verse>
				<verse number="35">ٻِطّٛ اٛعٛ وَنْغِنَيْ ݧُمٛوجِ يِمْٻٜ شُوطِيطِ؞ اَنْ مَا، ٻٜرْندٜ مَاطَ نَاوَيْ بٛنٛ کَافَحِ تُفِندٜ؞»‏</verse>
				<verse number="36">طٛنْمَا اٜ وٛودِ اَنَّبِيجٛ دٜبّٛ بِعٜتٜىٰطٛ حَنَّتُ ٻِي فَانُوٜلْ، پِوٛيْطٛ دَغَ لٜݧٛلْ اَاشِرُ؞ دٜبّٛ اٛنْ اٛ نَيٜىٰجٛ، اٛ جٛوطٛدَکٜ اٜ غٛرْکٛ مَاکٛ دُوٻِ جٛوٜىٰطِطِ، ندٜنْ غٛرْکٛ اٛنْ مَايِي؞</verse>
				<verse number="37">غَطَ غٛرِيکٛ مَايِ، اٛ جٛوطِي اٛ تٜعَاکَ حَا دُوٻِ مَاکٛ نغَطِ 48؞ کٛو ندٜيٜ اٜ مٛ يَحَ وُرٛ شٜنِينغٛ اٜ مٛ مَوْنِنَ اَللَّه، اٜ مٛ سُومٛو، اٜ مٛ وَطَ دٛعَارٜ جٜمَّ اٜ ݧَلَوْمَ؞</verse>
				<verse number="38">اٜ شَرٜلْ نغٜلْ، اٛ وَرٛيِ تٛ مَٻّٜ، اٛ يٜتِّ اَللَّه، اٛ يَحِ تٛ کَاٻُٻٜ يِعُکِ شَرٜلْ کٛ اَللَّه رِمْطِنْتَ اُرُشَلِيمَ، اٛ حٛکِّٻٜ حَبَرُ دٛوْ ٻِنْغٜلْ نغٜلْ؞</verse>
				<verse number="39">ندٜ يُسُفُ اٜ مَرْيَامَ نجٛتِّنِ کٛو طُمٜ کٛ اَتَّوْرَ وِعِ طُمْ وَطَ، ٻٜ شٛعِّي غَرِيرِ مَٻّٜ نَجَرَتْ ندٜرْ لٜيْدِ غَلِيلِ؞</verse>
				<verse number="40">يٜىٰسُ مَوْنِ، سٜمْبِطِ، فَامُ حٜىٰوِمٛ، ندٜنْ بَرْکَ اَللَّه اٜ دٛوْ مَاکٛ؞</verse>
				<verse number="41">کٛو طُمٜ ندُنْغُ دَݧٛوٻٜ يٜىٰسُ اٜ نجَحَ اُرُشَلِيمَ نغَمْ حُمْتٛ سَکِّنْکِ؞</verse>
				<verse number="42">ندٜ يٜىٰسُ وَطِ دُوٻِ سَڤّٛ اٜ طِطِ، ٻٜ نجَحِ حُمْتٛ نٛ ٻٜ مبٛووِ؞</verse>
				<verse number="43">غَطَ حُمْتٛ نغٛنْ حٜىٰݧِ، دَݧٛوٻٜ مَاکٛ اٜ دٛوْ طَتَلْ حٛوتُکِ وُرٛ، يٜىٰسُ بٛو دَرِي ندٜرْ اُرُشَلِيمَ، اَمَّا دَݧٛوٻٜ ٻٜنْ اَنْدَا اٛ دَرَکٜ؞</verse>
				<verse number="44">اٜ ٻٜ کَمِّي اٜ مٛ ندٜرْ ٻٜ ٻٜ نجَادَتَ، ٻٜ نغَطِ يَادُ ݧَلْندٜ غٛعٛ، ندٜنْ ٻٜ ڤُطِّ طَٻُّتُکِمٛ ندٜرْ بَنْدِرَاٻٜ مَٻّٜ اٜ حِغٛوٻٜ مَٻّٜ؞</verse>
				<verse number="45">ندٜ ٻٜ طَٻِّتِ ٻٜ کٜٻْتَايِمٛ، ٻٜ شٛعِّي اُرُشَلِيمَ نغَمْ طَٻُّتُکِمٛ؞</verse>
				<verse number="46">ندٜرْ ݧَلْندٜ تَتَوْرٜ ٻٜ تَوِمٛ ندٜرْ وُرٛ شٜنِينغٛ، اٜ مٛ جٛوطِي حَکُّندٜ مٛودِٻّٜ، اٜ مٛ نَنَٻٜ، ندٜنْ اٜ مٛ پَمَٻٜ؞</verse>
				<verse number="47">نَنْطٛمٛ فُو حَيْطِنِ اٜ فَامُ مَاکٛ اٜ نٛوتَاکِ مَاکٛ؞</verse>
				<verse number="48">ندٜ دَݧٛوٻٜ مَاکٛ نغِعِمٛ، ٻٜ کَيْطِنِ؞ مَدُوجٛ مَاکٛ وِعِمٛ، ‏«‏ٻِطّٛ اَمْ، کٛ وَطِ نغَطَنْطَامِنْ نِينِ؟ مِنْ اٜ ݧَاکٛ مَاطَ ندٜ مِنْ طَٻِّتِ مِنْ نغِعَايِمَ، مِنْ نغَنِّي؞»‏</verse>
				<verse number="49">اٛ وِعِٻٜ، ‏«‏کٛ وَطِ طَٻِّتٛتٛيْيَمْ؟ اٛنْ اَنْدَا اٜ حَانِ مِ جٛوطٛو ندٜرْ وُرٛ ݧَاکٛ اَمْ؟»‏</verse>
				<verse number="50">اَمَّا ٻٜ فَامَايِ کٛ اٛ وِعِٻٜ؞</verse>
				<verse number="51">سٜيْ يٜىٰسُ سٛعّٛدِي اٜ مَٻّٜ نَجَرَتْ، اٜ مٛ وَطَ کٛ ٻٜ مبِعِمٛ فُو؞ مَدُوجٛ مَاکٛ جٛغِي فِي طُعُمْ فُو ندٜرْ ٻٜرْندٜ مُوطُمْ؞</verse>
				<verse number="52">يٜىٰسُ مَوْنِ، ٻٜيْدِ فَامُ اٜ حٜٻُکِ يِدّٜ دَغَ تٛ اَللَّه اٜ تٛ يِمْٻٜ؞</verse>
			</chapter>
			<chapter number="3">
				<verse number="1">مَوْطٛ لَامِيٻٜ لٜيْطٜ رٛومَ بِعٜتٜىٰطٛ کَيْسَرْ تِبَارِيَ اٜ وٛودِ دُوٻِ سَڤّٛ اٜ جٛوِ دٛوْ لَامُ، اٜ شَرٜلْ نغٜلْ بُنْتُسْ بِلَاتُسْ وٛنِ غٛمْنَاجٛ لٜيْدِ يَحُودِيَ؞ حِرُدُسْ بٛو اٜ لَامِي لٜيْدِ غَلِيلِ، مَوْنِيکٛ فِلِبُسْ بٛو اٜ لَامِي لٜيْدِ اِتُورِيَ اٜ تَرَکُنِيتَسْ، ندٜنْ لِسَانِيَسْ اٜ لَامِي لٜيْدِ اَبِيلِيَ؞</verse>
				<verse number="2">حَنَانَ اٜ کَيَافَ بٛو نغٛنِ مَوْٻٜ مَوْٻٜ اَرْدِيٻٜ دِينَ؞ اٜ شَرٜلْ نغٜلْ وٛلْدٜ اَللَّه وَرَنِ يَحَيَ، ٻِطّٛ جَکَارِيَ، ندٜرْ لَدّٜ؞</verse>
				<verse number="3">نغَمْ نٛنْ، يَحَيَ يَحِ بِغٜىٰجٜ غٛنْطٜ حَادٜ شَانغٛلْ اُرْدُنْ فُو، اٜ مٛ وَعَجِنَ، اٜ مٛ وِعَ، ‏«‏تُوبٜىٰ، طُمْ وَطَنَعٛنْ بَڤْتِسْمَ، ندٜنْ اَللَّه يَافَنْتٛعٛنْ حَکّٜىٰجِ مٛوطٛنْ؞»‏</verse>
				<verse number="4">نٛ طُمْ وِنْدِرَا ندٜرْ دٜفْتٜرٜ اَنَّبِ اِشَايَ دٛوْ يَحَيَ، ‏«‏غٛطّٛ اٜ نٛدَّ ندٜرْ لَدّٜ اٜ وِعَ، ‏‹‏مٛعِّنٜىٰ طَتَلْ جٛومِرَاوٛ، ڤٛرْتٜىٰ لَاوٛلْ نغَمْ غَرٛلْ مَاکٛ؞</verse>
				<verse number="5">ڤٛغٛوجِ فُو طِ کٜبِّنْتٜىٰطِ، کٛشّٜىٰجٜ اٜ پٛولٜ فُو طٜ نَمٜتٜىٰطٜ؞ طَتٜ غُورِيطٜ طٜ دَرْتِنْتٜىٰطٜ، طَتٜ بٛنِّيطٜ طٜ مٛعِّنْتٜىٰطٜ؞</verse>
				<verse number="6">يِمْٻٜ دُونِيَارُ فُو ٻٜ نغِعَيْ کِسْندَمْ اَللَّه؞›‏ »‏</verse>
				<verse number="7">يِمْٻٜ طُطْٻٜ نغَرٛيِ تٛ يَحَيَ نغَمْ اٛ وَطَنَٻٜ بَڤْتِسْمَ؞ اٛ وِعِٻٜ، ‏«‏اٛنٛنْ ٻِٻّٜ بٛولٜ!‏ مٛيٜ وِعِعٛنْ ندٛغّٛنْ بٛنٜ غَرَيْطُمْ؟</verse>
				<verse number="8">نغَطٜىٰ کٛ حٛلَّتَ اٛنْ اَلِي حَکّٜىٰجِ مٛوطٛنْ؞ تٛع اٛنْ مبِعُ ندٜرْ ٻٜرْطٜ مٛوطٛنْ، ‏‹‏مِنٛنْ، مِنْ ٻِٻّٜ اَنَّبِ اِبْرَاهِمْ؞›‏ نغَمْ اٜ مِ وِعَعٛنْ، اَللَّه وَاوَيْ اُمِّنَنْکِ اَنَّبِ اِبْرَاهِمْ ٻِٻّٜ دَغَ ندٜرْ کَاپٜ طٜعٜ؞</verse>
				<verse number="9">کٛو جٛونِ فٜعِّرْدٜ پٜفْتَامَ نغَمْ فٜعَّ لٜطّٜ دَغَ طَطِ مَاجٜ؞ لٜکِّ فُو کِ رِمَتَا ٻِکّٛيْ مبٛطْکٛيْ، طُمْ فٜعَّيْکِ طُمْ فَطَّکِ ندٜرْ حِيتٜ؞»‏</verse>
				<verse number="10">يِمْٻٜ مبِعِمٛ، ‏«‏کٛ حَانِ مِنْ نغَطَ؟»‏</verse>
				<verse number="11">يَحَيَ وِعِٻٜ، ‏«‏غٛودُطٛ تٛغّٛوجٜ طِطِ فُو حٛکَّ مٛ وَلَنَا غٛعٛ، ندٜنْ غٛودُطٛ ݧَمْندُ فُو حٛکّٛرَ مٛ وَلَنَا؞»‏</verse>
				<verse number="12">جَٻٛوٻٜ شٜىٰدٜ لٜيْدِ مَا نغَرِ نغَمْ ٻٜ نغَطَنٜىٰ بَڤْتِسْمَ، ٻٜ مبِعِمٛ، ‏«‏مٛودِبّٛ، کٛ حَانِ مِنْ نغَطَ؟»‏</verse>
				<verse number="13">اٛ وِعِٻٜ، ‏«‏تٛع اٛنْ نجَٻُ کٛ ٻُرِ نٛ طُمْ وِعِعٛنْ نجَٻٛنْ؞»‏</verse>
				<verse number="14">وٛٻّٜ سٛوجِعٜنْ پَمِمٛ مبِعِ، ‏«‏مِنٛنْ مَا، کٛ حَانِ مِنْ نغَطَ؟»‏ اٛ وِعِٻٜ، ‏«‏تٛع اٛنْ تٜىٰتَنْ يِمْٻٜ شٜىٰدٜ اٜ سٜمْبٜ، تٛع اٛنْ مبِعُ يِمْٻٜ نغَطِي کٛ ٻٜ نغَطَايِ نغَمْ نجَٻَنٛنْٻٜ شٜىٰدٜ؞ مُݧٜىٰ دٛوْ کٛ طُمْ يٛٻَتَعٛنْ؞»‏</verse>
				<verse number="15">يِمْٻٜ کَاٻِي نغِعَ اَلْمَسِيحُ؞ کٛو مٛيٜ ندٜرْ مَٻّٜ اٜ ݧُمَ ندٜرْ ٻٜرْندٜ مُوطُمْ کٛو يَحَيَ وٛنِ اَلْمَسِيحُ؞</verse>
				<verse number="16">يَحَيَ وِعِٻٜ، ‏«‏اٜ مِ وَطِرَنَعٛنْ بَڤْتِسْمَ اٜ ندِيَمْ، اَمَّا ٻُرْطٛيَمْ مَنْغُ اٜ وَرَ؞ مِ فٛتَايِ فِتُّکِ لٛکُّلِّ ڤَطٜ مَاکٛ؞ اٛ وَطِرَنَيْعٛنْ بَڤْتِسْمَ اٜ رُوحُ اَللَّه اٜ حِيتٜ؞</verse>
				<verse number="17">اٜ مٛ جٛغِي بٜسِرْطُمْ غَوْرِ مَاکٛ نغَمْ سٜنْدُکِ غَوْرِ اٜ ݧَاندٜ؞ اٛ حَوْرِتَيْ غَوْرِ ندِنْ، اٛ وَطَندِ ندٜرْ رٜسِرْدٜ غَوْرِ مَاکٛ، اَمَّا اٛ وُلَ ݧَاندٜ ندٜنْ ندٜرْ حِيتٜ نغٜ وَاتَتَا؞»‏</verse>
				<verse number="18">نٛنْ يَحَيَ وَغِّنِ يِمْٻٜ اٜ بٛلِيطٜ طُطّٜ، اٛ اَنْدِنِيٻٜ حَبَرُ بٜلْطُمْ؞</verse>
				<verse number="19">ندٜنْ اٛ حَٻَنِ حِرُدُسْ لَامِيطٛ لٜيْدِ نغَمْ تٜعِ دٜبّٛ مَوْنِرَاوٛ مُوطُمْ بِعٜتٜىٰطٛ حِرُودِيَ، کَدِمَا نغَمْ کُوطٜ کَلُّطٜ فُو طٜ اٛ وَطِ؞</verse>
				<verse number="20">سٜيْ اٛ ٻٜيْدِ وَطُکِ کٛ ٻُرِ نٛنْ، اٛ وَطِ طُمْ مَٻِّ يَحَيَ ندٜرْ سُودُ شُرَلْ؞</verse>
				<verse number="21">ندٜ يِمْٻٜ فُو نغَطَنَا بَڤْتِسْمَ، يٜىٰسُ مَا وَطَنَا بَڤْتِسْمَ؞ اٜ مٛ ندٜرْ وَطُکِ دٛعَارٜ، سٜيْ دَمُّغَلْ دٛوْ مَٻِّتِي؞</verse>
				<verse number="22">رُوحُ اَللَّه جِڤّٛيِي دٛوْ مَاکٛ اٜ ٻَنْدُ بٛ فٛوندُ؞ حٛنٛنْدٜ پِوٛيِ دَغَ دٛوْ وِعِ، ‏«‏اَنْ وٛنِ ٻِطّٛ اَمْ، مٛ نغِطُمِ؞ اٜ مِ نَنَ بٜلْطُمْ مَاطَ؞»‏</verse>
				<verse number="23">کٛ يٜىٰسُ فُطِّ کُوغَلْ مُوطُمْ، اٛ ٻَدَکٜ دُوٻِ 30؞ يِمْٻٜ اٜ ݧُمَ يٜىٰسُ طُمْ ٻِطّٛ يُسُفُ؞ يُسُفُ ٻِطّٛ حٜىٰلِ،</verse>
				<verse number="24">حٜىٰلِ ٻِطّٛ مَتَتْ، مَتَتْ ٻِطّٛ لٜىٰوِ، لٜىٰوِ ٻِطّٛ مَلْکِ، مَلْکِ ٻِطّٛ يَنَّ، يَنَّ ٻِطّٛ يُسُفُ،</verse>
				<verse number="25">يُسُفُ ٻِطّٛ مَتَاتِيَ، مَتَاتِيَ ٻِطّٛ اَمٛسْ، اَمٛسْ ٻِطّٛ نَاحُمْ، نَاحُمْ ٻِطّٛ اَجَلِيَ، اَجَلِيَ ٻِطّٛ نَجَيَ،</verse>
				<verse number="26">نَجَيَ ٻِطّٛ مَعَتَ، مَعَتَ ٻِطّٛ مَتَاتِيَ، مَتَاتِيَ ٻِطّٛ شِمٜىٰيَ، شِمٜىٰيَ ٻِطّٛ جٛوسٜکْ، جٛوسٜکْ ٻِطّٛ يَحُودَ،</verse>
				<verse number="27">يَحُودَ ٻِطّٛ يٛوَانَنْ، يٛوَانَنْ ٻِطّٛ رٜفَيَ، رٜفَيَ ٻِطّٛ جَرُوبَبٜلْ، جَرُوبَبٜلْ ٻِطّٛ شٜيَلْتِيَلْ، شٜيَلْتِيَلْ ٻِطّٛ نٜىٰرِ،</verse>
				<verse number="28">نٜىٰرِ ٻِطّٛ مَلْکِ، مَلْکِ ٻِطّٛ اَدِّ، اَدِّ ٻِطّٛ کٛسْمَ، کٛسْمَ ٻِطّٛ اَلْمَدَمَ، اَلْمَدَمَ ٻِطّٛ اٜرْ،</verse>
				<verse number="29">اٜرْ ٻِطّٛ جٛوشُوَ، جٛوشُوَ ٻِطّٛ اٜلِيٜىٰجَ، اٜلِيٜىٰجَ ٻِطّٛ يٛرِمْ، يٛرِمْ ٻِطّٛ مَتَتْ، مَتَتْ ٻِطّٛ لٜىٰوِ،</verse>
				<verse number="30">لٜىٰوِ ٻِطّٛ سَامِنُ، سَامِنُ ٻِطّٛ يَحُودَ، يَحُودَ ٻِطّٛ يُسُفُ، يُسُفُ ٻِطّٛ يٛنَنَ، يٛنَنَ ٻِطّٛ اٜلِيَاکِمْ،</verse>
				<verse number="31">اٜلِيَاکِمْ ٻِطّٛ مَلَيَ، مَلَيَ ٻِطّٛ مَيْنَنَ، مَيْنَنَ ٻِطّٛ مَتَاتَ، مَتَاتَ ٻِطّٛ نَاتَنْ، نَاتَنْ ٻِطّٛ دَوْدَ،</verse>
				<verse number="32">دَوْدَ ٻِطّٛ جٜىٰسِ، جٜىٰسِ ٻِطّٛ اٛبِدَ، اٛبِدَ ٻِطّٛ بٛعَاجَ، بٛعَاجَ ٻِطّٛ سَلْمٛنْ، سَلْمٛنْ ٻِطّٛ نَاشٛنْ،</verse>
				<verse number="33">نَاشٛنْ ٻِطّٛ اَمِينَدَبْ، اَمِينَدَبْ ٻِطّٛ اَرَمْ، اَرَمْ ٻِطّٛ حٜسٜرُونَ، حٜسٜرُونَ ٻِطّٛ فٜرٜسَ، فٜرٜسَ ٻِطّٛ يَحُودَ،</verse>
				<verse number="34">يَحُودَ ٻِطّٛ يَاکُبُ، يَاکُبُ ٻِطّٛ اِشِيَاکُ، اِشِيَاکُ ٻِطّٛ اِبْرَاهِمْ، اِبْرَاهِمْ ٻِطّٛ تٜىٰرَ، تٜىٰرَ ٻِطّٛ نَاحٛ،</verse>
				<verse number="35">نَاحٛ ٻِطّٛ سٜرُغْ، سٜرُغْ ٻِطّٛ رٜيُ، رٜيُ ٻِطّٛ فٜىٰلٜ، فٜىٰلٜ ٻِطّٛ اٜبٜرْ، اٜبٜرْ ٻِطّٛ شٜىٰلَ،</verse>
				<verse number="36">شٜىٰلَ ٻِطّٛ کٜنَنْ، کٜنَنْ ٻِطّٛ اَرْفَکَشَادِ، اَرْفَکَشَادِ ٻِطّٛ شٜمْ، شٜمْ ٻِطّٛ نُحُ، نُحُ ٻِطّٛ لَمٜکْ،</verse>
				<verse number="37">لَمٜکْ ٻِطّٛ مٜتُسٜلَ، مٜتُسٜلَ ٻِطّٛ اٜنٛکْ، اٜنٛکْ ٻِطّٛ يَرٜدْ، يَرٜدْ ٻِطّٛ مَحَالَلٜلْ، مَحَالَلٜلْ ٻِطّٛ کٜنَنْ،</verse>
				<verse number="38">کٜنَنْ ٻِطّٛ اٜنٛشْ، اٜنٛشْ ٻِطّٛ شِيتُ، شِيتُ ٻِطّٛ اَادَمُ، اَادَمُ مٛ اَللَّه؞</verse>
			</chapter>
			<chapter number="4">
				<verse number="1">يٜىٰسُ پِوٛيِ دَغَ شَانغٛلْ اُرْدُنْ اٜ حٜىٰوِ رُوحُ اَللَّه؞ سٜيْ رُوحُ اَللَّه يَارِمٛ ندٜرْ لَدّٜ؞</verse>
				<verse number="2">تٛنْ اٛ وَطِ بَلْطٜ 40 شٜيْطَنْ اٜ فٛوندَمٛ، اٛ ݧَامَايِ غٛطُّمْ ندٜرْ بَلْطٜ طٜنْ؞ ندٜنْ غَطَ مَاجٜ، وٜىٰلٛ نَنْغِمٛ؞</verse>
				<verse number="3">شٜيْطَنْ وِعِمٛ، ‏«‏تٛ اَنْ وٛنِ ٻِطّٛ اَللَّه، وِعُ ندٜعٜ حَيْرٜ وَرْتَ بُرٛودِ؞»‏</verse>
				<verse number="4">يٜىٰسُ نٛوتِي وِعِمٛ، ‏«‏اَايَارٜ وِعِي، ‏‹‏نَاع اٜ ݧَمْندُ تَنْ نٜطّٛ مَرٛرْتٛو؞›‏ »‏</verse>
				<verse number="5">سٜيْ شٜيْطَنْ يَارِمٛ وٛنْدٜ وِغٜىٰرٜ تٛوْندٜ، بٛ مَپُّکِ حٛلِّمٛ لٜيْطٜ دُونِيَارُ فُو؞</verse>
				<verse number="6">ندٜنْ شٜيْطَنْ وِعِمٛ، ‏«‏مِ حٛکّٜتٜ لَامُ اٜ مَنْغُ دٛوْ لٜيْطٜ طٜعٜ فُو، نغَمْ طُمْ حٛکِّييَمْطٜ؞ مِ وَاوَيْ حٛکُّکِطٜ کٛو مٛيٜ مٛ نغِطُمِ؞</verse>
				<verse number="7">نغَمْ نٛنْ، تَا مَوْنِنِييَمْ، طُعُمْ فُو طُمْ وَرْتَيْ طُمْ مَاطَ؞»‏</verse>
				<verse number="8">يٜىٰسُ وِعِمٛ، ‏«‏اَايَارٜ وِعِي، ‏‹‏مَوْنِنْ اَللَّه جٛومِرَاوٛ مَاطَ، کَنْکٛ تَنْ مَوْنِنْتَا؞›‏ »‏</verse>
				<verse number="9">سٜيْ شٜيْطَنْ يَارِمٛ اُرُشَلِيمَ، دَرْنِمٛ تٛنْ دٛوْ حٛورٜ وُرٛ شٜنِينغٛ، وِعِمٛ، ‏«‏تٛ اَنْ وٛنِ ٻِطّٛ اَللَّه، دِوُ دَغَ طٛعٛ،</verse>
				<verse number="10">نغَمْ اَايَارٜ وِعِي، ‏‹‏اَللَّه وِعَيْ مَلَاعِکَعٜنْ مُوطُمْ مبَلُّمَا بٛطُّمْ؞</verse>
				<verse number="11">ٻٜ تَٻّٜتٜ ندٜرْ جُوطٜ مَٻّٜ، نغَمْ تٛع نَوْنَا کٛيْطٜ مَاطَ دٛوْ حَيْرٜ؞›‏ »‏</verse>
				<verse number="12">يٜىٰسُ وِعِمٛ، ‏«‏اَايَارٜ وِعِ، ‏‹‏تَاع فٛوندُ اَللَّه جٛومِرَاوٛ مَاطَ؞›‏ »‏</verse>
				<verse number="13">ندٜ شٜيْطَنْ حٜىٰݧِ فٛوندُکِ يٜىٰسُ فُو، سٜيْ اٛ اَلِمٛ يَاکِ وٛنْغٜلْ شَرٜلْ؞</verse>
				<verse number="14">سٜيْ يٜىٰسُ سٛعِّي لٜيْدِ غَلِيلِ ندٜرْ بَوْطٜ رُوحُ اَللَّه؞ حَبَرُ مَاکٛ سَنْکِتِي ندٜرْ لٜيْدِ ندِنْ؞</verse>
				<verse number="15">اٛ فُطِّ اٜکِّتِنْکِ ندٜرْ شُوطِ دٛعَارٜ مَٻّٜ، کٛو مٛيٜ مَنْتِمٛ؞</verse>
				<verse number="16">يٜىٰسُ يَحِ نَجَرَتْ، غَرِيرِ تٛ مَوْنِ؞ ݧَلْندٜ سِوْتَارٜ، اٛ نَتِّ سُودُ دٛعَارٜ نٛ اٛ وٛووِ وَطُکِ؞ سٜيْ اٛ اُمِّي اٛ دَرِي نغَمْ اٛ جَنْغَ دٜفْتٜرٜ شٜنِيندٜ؞</verse>
				<verse number="17">طُمْ حٛکِّمٛ دٜفْتٜرٜ اَنَّبِ اِشَايَ، اٛ مَٻِّتِندٜ، اٛ جَنْغِ اَايَاجٜ بِعُطٜ،</verse>
				<verse number="18">‏«‏رُوحُ جٛومِرَاوٛ اٜ دٛوْ اَمْ، نغَمْ اٛ سُٻِييَمْ مِ حٛکَّ ٻٜ نغَلَنَا حَبَرُ بٜلْطُمْ؞ اٛ لِلِييَمْ مِ وَدَّ حَبَرُ يٛوفُکِ مَشُّٻٜ، مِ وُمْتِنَ وُمْٻٜ، مِ وَطَ طُمْ اَلَ تٛرّٜتٜىٰٻٜ ندِلَّ،</verse>
				<verse number="19">مِ وَعَجِنَنَ دُونِيَارُ وِيکِ حِتَاندٜ ندٜ جٛومِرَاوٛ حِسْنَتَ يِمْٻٜ مُوطُمْ وَرٛيِ؞»‏</verse>
				<verse number="20">سٜيْ اٛ مَٻِّ دٜفْتٜرٜ ندٜنْ، اٛ حٛکِّتِندٜ بَلِّتٛووٛ اٛ جٛوطِي؞ کٛو مٛيٜ غٛنْطٛ ندٜرْ سُودُ دٛعَارٜ ندُنْ سُتِيمٛ؞</verse>
				<verse number="21">سٜيْ يٜىٰسُ وِعِٻٜ، ‏«‏طٜعٜ اَايَاجٜ طٜ نَنْطٛنْ، حَنْدٜ طٜ کٜىٰوِي؞»‏</verse>
				<verse number="22">کٛو مٛيٜ اٜ وِعَ بٛطُّمْ دٛوْ مَاکٛ؞ بٛلِيطٜ بٛطّٜ بُرْتِيطٜ ندٜرْ حٛنْدُکٛ مَاکٛ حَيْطِنِيٻٜ؞ ٻٜ مبِعِ، ‏«‏نَاع اٛعٛ وٛنِ ٻِطّٛ يُسُفُ؟»‏</verse>
				<verse number="23">اٛ وِعِٻٜ، ‏«‏وَلَا سٜکٛ اٛنْ مبِعَيْيَمْ حَالَ کَعَ، ‏‹‏ݧَوْندٛووٛ، يَمْطِنْ حٛورٜ مَاطَ!‏ کٛ مِنْ نَنِ اَ وَطِي ندٜرْ کَفَرْنَحُمْ، وَطُ طُمْ طٛعٛ ندٜرْ غَرِيرِ مَاطَ؞›‏ »‏</verse>
				<verse number="24">کَدِمَا اٛ وِعِٻٜ، ‏«‏غٛونغَ، اٜ مِ وِعَعٛنْ، وَلَا اَنَّبِيجٛ جَٻٜتٜىٰطٛ تٛ غَرِيرِ مُوطُمْ؞</verse>
				<verse number="25">اٜ مِ وِعَعٛنْ غٛونغَ، اٜ شَرٜلْ اَنَّبِ اِلِيَ اٜ وٛودِ رٜوْٻٜ طُطْٻٜ ندٜرْ لٜيْدِ اِسْرَاعِيلَ ٻٜ وٛرْٻٜ مُعّٜنْ مَايِ؞ اٜ شَرٜلْ نغٜلْ، طُمْ وَطِ دُوٻِ تَتِ اٜ لٜبِّ جٛوٜىٰغٛعٛ ندِيَمْ تٛٻَايِ، ندٜنْ طُمْ وَطِ وٜىٰلٛ کَلُّنغٛ ندٜرْ لٜيْدِ ندِنْ فُو؞</verse>
				<verse number="26">اَمَّا اَنَّبِ اِلِيَ لِلٛيَاکَ تٛ کٛو مٛيٜ مَٻّٜ، سٜيْ تٛ غٛطّٛ دٜبّٛ نَاع يَحُودَنْکٜىٰجٛ مٛ غٛرْکٛ مُوطُمْ مَايِ، غٛنْطٛ غَرِيرِ جَرِفَتْ ندٜرْ لٜيْدِ سِدٛنْ؞</verse>
				<verse number="27">کَدِمَا اٜ وٛودِ غٛودُٻٜ ݧَوُ ݧَامٛوجُمْ لَرَلْ طُطْٻٜ ندٜرْ اِسْرَاعِيلَ اٜ شَرٜلْ اَنَّبِ اِلِيشَ، اَمَّا وَلَا جَمْطِنَاطٛ ندٜرْ مَٻّٜ سٜيْ نَعَمَنْ نٜطّٛ لٜيْدِ سِيرِيَ، نَاع اٛ يَحُودَنْکٜىٰجٛ؞»‏</verse>
				<verse number="28">ندٜ يِمْٻٜ وٛنْٻٜ ندٜرْ سُودُ دٛعَارٜ ندُنْ نَنِ نٛنْ، ٻٜ فُو ٻٜرْطٜ مَٻّٜ مٜتِّ؞</verse>
				<verse number="29">ٻٜ اُمِّي، ٻٜ ندِيوِمٛ دَغَ ندٜرْ غَرِيرِ، ندٜنْ ٻٜ نجَارِمٛ دٛوْ پٛلْدٜ تٛ غَرِيرِ مَٻّٜ وٛنِ، نغَمْ ٻٜ تُورٛيٛومٛ لٜيْ،</verse>
				<verse number="30">اَمَّا اٛ تٛکِّ حَکُّندٜ مَٻّٜ، اٛ دِلِّ؞</verse>
				<verse number="31">سٜيْ يٜىٰسُ يَحِ غَرِيرِ کَفَرْنَحُمْ ندٜرْ لٜيْدِ غَلِيلِ، اٜ مٛ اٜکِّتِنَٻٜ ندٜرْ سُودُ دٛعَارٜ ݧَلْندٜ سِوْتَارٜ؞</verse>
				<verse number="32">ٻٜ کَيْطِنِ اٜ اٜکِّتِنٛلْ مَاکٛ، نغَمْ بٛلِيطٜ مَاکٛ اٜ وٛودِ بَوْطٜ؞</verse>
				<verse number="33">اٜ وٛودِ غٛودُطٛ غِنّٛلْ ندٜرْ سُودُ دٛعَارٜ ندُنْ، اٛ وُلِّ سٜمْبٜىٰ، اٛ وِعِ،</verse>
				<verse number="34">‏«‏وَيْيٛو!‏ کٛ وَنُّمَا اٜ اَمِنْ، يٜىٰسُ نَجَرَنْکٜىٰجٛ؟ اَ وَرٛيِ نغَمْ کَلْکَامِنْ؟ اٜ مِ اَنْدِ اَنْ اَ مٛيٜ؞ اَنْ وٛنِ شٜنِيطٛ اَللَّه!‏»‏</verse>
				<verse number="35">يٜىٰسُ حَٻَنِنغٛلْ وِعِ، ‏«‏دٜعُّتُ!‏ وُرْتَ ندٜرْ مَاکٛ!‏»‏ سٜيْ غِنّٛلْ نغٛلْ دٛعِّ نٜطّٛ اٛنْ يٜىٰسٛ مَٻّٜ، نغٛلْ وُرْتِي نغٛلْ نَوْنَايِمٛ؞</verse>
				<verse number="36">ٻٜ فُو ٻٜ کَيْطِنِ، ٻٜ نغَطِ کَ مٜتُکِ حَکُّندٜ مَٻّٜ، اٜ ٻٜ مبِعَ، ‏«‏اِرِ طٜيٜ بٛلِيطٜ نغٛنِ طٛعٛ؟ نغَمْ اٜ مٛ مٜتَنَ غِنِّ ندٜرْ لَامُ اٜ بَوْطٜ، اٜ طِ مبُرْتٛو؞»‏</verse>
				<verse number="37">ندٜنْ حَبَرُ يٜىٰسُ سَنْکِتِي ندٜرْ لٜيْدِ ندِنْ؞</verse>
				<verse number="38">غَطَ يٜىٰسُ اَلِي سُودُ دٛعَارٜ، دِلِّي وُرٛ سِيمَنْ؞ اٜسِرَاوٛ بِيتُرُسْ دٜبّٛ جٛنْتٜ کَلُّطٜ اٜ تٛرَّمٛ، ٻٜ تٛرِي يٜىٰسُ يَمْطِتِنَمٛ؞</verse>
				<verse number="39">اٛ وَرِ تٛ ݧَوْطٛ اٛنْ، اٛ حَٻَنِ جٛنْتٜ طٜنْ، سٜيْ طٜ نجٛوفِمٛ؞ طٛنْ اٜ طٛنْ ݧَوْطٛ اٛنْ اُمِّي، فُطِّ وَدَّنْکِٻٜ ݧَمْندُ؞</verse>
				<verse number="40">ندٜ نَانغٜ حِيرِ، يِمْٻٜ نغَدَّنِ يٜىٰسُ غٛودُٻٜ ݧَوُوجِ فٜىٰرٜ‑فٜىٰرٜ، اٛ يٛوِ جُوطٜ مَاکٛ دٛوْ کٛو مٛيٜ ݧَوْطٛ، اٛ يَمْطِتِنِٻٜ؞</verse>
				<verse number="41">غِنِّ مَا مبُرْتِي ندٜرْ يِمْٻٜ طُطْٻٜ، اٜ طِ نغُلَّ، اٜ طِ مبِعَ، ‏«‏اَنْ، اَ ٻِطّٛ اَللَّه!‏»‏ اَمَّا اٛ حَٻَنِطِ، اٛ حَطِطِ مٜتُکِ، نغَمْ اٜ طِ اَنْدِ کَنْکٛ وٛنِ اَلْمَسِيحُ؞</verse>
				<verse number="42">ندٜ وٜىٰتِ، يٜىٰسُ وُرْتِي غَرِيرِ ندِنْ يَحِ وٛنْدٜ وِغٜىٰرٜ ندٜرْ لَدّٜ؞ يِمْٻٜ نغَطِ کَ طَٻُّتُکِمٛ؞ ندٜ ٻٜ تَوِمٛ، ٻٜ نغِطَا اٛ دِلَّ اٛ اَلَٻٜ؞</verse>
				<verse number="43">اَمَّا اٛ وِعِٻٜ، ‏«‏دٛولٜ مِ وَعَجِنَ حَبَرُ بٜلْطُمْ دٛوْ لَامُ اَللَّه اٜ غٛطّٜ غَرِيجٜ، نغَمْ مَاجُمْ طُمْ لِلٛيِيَمْ؞»‏</verse>
				<verse number="44">ندٜنْ اٛ وَطِ کَ وَعَجِنْکِ ندٜرْ شُوطِ دٛعَارٜ لٜيْدِ يَحُودِيَ؞</verse>
			</chapter>
			<chapter number="5">
				<verse number="1">وٛنْدٜ ݧَلْندٜ يٜىٰسُ اٜ دَرِي دَاندٜ مبٜىٰلَ جَنِسَرَتْ، يِمْٻٜ اٜ ڤِلِيمٛ اٜ نَنَ وٛلْدٜ اَللَّه؞</verse>
				<verse number="2">اٛ يِعِ کٛمِيجٜ طِطِ اٜ طٜ ندٜسِي دَاندٜ ندِيَمْ؞ نَنْغٛوٻٜ لِپِّ مبُرْتِي ندٜرْ مَاجٜ، اٜ ٻٜ لَٻِّنَ نَنْغِرْطُمْ لِپِّ مَٻّٜ؞</verse>
				<verse number="3">اٛ نَتِّ کٛمِوَلْ سِيمَنْ، اٛ تٛرِي سِيمَنْ دِرْدِنَنغَلْ سٜطَّ ندٜرْ ندِيَمْ؞ اٛ جٛوطِي ندٜرْ مَاغَلْ، اٜ مٛ اٜکِّتِنَ يِمْٻٜ؞</verse>
				<verse number="4">ندٜ اٛ حٜىٰݧِ کٛ اٛ وِعَتَ، اٛ وِعِ سِيمَنْ، ‏«‏تُرْتَ کٛمِوَلْ نغَلْ يَاکِ تٛنْ تٛ لُغِّ، نغَطَا نَنْغِرْطُمْ لِپِّ مَاطَ ندٜرْ ندِيَمْ نغَمْ نَنْغُکِ لِپِّ؞»‏</verse>
				<verse number="5">سِيمَنْ بِيتُرُسْ وِعِ، ‏«‏مٛودِبّٛ، مِنْ کُوِي جٜمَّارٜ فُو، مِنْ نَنْغَايِ غٛطُّمْ؞ اَمَّا دَغَ اَ وِعِ نٛنْ، مِ وَطَيْ نَنْغِرْطُمْ لِپِّ ندٜرْ ندِيَمْ؞»‏</verse>
				<verse number="6">ندٜ ٻٜ نغَطِ نٛنْ، ٻٜ نَنْغِ لِپِّ طُطِّ حَا نَنْغِرْطُمْ طُمْ فُطِّ سٜىٰکُکِ؞</verse>
				<verse number="7">سٜيْ ٻٜ نٛدِّرِ حِغٛوٻٜ مَٻّٜ جُوطٜ، وٛنْٻٜ ندٜرْ وٛنْغَلْ کٛمِوَلْ، نغَمْ ٻٜ نغَرَ ٻٜ مبَلَّٻٜ؞ ٻٜ نغَرِ، ٻٜ کٜبِّنِ کٛمِيجٜ طٜنْ طٜ فُو طِطِ اٜ لِپِّ نَاکِ طٜ فُطِّ مُتُکِ ندٜرْ ندِيَمْ؞</verse>
				<verse number="8">ندٜ سِيمَنْ يِعِ نٛنْ، اٛ دِشِّي يٜىٰسٛ يٜىٰسُ، اٛ وِعِ، ‏«‏مٛودِبّٛ، وٛطِّتَيَمْ، مِ نٜطّٛ غٛودُطٛ حَکّٜ!‏»‏</verse>
				<verse number="9">سِيمَنْ وِعِ نٛنْ نغَمْ کَنْکٛ اٜ غٛنْدُٻٜ اٜ مَاکٛ ٻٜ کَيْطِنِي اٜ لِپِّ طُطِّ طِ ٻٜ نَنْغِ؞</verse>
				<verse number="10">يَاکُبُ اٜ يَحَيَ، ٻِٻّٜ جَبَدِ، حِغٛوٻٜ کُوغَلْ سِيمَنْ، کَمْٻٜ مَا ٻٜ کَيْطِنِي؞ يٜىٰسُ وِعِ سِيمَنْ، ‏«‏تَاع حُلُ!‏ دَغَ جٛونِ اَ وَدَّيْ يِمْٻٜ تٛ اَمْ؞»‏</verse>
				<verse number="11">ٻٜ مبُرْتِنِ کٛمِيجٜ مَٻّٜ دَغَ ندٜرْ ندِيَمْ، ٻٜ اَلِ کٛو طُمٜ، ٻٜ تٛکِّ يٜىٰسُ؞</verse>
				<verse number="12">وٛنْدٜ ݧَلْندٜ يٜىٰسُ اٜ ندٜرْ وٛنْدِ غَرِيرِ، غٛطّٛ وَرٛيِ غٛودُطٛ ݧَوُ ݧَامٛوجُمْ لَرَلْ فُو ٻَنْدُ مَاکٛ؞ ندٜ اٛ يِعِ يٜىٰسُ، اٛ دِشِّي، اٛ تٛرِي يٜىٰسُ، اٛ وِعِ، ‏«‏مٛودِبّٛ، تَا جَٻِي، اَ وَاوَيْ نجَمْطِتِنَايَمْ؞»‏</verse>
				<verse number="13">سٜيْ يٜىٰسُ فٛرْتِ جُنْغٛ مُوطُمْ، مٜىٰمِمٛ، وِعِ، ‏«‏مِ جَٻِي؞ يَمْطُتُ!‏»‏ طٛنْ اٜ طٛنْ اٛ يَمْطِتِ، ݧَوُ نغُنْ اَلِمٛ؞</verse>
				<verse number="14">يٜىٰسُ وِعِمٛ، ‏«‏تَاع وِعُکَ غٛطّٛ؞ اَمَّا يَحُ، کٛلَّا حٛورٜ مَاطَ تٛ اَرْدِيطٛ دِينَ، کٛکَّا شَکِّرِ نٛ اَنَّبِ مُوسَ وِعِ نغَمْ لَاٻٛلْ مَاطَ؞ وَطُ نٛنْ نغَمْ تَبِّتِنَنْکِ يِمْٻٜ اَ يَمْطِتِي؞»‏</verse>
				<verse number="15">اَمَّا کٛو ندٜ يٜىٰسُ حَطِيمٛ وِعُکِکَ، حَبَرُ طُمْ وٛطِّنِي، يِمْٻٜ طُطْٻٜ نغَرِ نغَمْ نَنُکِ اٜکِّتِنٛلْ مَاکٛ اٜ يَمْطِتِنٜىٰکِ دَغَ ݧَوُوجِ مُعّٜنْ؞</verse>
				<verse number="16">اَمَّا نٛ يٜىٰسُ وٛووِ اٜ يَحَ وِغٜىٰرٜ ندٜرْ لَدّٜ وَطَ دٛعَارٜ؞</verse>
				<verse number="17">وٛنْدٜ ݧَلْندٜ يٜىٰسُ اٜ ندٜرْ اٜکِّتِنْکِ، فَارِسَنْکٛعٜنْ اٜ مٛودِٻّٜ اَتَّوْرَ اٜ نجٛوطِي طٛنْ پِوٛيْٻٜ نغَرِحٛيْ فُو نغٛنْکٛيْ ندٜرْ لٜيْطٜ غَلِيلِ اٜ يَحُودِيَ اٜ غَرِيرِ اُرُشَلِيمَ؞ بَوْطٜ جٛومِرَاوٛ اٜ وٛنْدِ اٜ مَاکٛ، اٜ مٛ يَمْطِتِنَ ݧَوْٻٜ؞</verse>
				<verse number="18">سٜيْ وٛٻّٜ نغَدِّ غٛطّٛ جَرَاطٛ دٛوْ دَاغٛ، ٻٜ طَٻِّتِ طَتَلْ نغَلْ ٻٜ نَتِّنِرْتَمٛ ندٜرْ وُرٛ نغٛنْ، ٻٜ ڤُکِّنَمٛ يٜىٰسٛ يٜىٰسُ؞</verse>
				<verse number="19">اَمَّا ٻٜ مبَاوَايِ نَتِّنْکِمٛ نغَمْ يِمْٻٜ طُوطِي، سٜيْ ٻٜ پٜنْتِنِمٛ دٛوْ سُودُ ندُنْ، ٻٜ نجُلِندُ، ٻٜ نجِڤِّنِمٛ دَغَ دٛوْ مَيْرُ يَاکِ حَکُّندٜ يِمْٻٜ يٜىٰسٛ يٜىٰسُ؞</verse>
				<verse number="20">ندٜ يٜىٰسُ يِعِ حٛولَارٜ مَٻّٜ، اٛ وِعِ جَرَاطٛ اٛنْ، ‏«‏حِغٛ، طُمْ يَافَنَکٜمَ حَکّٜىٰجِ مَاطَ؞»‏</verse>
				<verse number="21">سٜيْ فَارِسَنْکٛعٜنْ اٜ مٛودِٻّٜ اَتَّوْرَ ڤُطِّ مٜتِتَاکِ حَکُّندٜ مَٻّٜ، اٜ ٻٜ مبِعَ، ‏«‏اٛعٛ طُمْ مٛيٜ ڤٛتِّدِنٛووٛ حٛورٜ مُوطُمْ اٜ اَللَّه؟ مٛيٜ وَاوَتَ يَافَاکِ حَکّٜ تٛ نَاع اَللَّه؟»‏</verse>
				<verse number="22">يٜىٰسُ فَامِ ݧُمٛ مَٻّٜ، اٛ وِعِٻٜ، ‏«‏نغَمْ طُمٜ ݧُمٛتٛنْ اِرِ ݧُمٛوجِ طِعِ ندٜرْ ٻٜرْطٜ مٛوطٛنْ؟</verse>
				<verse number="23">کٛ ٻُرِ حٛيْکِ، طُمْ وِعَ، ‏‹‏اَ يَافَنَامَ حَکّٜ مَاطَ،›‏ کٛو طُمْ وِعَ، ‏‹‏اُمَّ يَاٻُ؟›‏</verse>
				<verse number="24">اَمَّا اٜ مِ يِطِ اَنْدٛنْ ٻِي نٜطّٛ اٜ وٛودِ لَامُ ندٜرْ دُونِيَارُ يَافٛو حَکّٜ؞»‏ سٜيْ اٛ وِعِ جَرَاطٛ اٛنْ، ‏«‏اٜ مِ وِعِمَا، اُمَّ، کٛشَّا دَاغٛ مَاطَ، کٛوتَا وُرٛ!‏»‏</verse>
				<verse number="25">طٛنْ اٜ طٛنْ اٛ اُمِّي يٜىٰسٛ مَٻّٜ، اٛ حٛشِّ دَاغٛ مَاکٛ، اٛ حٛوتِ وُرٛ، اٜ مٛ مَنْتَ اَللَّه؞</verse>
				<verse number="26">ٻٜ فُو ٻٜ کَيْطِنِ، ٻٜ مَوْنِنِ اَللَّه؞ کُلٛلْ نَنْغِٻٜ، ٻٜ مبِعِ، ‏«‏حَنْدٜ اٜنْ نغِعِ کٛ حُلْنِي!‏»‏</verse>
				<verse number="27">غَطَ طٛنْ، يٜىٰسُ وُرْتِي يِعِ جَٻٛووٛ شٜىٰدٜ لٜيْدِ بِعٜتٜىٰطٛ لٜىٰوِ، اٜ مٛ جٛوطِي تٛ طُمْ جَٻَتَ شٜىٰدٜ لٜيْدِ، يٜىٰسُ وِعِمٛ، ‏«‏تٛکَّمْ؞»‏</verse>
				<verse number="28">لٜىٰوِ اُمِّي، اَلِ کٛو طُمٜ، تٛکِّمٛ؞</verse>
				<verse number="29">سٜيْ لٜىٰوِ يَارِ يٜىٰسُ وُرٛ مُوطُمْ دٜفَنِمٛ ݧَمْندُوجِ فٜىٰرٜ‑فٜىٰرٜ؞ جَٻٛوٻٜ شٜىٰدٜ لٜيْدِ طُطْٻٜ اٜ وٛٻّٜ يِمْٻٜ اٜ ݧَمْدَ اٜ مَٻّٜ؞</verse>
				<verse number="30">اَمَّا، فَارِسَنْکٛعٜنْ اٜ مٛودِٻّٜ اَتَّوْرَ مَٻّٜ نغَطِ کَ مٜتِتَاکِ، اٜ ٻٜ مبِعَ تٛکُّٻٜ يٜىٰسُ، ‏«‏نغَمْ طُمٜ ݧَمْدٛتٛنْ اٜ جَٻٛوٻٜ شٜىٰدٜ لٜيْدِ اٜ غَطٛوٻٜ حَکّٜ؟»‏</verse>
				<verse number="31">يٜىٰسُ وِعِٻٜ، ‏«‏نَاع يَمْٻٜ نغِطِ ݧَوْندٛووٛ، سٜيْ نِ ݧَوْٻٜ؞</verse>
				<verse number="32">مِ وَرٛيَايِ نغَمْ نٛدُّکِ ݧُمٛوٻٜ ٻٜ اَادِلِعٜنْ، اَمَّا مِ وَرٛيِ نغَمْ نٛدُّکِ اَنْدُٻٜ ٻٜ غَطٛوٻٜ حَکّٜ ٻٜ تُوبَ؞»‏</verse>
				<verse number="33">ٻٜ مبِعِمٛ، ‏«‏کٛو ندٜيٜ تٛکُّٻٜ يَحَيَ غَطٛووٛ بَڤْتِسْمَ اٜ شُومٛو اٜ نغَطَ دٛعَارٜ، نٛنْ مَا تٛکُّٻٜ فَارِسَنْکٛعٜنْ نغَطَتَ، اَمَّا تٛکُّٻٜمَ اٜ ݧَامَ اٜ نجَرَ؞»‏</verse>
				<verse number="34">يٜىٰسُ نٛوتِي وِعِٻٜ، ‏«‏اٛنْ مبَاوَيْ کَطٛنْ حِغٛوٻٜ اَنْغٛوجٛ ݧَامُکِ ݧَمْندُ شَرٜلْ نغٜلْ اٛ وٛنْدِ اٜ مَٻّٜ؟ اٛنْ مبَاوَتَا!‏</verse>
				<verse number="35">اَمَّا شَرٜلْ اٜ وَرَ نغٜلْ طُمْ حٛشَّتَ اَنْغٛوجٛ اٛنْ دَغَ ندٜرْ مَٻّٜ، غَطَ طٛنْ ٻٜ شُومٛتٛ؞»‏</verse>
				<verse number="36">اٛ وِعِٻٜ مِسَالُ طُعُمْ، ‏«‏وَلَا شٜىٰکٛووٛ لٜفٜلْ دَغَ لِمْشٜرٜ حٜيْرٜ ݧٛوتَنغٜلْ تٛ لِمْشٜرٜ کِيندٜ؞ تٛ اٛ وَطِي نٛنْ، اٛ سٜىٰکَيْ لِمْشٜرٜ حٜيْرٜ ندٜنْ، لٜفٜلْ کٜسٜلْ نغٜلْ بٛو يَادَتَا اٜ لِمْشٜرٜ حِيندٜ ندٜنْ؞</verse>
				<verse number="37">نٛنْ مَا وَلَا غَطَيْطٛ اِنَبٛجَمْ کٜسَمْ ندٜرْ فَاندُ حِيندُ؞ تٛ اٛ وَطِي نٛنْ، طَمْ پُوفَيْ، طَمْ ڤُسَ فَاندُ ندُنْ، طَمْ رُفَ؞</verse>
				<verse number="38">اَمَّا، اِنَبٛجَمْ کٜسَمْ حَانِ وَطٜىٰ ندٜرْ فَاندُ حٜيْرُ؞</verse>
				<verse number="39">وَلَا بٛو جَرٛووٛ اِنَبٛجَمْ کِيطَمْ غَطَ طٛنْ طَٻِّتَ کٜسَمْ، نغَمْ اٛ وِعَيْ، ‏‹‏کِيطَمْ طَمْ ٻُرِي؞›‏ »‏</verse>
			</chapter>
			<chapter number="6">
				<verse number="1">وٛنْدٜ ݧَلْندٜ سِوْتَارٜ يٜىٰسُ اٜ يَحَ ندٜرْ نغٜسَ اَلْکَمَارِ، سٜيْ تٛکُّٻٜمٛ نغَطِ کَ ٻٛرُکِ شَمّٜىٰجٜ مَيْرِ اٜ مٛلْمَطٜ ندٜرْ جُوطٜ مَٻّٜ، اٜ ٻٜ ݧَامَ؞</verse>
				<verse number="2">اَمَّا وٛٻّٜ فَارِسَنْکٛعٜنْ مبِعِٻٜ، ‏«‏کٛ وَطِ نغَطٛتٛنْ کٛ اَتَّوْرَ حَطِ طُمْ وَطَ ݧَلْندٜ سِوْتَارٜ؟»‏</verse>
				<verse number="3">يٜىٰسُ وِعِٻٜ، ‏«‏اٛنْ مٜىٰطَايِ جَنْغُکِ کٛ دَوْدَ وَطِ ندٜ نَنِ وٜىٰلٛ، کَنْکٛ اٜ غٛنْدُٻٜ اٜ مَاکٛ؟</verse>
				<verse number="4">اٛ نَتِّ لُکُرُ سٜنِيطُمْ، اٛ حٛشِّ بُرٛودِ شٜنِيطُمْ، اٛ ݧَامِطُمْ؞ اَتَّوْرَ بٛو وِعِي اَرْدِيٻٜ دِينَ تَنْ حَانِ ݧَامُکِ بُرٛودِ طُمْ، اَمَّا دَوْدَ ݧَامِطُمْ حَا مَا اٛ حٛکّٛرِ جَادٛوٻٜ اٜ مَاکٛ؞»‏</verse>
				<verse number="5">سٜيْ يٜىٰسُ وِعِٻٜ، ‏«‏ٻِي نٜطّٛ وٛنِ جٛومُ ݧَلْندٜ سِوْتَارٜ؞»‏</verse>
				<verse number="6">وٛنْدٜ ݧَلْندٜ سِوْتَارٜ اٛ نَتِّ ندٜرْ سُودُ دٛعَارٜ، اٜ مٛ اٜکِّتِنَ؞ غٛطّٛ مٛ جُنْغٛ جَرَانغٛ اٜ ندٜرْ مَيْرُ؞</verse>
				<verse number="7">مٛودِٻّٜ اَتَّوْرَ اٜ فَارِسَنْکٛعٜنْ شُتِي يٜىٰسُ کٛو اٛ يَمْطِتِنَيْ غٛطّٛ ندٜرْ ݧَلْندٜ سِوْتَارٜ، نغَمْ ٻٜ کٜٻَ کٛ ٻٜ نغُلِّرٛيْتٛومٛ؞</verse>
				<verse number="8">اَمَّا، يٜىٰسُ اٜ اَنْدِ کٛ وٛنِ ندٜرْ ٻٜرْطٜ مَٻّٜ، سٜيْ اٛ وِعِ نٜطّٛ مٛ جُنْغٛ جَرَانغٛ اٛنْ، ‏«‏وٛرٛيْ، ندَرٛطَا شَکَ مَٻّٜ؞»‏ اٛ اُمِّي، اٛ دَرِي طٛنْ؞</verse>
				<verse number="9">سٜيْ يٜىٰسُ وِعِٻٜ، ‏«‏اٜ مِ پَمَعٛنْ، کٛ اَتَّوْرَ وِعِ طُمْ وَطَ ندٜرْ ݧَلْندٜ سِوْتَارٜ، وَطَ کٛ وٛوطِ کٛو وَطَ کٛ وٛوطَا، حِسْنَ يٛنْکِ کٛو حَلْکَکِ؟»‏</verse>
				<verse number="10">غَطَ اٛ رَارِيٻٜ ٻٜ فُو، سٜيْ اٛ وِعِ نٜطّٛ اٛنْ، ‏«‏فٛرْتُ جُنْغٛ مَاطَ؞»‏ اٛ فٛرْتِنغٛ، سٜيْ نغٛ يَمْطِتِ؞</verse>
				<verse number="11">اَمَّا ٻٜرْطٜ مَٻّٜ مٜتِّ نَاع سٜطَّ، ٻٜ مٜتِ حَکُّندٜ مَٻّٜ دٛوْ کٛ ٻٜ نغَطَنْتَ يٜىٰسُ؞</verse>
				<verse number="12">ندٜرْ بَلْطٜ طٜنْ، يٜىٰسُ يَحِ دٛوْ حٛشّٜىٰرٜ نغَمْ وَطَ دٛعَارٜ؞ اٛ وَالِ وَطُکِ دٛعَارٜ؞</verse>
				<verse number="13">ندٜ وٜىٰتِ، اٛ نٛدِّ تٛکُّٻٜمٛ، اٛ سُٻِ سَڤّٛ اٜ طِطٛ، اٛ حٛکِّٻٜ اِنْدٜ لِلَاٻٜ؞</verse>
				<verse number="14">کَمْٻٜ نغٛنِ:‏ سِيمَنْ مٛ اٛ حٛکِّ اِنْدٜ بِيتُرُسْ، اٜ مِݧِرَاوٛ مَاکٛ اَنْدِرَاوُسْ، اٜ يَاکُبُ، اٜ يَحَيَ، اٜ فِلِبُسْ، اٜ بَتِلٛومِ،</verse>
				<verse number="15">اٜ مَاتِيُ، اٜ تٛومَ، اٜ يَاکُبُ ٻِي حَلْفَ، اٜ سِيمَنْ بِعٜتٜىٰطٛ جَلٛوتِ،</verse>
				<verse number="16">اٜ يَحُودَ ٻِي يَاکُبُ، اٜ يَحُودَ اِسْکَرِيٛوتِ، غَرْتُطٛ کٛکِّتِرْطٛ يٜىٰسُ؞</verse>
				<verse number="17">سٜيْ يٜىٰسُ جِڤّٛدِي اٜ مَٻّٜ اٛ دَرِي اٜ نجَيْرِ؞ تٛکُّٻٜمٛ طُطْٻٜ اٜ طٛنْ اٜ يِمْٻٜ طُطْٻٜ پِوٛيْٻٜ دَغَ لٜيْدِ يَحُودِيَ فُو، اٜ اُرُشَلِيمَ، اٜ لٜيْدِ تَايَ اٜ سِدٛنْ حَادٜ مبٜىٰلَ؞</verse>
				<verse number="18">ٻٜ نغَرٛيِ نغَمْ نَنُکِمٛ اٜ يَمْطِنٜىٰکِ دَغَ ݧَوُوجِ مَٻّٜ؞ ٻٜ غِنِّ تٛرَّتَ نجَمْطِنَا؞</verse>
				<verse number="19">وٛنْٻٜ طٛنْ فُو اٜ ٻَدّٛو نغَمْ مٜىٰمَ يٜىٰسُ، نغَمْ بَوْطٜ اٜ مبُرْتٛو دَغَ ندٜرْ مَاکٛ، اٜ مٛ يَمْطِتِنَ کٛو مٛيٜ؞</verse>
				<verse number="20">يٜىٰسُ رَارِ تٛکُّٻٜمٛ، وِعِ، ‏«‏اٛنْ بَرْکِطِنَاٻٜ، اٛنٛنْ ٻٜ نغَلَنَا، نغَمْ اٛنٛنْ نجٜيِ لَامُ اَللَّه؞</verse>
				<verse number="21">‏«‏اٛنْ بَرْکِطِنَاٻٜ، اٛنٛنْ نَنٛوٻٜ وٜىٰلٛ جٛونِ، نغَمْ اٛنْ نغَرْتَيْ کَرْنٜتٜىٰٻٜ؞ ‏«‏اٛنْ بَرْکِطِنَاٻٜ، اٛنٛنْ وٛيٛوٻٜ جٛونِ، نغَمْ اٛنْ نغَرْتَيْ جَلَيْٻٜ؞</verse>
				<verse number="22">‏«‏اٛنْ بَرْکِطِنَاٻٜ تٛ يِمْٻٜ نغَݧِيعٛنْ، ندِيوِيعٛنْ، کُطِيعٛنْ، مبٛنِّي اِنْطٜ مٛوطٛنْ نغَمْ ٻِي نٜطّٛ؞</verse>
				<verse number="23">نَنٜىٰ بٜلْطُمْ ندٜرْ ݧَلْندٜ ندٜنْ، نغَمٜىٰ نغَمْ بٜلْطُمْ، نغَمْ بَرْکَ مٛوطٛنْ طُمْ طُطُّمْ اٜ دٛوْ؞ نٛنْ مَامَعٜنْ مَٻّٜ نغَطَنّٛو اَنَّبٛعٜنْ اَرَنْدٜعٜنْ؞</verse>
				<verse number="24">‏«‏اٛنْ مبٛنِي، اٛنٛنْ رِسْکُٻٜ، نغَمْ اٛنْ کٜٻِي کٛ طَٻِّتٛتٛنْ؞</verse>
				<verse number="25">‏«‏اٛنْ مبٛنِي، اٛنٛنْ کَرْٻٜ جٛونِ، نغَمْ اٛنْ نَنَيْ وٜىٰلٛ؞ ‏«‏اٛنْ مبٛنِي، اٛنٛنْ جَلَيْٻٜ جٛونِ، نغَمْ اٛنْ نَنَتَا بٜلْطُمْ، اٛنْ مبٛيَيْ بٛجِّ نَوْطِ؞</verse>
				<verse number="26">‏«‏اٛنْ مبٛنِي تٛ يِمْٻٜ فُو مَنِيعٛنْ، نغَمْ نٛنْ مَامَعٜنْ مَٻّٜ نغَطَنّٛو اَنَّبٛعٜنْ فٜوْرٜ؞</verse>
				<verse number="27">‏«‏اَمَّا اٜ مِ وِعَعٛنْ اٛنٛنْ نَنٛوٻٜ کٛ مبِعَيْمِ:‏ نغِطٜىٰ غَݧٛوٻٜ مٛوطٛنْ، نغَطَنٜىٰ وَݧُٻٜعٛنْ کٛ وٛوطِ،</verse>
				<verse number="28">مبَرْکِطِنٜىٰ لَانٛوٻٜعٛنْ، نغَطَنٜىٰ تٛرّٛوٻٜعٛنْ دٛعَارٜ؞</verse>
				<verse number="29">تٛ غٛطّٛ فِيِيمَ تٛ وٛلٛ، وَيْلِتَنْمٛ وٛعٛتٛ نغٛنْ مَا؞ تٛ غٛطّٛ جَٻِي شُدَّارِ مَاطَ، تَاع حَطُمٛ تٛغّٛورٜ مَاطَ؞</verse>
				<verse number="30">تٛرِيطٛمَ غٛطُّمْ فُو، حٛکُّمٛ؞ تٜىٰتَنْطٛمَ غٛطُّمْ، تَاع وِعِمٛ اٛ حٛکُّتُمَا؞</verse>
				<verse number="31">نغَطَنٜىٰ وٛٻّٜ کٛ نغِطّٛنْ ٻٜ نغَطَنَعٛنْ؞</verse>
				<verse number="32">‏«‏تٛ يِطُٻٜعٛنْ تَنْ نغِطّٛنْ، طُمٜ بَرْکَ کٜٻٛتٛنْ؟ کٛو کَلُّٻٜ مَا اٜ نغِطِ يِطُٻٜٻٜ؞</verse>
				<verse number="33">تٛ غَطَنٛوٻٜعٛنْ بٛطُّمْ تَنْ نغَطَنْتٛنْ بٛطُّمْ، طُمٜ بَرْکَ کٜٻٛتٛنْ؟ اَيْ، کَلُّٻٜ مَا اٜ نغَطَ نٛنْ؞</verse>
				<verse number="34">تٛ ٻٜ کَمِّيطٛنْ نجٛٻَيْعٛنْ تَنْ کٛکّٛتٛنْ ݧَمَاندٜ، طُمٜ بَرْکَ کٜٻٛتٛنْ؟ اَيْ، کَلُّٻٜ مَا اٜ کٛکَّ کَلُّٻٜ ݧَمَاندٜ، اٜ ٻٜ کَمّٛو حٛکِّتٜىٰکِ ݧَمَاندٜ مَٻّٜ؞</verse>
				<verse number="35">اَمَّا نغِطٜىٰ غَݧٛوٻٜ مٛوطٛنْ، نغَطَنٜىٰٻٜ بٛطُّمْ، کٛکّٜىٰٻٜ ݧَمَاندٜ، تٛع اٛنْ کَمّٛو حٛکِّتٜىٰکِ؞ تٛ اٛنْ نغَطِي نٛنْ، اٛنْ کٜٻَيْ بَرْکَ طُطُّمْ، اٛنْ نغَرْتَيْ ٻِٻّٜ اَللَّه جٛومُ مَنْغُ؞ نغَمْ اَللَّه اٜ يُرْمِنَنَ ٻٜ نغٜتَّتَا اٜ کَلُّٻٜ؞</verse>
				<verse number="36">نجُرْمِنَنٜىٰ يِمْٻٜ نٛنْ نٛ ݧَاکٛ مٛوطٛنْ مٛ دٛوْ يُرْمِرْتَ؞</verse>
				<verse number="37">‏«‏تٛع اٛنْ کِيتٛ وٛٻّٜ، اٛنْ کِيتَتَاکٜ؞ تٛع اٛنْ مٜتُ کَلُّکَ دٛوْ غٛطّٛ، طُمْ مٜتَتَا کَلُّکَ دٛوْ مٛوطٛنْ؞ نجَافٜىٰ، طُمْ يَافَنْتٛعٛنْ؞</verse>
				<verse number="38">کٛکّٜىٰ، طُمْ حٛکَّيْعٛنْ اٜ ڤٛوندِرْغٜلْ کٜوْنغٜلْ تِطَّانغٜلْ دِمْبَانغٜلْ بٛطُّمْ، طُمْ وَيْلَنَيْعٛنْ ندٜرْ تُمُّطٜ مٛوطٛنْ، نغَمْ ڤٛوندِرْغٜلْ نغٜلْ ڤٛوندِرْطٛنْ، اٜ مَاغٜلْ طُمْ فٛوندِرَنْتَعٛنْ؞»‏</verse>
				<verse number="39">طٛنْمَا اٛ حٛکِّٻٜ مِسَالُ طُعُمْ، اٛ وِعِ، ‏«‏اٛنْ نغِعَ بُمْطٛ وَاوَيْ اَرْدَاکِ بُمْطٛ؟ ٻٜ فُو طِطٛ نَاع سٜيْ ٻٜ نجَنَ ندٜرْ نغَيْکَ؟</verse>
				<verse number="40">اٜکِّتٛتٛوطٛ ٻُرَتَا مٛودِبّٛ مُوطُمْ، اَمَّا کٛو مٛيٜ اٜکِّتِنَاطٛ بٛطُّمْ وَرْتَيْ بٛ مٛودِبّٛ مُوطُمْ؞</verse>
				<verse number="41">‏«‏نغَمْ طُمٜ ندَارَتَا غٜىٰنٜلْ غٛنْغٜلْ ندٜرْ حِتٜرٜ بَنْدِرَاوٛ مَاطَ، اَمَّا اَ وَنَّايِ اٜ لٜغَّ وٛنْغَ ندٜرْ حِتٜرٜ مَاطَ؟</verse>
				<verse number="42">نٛ وَطَتَ مبِعَا بَنْدِرَاوٛ مَاطَ، ‏‹‏بَنْدِرَاوٛ، اَلْ مِ اِتَّنْمَا غٜىٰنٜلْ ندٜرْ حِتٜرٜ مَاطَ،›‏ ندٜنْ اَنْ اٜ حٛورٜ مَاطَ اَ يِعَايِ لٜغَّ وٛنْغَ ندٜرْ حِتٜرٜ مَاطَ؟ اَنْ مُنَافُکِيجٛ، اَرْتُ اِتُّکِ لٜغَّ وٛنْغَ ندٜرْ حِتٜرٜ مَاطَ، ندٜنْ نغِعَا بٛطُّمْ کٜٻَا نٛ اِتِّرَا غٜىٰنٜلْ غٛنْغٜلْ ندٜرْ حِتٜرٜ بَنْدِرَاوٛ مَاطَ؞</verse>
				<verse number="43">‏«‏لٜکِّ بٛطْکِ رِمَتَا ٻِکّٛيْ کٛيْ مبٛوطَا، نٛنْ مَا لٜکِّ کِ وٛوطَا رِمَتَا ٻِکّٛيْ مبٛطْکٛيْ؞</verse>
				<verse number="44">نغَمْ کٛو کِيٜ لٜکِّ اٜ اَنْدِرٜىٰ ٻِکّٛيْ مَاکِ؞ طُمْ تٜٻِّتَتَا اِبّٜ تٛ لٜکِّ کٛورَاجٜ، نٛنْ تٛ غِعٜحِ طُمْ تٜٻِّتَتَا ٻِکّٛيْ بُمّٜىٰجٜ؞</verse>
				<verse number="45">نٜطّٛ مٛ نغِکُّ بٛطُّمْ اٜ وُرْتِنَ فِي بٛطُّمْ دَغَ ندٜرْ کٛ وٛنِ ندٜرْ ٻٜرْندٜ مُوطُمْ؞ نٛنْ مَا نٜطّٛ کَلُّطٛ اٜ وُرْتِنَ حَلّٜىٰندٜ دَغَ ندٜرْ ٻٜرْندٜ مُوطُمْ، نغَمْ حٛنْدُکٛ نٜطّٛ اٜ مٜتَ کٛ وٛنِ ندٜرْ ٻٜرْندٜ مُوطُمْ؞»‏</verse>
				<verse number="46">اٛ وِعِٻٜ، ‏«‏نغَمْ طُمٜ نٛدِّرْتٛيْيَمْ، ‏‹‏مٛودِبّٛ، مٛودِبّٛ،›‏ اَمَّا اٛنْ نغَطَتَا کٛ مبِيمِعٛنْ؟</verse>
				<verse number="47">نٜطّٛ فُو غَرْطٛ تٛ اَمْ نَنِ بٛلِيطٜ اَمْ وَطِ کٛ مبِيمِ، مِ حٛلَّيْعٛنْ کٛ اٛ نَنْدِ؞</verse>
				<verse number="48">اٜ مٛ نَنْدِ اٜ نٜطّٛ مَحٛووٛ وُرٛ غَسُطٛ لٜيْدِ لُغُّطُمْ حَا اٛ حٜوْتِ تَفَارٜ، اٛ مَحِ وُرٛ دٛوْ مَيْرٜ؞ شَانغٛلْ حٜىٰوِ فَلْپِ فِيِ وُرٛ نغٛنْ، اَمَّا نغٛ دِمْبَاکِ، نغَمْ نغٛ مَحَامَ دٛوْ تَفَارٜ؞</verse>
				<verse number="49">اَمَّا نَنْطٛ بٛلِيطٜ اَمْ، ندٜنْ وَطَايِ کٛ مبِيمِ اٜ نَنْدِ اٜ نٜطّٛ مَحُطٛ وُرٛ دٛوْ نجَارٜىٰندِ؞ ندٜ شَانغٛلْ فَلْپِ فِيِنغٛ، طٛنْ اٜ طٛنْ نغٛ يَنِ نغٛ فُو!‏»‏</verse>
			</chapter>
			<chapter number="7">
				<verse number="1">ندٜ يٜىٰسُ يٛتِّنِ فُو کٛ وِعَتَ يِمْٻٜ، اٛ دِلِّ اٛ نَتِّ غَرِيرِ کَفَرْنَحُمْ؞</verse>
				<verse number="2">تٛنْ اٜ وٛودِ غٛطّٛ مَوْطٛ سٛوجِعٜنْ اٜ مٛ وٛودِ مَشُّطٛ مٛ اٛ يِطِ نَاع سٜطَّ؞ مَشُّطٛ اٛنْ يَمْطَا، اٛ ٻَدَکٜ مَيْدٜ؞</verse>
				<verse number="3">ندٜ مَوْطٛ سٛوجِعٜنْ اٛنْ نَنِ حَبَرُ يٜىٰسُ، اٛ لِلِ وٛٻّٜ مَوْٻٜ يَحُودَنْکٛعٜنْ تٛ مَاکٛ نغَمْ ٻٜ تٛرٛومٛ اٛ وَرَ اٛ يَمْطِتِنَ مَشُّطٛ مَاکٛ؞</verse>
				<verse number="4">ندٜ ٻٜ نغَرِ تٛ يٜىٰسُ، ٻٜ تٛرِيمٛ کٛ طُوطِ، ٻٜ مبِعِ، ‏«‏اٜ حَانِ مبَلَّا نٜطّٛ اٛعٛ،</verse>
				<verse number="5">نغَمْ اٜ مٛ يِطِ لٜݧٛلْ مٜىٰطٜنْ، کَنْکٛ مَحِ سُودُ دٛعَارٜ مٜىٰطٜنْ؞»‏</verse>
				<verse number="6">سٜيْ يٜىٰسُ يَادِ اٜ مَٻّٜ؞ ندٜ اٛ ٻَدِي وُرٛ نغٛنْ، مَوْطٛ سٛوجِعٜنْ اٛنْ لِلٛيِ حِغٛوٻٜ مُوطُمْ مبِعَمٛ، ‏«‏مٛودِبّٛ، تَاع تٛرُّ حٛورٜ مَاطَ نغَمْ مِ فٛتَايِ نَتَّا وُرٛ اَمْ؞</verse>
				<verse number="7">کَنْجُمْ وَطِ ندَارُمِ حٛورٜ اَمْ مِ فٛتَايِ وَرْکِ تٛ مَاطَ، اَمَّا مٜتُ تَنْ، مَشُّطٛ اَمْ يَمْطِتَيْ؞</verse>
				<verse number="8">نغَمْ مِنْ اٜ حٛورٜ اَمْ لٜيْ لَامُ وٛٻّٜ سٛوجِعٜنْ نغٛنْمِ، مِنْ مَا، اٜ مِ لَامٛو سٛوجِعٜنْ؞ تٛ مِ وِعِي اٛعٛ، ‏‹‏دِلُّ!‏›‏ اٛ دِلَّيْ؞ تٛ مِ وِعِي اٛنْ تٛنْ، ‏‹‏وٛرٛيْ!‏›‏ اٛ وَرَيْ؞ تٛ مِ وِعِي مَشُّطٛ اَمْ، ‏‹‏وَطُ طُعُمْ!‏›‏ اٛ وَطَيْطُمْ؞»‏</verse>
				<verse number="9">ندٜ يٜىٰسُ نَنِ نٛنْ، طُمْ حَيْطِنِيمٛ، اٛ يٜىٰپِي يِمْٻٜ طُطْٻٜ تٛکُّٻٜمٛ، اٛ وِعِ، ‏«‏اٜ مِ وِعَعٛنْ، کٛو ندٜرْ اِسْرَاعِيلَ مِ حٜٻَايِ کٛولِيطٛيَمْ ٻٜرْندٜ غٛعٛ بٛ اٛعٛ!‏»‏</verse>
				<verse number="10">سٜيْ لِلَاٻٜ ٻٜنْ شٛعِّي وُرٛ نغٛنْ، ٻٜ تَوِ مَشُّطٛ اٛنْ يَمْطِتِي؞</verse>
				<verse number="11">غَطَ مَاجُمْ سٜطَّ، يٜىٰسُ يَحِ وٛنْدِ غَرِيرِ بِعٜتٜىٰندِ نَايِنْ، کَنْکٛ اٜ تٛکُّٻٜمٛ سَڤّٛ اٜ طِطٛ اٜ يِمْٻٜ طُطْٻٜ؞</verse>
				<verse number="12">ندٜ اٛ ٻَدِي دَمُّغَلْ غَرِيرِ ندِنْ، اٛ حَوْرِ اٜ وٛٻّٜ اٜ کٛشّٛيِ مَيْطٛ ٻٜ اُوٛيَيْمٛ، کَنْکٛ تَنْ مَدُوجٛ مَاکٛ وٛودِ؞ دٜبّٛ اٛنْ بٛو غٛرْکٛ مُوطُمْ مَايِ، يِمْٻٜ غَرِيرِ ندِنْ طُطْٻٜ اٜ تٛکِّمٛ؞</verse>
				<verse number="13">ندٜ يٜىٰسُ يِعِمٛ، يُرْمِنَنِ دٜبّٛ اٛنْ، وِعِ، ‏«‏اَلُ بٛجِّ؞»‏</verse>
				<verse number="14">اٛ ٻَدِّي، اٛ مٜىٰمِ کٛشِّرْطُمْ مَيْطٛ اٛنْ؞ سٜيْ کٛشُّٻٜمٛ ٻٜنْ ندَرِي؞ اٛ وِعِ، ‏«‏سُکَ، اٜ مِ وِعُمَا، اُمَّ؞»‏</verse>
				<verse number="15">مَيْطٛ اٛنْ اُمِّي، جٛوطِي، فُطِّ مٜتُکِ؞ سٜيْ يٜىٰسُ حٛکِّتِمٛ مَدُوجٛ مَاکٛ؞</verse>
				<verse number="16">کُلٛلْ نَنْغِٻٜ ٻٜ فُو، ٻٜ مَنْتِ اَللَّه، ٻٜ مبِعِ، ‏«‏اَنَّبِيجٛ مَوْطٛ وَنْغِي حَکُّندٜ مٜىٰطٜنْ!‏ اَللَّه وَرِي وَلُّکِ يِمْٻٜ مُوطُمْ!‏»‏</verse>
				<verse number="17">حَبَرُ طُمْ سَنْکِتِي ندٜرْ لٜيْدِ يَحُودِيَ اٜ لٜيْطٜ غٛنْطٜ حَادٜ فُو؞</verse>
				<verse number="18">ندٜ تٛکُّٻٜ يَحَيَ غَطٛووٛ بَڤْتِسْمَ مبِعِمٛ فِي طُعُمْ فُو، اٛ نٛدِّ طِطٛ ندٜرْ مَٻّٜ؞</verse>
				<verse number="19">اٛ لِلِٻٜ تٛ يٜىٰسُ ٻٜ پَمَمٛ، ٻٜ مبِعَ، ‏«‏اَنْ وٛنِ اَلْمَسِيحُ مٛ طُمْ وِعِ وَرَيْ، کٛو مِنْ کٜطٛو غٛطّٛ؟»‏</verse>
				<verse number="20">ندٜ ٻٜ نجَحِ تٛ يٜىٰسُ، ٻٜ مبِعِمٛ، ‏«‏يَحَيَ غَطٛووٛ بَڤْتِسْمَ لِلٛيِيمِنْ تٛ مَاطَ مِنْ پَمُمَا، ‏‹‏اَنْ وٛنِ اَلْمَسِيحُ مٛ طُمْ وِعِ وَرَيْ، کٛو مِنْ کٜطٛو غٛطّٛ؟›‏ »‏</verse>
				<verse number="21">اٜ شَرٜلْ نغٜلْ يٜىٰسُ يَمْطِتِنِي يِمْٻٜ طُطْٻٜ غٛودُٻٜ ݧَوُوجِ، اٛ وُرْتِنِي غِنِّ، اٛ وُمْتِنِي وُمْٻٜ طُطْٻٜ؞</verse>
				<verse number="22">اٛ وِعِ لِلَاٻٜ يَحَيَ، ‏«‏نجَحٜىٰ، مبِعٛنْ يَحَيَ کٛ نغِيطٛنْ اٜ کٛ نَنُطٛنْ:‏ وُمْٻٜ اٜ مبُمْتَ، جَرَاٻٜ اٜ نجَاٻَ، غٛودُٻٜ ݧَوُ ݧَامٛوجُمْ لَرَلْ اٜ نجَمْطِتِنٜىٰ، ڤَحُٻٜ اٜ نَنَ، مَيْٻٜ اٜ اُمِّنٜىٰ، ٻٜ نغَلَنَا اٜ نغَعَجِنَنٜىٰ حَبَرُ بٜلْطُمْ؞</verse>
				<verse number="23">اٛ بَرْکِطِنَاطٛ نٜطّٛ مٛ اَلَايِ حٛولَاکِيَمْ؞»‏</verse>
				<verse number="24">غَطَ ٻٜ يَحَيَ لِلٛيِ ندِلِّي، يٜىٰسُ فُطِّ مٜتَنْکِ يِمْٻٜ دٛوْ يَحَيَ، اٛ وِعِٻٜ، ‏«‏طُمٜ نجَاطٛنْ رَارٛيْکِ ندٜرْ لَدّٜ؟ کُطٛلْ نغٛلْ حٜنْدُ دِمْبَتَ ندَارٛيْطٛنْ؟</verse>
				<verse number="25">تٛ نَاع نٛنْ، طُمٜ نجَاطٛنْ رَارٛيْکِ؟ نٜطّٛ ٻٛرْنِيطٛ لِمْشٜ بٛطّٜ؟ نَاع نٛنْ، اَيْ ٻٛرْنٛتٛوٻٜ لِمْشٜ بٛطّٜ اٜ نَنٛوٻٜ بٜلْطُمْ فُو اٜ لَامٛرْدٜ ٻٜ نغٛنِ؞</verse>
				<verse number="26">تٛو، طُمٜ نجَاطٛنْ رَارٛيْکِ؟ اَنَّبِيجٛ؟ اٜ مِ وِعَعٛنْ غٛونغَ، اٛ ٻُرِي اَنَّبِيجٛ؞</verse>
				<verse number="27">کَنْکٛ وٛنِ مٛ اَللَّه وِعِ ندٜرْ اَايَارٜ، ‏‹‏رَطُّمْ، مِ لِلٛيَيْ لِلَاطٛ اَمْ اٛ اَرْدٛو يٜىٰسٛ مَاطَ، اٛ مٛعِّنَنْمَا لَاوٛلْ؞›‏</verse>
				<verse number="28">اٜ مِ وِعَعٛنْ، ندٜرْ ٻٜ رٜوْٻٜ ندَݧِ فُو وَلَا ٻُرْطٛ يَحَيَ غَطٛووٛ بَڤْتِسْمَ مَنْغُ؞ فُو اٜ نٛنْ ٻُرْطٛ فَمْطُکِ ندٜرْ لَامُ اَللَّه ٻُرِيمٛ مَنْغُ؞»‏</verse>
				<verse number="29">ندٜ يِمْٻٜ فُو اٜ جَٻٛوٻٜ شٜىٰدٜ لٜيْدِ نَنِ کٛ يٜىٰسُ وِعِ، ٻٜ نجَٻِ طَتَلْ اَللَّه وٛنِ غٛونغَ؞ کَمْٻٜ نغٛنِ ٻٜ يَحَيَ وَطَنّٛو بَڤْتِسْمَ؞</verse>
				<verse number="30">اَمَّا فَارِسَنْکٛعٜنْ اٜ مٛودِٻّٜ اَتَّوْرَ نغَݧِ کٛ اَللَّه يِطَنِٻٜ؞ ٻٜعٜ نغٛنّٛو غَݧُٻٜ يَحَيَ وَطَنَٻٜ بَڤْتِسْمَ؞</verse>
				<verse number="31">طٛنْمَا يٜىٰسُ وِعِ، ‏«‏کٛ نَنْدِنَيْمِ يِمْٻٜ جَامَنُ طُعُمْ؟</verse>
				<verse number="32">اٜ ٻٜ نَنْدِ اٜ سُکَحٛيْ نجٛوطِيکٛيْ ندٜرْ لُومٛ اٜ نٛدِّندِرَ اٜ مبِعَ، ‏‹‏مِنْ ندُودَنِيعٛنْ دُودَاندُ، اَمَّا اٛنْ نغَمَايِ؞ مِنْ مبٛيِ بٛ غٛطّٛ مَايِ، اَمَّا اٛنْ مبٛيَايِ؞›‏</verse>
				<verse number="33">نغَمْ يَحَيَ غَطٛووٛ بَڤْتِسْمَ وَرِي ݧَامَتَا ݧَمْندُ يَرَتَا ندِيَمْ اِنَبٛجَمْ، اٛنْ مبِعِي، ‏‹‏اٜ مٛ وٛودِ غِنّٛلْ؞›‏</verse>
				<verse number="34">ندٜنْ ٻِي نٜطّٛ وَرِي اٜ ݧَامَ اٜ يَرَ، اٛنْ مبِعِي، ‏‹‏رَا اٛعٛ، اٛ بٜىٰلَاطٛ اٛ جَرٛووٛ، حِغٛ جَٻٛوٻٜ شٜىٰدٜ لٜيْدِ اٜ غَطٛوٻٜ حَکّٜ؞›‏</verse>
				<verse number="35">فُو اٜ نٛنْ، تٛکُّٻٜ لَاوٛلْ اَللَّه فُو اٜ ٻٜ کٛلَّ کَنْغٛلْ وٛنِ غٛونغَوٛلْ؞»‏</verse>
				<verse number="36">غٛعٛتٛ ندٜرْ فَارِسَنْکٛعٜنْ وِعِ يٜىٰسُ اٜ يِطِ يٜىٰسُ يَحَ وُرٛ مُوطُمْ نغَمْ ٻٜ کِرْتٛو؞ اٛ يَحِ وُرٛ نغٛنْ اٛ جٛوطِي نغَمْ اٛ ݧَامَ ݧَمْندُ؞</verse>
				<verse number="37">اٜ وٛودِ کَارُوَاجٛ اٜ غَرِيرِ ندِنْ، ندٜ اٛ نَنِ يٜىٰسُ اٜ حِرْتٛو اٜ وُرٛ فَارِسَنْکٜىٰجٛ اٛنْ، اٛ وَدِّ جٛلّٛيٜلْ حَيْرٜ بٛنْغٜلْ نغٜلْ نٜبَّمْ اُرٛوجَمْ؞</verse>
				<verse number="38">اٛ دَرِي غَطَ يٜىٰسُ حَادٜ کٛيْطٜ مَاکٛ، اٜ مٛ وٛيَ، غٛنْطِ مَاکٛ فُطِّ سٛفْنُکِ کٛيْطٜ يٜىٰسُ، اٛ مٛيْتِرِطٜ غَاسَ حٛورٜ مَاکٛ اٛ مٜىٰمِرِطٜ حٛنْدُکٛ مَاکٛ اٛ مٛيْتَنِطٜ نٜبَّمْ اُرٛوجَمْ؞</verse>
				<verse number="39">ندٜ فَارِسَنْکٜىٰجٛ اٛنْ يِعِ نٛنْ، اٛ وِعِ ندٜرْ ٻٜرْندٜ مَاکٛ، ‏«‏دَا نٜطّٛ اٛعٛ اٛ اَنَّبِيجٛ، دَا اٛ اَنْدَيْ طُمْ اِرِ مٛيٜ دٜبّٛ مٜىٰمَتَمٛ، دَا اٛ اَنْدَيْ اٛ غَطٛووٛ حَکّٜ؞»‏</verse>
				<verse number="40">يٜىٰسُ وِعِ فَارِسَنْکٜىٰجٛ اٛنْ، ‏«‏سِيمَنْ، اٜ وٛودِ کٛ مبِعَيْمَامِ؞»‏ اٛ وِعِمٛ، ‏«‏وِعُکَ مٛودِبّٛ!‏»‏</verse>
				<verse number="41">يٜىٰسُ وِعِمٛ، ‏«‏اٜ وٛودِ يِمْٻٜ طِطٛ جَٻُٻٜ ݧَمَاندٜ شٜىٰدٜ تٛ غٛطّٛ کٛکّٛووٛ ݧَمَاندٜ؞ غٛعٛتٛ جَٻِ شٜىٰدٜ اَجُرْفَارِ 500، غٛعٛتٛ اٛنْ جَٻِ شٜىٰدٜ اَجُرْفَارِ 50؞</verse>
				<verse number="42">وَلَا غٛودُطٛ شٜىٰدٜ ندٜرْ مَٻّٜ طٜ يٛٻِرْتَمٛ، نغَمْ نٛنْ اٛ يَافَنِيٻٜ ݧَمَاندٜ ندٜنْ؞ اٜ يِيکِ مَاطَ، مٛيٜ ندٜرْ مَٻّٜ ٻُرَتَ يِطُکِمٛ؟»‏</verse>
				<verse number="43">سِيمَنْ وِعِمٛ، ‏«‏اٜ مِ کَمّٛو مٛ اٛ يَافَنِي شٜىٰدٜ ٻُرْطٜ طُوطُکِ؞»‏ يٜىٰسُ وِعِمٛ، ‏«‏اَ وِعِي غٛونغَ؞»‏</verse>
				<verse number="44">سٜيْ اٛ يٜىٰپِي دٜبّٛ اٛنْ اٛ وِعِ سِيمَنْ، ‏«‏اَ يِعِ دٜبّٛ اٛعٛ؟ مِ نَتِّي وُرٛ مَاطَ، اَ حٛکَّايِيَمْ ندِيَمْ لٛوتُمِ کٛيْطٜ اَمْ؞ اَمَّا دٜبّٛ اٛعٛ اٛ سٛفْنِرِي کٛيْطٜ اَمْ غٛنْطِ مَاکٛ اٛ مٛيْتِرِيطٜ غَاسَ حٛورٜ مَاکٛ؞</verse>
				<verse number="45">اَ حٛوْنَايِيَمْ حٛوْنُکِ حِغَاکُ، اَمَّا دَغَ نَتّٛيْکِ اَمْ دٜبّٛ اٛعٛ حٛوْنِيَمْ بٛطُّمْ، اٛ وَطِ کَ لٛوتُکِ کٛيْطٜ اَمْ؞</verse>
				<verse number="46">اَ مٛيْتَنَايِ حٛورٜ اَمْ نٜبَّمْ، اَمَّا کَنْکٛ اٛ مٛيْتَنِي کٛيْطٜ اَمْ نٜبَّمْ اُرٛوجَمْ؞</verse>
				<verse number="47">نغَمْ نٛنْ اٜ مِ وِعُمَا، اٛ حٛلِّييَمْ يِدّٜ مَوْندٜ نغَمْ اٜ مٛ اَنْدِ اٛ يَافَنَامَ حَکّٜ طُطُّمْ؞ اَمَّا جَافَنَاطٛ سٜطَّ، يِدّٜ سٜطَّ حٛلَّتَ؞»‏</verse>
				<verse number="48">سٜيْ يٜىٰسُ وِعِ دٜبّٛ اٛنْ، ‏«‏اَ يَافَنَامَ حَکّٜىٰجِ مَاطَ؞»‏</verse>
				<verse number="49">ݧَمْدٛوٻٜ اٜ مَاکٛ ڤُطِّ مٜتُکِ حَکُّندٜ مَٻّٜ، اٜ مبِعَ، ‏«‏طُمْ مٛيٜ وٛنِ اٛعٛ، حَا حَکّٜ فُو اٜ مٛ يَافٛ؟»‏</verse>
				<verse number="50">يٜىٰسُ وِعِ دٜبّٛ اٛنْ، ‏«‏اَ حِسِي نغَمْ اَ حٛولَکٜيَمْ، يَحُ جَمْ؞»‏</verse>
			</chapter>
			<chapter number="8">
				<verse number="1">غَطَ طٛنْ، يٜىٰسُ يَحِ غَرِيجٜ اٜ نغَرِحٛيْ ڤَمَرٛيْ فُو، اٜ وَعَجِنَ حَبَرُ بٜلْطُمْ دٛوْ لَامُ اَللَّه؞ تٛکُّٻٜمٛ سَڤّٛ اٜ طِطٛ اٜ نغٛنْدِ اٜ مَاکٛ،</verse>
				<verse number="2">اٜ وٛٻّٜ رٜوْٻٜ بُرْتِنَنَاٻٜ غِنِّ اٜ جَمْطِتِنَاٻٜ دَغَ ݧَوُوجِ؞ کَمْٻٜ نغٛنِ مَرْيَامَ پِوٛيْطٛ مَغَدَلَ، مٛ غِنِّ جٛوٜىٰطِطِ مبُرْتِي ندٜرْ مُوطُمْ،</verse>
				<verse number="3">اٜ يٛوَانَ، دٜبّٛ کُوجَ، اَرْدِيطٛ کُوٛوٻٜ وُرٛ حِرُدُسْ، اٜ سُجَانَ، اٜ وٛٻّٜ رٜوْٻٜ طُطْٻٜ، بَلّٛوٻٜٻٜ دَغَ ندٜرْ جَوْدِ مَٻّٜ؞</verse>
				<verse number="4">يِمْٻٜ طُطْٻٜ نغَطِ کَ وَرْکِ تٛ يٜىٰسُ دَغَ غَرِيجٜ فٜىٰرٜ‑فٜىٰرٜ؞ ندٜ يِمْٻٜ طُطْٻٜ کَوْرِتِ، اٛ حٛکِّٻٜ مِسَالُ طُعُمْ، اٛ وِعِ،</verse>
				<verse number="5">‏«‏غٛطّٛ دٜمٛووٛ يَحِ نغٜسَ نغَمْ سَاکَ اَوْدِ؞ اٜ مٛ ندٜرْ سَاکُکِ اَوْدِ ندِنْ، وٛنْدِ يَنِ دٛوْ طَتَلْ، ندِ يَاٻَا، شٛلِّ شُڤِّدِندِ؞</verse>
				<verse number="6">وٛنْدِ بٛو يَنِ ندٜرْ کَاپٜ، ندٜ ندِ فُطِ، ندِ يٛورِ نغَمْ ندِيَمْ حٜپَايِندِ؞</verse>
				<verse number="7">وٛنْدِ اَوْدِ بٛو يَنِ ندٜرْ غِعٜ، طٜ مَوْنِدِ اٜ مَيْرِ، طٜ طٜطِّندِ؞</verse>
				<verse number="8">اَمَّا وٛنْدِ اَوْدِ يَنِ دٛوْ لٜيْدِ مبٛنْدِ، ندِ مَوْنِ، ندِ وَطِ شَمّٜىٰجٜ؞ غَبّٜلْ غٛعٛ فُو وَطِ نغَبّٛيْ 100؞»‏ ندٜ يٜىٰسُ حٜىٰݧِ حٛکُّکِٻٜ مِسَالُ طُعُمْ، اٛ نٛدِّ اٜ سٜمْبٜ، اٛ وِعِ، ‏«‏غٛودُطٛ نٛڤِّ نَنُکِ فُو نَنَ!‏»‏</verse>
				<verse number="9">تٛکُّٻٜمٛ پَمِمٛ اٛ فَمْتِنَٻٜ مِسَالُ طُعُمْ؞</verse>
				<verse number="10">اٛ وِعِ، ‏«‏اٛنٛنْ اٛنْ کٛکَّامَ فَامُ سِرُّ لَامُ اَللَّه، اَمَّا وٛٻّٜ سٜيْ اٜ مِسَالُ طُعُمْ، نغَمْ ‏‹‏اٜ ٻٜ ندَارَ، اَمَّا ٻٜ نغِعَتَا؛ اٜ ٻٜ نَنَ، اَمَّا ٻٜ ڤَامَتَا؞›‏ »‏</verse>
				<verse number="11">اٛ وِعِ، ‏«‏رَا مَعَنَ مِسَالُ طُعُمْ:‏ اَوْدِ ندِنْ وٛنِ وٛلْدٜ اَللَّه؞</verse>
				<verse number="12">نجَنُندِ دٛوْ طَتَلْ وٛنِ نَنُٻٜ وٛلْدٜ اَللَّه، ندٜنْ شٜيْطَنْ وَرَ حٛشَّندٜ دَغَ ندٜرْ ٻٜرْطٜ مَٻّٜ، نغَمْ تٛع ٻٜ مبَاوَ جَٻُکِندٜ ٻٜ کِسَ؞</verse>
				<verse number="13">نجَنُندِ دٛوْ حَيْرٜ وٛنِ يِمْٻٜ جَٻُٻٜ وٛلْدٜ اَللَّه ندٜرْ بٜلْطُمْ ٻٜرْندٜ، اَمَّا ندٜ وَلَا طَطِ، ندٜ جٛوطَاکِ ندٜرْ ٻٜرْطٜ مَٻّٜ؞ ٻٜ نجَٻُندٜ نغَمْ شَرٜلْ سٜطَّ، اَمَّا ندٜ طُمْ فٛوندِٻٜ، ٻٜ نجٛوفِندٜ؞</verse>
				<verse number="14">اَوْدِ نجَنُندِ ندٜرْ غِعٜ بٛو وٛنِ يِمْٻٜ نَنُٻٜ وٛلْدٜ ندٜنْ، اَمَّا وَنَّارٜ، اٜ رِسْکُ، اٜ بٜلْطُمْ دُونِيَارُ ٻِطِّ ٻٜرْطٜ مَٻّٜ، نغَمْ نٛنْ ٻٜ مَوْنَايِ ندٜرْ طَتَلْ اَللَّه؞</verse>
				<verse number="15">اَمَّا اَوْدِ جَنُندِ دٛوْ لٜيْدِ مبٛنْدِ وٛنِ نَنُٻٜ وٛلْدٜ اَللَّه، ٻٜ نجٛغٛوندٜ ٻٜرْندٜ غٛعٛ، ندٜرْ مُݧَلْ ٻٜ تٛکَّندٜ حَا ٻٜ نغَطَ کٛ اَللَّه يِطِ؞</verse>
				<verse number="16">‏«‏وَلَا غَطَنَيْطٛ فِتِلَارُ حِيتٜ حِڤَّ تُمُّدٜ دٛوْ مَيْرُ کٛو رٜسَندُ لٜيْ لٜىٰسٛ؞ سٜيْ نِ اٛ رٜسَندُ دٛوْ دَنْکِ، نغَمْ ندُ يٜيْنَنٛو نَتُّطٛ فُو؞</verse>
				<verse number="17">‏«‏نغَمْ وَلَا فِي شُوطِيطُمْ طُمْ سُورِتَتَاکٜ؞ نٛنْ بٛو وَلَا سِرُّ طُمْ اَنْدِتَتَاکٜ؞</verse>
				<verse number="18">‏«‏نغَمْ نٛنْ ڤَامٜىٰ بٛطُّمْ نٛ نَنِرْتٛنْ؞ نغَمْ فُو غٛودُطٛ فَامُ دٛوْ لَامُ اَللَّه طُمْ ٻٜيْدَنَيْمٛ؞ اَمَّا مٛ وَلَا فَامُ دٛوْ لَامُ اَللَّه، حَا کٛ اٛ ݧُمَتَ اٜ مٛ وٛودِ طُمْ جَٻَيْطُمْ؞»‏</verse>
				<verse number="19">ندٜنْ مَدُوجٛ يٜىٰسُ اٜ مِݧِرَاٻٜ مَاکٛ نغَرِ تٛ مَاکٛ، اَمَّا ٻٜ کٜٻَايِ يٛتَّاکِ حَادٜ مَاکٛ نغَمْ يِمْٻٜ طُوطِي؞</verse>
				<verse number="20">غٛطّٛ وِعِمٛ، ‏«‏مَدُوجٛ مَاطَ اٜ مِݧِرَاٻٜ مَاطَ اٜ ٻٜ تٛنْ ندَرِي يَاسِ، اٜ ٻٜ نغِطِ يِيکِمَ؞»‏</verse>
				<verse number="21">اَمَّا اٛ نٛوتِي، اٛ وِعِ، ‏«‏نَنٛوٻٜ وٛلْدٜ اَللَّه، نغَطَ کٛ ندٜ وِعِ، کَمْٻٜ نغٛنِ مَدُوجٛ اَمْ اٜ مِݧِرَاٻٜ اَمْ؞»‏</verse>
				<verse number="22">وٛنْدٜ ݧَلْندٜ يٜىٰسُ نَتِّ کٛمِوَلْ، کَنْکٛ اٜ تٛکُّٻٜمٛ، اٛ وِعِٻٜ، ‏«‏اٜنْ کُولُ فٛنْغٛ مبٜىٰلَ؞»‏ سٜيْ ٻٜ ندِلِّ؞</verse>
				<verse number="23">اٜ ٻٜ ندٜرْ حُولُکِ، يٜىٰسُ طَانِي؞ اِيٜىٰندٜ اٜ حٜنْدُ شٜمْبِنْدُ اُمّٛيِي دٛوْ مبٜىٰلَ نغَنْ، کٛمِوَلْ نغَلْ فُطِّ ݧٜطُکِ ندِيَمْ، ٻٜ ٻَدِي حَلْکُکِ؞</verse>
				<verse number="24">ٻٜ ٻَدِّي يٜىٰسُ، ٻٜ ڤِنْدِنِمٛ، اٜ ٻٜ مبِعَ، ‏«‏مٛودِبّٛ، مٛودِبّٛ، اٜنْ کَلْکَيْ!‏»‏ اٛ اُمِّي، اٛ حَٻَنِ حٜنْدُ ندُنْ اٜ غٜىٰلٛوطِ ندِيَمْ طِنْ؞ کٛو طُمٜ دَرِي، دٜعِّتِ؞</verse>
				<verse number="25">اٛ وِعِٻٜ، ‏«‏کٛ وَطِ اٛنْ کٛولَاکِيَمْ؟»‏ ٻٜ کُلِ، ٻٜ کَيْطِنِ، ٻٜ نغَطِ کَ مٜتُکِ حَکُّندٜ مَٻّٜ، اٜ ٻٜ مبِعَ، ‏«‏اٛعٛ طُمْ مٛيٜ؟ اٛ حَٻَنِي کٜنِ اٜ ندِيَمْ، اٜ طِ نغَطَ کٛ اٛ وِعِ!‏»‏</verse>
				<verse number="26">ٻٜ نجٛتِّي لٜيْدِ غَارَسِنْکٛعٜنْ نغٛنْدِ فٛنْغٛ مبٜىٰلَ غَلِيلِ؞</verse>
				<verse number="27">ندٜ يٜىٰسُ وُرْتِي ندٜرْ کٛمِوَلْ، اٛ حَوْرِ اٜ نٜطّٛ غَرِيرِ ندِنْ غٛودُطٛ غِنِّ؞ طُمْ نٜىٰٻِي نٜطّٛ اٛنْ اٜ يَحَ ٻٛرْنَتَاکٛ، اٛ جٛوطَتَاکٛ ندٜرْ وُرٛ، سٜيْ ندٜرْ غٜنَالٜ؞</verse>
				<verse number="28">ندٜ اٛ يِعِ يٜىٰسُ، اٛ يَنِ يٜىٰسٛ مَاکٛ، اٛ وُلِّ سٜمْبٜىٰ، اٛ وِعِ، ‏«‏وَيْيٛو!‏ کٛ وَنُّمَا اٜ اَمْ، يٜىٰسُ ٻِطّٛ اَللَّه جٛومُ مَنْغُ؟ اٜ مِ تٛرٛمَا، تَاع تٛرَّمْ؞»‏</verse>
				<verse number="29">اٛ وِعُ نٛنْ نغَمْ يٜىٰسُ حَٻَنِي غِنّٛلْ نغٛلْ نغٛلْ وُرْتٛو ندٜرْ مَاکٛ؞ ندٜنْ مَا، نغٛلْ نٜىٰٻِ اٜ نغٛلْ نَنْغَمٛ؞ اٜ مٛ حَٻِّرٜىٰ ٻٛغِّ نجَمْندِ جُوطٜ اٜ کٛيْطٜ، اَمَّا اٜ مٛ تَپَ ٻٛغِّ طِنْ، نغٛلْ وَطَمٛ اٛ نَتَّ لَدّٜ؞</verse>
				<verse number="30">يٜىٰسُ پَمِمٛ، وِعِ، ‏«‏نٛ اِنْدٜ مَاطَ؟»‏ اٛ نٛوتِي اٛ وِعِ، ‏«‏اٜ مِ نٛدِّرٜىٰ طُطِّ،»‏ نغَمْ اٜ مٛ وٛودِ غِنِّ طُطِّ؞</verse>
				<verse number="31">طِ نغَطِ کَ تٛرَاکِ يٜىٰسُ تٛع اٛ وِعَ طِ نَتَّ نغَيْکَ کَلُّکَ لُغُّکَ؞</verse>
				<verse number="32">حَادٜ طٛنْ اٜ وٛودِ اٛرْندٜ اَلَدٜىٰجِ طُطِّ اٜ ندُرَ دٛوْ پٛلْدٜ؞ طِ تٛرِي يٜىٰسُ اَلَطِ طِ نَتّٛيِ ندٜرْ اَلَدٜىٰجِ طِنْ؞ سٜيْ اٛ اَلِطِ؞</verse>
				<verse number="33">طِ مبُرْتِي ندٜرْ نٜطّٛ اٛنْ، طِ نَتّٛيِ اٛرْندٜ اَلَدٜىٰجِ طِنْ؞ اٛرْندٜ ندٜنْ فُو ݧَارِ جِڤّٛيِي دَغَ دٛوْ پٛلْدٜ ندٜنْ، يَنِ ندٜرْ مبٜىٰلَ، ندِيَمْ ݧَامِطِ؞</verse>
				<verse number="34">ندٜ وٛيْنَاٻٜ اَلَدٜىٰجِ طِنْ نغِعِ نٛنْ، ٻٜ ندٛغِّ، ٻٜ مبِعٛيِکَ يِمْٻٜ غَرِيرِ اٜ يِمْٻٜ نغَرِحٛيْ؞</verse>
				<verse number="35">سٜيْ يِمْٻٜ ٻٜنْ نجَحِ نغِعٛيَ کٛ فٛفِ؞ ندٜ ٻٜ نغَرِ تٛ يٜىٰسُ، ٻٜ تَوِ بُرْتِنَنَاطٛ غِنِّ اٛنْ اٜ جٛوطِي حَادٜ يٜىٰسُ، اٜ ٻٛرْنِي، اٜ مٛ ندٜرْ حَکِّيلٛ مَاکٛ؞ کٛو مٛيٜ مَٻّٜ حُلِ؞</verse>
				<verse number="36">غِعُٻٜ کٛ وَطِ مبِعِ يِمْٻٜ نٛ غٛودُنٛوطٛ غِنِّ اٛنْ يَمْطِتِنِرَا؞</verse>
				<verse number="37">يِمْٻٜ لٜيْدِ غَارَسِنْ فُو تٛرِي يٜىٰسُ اَلَنَٻٜ لٜيْدِ مَٻّٜ، نغَمْ کُلٛلْ مَنْغٛلْ نَنْغِيٻٜ؞ نغَمْ مَاجُمْ اٛ نَتِّ کٛمِوَلْ اٛ سٛعّٛ؞</verse>
				<verse number="38">نٜطّٛ بُرْتِنَنَاطٛ غِنِّ اٛنْ تٛرِي يٜىٰسُ نغَمْ اٛ دِلِّدَ اٜ مَاکٛ، اَمَّا اٛ سٛعِّمٛ، اٛ وِعِ،</verse>
				<verse number="39">‏«‏سٛعَّ وُرٛ مَاطَ، مبِعَا فِي مَوْطُمْ طُمْ اَللَّه وَطَنْمَا؞»‏ سٜيْ نٜطّٛ اٛنْ سٛعِّي اٜ وِعَ يِمْٻٜ غَرِيرِ ندِنْ فِي مَوْطُمْ طُمْ يٜىٰسُ وَطَنِمٛ؞</verse>
				<verse number="40">ندٜ يٜىٰسُ سٛعِّي، کَوْرُتُٻٜ نجَٻِّيمٛ، نغَمْ ٻٜ فُو ٻٜ کَاٻِي ٻٜ نغِعَمٛ؞</verse>
				<verse number="41">سٜيْ غٛطّٛ بِعٜتٜىٰطٛ جَايِرُسْ، اَرْدِيطٛ سُودُ دٛعَارٜ وَرِ، دِشِّي يٜىٰسٛ يٜىٰسُ، تٛرِيمٛ اٛ يَحَ وُرٛ مَاکٛ،</verse>
				<verse number="42">نغَمْ اٜ مٛ وٛودِ ٻِطّٛ غٛعٛتٛ سُرْبَاجٛ، دُوٻِ مَاکٛ نغَطَيْ سَڤّٛ اٜ طِطِ، اٛ ٻَدَکٜ مَيْدٜ؞ يٜىٰسُ اٜ يَحَ، يِمْٻٜ طُطْٻٜ اٜ تٛکِّمٛ حَا اٜ ٻٜ ٻِطَّمٛ؞</verse>
				<verse number="43">اٜ وٛودِ غٛطّٛ دٜبّٛ غَطُطٛ دُوٻِ سَڤّٛ اٜ طِطِ اٜ تٛرّٛدٛو اٜ رُفُکِ پِيپَمْ؞ اٛ مَجِّنِي فُو جَوْدِ مَاکٛ تٛ ݧَوْندٛوٻٜ، اَمَّا وَلَا بَوْطٛ يَمْطِنْکِمٛ؞</verse>
				<verse number="44">اٛ پِوٛيِ غَطَ يٜىٰسُ، اٛ مٜىٰمِ شِلْمبِ تٛغّٛورٜ مَاکٛ؞ سٜيْ طٛنْ اٜ طٛنْ رُفُکِ پِيپَمْ طَمْ دَرِي؞</verse>
				<verse number="45">يٜىٰسُ وِعِ، ‏«‏مٛيٜ مٜىٰمِيَمْ؟»‏ کٛو مٛيٜ وِعِ نَاع طُمْ کَنُمْ؞ بِيتُرُسْ بٛو وِعِمٛ، ‏«‏مٛودِبّٛ، حَکُّندٜ يِمْٻٜ طُطْٻٜ نغٛنْطَا، اٜ ٻٜ ٻِطُّمَا؞»‏</verse>
				<verse number="46">اَمَّا يٜىٰسُ وِعِ، ‏«‏غٛطّٛ مٜىٰمِييَمْ؞ مِ نَنِي بَوْطٜ مبُرْتَکٜ ندٜرْ اَمْ؞»‏</verse>
				<verse number="47">ندٜ دٜبّٛ اٛنْ اَنْدِتِ سُوطَتَاکٛ، وَرِ اٜ دِوْنَ، دِشِّي يٜىٰسٛ مَاکٛ؞ يٜىٰسٛ يِمْٻٜ فُو اٛ وِعِ کٛ وَطِ اٛ مٜىٰمِمٛ، اٜ نٛ اٛ يَمْطِتِرِ طٛنْ اٜ طٛنْ؞</verse>
				<verse number="48">يٜىٰسُ وِعِمٛ، ‏«‏بَنْدِرَاوٛ، حٛولَارٜ مَاطَ يَمْطِتِنِيمَ؞ نجِڤّٛطَا جَمْ؞»‏</verse>
				<verse number="49">يٜىٰسُ اٜ مٜتَ، سٜيْ غٛطّٛ وَرٛيِ دَغَ وُرٛ جَايِرُسْ اَرْدِيطٛ سُودُ دٛعَارٜ، وِعِمٛ، ‏«‏جَايِرُسْ، ٻِطّٛ مَاطَ مَايِ؞ تَاع وَنُّ مٛودِبّٛ کَدِنْ؞»‏</verse>
				<verse number="50">اَمَّا ندٜ يٜىٰسُ نَنِ نٛنْ، وِعِ جَايِرُسْ، ‏«‏تَاع حُلُ، حٛولَيَمْ تَنْ، ندٜنْ ٻِطّٛ مَاطَ اُمّٛتٛ؞»‏</verse>
				<verse number="51">ندٜ اٛ يٛتِّي وُرٛ جَايِرُسْ، اٛ حَطِ کٛو مٛيٜ نَتِّدَ اٜ مَاکٛ، سٜيْ بِيتُرُسْ، اٜ يَحَيَ، اٜ يَاکُبُ، اٜ ݧَاکٛ سُرْبَاجٛ اٛنْ اٜ مَدُوجٛ مَاکٛ؞</verse>
				<verse number="52">کٛو مٛيٜ اٜ وٛيَ اٜ وُلَّ سٜمْبٜىٰ؞ اَمَّا يٜىٰسُ وِعِٻٜ، ‏«‏اَلٜىٰ وٛيُکِ؞ اٛ مَايَايِ، اٛ طَانِ تَنْ؞»‏</verse>
				<verse number="53">سٜيْ ٻٜ نجَلِمٛ نغَمْ اٜ ٻٜ اَنْدِ سُرْبَاجٛ اٛنْ مَايِ؞</verse>
				<verse number="54">اَمَّا يٜىٰسُ جٛغِي جُنْغٛ مَيْطٛ اٛنْ، نٛدِّمٛ، وِعِ، ‏«‏سُرْبَاجٛ، اُمَّ!‏»‏</verse>
				<verse number="55">يٛنْکِ سُرْبَاجٛ اٛنْ وَرْتِ، طٛنْ اٜ طٛنْ اٛ اُمِّي؞ ندٜنْ يٜىٰسُ وِعِٻٜ ٻٜ کٛکَّمٛ کٛ اٛ ݧَامَتَ؞</verse>
				<verse number="56">دَݧٛوٻٜ سُرْبَاجٛ اٛنْ کَيْطِنِ، اَمَّا اٛ وِعِٻٜ تٛع ٻٜ مبِعَکَ کٛو مٛيٜ؞</verse>
			</chapter>
			<chapter number="9">
				<verse number="1">غَطَ يٜىٰسُ نٛدِّي تٛکُّٻٜمٛ سَڤّٛ اٜ طِطٛ، اٛ حٛکِّٻٜ بَوْطٜ اٜ لَامُ دٛوْ وُرْتِنْکِ غِنِّ اٜ يَمْطِنْکِ ݧَوُوجِ؞</verse>
				<verse number="2">اٛ لِلِٻٜ ٻٜ نغَعَجِنَ لَامُ اَللَّه، ٻٜ نجَمْطِتِنَ ٻٜ نجَمْطَا؞</verse>
				<verse number="3">اٛ وِعِٻٜ، ‏«‏تٛع اٛنْ کٛشُّ کٛو طُمٜ نغَمْ يَادُ، کٛو سَوْرُ، کٛو جَکَارٜ، کٛو ݧَمْندُ، کٛو شٜىٰدٜ، کٛو تٛغّٛوجٜ طِطِ؞</verse>
				<verse number="4">وُرٛ نغٛ اَرْتُطٛنْ نَتُّکِ فُو، نجٛوطٜىٰ طٛنْ نَا اٛنْ اَلِي غَرِيرِ ندِنْ؞</verse>
				<verse number="5">تٛ يِمْٻٜ ندٜرْ غَرِيرِ ندِنْ نجَٻَّاکِعٛنْ، اَلٜىٰ غَرِيرِ ندِنْ، ڤِطّٜىٰ سٛلَّارٜ کٛيْطٜ مٛوطٛنْ؞ کَنْجُمْ حٛلَّتَ ٻٜ نغَطِي حَکّٜ؞»‏</verse>
				<verse number="6">سٜيْ ٻٜ ندِلِّ، ٻٜ نجَحِ نغَرِحٛيْ فٜىٰرٜ‑فٜىٰرٜ، اٜ ٻٜ نغَعَجِنَ حَبَرُ بٜلْطُمْ، اٜ ٻٜ نجَمْطِتِنَ يِمْٻٜ کٛو تٛيٜ؞</verse>
				<verse number="7">ندٜ حِرُدُسْ، لَامِيطٛ لٜيْدِ غَلِيلِ، نَنِ کٛو طُمٜ کٛ وَطَتَ، اٛ وَنِّي نغَمْ وٛٻّٜ اٜ مبِعَ طُمْ يَحَيَ غَطٛووٛ بَڤْتِسْمَ اُمِّي دَغَ مَيْدٜ؞</verse>
				<verse number="8">وٛٻّٜ بٛو اٜ مبِعَ طُمْ اَنَّبِ اِلِيَ وَنْغِ، اَمَّا وٛٻّٜ کَدِمَا اٜ مبِعَ طُمْ غٛعٛتٛ ندٜرْ اَنَّبٛعٜنْ ندٜنّٛ اُمِّي؞</verse>
				<verse number="9">حِرُدُسْ وِعِ، ‏«‏مِ اِتَّنِي يَحَيَ حٛورٜ؞ طُمْ مٛيٜ کَدِنْ وٛنِ اٛعٛ، مٛ نَنَيْمِ فِي طُعُمْ دٛوْ مُوطُمْ؟»‏ ندٜنْ اٛ طَٻِّتِ نٛ اٛ يِعِرْتَ يٜىٰسُ؞</verse>
				<verse number="10">ندٜ لِلَاٻٜ نغَرْتِ، ٻٜ مبِعِ يٜىٰسُ کٛ ٻٜ نغَطِ؞ سٜيْ اٛ حٛشِّٻٜ کَمْٻٜ تَنْ يَاکِ حَادٜ غَرِيرِ بِعٜتٜىٰندِ بٜتَسَيْدَ؞</verse>
				<verse number="11">اَمَّا ندٜ يِمْٻٜ طُطْٻٜ حَوْرُتُٻٜ نغِعِ نٛنْ، ٻٜ تٛکِّمٛ؞ اٛ جَٻِّيٻٜ، اٛ مٜتَنِٻٜ دٛوْ لَامُ اَللَّه؞ اٛ يَمْطِتِنِ غِطْٻٜ يَمْطِتِنٜىٰکِ؞</verse>
				<verse number="12">ندٜ نَانغٜ حِيرِ، تٛکُّٻٜمٛ سَڤّٛ اٜ طِطٛ نغَرِ تٛ مَاکٛ، مبِعِ، ‏«‏وِعُ حَوْرُتُٻٜ ندِلَّ نغَرِحٛيْ اٜ غُرٜ غٛنْطٜ حَادٜ نغَمْ ٻٜ کٜٻَ کٛ ٻٜ ݧَامَتَ اٜ تٛ ٻٜ مبَالَتَ، نغَمْ طٛعٛ طُمْ لَدّٜ؞»‏</verse>
				<verse number="13">سٜيْ اٛ وِعِٻٜ، ‏«‏اٛنٛنْ کٛکّٜىٰٻٜ کٛ ٻٜ ݧَامَتَ؞»‏ اَمَّا ٻٜ مبِعِمٛ، ‏«‏بُرٛودِ جٛوِ اٜ لِپِّ طِطِ تَنْ مِنْ نغٛودِ طٛعٛ؞ سٜيْ نِ مِنْ نجَحَ، مِنْ شٛودَ ݧَمْندُ نغَمْ يِمْٻٜ ٻٜعٜ فُو؞»‏</verse>
				<verse number="14">وٛرْٻٜ تَنْ ندٜرْ حَوْرُتُٻٜ ٻٜنْ ٻَدَکٜ 5,000؞ سٜيْ يٜىٰسُ وِعِ تٛکُّٻٜمٛ، ‏«‏مبِعٜىٰٻٜ ٻٜ نجٛوطٛ مٛٻْدٜ يِمْٻٜ 50 ‑ 50 کٛو تٛيٜ؞»‏</verse>
				<verse number="15">سٜيْ ٻٜ نغَطِ نٛنْ، کٛو مٛيٜ جٛوطِي؞</verse>
				<verse number="16">يٜىٰسُ حٛشِّ بُرٛودِ جٛوِ طِنْ اٜ لِپِّ طِطِ طِنْ، اٛ رَارِ دٛوْ، اٛ يٜتِّ اَللَّه، اٛ سٜنْدِطُمْ، اٛ حٛکِّ تٛکُّٻٜمٛ نغٜىٰدَنَ حَوْرُتُٻٜ؞</verse>
				<verse number="17">ٻٜ فُو ٻٜ ݧَامِ، ٻٜ کَارِ؞ تٛکُّٻٜمٛ مٛٻْتِ کٛ حٛرِي کٛ وَطِ کٛنْدٛوجٜ سَڤّٛ اٜ طِطِ؞</verse>
				<verse number="18">وٛنْدٜ ݧَلْندٜ يٜىٰسُ اٜ وَطَ دٛعَارٜ، کَنُمْ تَنْ، تٛکُّٻٜمٛ اٜ حَادٜ مَاکٛ؞ اٛ پَمِٻٜ، اٛ وِعِ، ‏«‏مٛيٜ يِمْٻٜ مبِعَتَيَمْ؟»‏</verse>
				<verse number="19">ٻٜ نٛوتِي ٻٜ مبِعِ، ‏«‏وٛٻّٜ اٜ مبِعَ اَ يَحَيَ غَطٛووٛ بَڤْتِسْمَ؞ وٛٻّٜ بٛو اٜ مبِعَ اَ اَنَّبِ اِلِيَ؞ ندٜنْ وٛٻّٜ کَدِمَا اٜ مبِعَ غٛعٛتٛ ندٜرْ اَنَّبٛعٜنْ ندٜنّٛ اُمِّي؞»‏</verse>
				<verse number="20">اٛ وِعِٻٜ، ‏«‏اَمَّا اٛنٛنْ، مٛيٜ مبِعٛتٛنْيَمْ؟»‏ سٜيْ بِيتُرُسْ نٛوتِي، وِعِ، ‏«‏اَنْ وٛنِ اَلْمَسِيحُ مٛ اَللَّه!‏»‏</verse>
				<verse number="21">اَمَّا يٜىٰسُ حَطِٻٜ تٛع ٻٜ مبِعَکَ کٛو مٛيٜ؞</verse>
				<verse number="22">ندٜنْ اٛ وِعِ، ‏«‏دٛولٜ ٻِي نٜطّٛ يَرَ بٛنٜ طُطُّمْ؞ مَوْٻٜ يِمْٻٜ اٜ مَوْٻٜ اَرْدِيٻٜ دِينَ اٜ مٛودِٻّٜ اَتَّوْرَ نغَݧَمٛ، ندٜنْ اٛ وَرٜىٰ؞ ندٜرْ ݧَلْندٜ تَتَوْرٜ بٛو طُمْ اُمِّنَيْمٛ؞»‏</verse>
				<verse number="23">سٜيْ اٛ وِعِٻٜ ٻٜ فُو، ‏«‏فُو غِطّٛ وَرْتَ تٛکُّطٛيَمْ، تٛع وَطَ کٛ حٛورٜ مُوطُمْ يِطِ وَطُکِ تَنْ، اَمَّا دٛولٜ حٛشَّ غَافَانغَلْ مُوطُمْ کٛو ندٜيٜ تٛکَّيَمْ؞</verse>
				<verse number="24">نغَمْ فُو غِطّٛ حِسْنُکِ يٛنْکِ مُوطُمْ اٛ دُلَّيْکِ؞ اَمَّا فُو دُلَّيْطٛ يٛنْکِ مُوطُمْ نغَمْ اَمْ اٛ حِسْنَيْکِ؞</verse>
				<verse number="25">کٛ طُمْ نَفَنْتَ نٜطّٛ، تٛ اٛ حٜٻِي دُونِيَارُ فُو، اَمَّا اٛ مَجِّنِي حٛورٜ مَاکٛ کٛو اٛ حَلْکِ؟</verse>
				<verse number="26">کٛو مٛيٜ غَݧُطٛيَمْ، مِنْ ٻِي نٜطّٛ اٜ بٛلِيطٜ اَمْ، مِ وَݧَيْمٛ تٛ مِ وَرْتٛيِي ندٜرْ تٜدُّنغَلْ اَمْ، اٜ ندٜرْ تٜدُّنغَلْ ݧَاکٛ اَمْ مٛ دٛوْ، اٜ مَلَاعِکَعٜنْ مَاکٛ شٜنِيٻٜ؞</verse>
				<verse number="27">اٜ مِ وِعَعٛنْ غٛونغَ، اٜ وٛودِ وٛٻّٜ دَرِيٻٜ طٛعٛ ٻٜ مَايَتَا نَا ٻٜ نغِعِي لَامُ اَللَّه؞»‏</verse>
				<verse number="28">بَلْطٜ جٛوٜىٰتَتِ غَطَ يٜىٰسُ وِعِٻٜ بٛلِيطٜ طٜنْ، اٛ پٜىٰݝِ دٛوْ حٛشّٜىٰرٜ نغَمْ اٛ وَطَ دٛعَارٜ؞ بِيتُرُسْ، اٜ يَحَيَ، اٜ يَاکُبُ اٜ وٛنْدِ اٜ مَاکٛ؞</verse>
				<verse number="29">اٜ مٛ ندٜرْ دٛعَارٜ سٜيْ يٜىٰسٛ مَاکٛ اٜ کٛلْتٜ مَاکٛ نغَرْتِ دَنٜىٰجٜ تَرْ؞</verse>
				<verse number="30">طٛنْ اٜ طٛنْ سٜيْ رَا، اَنَّبٛعٜنْ طِطٛ، مُوسَ اٜ اِلِيَ، وَنْغِ</verse>
				<verse number="31">ندٜرْ تٜدُّنغَلْ، اٜ ٻٜ مٜدَّ اٜ مَاکٛ؞ ٻٜ مٜدِّ دٛوْ مَيْدٜ مَاکٛ ندٜ تَبِّتَيْ نَاع کٛ نٜىٰٻِ ندٜرْ اُرُشَلِيمَ؞</verse>
				<verse number="32">بِيتُرُسْ اٜ غٛنْدُٻٜ اٜ مُوطُمْ طَانَکٜ، شَرٜلْ کٛ ٻٜ کُيْلِي، ٻٜ نغِعِ تٜدُّنغَلْ مَاکٛ اٜ يِمْٻٜ طِطٛ دَرٛدِيٻٜ اٜ مَاکٛ؞</verse>
				<verse number="33">شَرٜلْ کٛ اَنَّبٛعٜنْ ٻٜنْ اَلَتَ يٜىٰسُ، بِيتُرُسْ وِعِمٛ، ‏«‏مٛودِبّٛ، وٛنْکِ اَمِنْ طٛعٛ اٜ وٛوطِ؞ اَلْ مِنْ ݧِٻَ شُوطِ تَتِ، وٛعٛيْرُ ندُ مَاطَ، وٛعٛيْرُ ندُ مُوسَ، ندٜنْ وٛعٛيْرُ ندُ اِلِيَ؞»‏ اَمَّا بِيتُرُسْ اَنْدَا کٛ وِعَتَ؞</verse>
				<verse number="34">اٜ مٛ ندٜرْ مٜتُکِ، سٜيْ ندُولَ وَنْغِ، سُدِّٻٜ، ٻٜ کُلْتٛرِ؞</verse>
				<verse number="35">ٻٜ نَنِ حٛنٛنْدٜ اَللَّه دَغَ ندٜرْ ندُولَ نغَنْ وِعِ، ‏«‏اٛعٛ وٛنِ ٻِطّٛ اَمْ مٛ شُٻُمِ؞ نَنٜىٰ کٛ اٛ وِعَتَعٛنْ؞»‏</verse>
				<verse number="36">ندٜ حٛنٛنْدٜ ندٜنْ دٜعِّتِ، ٻٜ نغِعِ يٜىٰسُ کَنُمْ تَنْ؞ تٛکُّٻٜمٛ اَلِطُمْ حَکُّندٜ مَٻّٜ، ندٜرْ ݧَلْطٜ طٜنْ ٻٜ مبِعَايِ غٛطّٛ کٛ ٻٜ نغِعِ؞</verse>
				<verse number="37">ندٜ وٜىٰتِ، ٻٜ نجِڤّٛيِي دَغَ دٛوْ حٛشّٜىٰرٜ ندٜنْ، کَوْرُتُٻٜ طُطْٻٜ تَوِمٛ؞</verse>
				<verse number="38">ندٜرْ کَوْرُتُٻٜ ٻٜنْ غٛطّٛ غٛرْکٛ نٛدِّ اٜ سٜمْبٜ، وِعِ، ‏«‏مٛودِبّٛ، اٜ مِ تٛرٛمَا، رَارُ ٻِطّٛ اَمْ غٛرْکٛ نغَمْ کَنْکٛ تَنْ نغٛودُمِ؞</verse>
				<verse number="39">غِنّٛلْ نٜىٰٻِي اٜ نَنْغَمٛ؞ تٛ نغٛلْ نَنْغِيمٛ، اٛ فُطَّ وُلُّکِ، اٛ وَطَ کَ دِوْنُکِ، نغُوفٛ نغَطَ کَ وُرْتٛيَاکِ ندٜرْ حٛنْدُکٛ مَاکٛ، نغٛلْ اَلَتَامٛ نَا نغٛلْ نَوْنِيمٛ؞</verse>
				<verse number="40">مِ تٛرَکٜ تٛکُّٻٜمَ مبُرْتِنَنغٛلْ، اَمَّا ٻٜ مبَاوَايِ؞»‏</verse>
				<verse number="41">يٜىٰسُ نٛوتِي، وِعِ، ‏«‏اٛنٛنْ يِمْٻٜ جَامَنُ طُعُمْ کَلُّطُمْ اٛنْ کٛولَاکِيَمْ، حَا ندٜيٜ نجٛوطٛدٛتٛومِ اٜ مٛوطٛنْ اٜ مِ مُݧِدَ اٜ مٛوطٛنْ؟ وَدُّ ٻِطّٛ مَاطَ طٛعٛ؞»‏</verse>
				<verse number="42">ٻِطّٛ اٛنْ اٜ وَرٛيَ، سٜيْ غِنّٛلْ نغٛلْ دٛعِّمٛ، اٜ مٛ دِوْنَ؞ اَمَّا يٜىٰسُ حَٻَنِ غِنّٛلْ نغٛلْ، يَمْطِتِنِ سُکَ اٛنْ، حٛکِّتِمٛ ݧَاکٛ مَاکٛ؞</verse>
				<verse number="43">وٛنْٻٜ طٛنْ فُو کَيْطِنِ اٜ مَنْغُ اَللَّه؞ اَمَّا اٜ ٻٜ ندٜرْ حَيْطِنْکِ دٛوْ کٛ اٛ وَطِ، يٜىٰسُ وِعِ تٛکُّٻٜمٛ،</verse>
				<verse number="44">‏«‏ڤَامٜىٰ بٛطُّمْ نَنٛنْ کٛ مبِعَيْمِعٛنْ!‏ طُمْ حٛکِّتِرَيْ ٻِي نٜطّٛ ندٜرْ جُوطٜ يِمْٻٜ؞»‏</verse>
				<verse number="45">اَمَّا ٻٜ ڤَامَايِ کٛ اٛ وِعِٻٜ؞ طُمْ سُوطَنَکٜٻٜ نغَمْ تٛع ٻٜ ڤَامَطُمْ، ندٜنْ اٜ ٻٜ کُلَ پَمُکِمٛ دٛوْ مَاجُمْ؞</verse>
				<verse number="46">ندٜنْ غٜدِّ اُمِّي حَکُّندٜ تٛکُّٻٜمٛ دٛوْ طُمْ مٛيٜ ٻُرِ مَنْغُ ندٜرْ مَٻّٜ؞</verse>
				<verse number="47">اَمَّا يٜىٰسُ حٜٻْتِ کٛ وٛنِ ندٜرْ ٻٜرْطٜ مَٻّٜ، سٜيْ اٛ حٛشِّ سُکَيٜلْ ڤَمَرٜلْ، اٛ دَرْنِنغٜلْ حَادٜ مَاکٛ؞</verse>
				<verse number="48">ندٜنْ اٛ وِعِٻٜ، ‏«‏کٛو مٛيٜ جَٻُطٛ سُکَيٜلْ ڤَمَرٜلْ بٛ نغٜعٜلْ ندٜرْ اِنْدٜ اَمْ جَٻِييَمْ؞ ندٜنْ کٛو مٛيٜ جَٻُطٛيَمْ جَٻِي لِلٛيْطٛيَمْ؞ نغَمْ لٜسْتِنْطٛ حٛورٜ مُوطُمْ فُو ندٜرْ مٛوطٛنْ، کَنُمْ وٛنِ مَوْطٛ؞»‏</verse>
				<verse number="49">يَحَيَ نٛوتِي، وِعِ، ‏«‏مٛودِبّٛ، مِنْ نغِعِي غٛطّٛ اٜ وُرْتِنَ غِنِّ ندٜرْ اِنْدٜ مَاطَ، مِنْ کَطِمٛ نغَمْ کَنْکٛ نَاع اٛ تٛکُّطٛعٜنْ؞»‏</verse>
				<verse number="50">اَمَّا يٜىٰسُ وِعِمٛ، ‏«‏تٛع اٛنْ کَطُمٛ، نغَمْ فُو مٛ وَݧَايِعٛنْ اٜ وٛنْدِ اٜ مٛوطٛنْ؞»‏</verse>
				<verse number="51">ندٜ شَرٜلْ ٻَدِي نغَمْ طُمْ حٛشَّمٛ يَاکِ دٛوْ، يٜىٰسُ اٜ حٛورٜ مُوطُمْ سُٻِ يَحُکِ اُرُشَلِيمَ؞</verse>
				<verse number="52">سٜيْ اٛ لِلِ لِلَاٻٜ يٜىٰسٛ مَاکٛ، ٻٜ نجَحَ ندٜرْ غَرِيٜلْ سَمَارِيَنْکٛعٜنْ نغَمْ ٻٜ شِرْيٛو کٛو طُمٜ نغَمْ غَرٛلْ مَاکٛ؞</verse>
				<verse number="53">اَمَّا يِمْٻٜ غَرِيٜلْ نغٜلْ نجَٻَايِمٛ نغَمْ ٻٜ کٜٻْتِي اُرُشَلِيمَ اٛ فَعِ؞</verse>
				<verse number="54">ندٜ تٛکُّٻٜمٛ يَاکُبُ اٜ يَحَيَ نغِعِ نٛنْ، ٻٜ مبِعِ، ‏«‏مٛودِبّٛ، اَ يِطِ مِنْ نٛدَّ حِيتٜ دَغَ دٛوْ وَرَ حَلْکَٻٜ؟»‏</verse>
				<verse number="55">اَمَّا يٜىٰسُ وَيْلِتِي حَٻَنِٻٜ،</verse>
				<verse number="56">سٜيْ ٻٜ نجَحِ وٛنْغٜلْ غَرِيٜلْ؞</verse>
				<verse number="57">اٜ ٻٜ ندٜرْ يَادُ دٛوْ طَتَلْ، سٜيْ غٛطّٛ وِعِمٛ، ‏«‏مِ تٛکّٜتٜ تٛ نجَحَتَا فُو؞»‏</verse>
				<verse number="58">يٜىٰسُ وِعِمٛ، ‏«‏دِلَاجِ اٜ نغٛودِ غَيْطٜ، شٛلِّ اٜ نغٛودِ شَٻّٜ، اَمَّا ٻِي نٜطّٛ وَلَا تٛ فُکّٛتٛو؞»‏</verse>
				<verse number="59">اٛ وِعِ غٛطّٛ نٜطّٛ، ‏«‏تٛکَّمْ؞»‏ اَمَّا نٜطّٛ اٛنْ وِعِمٛ، ‏«‏مٛودِبّٛ، اَلْ مِ يَحَ، مِ اُوٛيَ ݧَاکٛ اَمْ تَوْ؞»‏</verse>
				<verse number="60">اَمَّا يٜىٰسُ وِعِمٛ، ‏«‏اَلُ مَيْٻٜ اُوَ مَيْٻٜ مُعّٜنْ، اَمَّا اَنْ، يَحُ، نغَعَجِنَا لَامُ اَللَّه؞»‏</verse>
				<verse number="61">غٛطّٛ کَدِمَا وِعِ، ‏«‏مِ تٛکّٜتٜ، مٛودِبّٛ، اَمَّا اَلْ مِ يَحَ مِ پَمَ ٻٜ وُرٛ اَمْ تَوْ؞»‏</verse>
				<verse number="62">اَمَّا يٜىٰسُ وِعِمٛ، ‏«‏کٛو مٛيٜ جٛغِيطٛ رٜمٜرْغٛ فُطِّ رٜمُکِ اٜ يٜىٰپٛو غَطَ، وَلَا کٛ نَفِ ندٜرْ کُوغَلْ اَللَّه؞»‏</verse>
			</chapter>
			<chapter number="10">
				<verse number="1">غَطَ مَاجُمْ يٜىٰسُ سُٻِ وٛٻّٜ کَمْٻٜ 27، ندٜنْ اٛ لِلِٻٜ طِطٛ‑طِطٛ، ٻٜ اَرْتَمٛ يَاکِ کٛو ندِيٜ غَرِيرِ اٜ وِغٜىٰرٜ تٛ اٛ يِطِ يَحُکِ فُو؞</verse>
				<verse number="2">اٛ وِعِٻٜ، ‏«‏غٜسٜ ٻٜنْدُطٜ اٜ طُوطِ، اَمَّا حُوٛوٻٜ طُوطَا؞ تٛرٜىٰ جٛومُ غٜسٜ طٜنْ لِلٛيَ حُوٛوٻٜ ندٜرْ غٜسٜ مَاکٛ؞</verse>
				<verse number="3">نجَحٜىٰ؞ مِ لِلِيعٛنْ تٛ يِمْٻٜ بٛنٛ مبَالٛيْ حَکُّندٜ شَافَالِ؞</verse>
				<verse number="4">تٛع اٛنْ نجَادُ اٜ جَکَارٜ شٜىٰدٜ کٛو جَکَارٜ لِمْشٜ، کٛو ڤَطٜ، ندٜنْ تٛع اٛنْ کٛوْنُ غٛطّٛ کٛوْنٛلْ جُوتُنغٛلْ دٛوْ طَتَلْ؞</verse>
				<verse number="5">وُرٛ نغٛ نَتُّطٛنْ فُو، ڤُطّٜىٰ وِعُکِ، ‏‹‏اَللَّه حٛکَّ وُرٛ نغٛعٛ جَمْ!‏›‏</verse>
				<verse number="6">تٛ اٜ وٛودِ نٜطّٛ غِطّٛ جَمْ ندٜرْ وُرٛ نغٛنْ، بَرْکَ مٛوطٛنْ جٛوطٛتٛ دٛوْ مَاکٛ، اَمَّا تٛ وَلَا، طُمْ وَرْتَيْ تٛ مٛوطٛنْ؞</verse>
				<verse number="7">نجٛوطٜىٰ ندٜرْ وُرٛ نغٛ طُمْ جَٻِّيعٛنْ، ݧَامٜىٰ، نجَرٜىٰ کٛو طُمٜ کٛ ٻٜ کٛکِّعٛنْ، نغَمْ کُوٛووٛ اٜ حَانِ يٛٻٜىٰکِ؞ تٛع اٛنْ کَکِّتٛ دَغَ وُرٛ يَاکِ وُرٛ؞</verse>
				<verse number="8">فُو غَرِيرِ ندِ نَتُّطٛنْ، تٛ يِمْٻٜ مَيْرِ نجَٻَّکٜعٛنْ، ݧَامٜىٰ کٛ طُمْ رٜسِ يٜىٰسٛ مٛوطٛنْ؞</verse>
				<verse number="9">نجَمْطِنٜىٰ ݧَوْٻٜ وٛنْٻٜ ندٜرْ غَرِيرِ ندِنْ، ندٜنْ مبِعٛنْٻٜ، ‏‹‏لَامُ اَللَّه وَرِي حَادٜ مٛوطٛنْ؞›‏</verse>
				<verse number="10">اَمَّا، غَرِيرِ ندِ نَتُّطٛنْ فُو، تٛ ٻٜ نجَٻَّاکِعٛنْ، مبُرْتٜىٰ نجَحٛنْ دٛوْ طَتٜ مَيْرِ مبِعٛنْ،</verse>
				<verse number="11">‏‹‏مِنْ ڤِطِّي سٛلَّارٜ غَرِيرِ مٛوطٛنْ دَغَ کٛيْطٜ اَمِنْ، کَنْجُمْ طُمْ حٜٻْتِرْتَ اٛنْ نغَطِي حَکّٜ؞ اَمَّا اَنْدٜىٰ طُعُمْ، لَامُ اَللَّه وَرِي حَادٜ مٛوطٛنْ؞›‏</verse>
				<verse number="12">اٜ مِ وِعَعٛنْ، اٜ ݧَلْندٜ جَانغٛ اَللَّه ٻُرَيْ يُرْمِنَنْکِ يِمْٻٜ غَرِيرِ سٛدٛمْ دٛوْ يِمْٻٜ غَرِيرِ ندِنْ طٛنْ؞»‏</verse>
				<verse number="13">اٛ وِعِ، ‏«‏يِمْٻٜ غَرِيرِ کٛرَسِنْ، اٛنْ مبٛنِي!‏ يِمْٻٜ غَرِيرِ بٜتَسَيْدَ، اٛنْ مبٛنِي!‏ دَا کُوطٜ کَيْطِنِيطٜ غَطَاطٜ ندٜرْ مٛوطٛنْ طٜ نغَطَنَامَ يِمْٻٜ تَايَ اٜ سِدٛنْ، دَا ٻٜ ٻٛرْنَکٜ کٛلْتٜ کٛلَّيْطٜ وَنَّارٜ ٻٜ نجٛوطَکٜ ندٜرْ تٛوکَ نغَمْ حٛلُّکِ ٻٜ تُوبِي؞</verse>
				<verse number="14">اَمَّا ݧَلْندٜ جَانغٛ اَللَّه ٻُرَيْ يُرْمِنَنْکِ يِمْٻٜ تَايَ اٜ سِدٛنْ دٛوْ مٛوطٛنْ؞</verse>
				<verse number="15">اٛنٛنْ بٛو، يِمْٻٜ غَرِيرِ کَفَرْنَحُمْ، اٛنْ کَمِّي طُمْ حٛشَّيْعٛنْ يَاکِ دٛوْ؟ نَاع نٛنْ!‏ طُمْ نَتِّنَيْعٛنْ ندٜرْ نغَيْکَ حِيتٜ؞»‏</verse>
				<verse number="16">ندٜنْ يٜىٰسُ وِعِ تٛکُّٻٜمٛ، ‏«‏جَٻُطٛ کٛ مبِيطٛنْ فُو جَٻِي کٛ مبِيمِ، غَݧُطٛعٛنْ بٛو وَݧِييَمْ، ندٜنْ غَݧُطٛيَمْ وَݧِي اٛنْ طٛنْ لِلٛيْطٛيَمْ؞»‏</verse>
				<verse number="17">سٜيْ تٛکُّٻٜمٛ 27 نغَرْتِ اٜ نَنَ بٜلْطُمْ، ٻٜ مبِعِ، ‏«‏مٛودِبّٛ، حَا غِنِّ مَا نغَطِي کٛ مِنْ مبِعِطِ فُو ندٜرْ اِنْدٜ مَاطَ!‏»‏</verse>
				<verse number="18">اٛ وِعِٻٜ، ‏«‏مِ يِعِي شٜيْطَنْ يَنٛيِي بٛ مَپّٜرٜ دَغَ دٛوْ؞</verse>
				<verse number="19">رَا، مِ حٛکِّيعٛنْ لَامُ يَاٻُکِ دٛوْ بٛولٜ اٜ جَحٜ اٜ حٜٻُکِ جَالٛرْغَلْ دٛوْ بَوْطٜ غَݧٛ، وَلَا کٛ حٜٻَتَعٛنْ؞</verse>
				<verse number="20">اَمَّا تٛع اٛنْ نَنُ بٜلْطُمْ نغَمْ غِنِّ اٜ نغَطَ کٛ مبِيطٛنْ، اَمَّا نَنٜىٰ بٜلْطُمْ نغَمْ اِنْطٜ مٛوطٛنْ مبِنْدَامَ اٜ وُرٛ اَللَّه؞»‏</verse>
				<verse number="21">اٜ شَرٜلْ نغٜلْ، يٜىٰسُ نَنِ بٜلْطُمْ ندٜرْ رُوحُ اَللَّه، اٛ وِعِ، ‏«‏مِ يٜتِّيمَ، ݧَاکٛ اَمْ مٛ دٛوْ، جٛومِرَاوٛ دٛوْ اٜ لٜيْ، نغَمْ اَ سُوطِي فِي طُعُمْ تٛ غٛودُٻٜ فَامُ اٜ اَنْدَلْ، اَ حٛلِّيطُمْ ٻِکّٛيْ ڤَمَرٛيْ؞ نٛنْ ݧَاکٛ اَمْ، نغَمْ نٛنْ وٜلَنْمَا نغَطَا؞»‏</verse>
				<verse number="22">سٜيْ اٛ وِعِ يِمْٻٜ، ‏«‏ݧَاکٛ اَمْ حٛکِّييَمْ کٛو طُمٜ؞ وَلَا اَنْدُطٛ مٛيٜ وٛنِ ٻِطّٛ اٛنْ سٜيْ نِ ݧَاکٛ اٛنْ، نٛنْ مَا وَلَا اَنْدُطٛ مٛيٜ وٛنِ ݧَاکٛ اٛنْ سٜيْ نِ ٻِطّٛ اٛنْ، اٜ مٛ ٻِطّٛ اٛنْ يِطِ اَنْدِنَ ݧَاکٛ اٛنْ؞»‏</verse>
				<verse number="23">سٜيْ اٛ وَيْلِتِي تٛ تٛکُّٻٜمٛ اٛ وِعِٻٜ کَمْٻٜ تَنْ، ‏«‏غِتٜ غِعُطٜ کٛ نغِيطٛنْ طٜ بَرْکِطِنَاطٜ!‏</verse>
				<verse number="24">نغَمْ اٜ مِ وِعَعٛنْ، اَنَّبٛعٜنْ طُطْٻٜ اٜ لَامِنٛوٻٜ طُطْٻٜ نغِطِي نغِعَ کٛ نغِيطٛنْ، اَمَّا ٻٜ نغِعَايِ؞ ٻٜ نغِطِي نَنُکِ کٛ نَنٛتٛنْ، اَمَّا ٻٜ نَنَايِ؞»‏</verse>
				<verse number="25">سٜيْ غٛطّٛ مٛودِبّٛ دٛوکَ اُمِّي دَرِي نغَمْ فٛوندَ يٜىٰسُ، اٛ وِعِ، ‏«‏مٛودِبّٛ، کٛ حَانِ مِ وَطَ نغَمْ مِ حٜٻَ يٛنْکِ کِ رٜعَتَا؟»‏</verse>
				<verse number="26">سٜيْ يٜىٰسُ وِعِمٛ، ‏«‏کٛ وِنْدَا ندٜرْ اَتَّوْرَ؟ نٛيٜ نجَنْغِرْتَا؟»‏</verse>
				<verse number="27">اٛ نٛوتِي، اٛ وِعِ، ‏«‏ ‏‹‏يِطُ جٛومِرَاوٛ اَللَّه مَاطَ اٜ ٻٜرْندٜ مَاطَ فُو، اٜ يٛنْکِ مَاطَ فُو، اٜ سٜمْبٜ مَاطَ فُو، اٜ حَکِّيلٛ مَاطَ فُو،›‏ ندٜنْ، ‏‹‏يِطُ بَنْدِرَاوٛ مَاطَ نٛ نغِطِرْطَا حٛورٜ مَاطَ؞›‏ »‏</verse>
				<verse number="28">يٜىٰسُ وِعِمٛ، ‏«‏اَ نٛوتَکٜ بٛطُّمْ؞ وَطُ نٛنْ، ندٜنْ اَ حٜٻَيْ يٛنْکِ کِ رٜعَتَا؞»‏</verse>
				<verse number="29">اَمَّا مٛودِبّٛ دٛوکَ اٛنْ يِطِي وُرْتِنَ حٛورٜ مُوطُمْ، سٜيْ اٛ پَمِ يٜىٰسُ، اٛ وِعِ، ‏«‏مٛيٜ وٛنِ بَنْدِرَاوٛ اَمْ؟»‏</verse>
				<verse number="30">يٜىٰسُ وِعِمٛ، ‏«‏غٛطّٛ نٜطّٛ اٜ يَحَ دَغَ اُرُشَلِيمَ يَاکِ جٜرِيکٛ، سٜيْ وٛٻّٜ وُيْٻٜ تَٻِّيمٛ؞ ٻٜ ٻٛرْتِمٛ، ٻٜ نجَٻِ کٛ اٛ وٛودِ فُو، ٻٜ ڤِيِمٛ بٛطُّمْ، ٻٜ ندِلِّ، ٻٜ اَلِمٛ حَکُّندٜ يٛنْکِ اٜ مَيْدٜ؞</verse>
				<verse number="31">سٜيْ اَرْدِيطٛ دِينَ تٛکّٛيِ طَتَلْ نغَلْ؞ ندٜ اٛ يِعِ نٜطّٛ اٛنْ، اٛ سٜلِ، اٛ پَٻِّي؞</verse>
				<verse number="32">کَدِمَا، غٛطّٛ لٜىٰوِيَنْکٜىٰجٛ تٛکّٛيِ طَتَلْ نغَلْ، ندٜ اٛ وَرٛيِ تٛ نٜطّٛ اٛنْ وٛنِ، اٛ يِعِمٛ، اٛ سٜلِ، اٛ پَٻِّي؞</verse>
				<verse number="33">اَمَّا غٛطّٛ سَمَارِيَنْکٜىٰجٛ اٜ ندٜرْ يَادُ اٛ وَرٛيِ تٛ نٜطّٛ اٛنْ وٛنِ، اٛ يِعِمٛ، اٛ يُرْمِنَنِمٛ؞</verse>
				<verse number="34">اٛ يَحِ تٛ مَاکٛ، اٛ لٛوتَنِمٛ نَوْنٛوطٜ اٜ نٜبَّمْ اٜ ندِيَمْ اِنَبٛجَمْ، اٛ حَٻَّنِمٛ نَوْنٛوطٜ طٜنْ؞ ندٜنْ اٛ وَطِّنِمٛ دٛوْ مبَبَّ مَاکٛ اٛ يَارِمٛ وُرٛ تٛ طُمْ يٛٻَتَ طُمْ وَالَ، اٛ وَلِّمٛ؞</verse>
				<verse number="35">ندٜ وٜىٰتِ، سَمَارِيَنْکٜىٰجٛ اٛنْ اِتِّ شٜىٰدٜ اَجُرْفَارِ طِطِ دَغَ جِيبَ مُوطُمْ، حٛکِّ مَوْطٛ وُرٛ اٛنْ وِعِمٛ، ‏‹‏وَلُّمٛ؞ تَا مَجِّنِي شٜىٰدٜ کٛ ٻُرِ طٜعٜ، مِ يٛٻٜتٜ تٛ مِ سٛعّٛيَکٜ؞›‏ »‏</verse>
				<verse number="36">سٜيْ يٜىٰسُ پَمِ مٛودِبّٛ دٛوکَ اٛنْ وِعِ، ‏«‏مٛيٜ ندٜرْ يِمْٻٜ تَتٛ ٻٜعٜ کَمِّطَا وٛنِ بَنْدِرَاوٛ مٛ وُيْٻٜ ڤِيِ اٛنْ؟»‏</verse>
				<verse number="37">اٛ وِعِ، ‏«‏اٛنْ طٛنْ جُرْمِنَنْطٛمٛ؞»‏ سٜيْ يٜىٰسُ وِعِمٛ، ‏«‏اَنْ مَا، يَحُ نغَطَا نٛنْ؞»‏</verse>
				<verse number="38">يٜىٰسُ اٜ تٛکُّٻٜمٛ اٜ ندٜرْ يَادُ، سٜيْ اٛ نَتِّ وٛنْغٜلْ غَرِيٜلْ، غٛطّٛ دٜبّٛ بِعٜتٜىٰطٛ مَرْتَ جَٻِّيمٛ تٛ وُرٛ مُوطُمْ؞</verse>
				<verse number="39">مَرْتَ اٛنْ اٜ وٛودِ مِݧِرَاوٛ بِعٜتٜىٰطٛ مَرْيَامَ؞ مَرْيَامَ جٛوطِي حَادٜ يٜىٰسُ اٜ مٛ نَنَ اٜکِّتِنٛلْ مَاکٛ؞</verse>
				<verse number="40">اَمَّا مَرْتَ وَنِّي نغَمْ اٜ حُوَ کُوطٜ طُطّٜ؞ سٜيْ اٛ وَرِ تٛ يٜىٰسُ، اٛ وِعِ، ‏«‏مٛودِبّٛ، اَ وَنَّايِ ندٜ مِݧِرَاوٛ اَمْ اَلْدِيَمْ اٜ کُوغَلْ نغَعَلْ مِنْ تَنْ؟ وِعُمٛ اٛ اُمّٛو اٛ وَلَّيَمْ!‏»‏</verse>
				<verse number="41">اَمَّا يٜىٰسُ نٛوتِي، وِعِ، ‏«‏مَرْتَ، مَرْتَ، اَ وَنِّي حٛورٜ مَاطَ دٛوْ فِي طُطُّمْ؞</verse>
				<verse number="42">اَمَّا فِي غٛعٛ تَنْ يِطَا؞ مَرْيَامَ بٛو سُٻِي کٛ ٻُرِ وٛوطُکِ، طُمْ جَٻْتَتَاکٜ تٛ مَاکٛ؞»‏</verse>
			</chapter>
			<chapter number="11">
				<verse number="1">وٛنْدٜ ݧَلْندٜ يٜىٰسُ اٜ وَطَ دٛعَارٜ تٛ وٛنْدٜ وِغٜىٰرٜ؞ ندٜ اٛ حٜىٰݧِ دٛعَارٜ ندٜنْ، غٛعٛتٛ ندٜرْ تٛکُّٻٜمٛ وِعِمٛ، ‏«‏مٛودِبّٛ، اٜکِّتِنْمِنْ نٛ مِنْ نغَطِرْتَ دٛعَارٜ، نٛنْ نٛ يَحَيَ غَطٛووٛ بَڤْتِسْمَ اٜکِّتِنِرِ تٛکُّٻٜمٛ؞»‏</verse>
				<verse number="2">يٜىٰسُ وِعِٻٜ، ‏«‏تٛ اٛنْ نغَطَيْ دٛعَارٜ، مبِعٜىٰ، ‏‹‏يَا اَللَّه ݧَاکٛ اَمِنْ مٛ دٛوْ، اِنْدٜ مَاطَ شٜنِيندٜ مَوْنِنٜىٰ، لَامُ مَاطَ وَرَ؞</verse>
				<verse number="3">حٛکُّمِنْ کٛ مِنْ ݧَامَتَ کٛو ندٜيٜ ݧَلْندٜ؞</verse>
				<verse number="4">يَافَنَمِنْ حَکّٜىٰجِ اَمِنْ، نغَمْ مِنٛنْ مَا اٜ مِنْ نجَافَنٛو کٛو مٛيٜ غَطَنْطٛمِنْ حَکّٜ؞ تَاع اَلُ مِنْ نجَحَ تٛ مِنْ نغَطَتَ حَکّٜ؞›‏ »‏</verse>
				<verse number="5">ندٜنْ اٛ حٛکِّٻٜ مِسَالُ، اٛ وِعِ، ‏«‏تٛ غٛعٛتٛ ندٜرْ مٛوطٛنْ يَحِي تٛ حِغٛ مُوطُمْ شَکَ جٜمَّ وِعِمٛ، ‏‹‏حِغٛ، وُپَمْ مبُرٛودِحٛ تَتٛ،</verse>
				<verse number="6">نغَمْ حِغٛ اَمْ اٜ دٛوْ يَادُ يَالٛيِي وَالَ اٜ وُرٛ اَمْ، رَا بٛو مِ وَلَا کٛ کٛکَّيْمٛمِ اٛ ݧَامَ؞›‏</verse>
				<verse number="7">سٜيْ اٛ نٛوتِي دَغَ ندٜرْ سُودُ، اٛ وِعِ، ‏‹‏تَاع وَنَّمْ، نغَمْ طُمْ يَادَکٜ طُمْ مَٻِّي دَمُّغَلْ، ندٜنْ مِنْ اٜ ٻِٻّٜ اَمْ مِنْ نجَادَکٜ مِنْ ڤُکَّکٜ؞ مِ وَاوَتَا اُمَّاکِ جٛونِ مِ حٛکُّمَا غٛطُّمْ؞›‏ »‏</verse>
				<verse number="8">يٜىٰسُ وِعِ، ‏«‏اٜ مِ وِعَعٛنْ، تٛ اٛ سَلَکٜ اُمَّاکِ اٛ حٛکَّمٛ بُرٛودِ طُمْ نغَمْ حِغَاکُ، اٛ اُمّٛتٛ اٛ حٛکَّمٛطُمْ نغَمْ اٛ وَطِي کَ تٛرَاکِمٛ؞</verse>
				<verse number="9">نغَمْ نٛنْ اٜ مِ وِعَعٛنْ، تٛرٜىٰ، طُمْ حٛکَّيْعٛنْ؞ طَٻِّتٜىٰ، اٛنْ کٜٻَيْ؞ شِلْمِنٜىٰ، طُمْ مَٻِّتَنَيْعٛنْ دَمُّغَلْ؞</verse>
				<verse number="10">نغَمْ کٛو مٛيٜ تٛرِيطٛ طُمْ حٛکَّيْمٛ، طَٻُّتُطٛ بٛو حٜٻَيْ، ندٜنْ کٛو مٛيٜ شِلْمِنِيطٛ طُمْ مَٻِّتَنَيْمٛ دَمُّغَلْ؞</verse>
				<verse number="11">مٛيٜ ندٜرْ مٛوطٛنْ تٛ ٻِطّٛ مُوطُمْ تٛرَکٜمٛ لِنْغُ، اٛ حٛکَّمٛ مبٛودِ؟</verse>
				<verse number="12">کٛو بٛو تٛ اٛ تٛرَکٜمٛ ٻٛشّٛوندٜ، اٛ حٛکَّمٛ يَارٜ؟</verse>
				<verse number="13">تٛ اٛنٛنْ کَلُّٻٜ، اٛنْ اَنْدِ نٛ کٛکِّرْتٛنْ ٻِٻّٜ مٛوطٛنْ فِي بٛطُّمْ، حَکّٛ ݧَاکٛ مٛوطٛنْ مٛ دٛوْ!‏ اٛ ٻُرَيْ نٛنْ حٛکُّکِ تٛرِيٻٜمٛ رُوحُ اَللَّه؞»‏</verse>
				<verse number="14">وٛنْدٜ ݧَلْندٜ يٜىٰسُ اٜ وُرْتِنَنَ غٛطّٛ غِنّٛلْ ڤَحٛلْ؞ غَطَ غِنّٛلْ نغٛلْ وُرْتَکٜ، نٜطّٛ اٛنْ فُطِّ مٜتُکِ، سٜيْ يِمْٻٜ طُطْٻٜ کَوْرُتُٻٜ کَيْطِنِ؞</verse>
				<verse number="15">اَمَّا وٛٻّٜ مَٻّٜ مبِعِ، ‏«‏اٜ بَوْطٜ بَعَلْجَبُلْ لَامِيطٛ غِنِّ اٛ وُرْتِنِرْتَ غِنِّ»‏</verse>
				<verse number="16">وٛٻّٜ اٜ نغِطِ فٛوندُکِمٛ، نغَمْ نٛنْ ٻٜ مبِعِمٛ اٛ وَطَنَٻٜ غٛطُّمْ کَيْطِنِيطُمْ پِوٛيْطُمْ تٛ اَللَّه؞</verse>
				<verse number="17">اَمَّا يٜىٰسُ اٜ اَنْدِ کٛ وٛنِ ندٜرْ ٻٜرْطٜ مَٻّٜ، اٛ وِعِٻٜ، ‏«‏لَامُ فُو شٜنْدِيطُمْ اٜ وَݧْوَݧْتِرَ، طُمْ لَلَّيْ؞ نٛنْ مَا وُرٛ شٜنْدِينغٛ اٜ وَݧْوَݧْتِرَ، نغٛ لَلَّيْ؞</verse>
				<verse number="18">تٛ لَامُ شٜيْطَنْ سٜنْدَکٜ اٜ وَݧْوَݧْتِرَ، نٛيٜ لَامُ طُمْ دَرٛرْتٛو؟ مِ وِعُ نٛنْ نغَمْ اٛنْ مبِعَ اٜ مِ وُرْتِنَ غِنِّ اٜ سٜمْبٜ بَعَلْجَبُلْ لَامِيطٛ غِنِّ؞</verse>
				<verse number="19">تٛ اٜ مِ وُرْتِنَ غِنِّ ندٜر بَوْطٜ بَعَلْجَبُلْ، اٜ بَوْطٜ مٛيٜ تٛکُّٻٜعٛنْ مبُرْتِنِرْتَطِ؟ نغَمْ نٛنْ تٛکُّٻٜعٛنْ کٛلَّيْ اٛنْ نغَلَا غٛونغَ؞</verse>
				<verse number="20">اَمَّا، تٛ اٜ مِ وُرْتِنَ غِنِّ ندٜرْ بَوْطٜ اَللَّه، ندٜنْ لَامُ اَللَّه وَرَنِيعٛنْ؞</verse>
				<verse number="21">‏«‏تٛ نٜطّٛ شٜمْبِطّٛ جٛغَکٜ کَافَحِ رٜىٰنِي وُرٛ مُوطُمْ، وَلَا کٛ حٜٻَتَ کٛ اٛ وٛودِ فُو؞</verse>
				<verse number="22">اَمَّا، تٛ غٛطّٛ ٻُرْطٛمٛ سٜمْبٜ وَرَنِيمٛ تٜىٰتَيْ کَافَحِ کِ اٛ مَنْتٛرْتٛو کِنْ، ٻُرْطٛ مٛ سٜمْبٜ اٛنْ سٜنْدَنَيْ وٛٻّٜ جَوْدِ ندِنْ؞</verse>
				<verse number="23">‏«‏مٛ وٛنْدَا اٜ اَمْ فُو، اٛ غَݧٛ اَمْ؞ مٛ وَلَّايِيَمْ مٛٻْتُکِ فُو، اٛ شَنْکِتٛووٛ؞</verse>
				<verse number="24">‏«‏تٛ غِنّٛلْ وُرْتَکٜ ندٜرْ ٻَنْدُ نٜطّٛ، نغٛلْ يَحَيْ تٛ بِغٜىٰجٜ جٛرْطٜ اٜ نغٛلْ طَٻِّتَ تٛ نغٛلْ سِوْتٛتٛو؞ اَمَّا تٛ نغٛلْ حٜٻَايِ، سٜيْ نغٛلْ وِعَ، ‏‹‏مِ سٛعّٛتٛ وُرٛ نغٛ مبُرْتٛيِيمِ؞›‏</verse>
				<verse number="25">تٛ نغٛلْ وَرْتِي، نغٛلْ تَوِي وُرٛ نغٛنْ وُووَامَ نغٛ مٛعِّنَامَ،</verse>
				<verse number="26">سٜيْ نغٛلْ يَحَ نغٛلْ وَدّٛيَ غِنِّ جٛوٜىٰطِطِ ٻُرْطِنغٛلْ حَلُّکِ، طِ نَتَّ طِ نجٛوطٛو طٛنْ؞ ندٜنْ رٜعِرْدٜ نٜطّٛ اٛنْ ٻُرَيْ فُطّٛودٜ مَاکٛ حَلُّکِ؞»‏</verse>
				<verse number="27">ندٜ يٜىٰسُ وِعِ نٛنْ، غٛطّٛ دٜبّٛ ندٜرْ حَوْرُتُٻٜ نٛدِّ سٜمْبٜىٰ وِعِ، ‏«‏دٜبّٛ دَݧُطٛمَ کٛکُّطٛمَ مُسِنْطَا، اٛ بَرْکِطِنَاطٛ؞»‏</verse>
				<verse number="28">اَمَّا يٜىٰسُ وِعِمٛ، ‏«‏نٛنْ، اَمَّا ٻُرْٻٜ بَرْکِطِنٜىٰکِ نغٛنِ نَنٛوٻٜ وٛلْدٜ اَللَّه اٜ تٛکَّندٜ؞»‏</verse>
				<verse number="29">ندٜ يِمْٻٜ نغَطِ کَ مٛٻْتَاکِ تٛ يٜىٰسُ، اٛ وِعِٻٜ، ‏«‏يِمْٻٜ جَامَنُ طُعُمْ ٻٜ کَلُّٻٜ، اٜ ٻٜ نغِطِ حٛلّٜىٰکِ غٛطُّمْ کَيْطِنِيطُمْ، اَمَّا وَلَا کٛ طُمْ حٛلَّتَٻٜ سٜيْ نِ کٛ حٜٻُنٛو اَنَّبِ اِنُوسَ؞</verse>
				<verse number="30">کٛ حٜٻِ اَنَّبِ اِنُوسَ حٛلِّي يِمْٻٜ نِينٜبَ اَللَّه لِلٛيِمٛ، نٛنْ مَا کٛ حٜٻَتَيَمْ، مِنْ ٻِي نٜطّٛ، طُمْ حٛلَّيْ يِمْٻٜ جَامَنُ طُعُمْ اَللَّه لِلٛيِيَمْ؞</verse>
				<verse number="31">ݧَلْندٜ جَانغٛ، لَامِيطٛ لٜيْدِ فٛمْبِنَ دٜبّٛ اٛ اُمّٛدٛتٛ اٜ يِمْٻٜ جَامَنُ طُعُمْ؞ اٛ حٛلَّ کٛ يِمْٻٜ جَامَنُ طُعُمْ نغَطِ طُمْ وٛوطَا، نغَمْ کَنْکٛ اٛ وَرٛيِي دَغَ ٻَدَاکِ نَنُکِ فَامُ اَنَّبِ سُلٜيْمَانُ؞ رَا بٛو، ٻُرْطٛ اَنَّبِ سُلٜيْمَانُ طٛعٛ؞</verse>
				<verse number="32">اٜ ݧَلْندٜ جَانغٛ يِمْٻٜ نِينٜبَ مَا ٻٜ اُمّٛدٛتٛ اٜ يِمْٻٜ جَامَنُ طُعُمْ، ٻٜ کٛلَّ کٛ يِمْٻٜ جَامَنُ طُعُمْ نغَطِ طُمْ وٛوطَا، نغَمْ کَمْٻٜ ندٜ ٻٜ نَنِ وَعَجُ اَنَّبِ اِنُوسَ ٻٜ تُوبِي، رَا بٛو ٻُرْطٛ اَنَّبِ اِنُوسَ طٛعٛ؞</verse>
				<verse number="33">‏«‏وَلَا غَطَنَيْطٛ فِتِلَارُ حِيتٜ سُوطَندُ کٛو حِڤَّ تُمُّدٜ دٛوْ مَيْرُ؞ سٜيْ نِ اٛ رٜسَندُ دٛوْ دَنْکِ نغَمْ ندُ يٜيْنَنٛو نَتُّطٛ فُو؞</verse>
				<verse number="34">غِتٜ مَاطَ نغٛنِ فِتِلَارُ ٻَنْدُ مَاطَ؞ تٛ غِتٜ مَاطَ اٜ نجَمْطِ، ٻَنْدُ مَاطَ فُو حٜىٰوَيْ جَيْنغٛلْ، اَمَّا تٛ غِتٜ مَاطَ نجَمْطَا فُو، ٻَنْدُ مَاطَ حٜىٰوَيْ ݧِوْرٜ؞</verse>
				<verse number="35">فَامُ بٛطُّمْ کٛو جَيْنغٛلْ غٛنْغٛلْ ندٜرْ مَاطَ طُمْ ݧِوْرٜ؞</verse>
				<verse number="36">تٛ ٻَنْدُ مَاطَ فُو اٜ حٜىٰوِ جَيْنغٛلْ، تٛ ندُ وَلَا ݧِوْرٜ کٛو سٜطَّ، ندُ يٜيْنٛتٛ کٛو تٛيٜ نٛ جَيْنغٛلْ فِتِلَارُ يٜيْنٛرَنْتٛمَا؞»‏</verse>
				<verse number="37">يٜىٰسُ اٜ ندٜرْ مٜتُکِ سٜيْ غٛطّٛ فَارِسَنْکٜىٰجٛ وِعِمٛ اٛ يَحَ وُرٛ مُوطُمْ اٛ حِرْتٛيٛو؞ يٜىٰسُ يَحِ جٛوطِي فُطِّ ݧَامُکِ ݧَمْندُ؞</verse>
				<verse number="38">فَارِسَنْکٜىٰجٛ اٛنْ حَيْطِنِ ندٜ يِعِ يٜىٰسُ فُطِّي ݧَامُکِ ݧَمْندُ لٛوتَايِ جُوطٜ مُوطُمْ؞</verse>
				<verse number="39">سٜيْ يٜىٰسُ وِعِمٛ، ‏«‏اٛنٛنْ فَارِسَنْکٛعٜنْ اٛنْ لَيْٻَ غَطَ نجَرْدُکٛيْ مٛوطٛنْ اٜ لٜعٛيْ مٛوطٛنْ، اَمَّا ندٜرْ مٛوطٛنْ اٛنْ کٜىٰوُٻٜ نغُيْکَ اٜ حَلّٜىٰندٜ؞</verse>
				<verse number="40">اٛنٛنْ حَاݝَاٻٜ!‏ کٛو مٛيٜ اٜ اَنْدِ غَطُطٛ يَاسِ کَنْکٛ وَطِ ندٜرْ؞</verse>
				<verse number="41">نغَمْ نٛنْ کٛکّٜىٰ ٻٜ نغَلَنَا کٛ وٛنِ ندٜرْ جَرْدُطٜ اٜ لٜعٛيْ مٛوطٛنْ، ندٜنْ طٜ فُو طٜ لَاٻَنَيْعٛنْ؞</verse>
				<verse number="42">‏«‏اٛنْ مبٛنِي، اٛنٛنْ فَارِسَنْکٛعٜنْ، نغَمْ اٛنْ کٛکِّي اَللَّه جَکَّ حَاکٛحٛيْ نجٛنْغٜتٜىٰکٛيْ، اَمَّا اٛنْ نغَطَنْتَا يِمْٻٜ کٛ حَانِ، اٛنْ نغَلَا يِدّٜ اَللَّه؞ طُعُمْ تَتُمْ اٜ حَانِ نغَطٛنْطُمْ، اَمَّا تٛع اٛنْ اَلُ وَطُکِ کٛ حٛرِي؞</verse>
				<verse number="43">‏«‏اٛنْ مبٛنِي، اٛنٛنْ فَارِسَنْکٛعٜنْ، نغَمْ اٛنْ نغِطِ جٛوطَاکِ دٛوْ جٛوطٛرْلٜ مَوْٻٜ ندٜرْ شُوطِ دٛعَارٜ، اٛنْ نغِطِ حٛوْنِرٜىٰکِ مَنْغُ ندٜرْ لُومٛ؞</verse>
				<verse number="44">اٛنْ مبٛنِي!‏ اٛنْ نَنْدِ اٜ غٜنَالٜ طٜ نغِعَتَاکٜ، يِمْٻٜ اٜ تٛکَّ دٛوْ مَاجٜ اَنْدَا؞»‏</verse>
				<verse number="45">غٛعٛتٛ ندٜرْ مٛودِٻّٜ اَتَّوْرَ وِعِ يٜىٰسُ، ‏«‏مٛودِبّٛ، ندٜ مبِيطَا نٛنْ، مِنٛنْ مَا اَ حُطِيمِنْ!‏»‏</verse>
				<verse number="46">يٜىٰسُ وِعِ، ‏«‏اٛنْ مبٛنِي، اٛنٛنْ مَا مٛودِٻّٜ اَتَّوْرَ، نغَمْ اٛنْ نجٛوَنَ يِمْٻٜ دٛݝْلٜ تٜدُّطٜ، اَمَّا اٛنٛنْ کٛو کٛولٜلْ غٛعٛ اٛنْ نغَطَتَا مبَلّٛنْٻٜ؞</verse>
				<verse number="47">اٛنْ مبٛنِي!‏ نغَمْ اٛنْ مَحَ غٜنَالٜ بٛطّٜ طٜ سِفْتٛرْکِ اَنَّبٛعٜنْ ٻٜ مَامَاجِ مٛوطٛنْ مبَرِ؞</verse>
				<verse number="48">نٛنْ حٛلِّي کٛ مَامَعٜنْ مٛوطٛنْ نغَطِ وٜلِيعٛنْ، نغَمْ ٻٜ مبَرِي اَنَّبٛعٜنْ، اٛنٛنْ بٛو اٛنْ مَحَنِ اَنَّبٛعٜنْ ٻٜنْ غٜنَالٜ؞</verse>
				<verse number="49">کَنْجُمْ وَطِ اَللَّه وِعِ ندٜرْ اَنْدَلْ مُوطُمْ، ‏‹‏مِ لِلَنَيْٻٜ اَنَّبٛعٜنْ اٜ لِلَاٻٜ، ٻٜ مبَرَ وٛٻّٜ ٻٜ تٛرَّ وٛٻّٜ؞›‏</verse>
				<verse number="50">نغَمْ نٛنْ پِيپَمْ اَنَّبٛعٜنْ ندُفَاطَمْ دَغَ فُطّٛودٜ دُونِيَارُ، طُمْ طَٻِّتَيْطَمْ تٛ جُوطٜ يِمْٻٜ جَامَنُ طُعُمْ،</verse>
				<verse number="51">دَغَ پِيپَمْ حَبِيلَ حَا يَاکِ پِيپَمْ اَنَّبِ جَکَارِيَ بَرَاطٛ حَکُّندٜ سُودُ جٛومِرَاوٛ اٜ سَکِّرْدٜ؞ اٜ مِ وِعَعٛنْ غٛونغَ، پِيپَمْجِ طِنْ طٛنْ فُو طُمْ طَٻِّتَيْطِ تٛ جُوطٜ يِمْٻٜ جَامَنُ طُعُمْ؞</verse>
				<verse number="52">‏«‏اٛنْ مبٛنِي، اٛنٛنْ مٛودِٻّٜ اَتَّوْرَ، نغَمْ اٛنْ نجٛغَکٜ مَٻِّتِرْغٜلْ دَمُّغَلْ اَنْدَلْ، اٛنٛنْ اٛنْ نَتَّايِ، اٛنْ اَلَايِ وٛٻّٜ نَتِّ؞»‏</verse>
				<verse number="53">ندٜ يٜىٰسُ اَلِ طٛنْ، مٛودِٻّٜ اَتَّوْرَ اٜ فَارِسَنْکٛعٜنْ ٻٜرْطٜ مَٻّٜ مٜتِّ دٛوْ مَاکٛ، ٻٜ نغَطِ کَ پَمُکِمٛ پَمْطٜ دٛوْ فِي طُطُّمْ،</verse>
				<verse number="54">نغَمْ ٻٜ نَنَ اٛ وِعِي غٛطُّمْ کٛ حَانَا، ٻٜ کٜٻَ کٛ ٻٜ نَنْغِرْتَمٛ؞</verse>
			</chapter>
			<chapter number="12">
				<verse number="1">اٜ شَرٜلْ نغٜلْ، يِمْٻٜ طُطْٻٜ مٛٻْتِي حَا ٻٜ نغَطِ کَ يَٻْيَٻْتِرْکِ؞ يٜىٰسُ وِعِ تٛکُّٻٜمٛ، ‏«‏ڤَامٜىٰ تٛع نغَرْتٛنْ بٛ فَارِسَنْکٛعٜنْ نغَمْ ٻٜ مُنَافُکِعٜنْ؞</verse>
				<verse number="2">وَلَا غٛطُّمْ اٛمْبَاطُمْ طُمْ اٛمْتَتَاکٜ، نٛنْ مَا وَلَا غٛطُّمْ شُوطِيطُمْ طُمْ سُورِتَتَاکٜ؞</verse>
				<verse number="3">کٛ مبِيطٛنْ ندٜرْ ݧِوْرٜ فُو، طُمْ نَنَيْطُمْ ݧَلَوْمَ، نٛنْ مَا کٛ مٜتُطٛنْ اٜ سُوطٜ، طُمْ مٜتَيْطُمْ اٜ نجَيْرِ؞</verse>
				<verse number="4">‏«‏اٜ مِ وِعَعٛنْ، اٛنٛنْ حِغٛوٻٜ اَمْ، تٛع اٛنْ کُلُ وَرٛوٻٜ ٻَنْدُ نٜطّٛ، غَطَ طٛنْ ٻٜ مبَاوَتَا وَطُکِ غٛطُّمْ؞</verse>
				<verse number="5">اَمَّا مِ وِعَيْعٛنْ مٛ کُلٛتٛنْ؞ کُلٜىٰ اٛنْ طٛنْ بَاوَيْطٛ وَرْکِعٛنْ غَطَ طٛنْ اٛ وَطَعٛنْ ندٜرْ وُرٛ حِيتٜ، اٜ مِ وِعَعٛنْ، کَنْکٛ کُلٛتٛنْ!‏</verse>
				<verse number="6">‏«‏نَاع شٛلٛيْ نجٛوٛيْ اٜ شٛورٜىٰ جَمْطٜ طِطِ؟ فُو اٜ نٛنْ اَللَّه يٜجِّتَتَا کٛو غٛعٛتٜلْ مَاکٛيْ؞</verse>
				<verse number="7">کٛو غَاسَ کٛعٜ مٛوطٛنْ مَا فُو کَ لِمَامَ؞ تٛع اٛنْ کُلُ، اٛنْ ٻُرِي شٛلٛيْ طُطْکٛيْ؞</verse>
				<verse number="8">‏«‏اٜ مِ وِعَعٛنْ، جَٻُطٛيَمْ يٜىٰسٛ يِمْٻٜ فُو، مِنْ ٻِي نٜطّٛ، مِ جَٻَيْمٛ يٜىٰسٛ مَلَاعِکَعٜنْ اَللَّه؞</verse>
				<verse number="9">اَمَّا غَݧُطٛيَمْ يٜىٰسٛ يِمْٻٜ، مِ وَݧَيْمٛ يٜىٰسٛ مَلَاعِکَعٜنْ اَللَّه؞</verse>
				<verse number="10">‏«‏فُو بِعُطٛ کٛ وٛوطَا دٛوْ ٻِي نٜطّٛ، طُمْ وَاوَيْ يَافَنَاکِمٛ؞ اَمَّا فُو بِعُطٛ کٛ وٛوطَا دٛوْ رُوحُ اَللَّه، اٛ يَافَنْتَاکٜ؞</verse>
				<verse number="11">‏«‏تٛ يِمْٻٜ نجَارِيعٛنْ يٜىٰسٛ مَوْٻٜ اٜ لَامِيٻٜ، تٛع اٛنْ نغَنُّ دٛوْ نٛ مبُرْتِنِرْتٛنْ کٛعٜ مٛوطٛنْ کٛو کٛ مبِعٛتٛنْ؞</verse>
				<verse number="12">نغَمْ رُوحُ اَللَّه اٜکِّتِنَيْعٛنْ اٜ شَرٜلْ نغٜلْ کٛ حَانِ مبِعٛنْ؞»‏</verse>
				<verse number="13">غٛطّٛ ندٜرْ حَوْرُتُٻٜ وِعِمٛ، ‏«‏مٛودِبّٛ، وِعُ مَوْنِرَاوٛ اَمْ سٜنْدِدَ ندٛنُ اٜ اَمْ؞»‏</verse>
				<verse number="14">اَمَّا يٜىٰسُ وِعِمٛ، ‏«‏حِغٛ!‏ مٛيٜ لَمْنِيَمْ دٛوْ مٛوطٛنْ؟ مٛيٜ وَرْتِرِيَمْ شٜنْدَنَيْطٛعٛنْ ندٛنُ؟»‏</verse>
				<verse number="15">ندٜنْ اٛ وِعِٻٜ، ‏«‏ڤَامٜىٰ!‏ نغٛطِّتٜىٰ يِدّٜ جَوْدِ دُونِيَارُ، نغَمْ حٜٻُکِ جَوْدِ حٛکَّتَا نٜطّٛ يٛنْکِ؞»‏</verse>
				<verse number="16">اٛ حٛکِّٻٜ مِسَالُ طُعُمْ، اٛ وِعِ، ‏«‏نغٜسَ غٛطّٛ دِسْکُطٛ يٜىٰطِي نَاع سٜطَّ؞</verse>
				<verse number="17">اٛ وِعِ حٛورٜ مَاکٛ، ‏‹‏کٛ نغَطَيْمِ؟ مِ وَلَا تٛ ندٜسَيْمِ کٛ ندٜمُمِ؞›‏</verse>
				<verse number="18">اٛ وِعِ، ‏‹‏يَوَّا!‏ مِ حٜٻْتِي کٛ نغَطَيْمِ، مِ ڤُسَيْ شُوطِ رٜسُکِ ݧَمْندُ اَمْ، مِ مَحَ غٛطِّ ٻُرْطِطِ مَنْغُ، مِ مٛٻْتَ ݧَمْندُ اَمْ اٜ جَوْدِ اَمْ فُو ندٜرْ مَاجِ؞</verse>
				<verse number="19">مِ وِعَ حٛورٜ اَمْ ‏«‏اَ وٛودِ فِي طُطُّمْ بٛطُّمْ کٜپَيْطُمَّ دُوٻِ طُطِّ؞ سِوْتَ، ݧَامَا، نجَرَا، نَنَا بٜلْطُمْ؞»‏ ›‏</verse>
				<verse number="20">اَمَّا اَللَّه وِعِمٛ، ‏‹‏اَ کَاݝَاطٛ!‏ ندٜرْ جٜمَّارٜ ندٜعٜ طُمْ حٛشَّيْ يٛنْکِ مَاطَ؞ مٛيٜ رٛنَتَ کٛ مٛٻْتَنْطَا حٛورٜ مَاطَ؟›‏ »‏</verse>
				<verse number="21">سٜيْ يٜىٰسُ وِعِٻٜ، ‏«‏کٛو مٛيٜ مٛٻْتَنْطٛ حٛورٜ مُوطُمْ جَوْدِ دُونِيَارُ، ندٜنْ وَلَا کٛ اٛ رٜسِ تٛ اَللَّه، نٛنْ حٜٻَتَمٛ؞»‏</verse>
				<verse number="22">غَطَ طٛنْ، يٜىٰسُ وِعِ تٛکُّٻٜمٛ، ‏«‏نغَمْ نٛنْ اٜ مِ وِعَعٛنْ، تٛع اٛنْ نغَنُّ دٛوْ جٛنْدٜ مٛوطٛنْ، وَاتٛ دٛوْ کٛ ݧَامٛتٛنْ کٛو کٛ نجَرٛتٛنْ کٛو کٛ ٻٛرْنٛتٛوطٛنْ؞</verse>
				<verse number="23">نغَمْ يٛنْکِ ٻُرِي ݧَمْندُ، ٻَنْدُ بٛو ٻُرِي کٛلْتٜ؞</verse>
				<verse number="24">ندَارٜىٰ دَوْلٜ؞ طٜ اَاوَتَا، طٜ ڤٜعَّتَا، طٜ نغَلَا سُودُ تٛ طٜ مٛٻْتَتَ ݧَمْندُ کٛو تٛ طٜ ندٜسَتَ غٛطُّمْ؛ فُو اٜ نٛنْ اَللَّه اٜ ݧَمْنَطٜ؞ اٛنْ ٻُرِي شٛلِّ دَرَجَ!‏</verse>
				<verse number="25">مٛيٜ ندٜرْ مٛوطٛنْ تٛ وَنِّي وَاوَتَ ٻٜيْدَنْکِ حٛورٜ مُوطُمْ شَرٜلْ سٜطَّ ندٜرْ بَلْطٜ مُوطُمْ؟</verse>
				<verse number="26">تٛ اٛنْ مبَاوَتَا وَطُکِ فِي ڤَمَرُمْ طُعُمْ، کٛ وَطَتَ اٛنْ نغَنَّ اٜ کٛ حٛرِي؟</verse>
				<verse number="27">ندَارٜىٰ ڤِنْدِ نٛ مَوْنِرْتَ؞ ندِ حُوَتَا، ندِ سَݧَتَا کٛلْتٜ؞ فُو اٜ نٛنْ، اٜ مِ وِعَعٛنْ، اَنَّبِ سُلٜيْمَانُ فُو اٜ رِسْکُ مُوطُمْ مٜىٰطَايِ مٛعِّتِنَاکِ بٛ ڤِنْدِ وٛعٛيْرِ ندِعِ؞</verse>
				<verse number="28">تٛ اَللَّه اٜ مٛعِّتِنِرَ ڤِنْدِ لَدّٜ نِحِ، حَنْدٜ اٜ ندِ طٛنْ، جَانغٛ ندِ وُلٜىٰ، حَکّٛ اٛنٛنْ، اٛ ٻُرَيْ نٛنْ ٻٛرْنُکِعٛنْ، اٛنٛنْ کٛولِيٻٜمٛ سٜطَّ؞</verse>
				<verse number="29">‏«‏ندٜنْ تٛع اٛنْ نغَطُ ٻٜرْطٜ مٛوطٛنْ دٛوْ کٛ ݧَامَتٛنْ کٛو بٛو کٛ نجَرٛتٛنْ؞ تٛع اٛنْ نغَنُّ کٛعٜ مٛوطٛنْ دٛوْ مَاجُمْ؞</verse>
				<verse number="30">نغَمْ اِرِ طُمْ طٛنْ فِي يِمْٻٜ دُونِيَارُ طَٻِّتَتَ؞ ݧَاکٛ مٛوطٛنْ مٛ دٛوْ اٜ اَنْدِ اٛنْ نغِطِ فِي طُمْ طٛنْ؞</verse>
				<verse number="31">اَمَّا طَٻِّتٜىٰ لَامُ مَاکٛ، ندٜنْ طُمْ ٻٜيْدَنَيْعٛنْ فِي طُعُمْ؞</verse>
				<verse number="32">‏«‏اٛنٛنْ اٛرْندٜ اَمْ ڤَمَرْدٜ، تٛع اٛنْ کُلُ، نغَمْ ݧَاکٛ مٛوطٛنْ مٛ دٛوْ اٜ نَنَ بٜلْطُمْ حٛکُّکِعٛنْ لَامُ مُوطُمْ؞</verse>
				<verse number="33">شٛورٜىٰ کٛ نغٛودُطٛنْ، کٛکّٛنْ ٻٜ نغَلَنَا شٜىٰدٜ طٜنْ؞ ندٜسَنٜىٰ کٛعٜ مٛوطٛنْ جَوْدِ ندِ وٛنَّتَاکٛ، جَوْدِ ندِ دٛوْ ندِ رٜعَتَا؞ تٛنْ غُجّٛ ٻَدَّتَاکٛندِ، ندٜنْ وَلَا مٛوپُ ݧَامَيْنغُندِ؞</verse>
				<verse number="34">نغَمْ تٛ جَوْدِ مَاطَ وٛنِ، تٛنْ ٻٜرْندٜ مَاطَ مَا سٛعّٛتٛو؞</verse>
				<verse number="35">‏«‏تَادٜىٰ شِرْيٛوطٛنْ نغَمْ کُوغَلْ اَللَّه، اَلْدٜىٰ فِتِلَاجِ مٛوطٛنْ اٜ حِيتٜ،</verse>
				<verse number="36">بٛ مَشُّٻٜ کٜطِيٻٜ جٛومُ وُرٛ مَٻّٜ وَرْتٛيَ دَغَ حُمْتٛ تٜىٰغَلْ، نغَمْ تٛ اٛ وَرْتٛيِي اٛ سِلْمِنَکٜ، طٛنْ اٜ طٛنْ ٻٜ مَٻِّتَنَمٛ دَمُّغَلْ؞</verse>
				<verse number="37">ٻٜ بَرْکِطِنَاٻٜ مَشُّٻٜ ٻٜ جٛومُ وُرٛ مَٻّٜ تَوِ اٜ ندٜىٰنَ تٛ اٛ وَرْتٛيِي؞ اٜ مِ وِعَعٛنْ غٛونغَ، اٛ تَادٛتٛ نغَمْ کُوغَلْ، اٛ جٛطِّنَٻٜ، اٛ وَدَّنَٻٜ ݧَمْندُ؞</verse>
				<verse number="38">تٛ اٛ وَرْتٛيِي شَکَ جٜمَّ کٛو فَجِرِ، مَشُّٻٜ ٻٜ اٛ تَوِ اٜ ٻٜ شِرْيِ، ٻٜ بَرْکِطِنَاٻٜ؞</verse>
				<verse number="39">اَمَّا اَنْدٜىٰ طُعُمْ، دَا جٛومُ وُرٛ اٜ اَنْدِ شَرٜلْ کٛ غُجّٛ وَرَتَ، اٛ اَلَتَا اٛ نَتَّنَمٛ وُرٛ؞</verse>
				<verse number="40">اٛنٛنْ مَا دٛولٜ نجٛوطٛوطٛنْ اٛنْ شِرْيِي نغَمْ اٜ شَرٜلْ نغٜلْ اٛنْ اَنْدَا ٻِي نٜطّٛ وَرَتَ؞»‏</verse>
				<verse number="41">بِيتُرُسْ وِعِ، ‏«‏مٛودِبّٛ، اَ وِعَ مِسَالُ طُعُمْ نغَمْ مِنٛنْ تَنْ کٛو نغَمْ کٛو مٛيٜ؟»‏</verse>
				<verse number="42">يٜىٰسُ نٛوتِي وِعِ، ‏«‏مٛيٜ وٛنِ کُوٛووٛ مٛ غٛونغَ مٛ فَامُ، مٛ جٛومُ وُرٛ مُوطُمْ يٛوِ دٛوْ مَشُّٻٜ مُوطُمْ، نغَمْ اٛ حٛکَّٻٜ ݧَمْندُ ندٜرْ شَرٜلْ؟</verse>
				<verse number="43">اٛ بَرْکِطِنَاطٛ مَشُّطٛ مٛ جٛومُ وُرٛ مُوطُمْ وَرْتِ تَوِ اٜ مٛ وَطَ نٛنْ؞</verse>
				<verse number="44">اٜ مِ وِعَعٛنْ غٛونغَ، جٛومُ وُرٛ اٛنْ يٛوَيْمٛ دٛوْ جَوْدِ مُوطُمْ فُو؞</verse>
				<verse number="45">اَمَّا تٛ مَشُّطٛ اٛنْ وِعِي حٛورٜ مُوطُمْ، ‏‹‏جٛومُ وُرٛ اَمْ وَرْتَتَا جٛونِ،›‏ سٜيْ اٛ فُطِّ فِيُکِ مَشُّٻٜ وٛرْٻٜ اٜ رٜوْٻٜ اٜ مٛ ݧَامَ اٜ مٛ يَرَ نجَرُ نَا حٛورٜ مَاکٛ وَيْلِتَکٜ؞</verse>
				<verse number="46">جٛومُ وُرٛ اٛنْ وَرْتَيْ اٜ ݧَلْندٜ ندٜ مَشُّطٛ اٛنْ کَمَّاکِ اٜ شَرٜلْ نغٜلْ اٛ اَنْدَا، اٛ فِيَيْمٛ بٛطُّمْ اٛ وَطَمٛ ندٜرْ ٻٜ نغَلَا غٛونغَ؞</verse>
				<verse number="47">‏«‏مَشُّطٛ اَنْدُطٛ کٛ جٛومُ وُرٛ مُوطُمْ يِطِ اٛ وَطَ، اَمَّا اٛ سِرْيَاکِ کٛو بٛو اٛ وَطَايِ کٛ جٛومُ وُرٛ اٛنْ يِطِ، طُمْ فِيَيْمٛ بٛطُّمْ؞</verse>
				<verse number="48">اَمَّا مَشُّطٛ مٛ اَنْدَا کٛ جٛومُ وُرٛ مُوطُمْ يِطِ اٛ وَطَ، تٛ اٛ وَطِي فِي کَلُّطُمْ، طُمْ فِيَيْمٛ سٜطَّ؞ فُو کٛکَّاطٛ طُطُّمْ، طُطُّمْ طُمْ طَٻِّتَتَ تٛ مَاکٛ؞ فُو تَمْبِنَاطٛ طُطُّمْ، اٛ پَمٜتٜىٰطٛ کٛ ٻُرِ طُطْکِ؞</verse>
				<verse number="49">‏«‏حِيتٜ نغَرٛيْمِ وَطُکِ ندٜرْ دُونِيَارُ، اٜ يِدّٜ اَمْ نغٜ حُٻّٜىٰ جٛونِ؞</verse>
				<verse number="50">اَمَّا اٜ وٛودِ بَڤْتِسْمَ طُمْ نغَطَنْتٜىٰمِ، مِ وَنِّي نَا طُمْ وَطَنِييَمْطُمْ؞</verse>
				<verse number="51">اٛنْ کَمِّي مِ وَرٛيِ وَدَّنْکِ دُونِيَارُ جٛنْدٜ جَمْ؟ اٜ مِ وِعَعٛنْ، نَاع نٛنْ، اَمَّا سٜنْدُکِ يِمْٻٜ نغَدُّمِ؞</verse>
				<verse number="52">دَغَ جٛونِ طُمْ تَوَيْ يِمْٻٜ نجٛوٛ ندٜرْ وُرٛ غٛعٛ ٻٜ کُوشِندِرَا، تَتٛ اُمَّنْتٛ طِطٛ، طِطٛ اُمَّنْتٛ تَتٛ؞</verse>
				<verse number="53">ݧَاکٛ سٜنْدِرَيْ اٜ ٻِطّٛ مُوطُمْ، ٻِطّٛ اٛنْ مَا سٜنْدِرَيْ اٜ ݧَاکٛ مُوطُمْ؞ اِنَّ سٜنْدِرَيْ اٜ ٻِطّٛ مُوطُمْ دٜبّٛ، ٻِطّٛ اٛنْ مَا سٜنْدِرَيْ اٜ اِنَّ مُوطُمْ؞ اٜسِرَاوٛ مَا سٜنْدِرَيْ اٜ اٜسِرَاوٛ مُوطُمْ؞»‏</verse>
				<verse number="54">يٜىٰسُ وِعِ حَوْرُتُٻٜ، ‏«‏تٛ اٛنْ نغِعِي دُولٜ اٜ اُمّٛيٛو دَغَ حِرْنَ، طٛنْ اٜ طٛنْ اٛنْ مبِعَيْ، ‏‹‏ندِيَمْ تٛٻَيْ،›‏ سٜيْ طَمْ تٛٻَ بٛو؞</verse>
				<verse number="55">تٛ حٜنْدُ فٛمْبِنَ اُمّٛيَکٜ، اٛنْ مبِعَيْ، ‏‹‏طُمْ وَطَيْ نغُلٜىٰنغَ،›‏ سٜيْ طُمْ وَطَ بٛو؞</verse>
				<verse number="56">اٛنٛنْ مُنَافُکِعٜنْ!‏ اٛنْ مبَاوِ رَارُکِ کٛ وٛنِ اٜ لٜيْدِ اٜ کٛ وٛنِ اٜ دٛوْ اَنْدٛنْ کٛ وَطَتَ، اَمَّا نغَمْ طُمٜ اٛنْ مبَاوَتَا فَامُکِ کٛ وَطَتَ اٜ شَرٜلْ نغٜعٜلْ؟</verse>
				<verse number="57">‏«‏نغَمْ طُمٜ اٛنْ مبَاوَتَا سُٻَنْکِ کٛعٜ مٛوطٛنْ کٛ حَانِ؟</verse>
				<verse number="58">تَا يَادَ اٜ غُلّٛيِيطٛمَ يٜىٰسٛ لَامُ، طَٻُّتُ شِرْيٛوتِرٛنْ دٛوْ طَتَلْ؞ تٛ نَاع نٛنْ، اٛ يَارٜتٜ يٜىٰسٛ غَطٛووٛ کِيتَ، غَطٛووٛ کِيتَ وَطُمَا ندٜرْ جُوطٜ تَادِيٻٜ ٻٜ مَٻُّمَا ندٜرْ سُودُ شُرَلْ؞</verse>
				<verse number="59">اٜ مِ وِعُمَا، اَ وُرْتَتَاکٛ نَا اَ يٛٻِي فُو شٜىٰدٜ طٜ طُمْ تٛکَّتَمَ کٛو اَنِينِيٜلْ حٛرَتَاکٛ؞»‏</verse>
			</chapter>
			<chapter number="13">
				<verse number="1">اٜ شَرٜلْ نغٜلْ اٜ وٛودِ وٛٻّٜ طٛنْ بِعُٻٜ يٜىٰسُ کٛ حٜٻِ وٛٻّٜ غَلِلَنْکٛعٜنْ؞ غَلِلَنْکٛعٜنْ ٻٜنْ اٜ کِرْسَنَ اَللَّه شَکِّرِ، سٜيْ بِلَاتُسْ غٛمْنَاجٛ وَطِ طُمْ وَرِٻٜ حَا پِيپَمْ مَٻّٜ حَوْتِي اٜ پِيپَمْ کٛ ٻٜ شَکِّ؞</verse>
				<verse number="2">يٜىٰسُ نٛوتِي وِعِٻٜ، ‏«‏اٛنْ کَمّٛو غَلِلَنْکٛعٜنْ ٻٜنْ طٛنْ ٻُرِي غَلِلَنْکٛعٜنْ کٛرِيٻٜ فُو حَکّٜ نغَمْ ٻٜ تٛرِّرَامَ نِحِ؟</verse>
				<verse number="3">اٜ مِ وِعَعٛنْ، نَاع نٛنْ!‏ اَمَّا تٛ نَاع اٛنْ تُوبُ، اٛنٛنْ مَا اٛنْ فُو اٛنْ کَلْکٜتٜىٰٻٜ؞</verse>
				<verse number="4">کٛو مَا يِمْٻٜ سَڤّٛ اٜ نجٛوٜىٰتَتٛ مَيْٻٜ شَرٜلْ کٛ سُودُ تٛوْندُ ندُ سِلُوَمْ يَنِ دٛوْ مَٻّٜ، اٛنْ کَمّٛو ٻٜ ٻُرِي يِمْٻٜ کٛرِيٻٜ جٛوطِيٻٜ ندٜرْ اُرُشَلِيمَ فُو وَطُکِ حَکّٜ؟</verse>
				<verse number="5">اٜ مِ وِعَعٛنْ، نَاع نٛنْ!‏ اَمَّا تٛ نَاع اٛنْ تُوبُ، اٛنٛنْ مَا نٛنْ کَلْکِرْتٛنْ؞»‏</verse>
				<verse number="6">سٜيْ اٛ حٛکِّ مِسَالُ طُعُمْ، اٛ وِعِ، ‏«‏غٛطّٛ نٜطّٛ اٜ وٛودِ لٜکِّ اِبِّ ندٜرْ نغٜسَ مُوطُمْ، اٛ يَحِ اٛ يِعَ کٛو اٜ کِ وٛودِ ٻِکّٛيْ، اَمَّا اٛ تَوِ کِ وَلَنَا؞</verse>
				<verse number="7">نغَمْ نٛنْ اٛ وِعِ نٜطّٛ کُوَنٛووٛمٛ تٛ نغٜسَ کَنْ، ‏‹‏رَا، دُوٻِ تَتِ اٜ مِ وَرَ طَٻُّتُکِ اِبّٜ دٛوْ اِبِّ کِعِ، اَمَّا مِ حٜٻَتَا؞ فٜعُّکِ!‏ نغَمْ طُمٜ کِ سُرَتَ لٜيْدِ اٜ مٜىٰرٜ؟›‏</verse>
				<verse number="8">کُوٛووٛ تٛ نغٜسَ کَنْ وِعِمٛ، ‏‹‏جٛومُ وُرٛ، ٻٜيْدَنْکِ ندُنْغُ غٛعٛ، مِ مٛعِّنَنَکِ لٜيْدِ، مِ وَطَنَکِ نغٛوبَارِ؞</verse>
				<verse number="9">تٛ کِ رِمِي ٻِکّٛيْ حِتَاندٜ غَرَيْندٜ، تٛو، وٛوطِي، اَمَّا تٛ کِ رِمَايِ، سٜيْ ڤٜعَّاکِ؞›‏ »‏</verse>
				<verse number="10">وٛنْدٜ ݧَلْندٜ سِوْتَارٜ يٜىٰسُ اٜ اٜکِّتِنَ ندٜرْ سُودُ دٛعَارٜ؞</verse>
				<verse number="11">اٜ وٛودِ دٜبّٛ طٛنْ غِنّٛلْ اٜ حَٻِّمٛ دُوٻِ سَڤّٛ اٜ جٛوٜىٰتَتِ، اٜ نغٛلْ تُرْنِمٛ، کٛو حٛورٜ مَاکٛ اٛ وَاوَتَا پٜفْتُکِ؞</verse>
				<verse number="12">ندٜ يٜىٰسُ يِعِمٛ، نٛدِّمٛ حَادٜ، وِعِمٛ، ‏«‏بَنْدِرَاوٛ، اَ حٛيِي دَغَ ݧَوُ مَاطَ؞»‏</verse>
				<verse number="13">يٜىٰسُ يٛوِ جُوطٜ مُوطُمْ دٛوْ مَاکٛ، طٛنْ اٜ طٛنْ اٛ ٻَنْتِي اٛ فُطِّ مَنْتُکِ اَللَّه؞</verse>
				<verse number="14">ٻٜرْندٜ اَرْدِيطٛ سُودُ دٛعَارٜ ندُنْ مٜتِّ نغَمْ يٜىٰسُ يَمْطِتِنِي غٛطّٛ ݧَلْندٜ سِوْتَارٜ؞ نغَمْ مَاجُمْ اٛ وِعِ يِمْٻٜ، ‏«‏اٜ وٛودِ بَلْطٜ جٛوٜىٰغٛعٛ نغَمْ کُوطٜ، نغَرٜىٰ طُمْ يَمْطِتِنَعٛنْ ندٜرْ بَلْطٜ طٜنْ، نَاع نِ ندٜرْ ݧَلْندٜ سِوْتَارٜ؞»‏</verse>
				<verse number="15">سٜيْ يٜىٰسُ نٛوتِي وِعِمٛ، ‏«‏اٛنٛنْ مُنَافُکِعٜنْ!‏ نَاع کٛو مٛيٜ مٛوطٛنْ اٜ فِتَّ نغَارِ مُوطُمْ کٛو مبَبَّ مُوطُمْ ندٜرْ ݧَلْندٜ سِوْتَارٜ يَرْنٛيَنغَ؟</verse>
				<verse number="16">اٛعٛ دٜبّٛ تَانُ اِبْرَاهِمْ، مٛ شٜيْطَنْ حَٻِّ دُوٻِ سَڤّٛ اٜ جٛوٜىٰتَتِ، حَانَا اٛ فِتّٜىٰ ݧَلْندٜ سِوْتَارٜ؟»‏</verse>
				<verse number="17">ندٜ اٛ وِعِ نٛنْ، وَݧْوَݧْٻٜ مَاکٛ فُو شٜمْتِ، اَمَّا يِمْٻٜ نَنِ بٜلْطُمْ اٜ فِي کَيْطِنِيطُمْ فُو طُمْ اٛ وَطَتَ؞</verse>
				<verse number="18">ندٜنْ يٜىٰسُ وِعِ، ‏«‏طُمٜ لَامُ اَللَّه نَنْدِ؟ کٛ نَنْدِنَيْمِطُمْ؟</verse>
				<verse number="19">لَامُ اَللَّه اٜ نَنْدِ اٜ غَبّٜلْ مَسْتَتْ نغٜلْ غٛطّٛ حٛشِّ اَاوِ ندٜرْ نغٜسَ مُوطُمْ؞ غَبّٜلْ نغٜلْ فُطِ، وَرْتِ لٜغّٜلْ، شٛلِّ نغَطِ شَٻّٜ دٛوْ لِشٜ مَاکِ؞»‏</verse>
				<verse number="20">اٛ وِعِ کَدِنْ، ‏«‏طُمٜ نَنْدِنَيْمِ لَامُ اَللَّه؟</verse>
				<verse number="21">اٜ طُمْ نَنْدِ اٜ پُوفِنِرْطُمْ طُمْ غٛطّٛ دٜبّٛ حٛشِّ لَنْشِندِرِ اٜ شٛنْدِ اَلْکَمَارِ ڤٛوندِرْکٛيْ تَتٛيْ ندِ فُو ندِ پُوفِ؞»‏</verse>
				<verse number="22">يٜىٰسُ اٜ يَحَ اُرُشَلِيمَ اٛ تٛکِّ غَرِيجٜ اٜ نغَرِحٛيْ اٜ مٛ اٜکِّتِنَ؞</verse>
				<verse number="23">غٛطّٛ پَمِمٛ وِعِ، ‏«‏مٛودِبّٛ، يِمْٻٜ سٜطَّ تَنْ کِسَتَ؟»‏ اٛ وِعِٻٜ،</verse>
				<verse number="24">‏«‏ندُرْوٜىٰ نَتِّرٛنْ تٛ دَمُّغَلْ ٻِطِّينغَلْ، نغَمْ اٜ مِ وِعَعٛنْ، طُطْٻٜ ندٛولَيْ نغَمْ نَتَّ اَمَّا ٻٜ مبَاوَتَا؞</verse>
				<verse number="25">تٛ جٛومُ وُرٛ نغٛنْ اُمَّکٜ مَٻِّي دَمُّغَلْ نغَلْ، اٛنْ ندَرٛتٛ يَاسِ اٛنْ ڤِيَ دَمُّغَلْ نغَلْ اٛنْ تٛرٛو اٛنْ مبِعَ، ‏‹‏مٛودِبّٛ، مَٻِّتَنْمِنْ دَمُّغَلْ!‏›‏ اَمَّا اٛ وِعَيْعٛنْ، ‏‹‏مِ اَنْدَاعٛنْ، مِ اَنْدَا تٛ پِوٛيْطٛنْ؞›‏</verse>
				<verse number="26">ندٜنْ اٛنْ مبِعَيْ، ‏‹‏مِنْ ݧَمْدِي، مِنْ نجَرْدِي اٜ مَاطَ، اَ اٜکِّتِنِي ندٜرْ غَرِيجٜ اَمِنْ؞›‏</verse>
				<verse number="27">اَمَّا اٛ وِعَيْ، ‏‹‏اٜ مِ وِعَعٛنْ، مِ اَنْدَاعٛنْ، مِ اَنْدَا تٛ پِوٛيْطٛنْ؞ شٜنْدِرٜىٰ اٜ اَمْ، اٛنٛنْ کَلُّٻٜ؞›‏</verse>
				<verse number="28">تٛ اٛنْ نغِعِي اِبْرَاهِمْ اٜ اِشِيَاکُ اٜ يَاکُبُ اٜ اَنَّبٛعٜنْ فُو ندٜرْ لَامُ اَللَّه، اَمَّا اٛنٛنْ اٛنْ مبُرْتِنَامَ، اٛنْ مبٛيَيْ ݧٜرْپِندِرٛنْ ݧِيپٜ؞</verse>
				<verse number="29">يِمْٻٜ نَاع يَحُودَنْکٛعٜنْ نغَرَيْ دَغَ فُونَ اٜ حِرْنَ اٜ وٛيْلَ اٜ فٛمْبِنَ ٻٜ نجٛوطٛو ٻٜ ݧَامَ ݧَمْندُ حُمْتٛ ندٜرْ لَامُ اَللَّه؞</verse>
				<verse number="30">رَطُّمْ، وٛٻّٜ شَکِتِيٻٜ ٻٜ نغَرْتَيْ اَرْتُٻٜ، ندٜنْ وٛٻّٜ اَرْتُٻٜ ٻٜ نغَرْتَيْ شَکِتٛتٛوٻٜ؞»‏</verse>
				<verse number="31">اٜ شَرٜلْ نغٜلْ، وٛٻّٜ فَارِسَنْکٛعٜنْ نغَرِ تٛ يٜىٰسُ مبِعِمٛ، ‏«‏اَلُ طٛعٛ نغَمْ حِرُدُسْ اٜ يِطِ وَرْمَا؞»‏</verse>
				<verse number="32">اٛ وِعِٻٜ، ‏«‏نجَحٜىٰ مبِعٛنْ دِلَارُ ندُنْ طٛنْ، ‏‹‏رَطُّمْ، حَنْدٜ اٜ جَانغٛ مِ وُرْتِنَيْ غِنِّ مِ يَمْطِتِنَيْ ٻٜ نجَمْطَا؞ اٜ ݧَلْندٜ تَتَوْرٜ مِ يٛتِّنَيْ کُوغَلْ اَمْ؞›‏</verse>
				<verse number="33">فُو اٜ نٛنْ، دٛولٜ مِ نَنْغَ لَاوٛلْ حَنْدٜ اٜ جَانغٛ اٜ فَٻِّ جَانغٛ، نغَمْ حَانَا طُمْ وَرَ اَنَّبِيجٛ بَنْݧٜ سٜيْ ندٜرْ اُرُشَلِيمَ؞</verse>
				<verse number="34">‏«‏جَلَّ اُرُشَلِيمَ، اُرُشَلِيمَ اَ وَرِي اَنَّبٛعٜنْ، اَ وَرْدِي لِلٛيَاٻٜ تٛ مَاطَ اٜ کَاپٜ!‏ ندٜ طُطُّمْ اٜ مِ يِطِ مٛٻْتُکِ يِمْٻٜ مَاطَ نٛ غٜرٛوغَلْ مٛٻْتِرْتَ ٻِکّٛيْ مَاغَلْ لٜيْ بِيٜىٰلِ مَاغَلْ، اَمَّا اَ جَٻَايِ؞</verse>
				<verse number="35">رَطُّمْ، اَللَّه اَلَنَيْعٛنْ وُرٛ شٜنِينغٛ مٛوطٛنْ؞ اٜ مِ وِعَعٛنْ، اٛنْ ڤُطِّتَتَا نغِعٛنْيَمْ، نَا ݧَلْندٜ ندٜ مبِيطٛنْ، ‏‹‏اٛ بَرْکِطِنَاطٛ، غَرٛيْطٛ ندٜرْ اِنْدٜ جٛومِرَاوٛ؞›‏ »‏</verse>
			</chapter>
			<chapter number="14">
				<verse number="1">وٛنْدٜ ݧَلْندٜ سِوْتَارٜ يٜىٰسُ يَحِ وُرٛ غٛعٛتٛ ندٜرْ اَرْدِيٻٜ فَارِسَنْکٛعٜنْ نغَمْ اٛ ݧَامَ ݧَمْندُ؞ سٜيْ ٻٜ نغَطِ کَ رَارُکِمٛ، کٛو اٛ وَطَيْ کٛ ٻٜ کٜٻَتَ ٻٜ نَنْغِرَمٛ؞</verse>
				<verse number="2">حَادٜ مَاکٛ اٜ وٛودِ غٛطّٛ غٛرْکٛ غٛودُطٛ ݧَوُ ٻُدِّ؞</verse>
				<verse number="3">يٜىٰسُ پَمِ فَارِسَنْکٛعٜنْ اٜ مٛودِٻّٜ اَتَّوْرَ اٛ وِعِ، ‏«‏دٛوکَ جَٻِي طُمْ يَمْطِتِنَ نٜطّٛ ݧَلْندٜ سِوْتَارٜ کٛ اَاعَ؟»‏</verse>
				<verse number="4">اَمَّا ٻٜ نٛوتَاکِ؞ سٜيْ يٜىٰسُ مٜىٰمِ ݧَوْطٛ اٛنْ يَمْطِتِنِمٛ، وِعِمٛ اٛ دِلَّ؞</verse>
				<verse number="5">ندٜنْ اٛ پَمِٻٜ، اٛ وِعِ، ‏«‏مٛيٜ ندٜرْ مٛوطٛنْ تٛ ٻِطّٛ مُوطُمْ کٛو نغَارِ مُوطُمْ يَنِي ندٜرْ ٻُنْدُ ݧَلْندٜ سِوْتَارٜ اِتّٛيْتَامٛ طٛنْ اٜ طٛنْ؟»‏</verse>
				<verse number="6">ٻٜ کٜٻَايِ کٛ ٻٜ مبِعِمٛ؞</verse>
				<verse number="7">ندٜ يٜىٰسُ فَامِ کُمْڤِتَاٻٜ ݧَامُکِ ݧَمْندُ طٛنْ فُو اٜ شُٻَ جٛوطَاکِ تٛ مَوْٻٜ نجٛوطٛتٛو، اٛ حٛکِّٻٜ مِسَالُ طُعُمْ، اٛ وِعِ،</verse>
				<verse number="8">‏«‏تٛ غٛطّٛ حُمْڤِتِيمَ حُمْتٛ، تَاع جٛوطَ تٛ مَوْٻٜ نجٛوطٛتٛو؞ طُمْ غَطٛتٛوطُمْ اٛ حُمْڤِتِي غٛطّٛ ٻُرْطٛمَ مَنْغُ؞</verse>
				<verse number="9">ندٜنْ کُمْڤِتٛيْطٛمَ اٛنْ اٛ وَرٛيَيْ اٛ وِعُمَا، ‏‹‏اُمَّ نٜطّٛ اٛعٛ جٛوطٛو؞›‏ نغَمْ نٛنْ بٛو اَ سٜمْتَيْ، نجٛوطٛطَا تٛ جٛوطٛرْغَلْ شَکِتِينغَلْ؞</verse>
				<verse number="10">اَمَّا تٛ طُمْ حُمْڤِتِيمَ، جٛوطَ تٛ جٛوطٛرْغَلْ شَکِتِينغَلْ، نغَمْ تٛ کُمْڤِتٛيْطٛمَ وَرٛيِ، اٛ وِعٜتٜ، ‏‹‏حِغٛ، اُمَّ، نجٛوطٛيٛطَا دٛوْ جٛوطٛرْغَلْ مَوْٻٜ؞›‏ نٛنْ حٛکّٜتٜ مَنْغُ يٜىٰسٛ غَرٛيْٻٜ طٛنْ فُو؞</verse>
				<verse number="11">نغَمْ مَوْنِنْطٛ حٛورٜ مُوطُمْ فُو اٛ لٜسْنٜتٜىٰطٛ، لٜسْنِنْطٛ حٛورٜ مُوطُمْ بٛو اٛ مَوْنِنْتٜىٰطٛ؞»‏</verse>
				<verse number="12">ندٜنْ اٛ وِعِ کُمْڤِتٛيْطٛمٛ، ‏«‏تَا حُمْڤِتَيْ يِمْٻٜ حُمْتٛ تٛ وُرٛ مَاطَ، تَاع حُمْڤُتُ حِغٛوٻٜ مَاطَ تَنْ، کٛو مَوْنِرَاٻٜ اٜ مِݧِرَاٻٜ مَاطَ تَنْ، کٛو بَنْدِرَاٻٜ مَاطَ تَنْ، کٛو ٻٜ کٜدُّطَا رِسْکُٻٜ؞ نغَمْ ٻٜ کُمْڤِتٜتٜ کَمْٻٜ مَا، ٻٜ نغَاتَنْمَا کٛ نغَطَنْطَاٻٜ؞</verse>
				<verse number="13">اَمَّا تَا وٛودِ حُمْتٛ، حُمْڤُتُ ٻٜ نغَلَنَا، اٜ جَرَاٻٜ، اٜ غُرْغُعٜنْ، اٜ وُمْٻٜ؞</verse>
				<verse number="14">طُمْ بَرْکِطِنْتٜ، نغَمْ ٻٜ مبَاوَتَا وَاتَنْکِمَ کٛ نغَطَنْطَاٻٜ؞ اَللَّه وَاتَنْتٜ ݧَلْندٜ جَانغٛ، ݧَلْندٜ ندٜ اٛ اُمِّنْتَ مَيْٻٜ غَطُٻٜ جٛنْدٜ وٛوطُندٜ؞»‏</verse>
				<verse number="15">ندٜ غٛطّٛ ندٜرْ جٛوطٛدِيٻٜ اٜ مَاکٛ نَنِ نٛنْ، اٛ وِعِ يٜىٰسُ، ‏«‏نٜطّٛ ݧَامٛووٛ ݧَمْندُ ندٜرْ لَامُ اَللَّه اٛ بَرْکِطِنَاطٛ!‏»‏</verse>
				<verse number="16">سٜيْ يٜىٰسُ وِعِمٛ، ‏«‏اٜ وٛودِ غٛطّٛ نٜطّٛ شِرْيِيطٛ حُمْتٛ مَنْغٛ اٛ حُمْڤِتِ يِمْٻٜ طُطْٻٜ؞</verse>
				<verse number="17">ندٜ شَرٜلْ حُمْتٛ نغٛنْ وَطِ، اٛ لِلِ مَشُّطٛ مَاکٛ وِعٛيَ کُمْڤِتَاٻٜ ٻٜنْ، ‏‹‏نغَرٛيٜىٰ، کٛو طُمٜ سِرْيَامَ!‏›‏</verse>
				<verse number="18">اَمَّا ٻٜ فُو ٻٜ نغَطِ کَ طَٻُّتُکِ نٛ ٻٜ شَلٛرْتٛو نغَمْ ٻٜ نغِطَا يَاکِ؞ اَرَنْدٜىٰجٛ اٛنْ وِعِمٛ، ‏‹‏مِ سٛودِي نغٜسَ، دٛولٜ مِ يَحَ مِ يِعَکَ؞ وَطُ مُݧَلْ، مِ حٜٻَتَا يَاکِ؞›‏</verse>
				<verse number="19">طِطَٻٛ وِعِمٛ، ‏‹‏مِ سٛودِي نَعِ دٜمٛوجِ کَنْجِ سَڤّٛ، اٜ مِ يِطِ يَاکِ مِ فٛوندَطِ جٛونِ؞ وَطُ مُݧَلْ مِ حٜٻَتَا يَاکِ؞›‏</verse>
				<verse number="20">نٛنْ تَتَٻٛ مَا وِعِ، ‏‹‏مِ نٜىٰٻَايِ کٛ تٜعُمِ، نغَمْ نٛنْ مِ حٜٻَتَا يَاکِ؞›‏</verse>
				<verse number="21">مَشُّطٛ اٛنْ سٛعِّي وِعِ جٛومُ وُرٛ مُوطُمْ کٛو طُمٜ؞ ٻٜرْندٜ جٛومُ وُرٛ اٛنْ مٜتِّ، اٛ وِعِ مَشُّطٛ اٛنْ، ‏‹‏يَوْنُ نجَحَا دٛوْ طَتٜ مَوْطٜ اٜ طَتٜ ڤَمَرٜ ندٜرْ غَرِيرِ، نٛدَّنٛوَايَمْ ٻٜ نغَلَنَا، اٜ جَرَاٻٜ، اٜ وُمْٻٜ، اٜ غُرْغُعٜنْ؞›‏</verse>
				<verse number="22">غَطَ مَشُّطٛ اٛنْ وَرْتٛيِي وِعِ جٛومُ وُرٛ مُوطُمْ، ‏‹‏کٛ مبِيطَا طُمْ وَطَ وَطَامَ، اَمَّا فُو اٜ نٛنْ نجَيْرِ اٜ حٛرِي؞›‏</verse>
				<verse number="23">سٜيْ جٛومُ وُرٛ اٛنْ وِعِ مَشُّطٛ اٛنْ، ‏‹‏يَحُ دٛوْ طَتٜ مَوْطٜ اٜ طَتٜ ڤَمَرٜ غَطَ غَرِيرِ، نٛدَّا يِمْٻٜ نغَرٛيَ نَتَّ وُرٛ اَمْ نغَمْ نغٛ حٜىٰوَ؞</verse>
				<verse number="24">اٜ مِ وِعَعٛنْ، ندٜرْ کُمْڤِتَاٻٜ اَرَنْدٜعٜنْ وَلَا ݧَامَيْطٛ ݧَمْندُ حُمْتٛ اَمْ؞›‏ »‏</verse>
				<verse number="25">وٛنْدٜ ݧَلْندٜ يِمْٻٜ طُطْٻٜ اٜ نجَادَ اٜ يٜىٰسُ؞ سٜيْ اٛ رَارِٻٜ اٛ وِعِ،</verse>
				<verse number="26">‏«‏غَرٛيْطٛ تٛ اَمْ فُو تٛ ٻُرَايِ يِطُکِيَمْ دٛوْ ݧَاکٛ مُوطُمْ اٜ مَدُوجٛ مُوطُمْ اٜ دٜبّٛ مُوطُمْ اٜ ٻِٻّٜ مُوطُمْ اٜ مَوْنِرَاٻٜ اٜ مِݧِرَاٻٜ مُوطُمْ ‑ حَا مَا اٜ يٛنْکِ مُوطُمْ، اٛ وَاوَتَا وَرْتُکِ تٛکُّطٛيَمْ؞</verse>
				<verse number="27">کٛو مٛيٜ تٛ حٛشَّايِ غَافَانغَلْ مُوطُمْ تٛکِّيَمْ وَاوَتَا وَرْتُکِ تٛکُّطٛيَمْ؞</verse>
				<verse number="28">مِسَالُ، تٛ غٛطّٛ مٛوطٛنْ اٜ يِطِ مَحُکِ وُرٛ مَنْغٛ، اَيْ اَرَنْدٜ اٛ جٛوطٛتٛ تَوْ اٛ لِمَ کٛ اٛ مَجِّنْتَ، اٛ يِعَ کٛو اٜ مٛ وٛودِ کٛ حٜپَتَمٛ اٛ يٛتِّنَنْغٛ؞</verse>
				<verse number="29">تٛ نَاع نٛنْ، تٛ اٛ فُطِّي مَحُکِنغٛ اٛ وَاوَتَا يٛتِّنْکِنغٛ، غِعُطٛنغٛ فُو جَلَيْمٛ</verse>
				<verse number="30">وِعَ، ‏‹‏رَا نٜطّٛ اٛعٛ فُطِّي مَحُکِ، اَمَّا اٛ وَاوَايِ يٛتِّنْکِ؞›‏</verse>
				<verse number="31">کٛو بٛو تٛ لَامِيطٛ غٛودُطٛ سٛوجِعٜنْ 10,000 حٛنِدَيْ اٜ لَامِيطٛ غَرٛيْطٛ حٛنَمٛ اٜ سٛوجِعٜنْ 20,000، اَرَنْدٜ اٛ جٛوطٛتٛ تَوْ اٛ يِعَ کٛو اٜ مٛ وٛودِ سٜمْبٜ حٛنُدُکِ اٜ مَاکٛ؞</verse>
				<verse number="32">تٛ اٛ يِعِي اٛ وَاوَتَا، اٛ لِلَيْ لِلَاٻٜ تٛ غَرَيْطٛ اٛنْ کٛ اٛ يٛتّٛ، نغَمْ ٻٜ طَٻِّتَ سِرْيٛوتِرْکِ اٜ مَاکٛ؞</verse>
				<verse number="33">نٛنْ مَا، کٛو مٛيٜ تٛ سٜنْدِرَايِ اٜ کٛ وٛودِ فُو وَاوَتَا وَرْتُکِ تٛکُّطٛيَمْ؞</verse>
				<verse number="34">‏«‏لَمْطَمْ طُمْ فِي بٛطُّمْ، اَمَّا تٛ بٜلْطُمْ مَاجَمْ اِتَّکٜ، کٛ وَرْتِرْتَ بٜلْطُمْ مَاجَمْ؟</verse>
				<verse number="35">وَلَا کٛ طَمْ وَطٜتٜىٰ؞ طَمْ نَفَتَا غٛطُّمْ، سٜيْ نِ طَمْ رُفٜىٰ؞ غٛودُطٛ نٛڤِّ نَنٛوجِ فُو نَنَ!‏»‏</verse>
			</chapter>
			<chapter number="15">
				<verse number="1">وٛنْدٜ ݧَلْندٜ جَٻٛوٻٜ شٜىٰدٜ لٜيْدِ اٜ غَطٛوٻٜ حَکّٜ نغَرِ تٛ يٜىٰسُ نغَمْ ٻٜ نَنَ کٛ اٛ وِعَتَ؞</verse>
				<verse number="2">اَمَّا فَارِسَنْکٛعٜنْ اٜ مٛودِٻّٜ اَتَّوْرَ نغَطِ کَ مٜتِتَاکِ اٜ ٻٜ مبِعَ، ‏«‏نٜطّٛ اٛعٛ اٜ جَٻّٛو غَطٛوٻٜ حَکّٜ حَا مَا اٜ مٛ ݧَمْدَ اٜ مَٻّٜ؞»‏</verse>
				<verse number="3">سٜيْ يٜىٰسُ حٛکِّٻٜ مِسَالُ طُعُمْ، وِعِ،</verse>
				<verse number="4">‏«‏تٛ غٛطّٛ ندٜرْ مٛوطٛنْ اٜ وٛودِ بَالِ 100، غٛعٛ ندٜرْ بَالِ طِنْ مَجِّي، اٛ اَلَيْ کٛرِيطِ اٜ ندُرَ ندٜرْ لَدّٜ، اٛ طَٻِّتٛيَ مَجُّنغَ نغَنْ نَا اٛ حٜٻْتِينغَ؞</verse>
				<verse number="5">تٛ اٛ حٜٻْتٛيِينغَ، اٛ نَنَيْ بٜلْطُمْ اٛ تٛوٛيَنغَ اٜ دَاندٜ مَاکٛ؞</verse>
				<verse number="6">تٛ اٛ سٛعَّکٜ وُرٛ، اٛ نٛدَّيْ حِغٛوٻٜ مَاکٛ اٜ ٻٜ اٛ حٜدِّ، اٛ وِعَٻٜ، ‏‹‏مبَلّٜىٰيَمْ نَنْکِ بٜلْطُمْ نغَمْ مِ حٜٻْتِي مبَالَ اَمْ مَجُّنٛونغَ؞›‏</verse>
				<verse number="7">اٜ مِ وِعَعٛنْ، بٛ نٛنْ طُمْ ٻُرَيْ نَنْکِ بٜلْطُمْ اٜ تٛنْ دٛوْ تٛ غَطٛووٛ حَکّٜ غٛعٛتٛ تُوبِي سٛعَّکٜ تٛ اَللَّه، دٛوْ يِمْٻٜ 99 ݧُمٛوٻٜ نغَلَا حَکّٜ؞</verse>
				<verse number="8">‏«‏مِسَالُ، تٛ دٜبّٛ اٜ وٛودِ جَمْطٜ سَڤّٛ طٜ اَجُرْفَارِ، غٛعٛ مَجِّي، اَيْ اٛ وَطَيْ حِيتٜ اٜ فِتِلَارُ، اٛ وُووَ وُرٛ نغٛنْ، اٛ طَٻِّتَ اٜ سٜىٰسٜ‑سٜىٰسٜ کٛو تٛيٜ نَا اٛ حٜٻْتِي يَمْندٜ مَجُّندٜ ندٜنْ؞</verse>
				<verse number="9">تٛ اٛ حٜٻْتِيندٜ، اٛ نٛدَّيْ حِغٛوٻٜ مَاکٛ اٜ ٻٜ اٛ حٜدِّ، اٛ وِعَٻٜ، ‏‹‏مبَلّٜىٰيَمْ نَنْکِ بٜلْطُمْ، نغَمْ مِ حٜٻْتِي يَمْندٜ اَمْ مَجُّنٛوندٜ؞›‏</verse>
				<verse number="10">اٜ مِ وِعَعٛنْ، بٛ نٛنْ مَلَاعِکَعٜنْ نَنِرْتَ بٜلْطُمْ يٜىٰسٛ اَللَّه تٛ غَطٛووٛ حَکّٜ غٛعٛتٛ اَلِي وَطُکِ حَکّٜ سٛعَّکٜ تٛ اَللَّه؞»‏</verse>
				<verse number="11">کَدِمَا اٛ وِعِ، ‏«‏اٜ وٛودِ غٛطّٛ نٜطّٛ غٛودُطٛ ٻِٻّٜ طِطٛ؞</verse>
				<verse number="12">ڤَمَرٛ اٛنْ وِعِ ݧَاکٛ مُوطُمْ، ‏‹‏بَڤَّ، حٛکَّمْ ندٛنُ اَمْ؞›‏ سٜيْ ݧَاکٛ اٛنْ سٜنْدَنِٻٜ جَوْدِ مُوطُمْ؞</verse>
				<verse number="13">غَطَ بَلْطٜ سٜطَّ، ڤَمَرٛ اٛنْ حَوْتِ کٛ وٛودِ فُو، اٛ يَحِ لٜيْدِ نغٛطُّندِ، تٛنْ اٛ لَلِّنِ جَوْدِ مَاکٛ ندٜرْ جٛنْدٜ مٜىٰرٜ؞</verse>
				<verse number="14">غَطَ اٛ لَلِّنِي جَوْدِ ندِنْ فُو، طُمْ وَطِ وٜىٰلٛ کَلُّنغٛ ندٜرْ لٜيْدِ ندِنْ، اٛ وَرْتِ مٛ وَلَا کٛو طُمٜ؞</verse>
				<verse number="15">نغَمْ نٛنْ اٛ يَحِ اٛ حُوَنَ غٛطّٛ نٜطّٛ لٜيْدِ ندِنْ، نٜطّٛ اٛنْ يَارِمٛ تٛ اَلَدٜىٰجِ مَاکٛ حٛکِّمٛ کُوغَلْ ݧَمْنُکِطِ؞</verse>
				<verse number="16">کَيٜىٰجٛ اٛنْ اٜ يِطُنٛو تٛ اٛ حٜٻَيْنٛ اٛ ݧَامَ ݧَمْندُ اَلَدٜىٰجِ، اَمَّا وَلَا کٛکُّطٛمٛ غٛطُّمْ؞</verse>
				<verse number="17">ندٜ حَکِّيلٛ مَاکٛ وَرْتِ، اٛ وِعِ ندٜرْ ٻٜرْندٜ مَاکٛ، ‏‹‏کُوَنٛوٻٜ ݧَاکٛ اَمْ اٜ نغٛودِ ݧَمْندُ کٜپَيْندُٻٜ حَا ندُ حٛرٛو، اَمَّا مِنْ بٛو اٜ مِ طٛعٛ وٜىٰلٛ ٻَدَکٜ وَرْکِيَمْ؞</verse>
				<verse number="18">مِ سٛعّٛتٛ تٛ ݧَاکٛ اَمْ، مِ وِعَمٛ، ‏«‏بَڤَّ، مِ وَطِي حَکّٜ يٜىٰسٛ اَللَّه اٜ يٜىٰسٛ مَاطَ؞</verse>
				<verse number="19">مِ حٜوْتَايِ طُمْ نٛدَّيَمْ ٻِطّٛ مَاطَ، اٜ مِ تٛرٛمَا اَلَمْ مِ وَرْتَ غٛعٛتٛ ندٜرْ کُوَنٛوٻٜمَ؞»‏ ›‏</verse>
				<verse number="20">سٜيْ اٛ اُمِّي اٛ سٛعِّي تٛ ݧَاکٛ مَاکٛ؞ ‏«‏کٛ اٛ يٛتّٛو وُرٛ نغٛنْ، ݧَاکٛ مَاکٛ يِعِمٛ يُرْمِنَنِمٛ، دٛغِّ وُوندٛيِيمٛ جَٻِّيمٛ بٛطُّمْ؞</verse>
				<verse number="21">ٻِطّٛ اٛنْ وِعِمٛ، ‏‹‏بَڤَّ، مِ وَطِي حَکّٜ يٜىٰسٛ اَللَّه اٜ يٜىٰسٛ مَاطَ، جٛونِ مِ حٜوْتَايِ طُمْ نٛدَّيَمْ ٻِطّٛ مَاطَ؞›‏</verse>
				<verse number="22">اَمَّا ݧَاکٛ اٛنْ وِعِ مَشُّٻٜ مُوطُمْ، ‏‹‏نجَوْنٜىٰ نغَدّٛنْ لِمْشٜ ٻُرْطٜ وٛوطُکِ، ٻٛرْنٛنْمٛ؞ نغَطَنٜىٰمٛ جَبَّارٜ اٜ حٛوندُ مَاکٛ اٜ ڤَطٜ اٜ کٛيْطٜ مَاکٛ؞</verse>
				<verse number="23">نغَدّٜىٰ نغَارِ ڤَيْندِ، کِرْسٛنْدِ، ݧَامٜنْ نَنٜنْ بٜلْطُمْ،</verse>
				<verse number="24">نغَمْ ٻِطّٛ اَمْ اٛعٛ، اٛ مَايِينٛ، اَمَّا اٛ اُمَّکٜ، اٛ مَجِّينٛ، اَمَّا اٛ حٜٻْتَامَ!‏›‏ سٜيْ ٻٜ ڤُطِّ ݧَامُکِ، اٜ ٻٜ نَنَ بٜلْطُمْ؞</verse>
				<verse number="25">‏«‏اٜ شَرٜلْ نغٜلْ مَوْنِرَاوٛ اٛنْ اٜ تٛنْ نغٜسَ؞ سٜيْ اٜ مٛ وَرْتٛيَ، ندٜ اٛ ٻَدِي وُرٛ، اٛ نَنِ اٜ طُمْ فِيَ بَوْطِ اٜ طُمْ وَمَ؞</verse>
				<verse number="26">سٜيْ اٛ نٛدِّ غٛعٛتٛ ندٜرْ مَشُّٻٜ اٛ پَمِمٛ، اٛ وِعِ، ‏‹‏کٛ وَنْغِ؟›‏</verse>
				<verse number="27">مَشُّطٛ اٛنْ وِعِمٛ، ‏‹‏مِݧِرَاوٛ مَاطَ وَرْتِ، ݧَاکٛ مَاطَ بٛو حِرْسِي نغَارِ ڤَيْندِ نغَمْ اٛ وَرْتِي جَمْ کٛو کٛ يَنِمٛ؞›‏</verse>
				<verse number="28">ٻٜرْندٜ مَوْنِرَاوٛ اٛنْ مٜتِّ اٛ سَلِي نَتُّکِ وُرٛ نغٛنْ؞ ݧَاکٛ اٛنْ وُرْتٛيِي تٛرِيمٛ اٛ نَتَّ؞</verse>
				<verse number="29">اَمَّا اٛ وِعِ ݧَاکٛ اٛنْ، ‏‹‏رَا، دُوٻِ طُطِّ اٜ مِ حُوَنْمَا بٛ مَشُّطٛ، مِ مٜىٰطَايِ سَلَاکِ کٛ مبِيطَايَمْ، اَمَّا فُو اٜ نٛنْ اَ مٜىٰطَايِ حٛکُّکِيَمْ کٛو دَمْنغٜلْ غٛعٜلْ نغَمْ مِ نَنْدَ بٜلْطُمْ اٜ حِغٛوٻٜ اَمْ؞</verse>
				<verse number="30">اَمَّا ندٜ ٻِطّٛ مَاطَ اٛعٛ وَرْتٛيِ، ݧَامُطٛ جَوْدِ مَاطَ دٛوْ تٛکُّکِ رٜوْٻٜ، اَ حِرْسَنِيمٛ نغَارِ ڤَيْندِ؞›‏</verse>
				<verse number="31">‏«‏ݧَاکٛ اٛنْ وِعِمٛ، ‏‹‏ٻِطّٛ اَمْ، اَنْ اَ وٛنْدِ اٜ اَمْ کٛو ندٜيٜ، کٛ نغٛودُمِ فُو اَنْ جٜيِطُمْ؞</verse>
				<verse number="32">اٜ حَانِ نَنٜنْ بٜلْطُمْ، نغَمْ مِݧِرَاوٛ مَاطَ اٛعٛ اٛ مَايِينٛ، اَمَّا جٛونِ اٛ اُمَّکٜ، اٛ مَجِّينٛ، اَمَّا جٛونِ اٛ حٜٻْتَامَ؞›‏ »‏</verse>
			</chapter>
			<chapter number="16">
				<verse number="1">يٜىٰسُ وِعِ تٛکُّٻٜمٛ، ‏«‏اٜ وٛودِ غٛطّٛ دِسْکُطٛ جٛوُطٛ غٛطّٛ دٛوْ جَوْدِ مُوطُمْ نغَمْ فَامَنَنْدِ؞ غٛطّٛ وِعِ دِسْکُطٛ اٛنْ، ‏‹‏اٛنْ طٛنْ مٛ نجٛوْطَا دٛوْ جَوْدِ مَاطَ اٜ مٛ وٛنَّندِ؞›‏</verse>
				<verse number="2">نغَمْ نٛنْ دِسْکُطٛ اٛنْ نٛدِّمٛ، وِعِمٛ، ‏‹‏کٛ نَنَيْمِ دٛوْ مَاطَ نِحِ؟ وِعَمْ نٛ نجٛغٛرِطَا جَوْدِ اَمْ نغَمْ دَغَ جٛونِ مِ اِتّٜتٜ دٛوْ جَوْدِ اَمْ؞›‏</verse>
				<verse number="3">ڤَامَنٛووٛ جَوْدِ اٛنْ وِعِ ندٜرْ ٻٜرْندٜ مُوطُمْ، ‏‹‏نٛ نغَطَيْمِ جٛونِ؟ رَا جٛومُ وُرٛ اَمْ رِيوَيْيَمْ دٛوْ کُوغَلْ نغَعَلْ، رَا بٛو مِ وَلَا سٜمْبٜ رٜمُکِ، مِ سٜمْتَيْ بٛو تٛرَاکِ؞</verse>
				<verse number="4">يَوَّا!‏ جٛونِ اٜ مِ اَنْدِ نٛ نغَطَيْمِ نغَمْ يِمْٻٜ نجَٻَيَمْ ندٜرْ غُرٜىٰجٜ مَٻّٜ تٛ مِ رِيوَامَ دَغَ کُوغَلْ نغَعَلْ؞›‏</verse>
				<verse number="5">سٜيْ اٛ لِلَنِ ٻٜ جٛومُ وُرٛ مَاکٛ تٛکَّتَ ݧَمَاندٜ، اٛ وِعِ اَرَنْدٜىٰجٛ، ‏‹‏نٛ جٛومُ وُرٛ اَمْ تٛکَّتَمَ؟›‏</verse>
				<verse number="6">اٛ وِعِمٛ، ‏‹‏ڤَالِ نٜبَّمْ جَيْتُنْ 800 تٛکّٜتٜىٰمِ؞›‏ ڤَامَنٛووٛ جَوْدِ اٛنْ وِعِمٛ، ‏‹‏جَٻُ طٜرٜوٛلْ ݧَمَاندٜ مَاطَ، يَوْنُ وِنْدُ 400؞›‏</verse>
				<verse number="7">ندٜنْ اٛ وِعِ طِطَٻٛ اٛنْ، ‏‹‏اَنْ بٛو، نٛيٜ تٛکّٜتٜطَا؟›‏ اٛ وِعِمٛ، ‏‹‏بُحُوجِ اَلْکَمَارِ 1,000 تٛکّٜتٜىٰمِ؞›‏ اٛ وِعِمٛ، ‏‹‏جَٻُ طٜرٜوٛلْ ݧَمَاندٜ مَاطَ وِنْدُ بُحُوجِ 800؞›‏</verse>
				<verse number="8">جٛومُ وُرٛ اٛنْ مَنِ ڤَامَنٛووٛ جَوْدِ مٛ وَلَا غٛونغَ اٛنْ، نغَمْ اٜ مٛ وٛودِ پٛيْرٜ؞ مِ حٛکُّعٛنْ مِسَالُ طُعُمْ نغَمْ اَنْدٛنْ يِمْٻٜ ٻٜ تٛکَّايِ اَللَّه ٻُرِي يِمْٻٜ تٛکُّٻٜمٛ پٛيْرٜ دٛوْ فِي دُونِيَارُ؞</verse>
				<verse number="9">‏«‏اٜ مِ وِعَعٛنْ، کُوتِرٜىٰ جَوْدِ دُونِيَارُ نغَمْ کٜٻٛنْ حِغٛوٻٜ، نغَمْ تٛ جَوْدِ ندِنْ رٜعِي، طُمْ جَٻَعٛنْ ندٜرْ وُرٛ اَللَّه نغٛ حَا اَبَدَا؞</verse>
				<verse number="10">فُو غَطُطٛ کٛ حَانِ اٜ فِي سٜطَّ، اٛ وَطَيْ کٛ حَانِ اٜ فِي طُطُّمْ؞ نٛنْ مَا مٛ وَلَا غٛونغَ دٛوْ فِي سٜطَّ وَطَتَا غٛونغَ دٛوْ فِي طُطُّمْ؞</verse>
				<verse number="11">تٛ اٛنْ نغَلَا غٛونغَ اٜ جٛغَاکِ جَوْدِ دُونِيَارُ، مٛيٜ حٛولٛتٛوعٛنْ اٜ جٛغَاکِ جَوْدِ غٛونغَارِ؟</verse>
				<verse number="12">تٛ اٛنْ نجٛغٛرَاکِ جَوْدِ غٛطّٛ غٛونغَ، مٛيٜ حٛکَّتَعٛنْ کٛ وَرْتَتَ طُمْ مٛوطٛنْ؟</verse>
				<verse number="13">‏«‏وَلَا مَشُّطٛ بَاوَيْطٛ جَغَّنَاکِ جٛومُ وُرٛعٜنْ طِطٛ؞ کٛو اٛ وَݧَ غٛعٛتٛ اٛ يِطَ غٛعٛتٛ، کٛو اٛ مَوْنِنَ غٛعٛتٛ اٛ يَوَنَ غٛعٛتٛ؞ نٛنْ اٛنٛنْ مَا اٛنْ مبَاوَتَا جَغَّنَاکِ اَللَّه اٜ جَغَّنَاکِ جَوْدِ شَرٜلْ غٛعٛ؞»‏</verse>
				<verse number="14">ندٜ فَارِسَنْکٛعٜنْ نَنِ فُو کٛ اٛ وِعِ، ٻٜ طُرْتِيمٛ نغَمْ ٻٜ غِطْٻٜ شٜىٰدٜ؞</verse>
				<verse number="15">اٛ وِعِٻٜ، ‏«‏اٛنٛنْ نغٛنِ کٛلّٛوٻٜ کٛعٜ مٛوطٛنْ اٛنْ غَطٛوٻٜ کٛ حَانِ يٜىٰسٛ يِمْٻٜ، اَمَّا اَللَّه اٜ اَنْدِ ٻٜرْطٜ مٛوطٛنْ؞ نغَمْ کٛ يِمْٻٜ مَوْنِنْتَ اٜ حَرْمِنِ يٜىٰسٛ اَللَّه؞</verse>
				<verse number="16">‏«‏اَتَّوْرَ اٜ دٜفْتٜ اَنَّبٛعٜنْ نغٛنِ کٛ طُمْ وَعَجِنْتَ حَا شَرٜلْ يَحَيَ غَطٛووٛ بَڤْتِسْمَ؞ دَغَ شَرٜلْ نغٜلْ، اٜ طُمْ اَنْدِنَ حَبَرُ بٜلْطُمْ دٛوْ لَامُ اَللَّه، کٛو مٛيٜ اٜ دُرْوَ نغَمْ حٜٻَ نَتُّکِ؞</verse>
				<verse number="17">اَمَّا فُو اٜ نٛنْ، طُمْ ٻُرَيْ حٛيُکِ دٛوْ اٜ لٜيْ رٜعَ اٜ دٛوْ تٛٻّٜلْ غٛعٜلْ نغٜلْ اَتَّوْرَ مَجِّنٜىٰ؞</verse>
				<verse number="18">‏«‏کٛو مٛيٜ يٛوفِ دٜبّٛ مُوطُمْ تٜعِ غٛطّٛ، نجٜىٰنُ اٛ وَطَتَ؞ نٜطّٛ تٜعُطٛ جٛوفَاطٛ مَا، نجٜىٰنُ اٛ وَطَتَ؞»‏</verse>
				<verse number="19">‏«‏اٜ وٛودِ غٛطّٛ دِسْکُطٛ ٻٛرْنٛتٛوطٛ لِمْشٜ طٜ شٜىٰدٜ، اٜ مٛ ݧَامَ کٛ اٛ يِطِ کٛو ندٜيٜ؞</verse>
				<verse number="20">اٜ دَمُّغَلْ وُرٛ مَاکٛ کٛو ندٜيٜ اٜ طُمْ وَدَّ غٛطّٛ مٛ وَلَنَا بِعٜتٜىٰطٛ لِعَاجَرُ اٜ مٛ وٛودِ ڤُتّٜ کٛو تٛيٜ اٜ ٻَنْدُ مَاکٛ؞</verse>
				<verse number="21">اٜ مٛ يِطِ ݧَامُکِ کٛ يَنِ اٜ لٜيْدِ دَغَ ندٜرْ ݧَمْندُ دِسْکُطٛ اٛنْ؞ کٛ ٻُرِ نٛنْ، کُتِيجِ مَا اٜ نغَرَ اٜ تَحَ ڤُتّٜ مَاکٛ؞</verse>
				<verse number="22">ندٜ مٛ وَلَنَا اٛنْ مَايِ، مَلَاعِکَعٜنْ نجَارِمٛ اٛ جٛوطٛو حَادٜ اَنَّبِ اِبْرَاهِمْ؞ دِسْکُطٛ اٛنْ مَا مَايِ اٛ اُوَا؞</verse>
				<verse number="23">اٛ نَتِّنَا حِيتٜ اٜ مٛ يَرَ بٛنٜ، سٜيْ اٛ پٜفْتِ غِتٜ مَاکٛ، اٛ يِعِ لِعَاجَرُ اٜ جٛوطِي حَادٜ اَنَّبِ اِبْرَاهِمْ؞</verse>
				<verse number="24">اٛ نٛدِّ اِبْرَاهِمْ اٜ سٜمْبٜ، اٛ وِعِ، ‏‹‏يَا اِبْرَاهِمْ، يُرْمِنَنَمْ، لِلٛيْ لِعَاجَرُ مبِعَامٛ اٛ سُووَ حٛوندُ مَاکٛ ندٜرْ ندِيَمْ اٛ فٜوْنَ طٜمْنغَلْ اَمْ نغَمْ اٜ مِ يَرَ بٛنٜ کَلُّطُمْ ندٜرْ حِيتٜ نغٜعٜ؞›‏</verse>
				<verse number="25">اِبْرَاهِمْ وِعِمٛ، ‏‹‏ٻِطّٛ اَمْ، سِفْتٛرْ شَرٜلْ کٛ نغٛنّٛطَا دُونِيَارُ اَ حٜٻِي کٛ نغِطَّا فُو، لِعَاجَرُ بٛو يَرِي بٛنٜ کَلُّطُمْ؞ اَمَّا جٛونِ اٜ مٛ نَنَ بٜلْطُمْ طٛعٛ، اَنْ بٛو اَ طٛنْ يَرَ بٛنٜ کَلُّطُمْ؞</verse>
				<verse number="26">غَطَ نٛنْ، اٜ وٛودِ نغَيْکَ لُغُّکَ حَکُّندٜ مٜىٰطٜنْ؞ وَلَا بَاوَيْطٛ حُولَ دَغَ طٛعٛ يَحَ تٛ نغٛنْطَا، نٛنْ مَا دَغَ تٛ نغٛنْطَا وَلَا بَاوَيْطٛ حُولٛيَ تٛ اَمِنْ؞›‏</verse>
				<verse number="27">اَمَّا دِسْکُطٛ اٛنْ وِعِ، ‏‹‏اٜ مِ تٛرٛمَا، بَڤَّ، لِلُ لِعَاجَرُ تٛ وُرٛ ݧَاکٛ اَمْ؞</verse>
				<verse number="28">اٜ مِ وٛودِ مِݧِرَاٻٜ نجٛوٛ، اٜ مِ يِطِ اٛ يَحَ اٛ وَغِّنَٻٜ نغَمْ کَمْٻٜ مَا تٛع ٻٜ نغَرَ تٛ نجَرَيْمِ بٛنٜ کَلُّطُمْ طٛعٛ؞›‏</verse>
				<verse number="29">اَمَّا اِبْرَاهِمْ وِعِمٛ، ‏‹‏اٜ ٻٜ نغٛودِ اَتَّوْرَ اٜ دٜفْتٜ اَنَّبٛعٜنْ، اَلْ ٻٜ نغَطَ کٛ طٜ مبِعِ؞›‏</verse>
				<verse number="30">دِسْکُطٛ اٛنْ وِعِ، ‏‹‏نَاع نٛنْ، يَا اِبْرَاهِمْ، تٛ غٛطّٛ ندٜرْ مَيْٻٜ يَحَنِيٻٜ، ٻٜ تُوبَيْ؞›‏</verse>
				<verse number="31">اِبْرَاهِمْ وِعِمٛ، ‏‹‏تٛ ٻٜ نَنَايِ کٛ اَتَّوْرَ اٜ دٜفْتٜ اَنَّبٛعٜنْ مبِعَتَ، ٻٜ نجَٻَتَا کٛ اُمِّيطٛ دَغَ مَيْدٜ وِعِٻٜ؞›‏ »‏</verse>
			</chapter>
			<chapter number="17">
				<verse number="1">سٜيْ يٜىٰسُ وِعِ تٛکُّٻٜمٛ، ‏«‏دٛولٜ کٛ وَطَتَ يِمْٻٜ نغَطَ حَکّٜ وَرَ، اَمَّا غَطُطٛ غٛطّٛ وَطِ حَکّٜ يَرَيْ بٛنٜ؞</verse>
				<verse number="2">طُمْ ٻُرَنَيْ نٜطّٛ اٛنْ حَٻَّنٜىٰ کَاپَ نَمٛلْ مَنْغَ اٜ دَاندٜ اٛ فَطّٜىٰ ندٜرْ ندِيَمْ مبٜىٰلَ، دٛوْ اٛ وَطَ غٛعٛتٛ ندٜرْ سُکَاٻٜ ڤَمَرْٻٜ ٻٜعٜ کٛولِيٻٜيَمْ وَطَ حَکّٜ؞</verse>
				<verse number="3">ڤَامَنٜىٰ کٛعٜ مٛوطٛنْ؞ ‏«‏تٛ بَنْدِرَاوٛ مَاطَ وَطَنِيمَ کٛ وٛوطَا، مٜتَنْمٛ؞ تٛ اٛ تُوبِي، يَافَنَمٛ؞</verse>
				<verse number="4">تٛ اٛ وَطَنِيمَ کٛ وٛوطَا ندٜ جٛوٜىٰطِطِ اٜ ݧَلْندٜ غٛعٛ، ندٜنْ ندٜ جٛوٜىٰطِطِ اٜ مٛ وَرَ تٛ مَاطَ اٜ مٛ وِعَ، ‏‹‏مِ تُوبِي،›‏ دٛولٜ نجَافَنٛطَامٛ؞»‏</verse>
				<verse number="5">لِلَاٻٜ يٜىٰسُ مبِعِمٛ، ‏«‏ٻٜيْدَنْمِنْ حٛولَاکِ اَللَّه!‏»‏</verse>
				<verse number="6">يٜىٰسُ نٛوتِي وِعِٻٜ، ‏«‏دَا اٛنْ نغٛودِ حٛولَاکِ فَمْطِرْکِ بٛ غَبّٜلْ مَسْتَتْ، اٛنْ مبَاوَيْ مبِعٛنْ لٜکِّ کِعِ، ‏‹‏طٛوفَ تِغّٛيٛطَا ندٜرْ ندِيَمْ،›‏ سٜيْ کِ وَطَ بٛ کٛ مبِيطٛنْ؞</verse>
				<verse number="7">‏«‏مٛيٜ ندٜرْ مٛوطٛنْ غٛودُطٛ مَشُّطٛ دٜمَيْطٛ کٛو دُرَيْطٛ بَالِ، تٛ مَشُّطٛ اٛنْ وَرْتٛيِي دَغَ نغٜسَ اٛ وِعَمٛ، ‏‹‏وٛرٛيْ، جٛوطَ ݧَامَا ݧَمْندُ؟›‏</verse>
				<verse number="8">سَمْ وَلَا بِعٛووٛ نٛنْ، سٜيْ نِ اٛ وِعَمٛ، ‏‹‏ٻٛرْنَ لِمْشٜرٜ دٜفُکِ، ندٜفَنَايَمْ حِرَاندٜ، نغَدَّنَايَمْ، مِ ݧَامَ مِ يَرَ تَوْ، ندٜنْ ݧَامَا نجَرَا؞›‏</verse>
				<verse number="9">اٛنْ کَمّٛو اٛ يٜتَّيْ مَشُّطٛ اٛنْ نغَمْ اٛ وَطِي کٛ اٛ وِعِ؟</verse>
				<verse number="10">اَاعَ؞ نٛنْ اٛنٛنْ مَا، تٛ اٛنْ کُوِي کٛ طُمْ وِعِعٛنْ، اٛنْ مبِعَيْ، ‏‹‏مِنْ مَشُّٻٜ ٻٜ نغَلَا بٛتٜ؞ مِنْ نغَطِي کٛ حَانِ مِنْ نغَطَ تَنْ؞›‏ »‏</verse>
				<verse number="11">يٜىٰسُ اٜ يَحَ اُرُشَلِيمَ، اٛ تٛکِّ کٜىٰرٛلْ لٜيْدِ سَمَارِيَ اٜ لٜيْدِ غَلِيلِ؞</verse>
				<verse number="12">اٜ مٛ نَتَّ وٛنْغٜلْ غَرِيٜلْ، سٜيْ يِمْٻٜ سَڤّٛ غٛودُٻٜ ݧَوُ ݧَامٛوجُمْ لَرَلْ کَوْرِ اٜ مَاکٛ، ٻٜ ندَرِي تٛ وٛطِّ؞</verse>
				<verse number="13">ٻٜ نٛدِّ اٜ سٜمْبٜ، ٻٜ مبِعِ، ‏«‏يٜىٰسُ!‏ مَوْطٛ!‏ يُرْمِنَنْمِنْ!‏»‏</verse>
				<verse number="14">ندٜ يٜىٰسُ يِعِٻٜ، اٛ وِعِٻٜ، ‏«‏نجَحٜىٰ اَرْدِيٻٜ دِينَ نغِعَعٛنْ؞»‏ اٜ ٻٜ ندٜرْ يَادُ، سٜيْ ٻٜ نجَمْطِتِ؞</verse>
				<verse number="15">ندٜ غٛعٛتٛ مَٻّٜ يِعِ يَمْطِتِي، اٛ سٛعِّي اٜ مٛ مَنْتَ اَللَّه اٜ سٜمْبٜ؞</verse>
				<verse number="16">اٛ دِشِّي يٜىٰسٛ يٜىٰسُ، اٛ يٜتِّمٛ؞ کَنْکٛ بٛو اٛ سَمَارِيَنْکٜىٰجٛ؞</verse>
				<verse number="17">يٜىٰسُ وِعِمٛ، ‏«‏نَاع اٛنٛنْ سَڤّٛ نجَمْطِتِ؟ تٛ نجٛوٜىٰنَيٛ ٻٜنْ نغٛنِ؟</verse>
				<verse number="18">وَلَا مٛ طُمْ حٜٻِ سٛعّٛيِي يٜتِّ اَللَّه سٜيْ کٛطٛ اٛعٛ تَنْ؟»‏</verse>
				<verse number="19">سٜيْ اٛ وِعِ سَمَارِيَنْکٜىٰجٛ اٛنْ، ‏«‏اُمَّ ندِلَّا؞ اَ يَمْطِتِي نغَمْ اَ حٛولَکٜيَمْ؞»‏</verse>
				<verse number="20">وٛٻّٜ فَارِسَنْکٛعٜنْ پَمِ يٜىٰسُ ٻٜ مبِعِ، ‏«‏ندٜيٜ لَامُ اَللَّه وَرٛيْتَ؟»‏ اٛ وِعِٻٜ، ‏«‏طُمْ يِعَتَا لَامُ اَللَّه اٜ غِتٜ؞</verse>
				<verse number="21">وَلَا بِعٛووٛ، ‏‹‏رَا لَامُ اَللَّه طٛعٛ،›‏ کٛو ‏‹‏رَا لَامُ اَللَّه تٛنْ نِي،›‏ نغَمْ لَامُ اَللَّه اٜ ندٜرْ مٛوطٛنْ؞»‏</verse>
				<verse number="22">سٜيْ اٛ وِعِ تٛکُّٻٜمٛ، ‏«‏بَلْطٜ اٜ نغَرَ کٛ کَاٻٛتٛنْ يِعُکِ ݧَلْندٜ وٛعٛيْرٜ ندٜرْ ݧَلْطٜ ٻِي نٜطّٛ، اَمَّا اٛنْ نغِعَتَا؞</verse>
				<verse number="23">اٜ شَرٜلْ نغٜلْ يِمْٻٜ مبِعَيْعٛنْ، ‏‹‏رَمّٛ طَاعٜ!‏›‏ کٛو بٛو، ‏‹‏رَمّٛ طٛعٛ!‏›‏ تٛع اٛنْ نجَحُ؞ تٛع اٛنْ تٛکُّٻٜ؞</verse>
				<verse number="24">نٛ مَپّٜرٜ مَپِّرْتَ يِعٜىٰ کٛو تٛيٜ، نٛنْ غَرْتٛلْ ٻِي نٜطّٛ وَعَتَ؞</verse>
				<verse number="25">اَمَّا اَرَنْدٜ دٛولٜ اٛ يَرَ تٛرَّ کَلُّکَ، يِمْٻٜ جَامَنُ طُعُمْ نغَݧَمٛ؞</verse>
				<verse number="26">کٛ وَطُنٛ ندٜرْ جَامَنُ اَنَّبِ نُحُ، نٛنْ وَطٜتٜىٰ ندٜرْ بَلْطٜ کٛ ٻِي نٜطّٛ وَرْتٛيْتَ؞</verse>
				<verse number="27">يِمْٻٜ اٜ ݧَامَ، اٜ نجَرَ، اٜ تٜعَ، اٜ تٜعٜىٰ حَا شَرٜلْ کٛ اَنَّبِ نُحُ نَتِّ کٛمِوَلْ مَنْغَلْ، ندِيَمْ وَرِ حَلْکِٻٜ ٻٜ فُو؞</verse>
				<verse number="28">نٛنْ مَا نٛ طُمْ وَطُنٛ ندٜرْ جَامَنُ لُوتُ؞ يِمْٻٜ اٜ ݧَامَ، اٜ نجَرَ، اٜ شٛودَ، اٜ شٛورَ، اٜ ندٜمَ، اٜ مَحَ؞</verse>
				<verse number="29">اَمَّا ݧَلْندٜ ندٜ لُوتُ وُرْتِي دَغَ ندٜرْ غَرِيرِ سٛدٛمْ، طُمْ يٛوفٛيِ حِيتٜ اٜ کَاپٜ ݧَامٛوجٜ حِيتٜ دَغَ دٛوْ، نغٜ حَلْکِٻٜ ٻٜ فُو؞</verse>
				<verse number="30">نٛنْ وَطٜتٜىٰ ݧَلْندٜ ندٜ ٻِي نٜطّٛ وَنْغَتَ؞</verse>
				<verse number="31">‏«‏اٜ ݧَلْندٜ ندٜنْ غٛنْطٛ دٛوْ سُودُ فُو تٛع جِڤّٛيٛو نغَمْ حٛشُّکِ جَوْدِ مَاکٛ ندٜرْ سُودُ؞ غٛنْطٛ تٛ نغٜسَ بٛو تٛع سٛعّٛو وُرٛ؞</verse>
				<verse number="32">شِفْتٛرٜىٰ دٜبّٛ لُوتُ!‏</verse>
				<verse number="33">کٛو مٛيٜ طَٻُّتُطٛ حِسْنَ يٛنْکِ مُوطُمْ دُلَّيْکِ، اَمَّا کٛو مٛيٜ دُلِّ يٛنْکِ مُوطُمْ نغَمْ اَمْ حِسْنَيْکِ؞</verse>
				<verse number="34">اٜ مِ وِعَعٛنْ، اٜ جٜمَّارٜ ندٜنْ يِمْٻٜ طِطٛ ڤُکّٛدٛتٛ دٛوْ لٜىٰسٛ غٛعٛ طُمْ حٛشَّ غٛعٛتٛ، طُمْ اَلَ غٛعٛتٛ؞</verse>
				<verse number="35">رٜوْٻٜ طِطٛ اٜ نَمِدَ، طُمْ حٛشَّ غٛعٛتٛ، طُمْ اَلَ غٛعٛتٛ؞</verse>
				<verse number="36">‏[‏يِمْٻٜ طِطٛ اٜ کُوَ ندٜرْ نغٜسَ، طُمْ حٛشَّ غٛعٛتٛ، طُمْ اَلَ غٛعٛتٛ؞]‏»‏</verse>
				<verse number="37">تٛکُّٻٜمٛ مبِعِمٛ، ‏«‏مٛودِبّٛ، تٛيٜ فِي طُعُمْ وَطَتَ؟»‏ اٛ وِعِٻٜ، ‏«‏تٛ بَاتُطُمْ وٛنِ، طٛنْ جِغَاجٜ کَوْرِتَتَ؞»‏</verse>
			</chapter>
			<chapter number="18">
				<verse number="1">سٜيْ يٜىٰسُ حٛکِّ تٛکُّٻٜمٛ مِسَالُ طُعُمْ نغَمْ اٛ حٛلَّٻٜ ٻٜ نغَطَ کَ وَطُکِ دٛعَارٜ تٛع ٻٜ شٛمَ؞</verse>
				<verse number="2">اٛ وِعِ، ‏«‏اٜ وٛنْدِ غَرِيرِ اٜ وٛودِ غٛطّٛ اَلْکَالِيجٛ مٛ حُلَتَا اَللَّه اٛ وَنَّا اٜ يِمْٻٜ؞</verse>
				<verse number="3">اٜ وٛودِ غٛطّٛ دٜبّٛ ندٜرْ غَرِيرِ ندِنْ غٛرْکٛ مَاکٛ مَايِ؞ کٛو ندٜيٜ اٜ مٛ يَحَ تٛ اَلْکَالِيجٛ اٛنْ اٜ مٛ تٛرٛومٛ اٜ مٛ وِعَ، ‏‹‏وَطُ کٛ حَانِ حَکُّندٜ اَمْ اٜ غَݧٛ اَمْ؞›‏</verse>
				<verse number="4">اَلْکَالِيجٛ اٛنْ نٜىٰٻِ جَٻَايِ؞ اَمَّا غَطَ طٛنْ اٛ وِعِ ندٜرْ ٻٜرْندٜ مَاکٛ، ‏‹‏کٛو ندٜ مِ حُلَتَا اَللَّه، کَدِنْ مِ وَنَّا اٜ کٛو مٛيٜ،</verse>
				<verse number="5">اَمَّا نغَمْ دٜبّٛ اٛعٛ اٜ وَنَّيَمْ، مِ وَطَنَيْمٛ کٛ حَانِ، نغَمْ تٛع اٛ وَطَ مِ سٛمَ اٜ غَرٛلْ مَاکٛ؞›‏ »‏</verse>
				<verse number="6">ندٜنْ يٜىٰسُ وِعِ، ‏«‏نَنٜىٰ کٛ اَلْکَالِيجٛ اٛعٛ مٛ حُلَتَا جٛومِرَاوٛ وِعِ؞</verse>
				<verse number="7">اٜ يِعُکِ مٛوطٛنْ اَللَّه وَطَنْتَا شُٻَاٻٜ مُوطُمْ تٛرٛتٛوٻٜمٛ جٜمَّ اٜ ݧَلَوْمَ کٛ حَانِ؟ اٛ نٜىٰٻَيْ اٛ وَلَّايِٻٜ؟</verse>
				<verse number="8">اٜ مِ وِعَعٛنْ، اٛ يَاوَيْ وَطَنْکِٻٜ کٛ حَانِ؞ اَمَّا تٛ ٻِي نٜطّٛ وَرْتٛيِي، اٛ تَوَيْ کٛولِيٻٜمٛ ندٜرْ دُونِيَارُ بٛو؟»‏</verse>
				<verse number="9">اٜ وٛودِ نغِعٛوٻٜ کٛعٜ مُعّٜنْ ٻٜ غَطٛوٻٜ کٛ اَللَّه يِطِ، اٜ ٻٜ نجَوَنَ وٛٻّٜ؞ يٜىٰسُ حٛکِّٻٜ مِسَالُ طُعُمْ؞</verse>
				<verse number="10">اٛ وِعِ، ‏«‏يِمْٻٜ طِطٛ نجَحِ وُرٛ شٜنِينغٛ نغَمْ ٻٜ نغَطَ دٛعَارٜ، غٛعٛتٛ فَارِسَنْکٜىٰجٛ، غٛعٛتٛ بٛو جَٻٛووٛ شٜىٰدٜ لٜيْدِ؞</verse>
				<verse number="11">فَارِسَنْکٜىٰجٛ اٛنْ دَرِي، وَطِ دٛعَارٜ ندٜرْ ٻٜرْندٜ مُوطُمْ وِعِ، ‏‹‏اَللَّه، مِ يٜتِّيمَ نغَمْ مِ وَطَتَا کٛ وٛٻّٜ يِمْٻٜ نغَطَتَ، بٛ وُيْٻٜ، اٜ غَطٛوٻٜ کٛ وٛوطَا، اٜ غَطٛوٻٜ نجٜىٰنُ، کٛو مَا بٛ جَٻٛووٛ شٜىٰدٜ لٜيْدِ اٛعٛ؞</verse>
				<verse number="12">اٜ مِ سُومٛو ندٜ طِطِ ندٜرْ يٛنْتٛورٜ غٛعٛ، ندٜنْ اٜ مِ اِتَّ جَکَّ ندٜرْ کٛ کٜٻُمِ فُو؞›‏</verse>
				<verse number="13">اَمَّا جَٻٛووٛ شٜىٰدٜ لٜيْدِ اٛنْ دَرِي تٛ وٛطِّ؞ اٛ رَارَايِ دٛوْ، اٜ مٛ رٛنْدِ جُوطٜ مَاکٛ دٛوْ حٛورٜ، اٜ مٛ وِعَ، ‏‹‏يَا اَللَّه، يُرْمِنَنَمْ، مِ وَطِي حَکّٜ؞›‏</verse>
				<verse number="14">اٜ مِ وِعَعٛنْ، جَٻٛووٛ شٜىٰدٜ لٜيْدِ اٛنْ حٛوتِي وُرٛ اٛ جَافَنَاطٛ حَکّٜ مَاکٛ، اَمَّا فَارِسَنْکٜىٰجٛ اٛنْ يَافَنَاکَ؞ نغَمْ کٛو مٛيٜ مَوْنِنْطٛ حٛورٜ مُوطُمْ اٛ ڤَمْطِنْتٜىٰطٛ، ندٜنْ لٜسْتِنْطٛ حٛورٜ مُوطُمْ بٛو اٛ مَوْنِنْتٜىٰطٛ؞»‏</verse>
				<verse number="15">يِمْٻٜ اٜ نغَدَّنَ يٜىٰسُ سُکَحٛيْ مَٻّٜ ڤَمَرٛيْ نغَمْ اٛ بَرْکِطِنَکٛيْ، اَمَّا ندٜ تٛکُّٻٜمٛ نغِعِ نٛنْ، ٻٜ کَٻَنِٻٜ؞</verse>
				<verse number="16">اَمَّا يٜىٰسُ نٛدِّ سُکَحٛيْ کٛيْ تٛ مُوطُمْ، وِعِ، ‏«‏اَلٜىٰ سُکَحٛيْ ڤَمَرٛيْ نغَرَ تٛ اَمْ؞ تٛع اٛنْ کَطُکٛيْ، نغَمْ غٛودُٻٜ ٻٜرْطٜ اِرِ طٜ مَاکٛيْ نجٜيِ لَامُ اَللَّه؞</verse>
				<verse number="17">اٜ مِ وِعَعٛنْ غٛونغَ، کٛو مٛيٜ مٛ جَٻَايِ لَامُ اَللَّه بٛنٛ سُکَيٜلْ ڤَمَرٜلْ، اٛ نَتَّتَا لَامُ طُمْ کٛو سٜطَّ؞»‏</verse>
				<verse number="18">سٜيْ غٛطّٛ لَامِيطٛ پَمِمٛ وِعِ، ‏«‏مٛودِبّٛ غٜىٰتٛ، کٛ حَانِ مِ وَطَ مِ حٜٻَ يٛنْکِ کِ رٜعَتَا؟»‏</verse>
				<verse number="19">يٜىٰسُ نٛوتِي، وِعِمٛ، ‏«‏نغَمْ طُمٜ نٛدِّرْطَايَمْ غٜىٰتٛ؟ وَلَا غٜىٰتٛ سٜيْ اَللَّه تَنْ؞</verse>
				<verse number="20">اَ اَنْدِ کٛ اَتَّوْرَ وِعِ، ‏‹‏تَاع وَطُ نجٜىٰنُ؞ تَاع وَطُ وَرْحٛورٜ؞ تَاع وُجُّ؞ تَاع حٛکُّ شٜيْدَ فٜوْرٜ؞ حٛکُّ ݧَاکٛ مَاطَ اٜ مَدُوجٛ مَاطَ مَنْغُ؞›‏ »‏</verse>
				<verse number="21">اٛ وِعِ، ‏«‏اٜ مِ وَطَ فِي طُعُمْ فُو دَغَ اٜ مِ سُکَ؞»‏</verse>
				<verse number="22">ندٜ يٜىٰسُ نَنِ نٛنْ، وِعِمٛ، ‏«‏حَا جٛونِ حٛرَنِمَا فِي غٛعٛ؞ سٛورُ کٛ نغٛودُطَا فُو، شٜنْدَنَا ٻٜ نغَلَنَا شٜىٰدٜ طٜنْ، ندٜنْ اَ حٜٻَيْ مبَرْجَارِ تٛنْ دٛوْ؞ ندٜنْ نغَرَا، تٛکَّايَمْ؞»‏</verse>
				<verse number="23">ندٜ اٛ نَنِ نٛنْ، اٛ نَنَايِ بٜلْطُمْ، نغَمْ اٜ مٛ وٛودِ رِسْکُ طُطُّمْ؞</verse>
				<verse number="24">يٜىٰسُ رَارِمٛ وِعِ، ‏«‏اٜ طُمْ سَطِ نَاع سٜطَّ دِسْکُطٛ نَتَّ لَامُ اَللَّه!‏</verse>
				<verse number="25">طُمْ ٻُرَيْ حٛيْکِ نغٜىٰلٛوبَ تٛکَّ ندٜرْ يٛلْندٜ بَاتَلْ دٛوْ دِسْکُطٛ نَتَّ لَامُ اَللَّه؞»‏</verse>
				<verse number="26">نَنُٻٜ کٛ اٛ وِعِ مبِعِمٛ، ‏«‏تٛو، تٛ طُمْ نٛنْ، مٛيٜ حِسَتَ؟»‏</verse>
				<verse number="27">يٜىٰسُ وِعِٻٜ، ‏«‏کٛ يِمْٻٜ مبَاوَتَا وَطُکِ، اَللَّه وَاوَيْ وَطُکِطُمْ؞»‏</verse>
				<verse number="28">بِيتُرُسْ وِعِمٛ، ‏«‏رَطُّمْ، مِنْ اَلِي کٛ مِنْ نغٛودِ فُو مِنْ تٛکِّيمَ؞»‏</verse>
				<verse number="29">يٜىٰسُ وِعِٻٜ، ‏«‏اٜ مِ وِعَعٛنْ غٛونغَ، کٛو مٛيٜ اَلُطٛ وُرٛ مُوطُمْ، کٛو دٜبّٛ مُوطُمْ، کٛو سَکِرَاٻٜ مُوطُمْ، کٛو دَݧٛوٻٜ مُوطُمْ، کٛو ٻِٻّٜ مُوطُمْ، نغَمْ لَامُ اَللَّه،</verse>
				<verse number="30">اٛ حٜٻَيْ کٛ ٻُرِ نٛنْ طُوطُکِ ندٜرْ جَامَنُ طُعُمْ، ندٜنْ تٛ اٛ مَايِي اٛ حٜٻَيْ يٛنْکِ کِ رٜعَتَا؞»‏</verse>
				<verse number="31">سٜيْ يٜىٰسُ نٛدِّ تٛکُّٻٜمٛ سَڤّٛ اٜ طِطٛ، ٻٜ کَکِّتِي اٛ وِعِٻٜ، ‏«‏رَطُّمْ، اٜنْ نجَحَيْ اُرُشَلِيمَ، ندٜنْ کٛو طُمٜ کٛ اَنَّبٛعٜنْ مبِنْدِ دٛوْ ٻِي نٜطّٛ طُمْ حٜىٰوَيْ؞</verse>
				<verse number="32">طُمْ نَنْغَيْمٛ، طُمْ حٛکِّتِرَمٛ ندٜرْ جُوطٜ حٜىٰفٜرْٻٜ، ٻٜ نجُکِّتَمٛ، ٻٜ کُطَمٛ، ٻٜ تُتَّنَمٛ جٛودٜ،</verse>
				<verse number="33">ٻٜ ڤِيَمٛ، ٻٜ مبَرَمٛ؞ ندٜنْ ݧَلْندٜ تَتَوْرٜ اٛ اُمّٛتٛ دَغَ مَيْدٜ؞»‏</verse>
				<verse number="34">تٛکُّٻٜمٛ سَڤّٛ اٜ طِطٛ ٻٜنْ ڤَامَايِ کٛ اٛ وِعِ دٛوْ حٛورٜ مَاکٛ؞ فَامُ طُمْ سُوطَنَکٜٻٜ، ٻٜ کٜٻْتَايِ دٛوْ طُمٜ اٛ مٜتَتَ؞</verse>
				<verse number="35">ندٜ يٜىٰسُ ٻَدِي يٛتَّاکِ غَرِيرِ جٜرِيکٛ، غٛطّٛ بُمْطٛ اٜ جٛوطِي حَادٜ طَتَلْ اٜ تٛرٛو؞</verse>
				<verse number="36">ندٜ بُمْطٛ اٛنْ نَنِ يِمْٻٜ طُطْٻٜ اٜ پَٻّٛو، اٛ پَمِ، ‏«‏کٛ وَنْغِ؟»‏</verse>
				<verse number="37">ٻٜ مبِعِمٛ، ‏«‏يٜىٰسُ نَجَرَنْکٜىٰجٛ پَٻّٛتٛو؞»‏</verse>
				<verse number="38">اٛ نٛدِّ اٜ سٜمْبٜ، اٛ وِعِ، ‏«‏يٜىٰسُ، ٻِطّٛ دَوْدَ، يُرْمِنَنَمْ!‏»‏</verse>
				<verse number="39">جَحٛوٻٜ يٜىٰسٛ يٜىٰسُ کَٻَنِمٛ مبِعِمٛ اٛ دٜعِّتَ، اَمَّا اٛ ٻٜيْدِ نٛدُّکِ اٜ سٜمْبٜ، اٜ مٛ وِعَ، ‏«‏ٻِطّٛ دَوْدَ، يُرْمِنَنَمْ!‏»‏</verse>
				<verse number="40">نغَمْ نٛنْ يٜىٰسُ دَرِي وِعِ طُمْ وَدَّ بُمْطٛ اٛنْ تٛ مَاکٛ؞ ندٜ اٛ ٻَدّٛيِي حَادٜ، يٜىٰسُ پَمِمٛ، وِعِ،</verse>
				<verse number="41">‏«‏طُمٜ نغِطَّا مِ وَطَنْمَا؟»‏ اٛ وِعِ، ‏«‏مٛودِبّٛ، اٜ مِ يِطِ مبُمْتِنَايَمْ؞»‏</verse>
				<verse number="42">سٜيْ يٜىٰسُ وِعِمٛ، ‏«‏وُمْتُ!‏ حٛولَارٜ مَاطَ يَمْطِتِنِيمَ؞»‏</verse>
				<verse number="43">طٛنْ اٜ طٛنْ غِتٜ مَاکٛ مبُمْتِ، اٛ تٛکِّ يٜىٰسُ، اٜ مٛ مَنْتَ اَللَّه؞ ندٜ وٛنْٻٜ طٛنْ فُو نغِعِ کٛ وَطِ، کَمْٻٜ مَا ٻٜ مَنْتِ اَللَّه؞</verse>
			</chapter>
			<chapter number="19">
				<verse number="1">يٜىٰسُ نَتِّ جٜرِيکٛ اٜ مٛ پَٻّٛو ندٜرْ غَرِيرِ ندِنْ؞</verse>
				<verse number="2">اٜ وٛودِ غٛطّٛ نٜطّٛ تٛنْ مَوْطٛ جَٻٛوٻٜ شٜىٰدٜ لٜيْدِ، بِعٜتٜىٰطٛ جَکَّ، اٛ دِسْکُطٛ؞</verse>
				<verse number="3">اٜ مٛ يِطِ اٛ يِعَ مٛيٜ وٛنِ يٜىٰسُ، اَمَّا اٛ وَاوَايِ نغَمْ يِمْٻٜ طُوطِي، کَدِمَا اٛ دَمُّطٛ؞</verse>
				<verse number="4">سٜيْ اٛ دٛغِّ اٛ اَرْدِي اٛ پٜىٰݝِ لٜکِّ نغَمْ اٛ يِعَ يٜىٰسُ، نغَمْ طٛنْ يٜىٰسُ پِوَتَ؞</verse>
				<verse number="5">ندٜ يٜىٰسُ يٛتِّي وِغٜىٰرٜ ندٜنْ تِجِّي وِعِمٛ، ‏«‏جَکَّ، يَوْنُ نجِڤّٛيٛطَا نغَمْ حَنْدٜ وُرٛ مَاطَ مبَالَيْمِ؞»‏</verse>
				<verse number="6">سٜيْ جَکَّ يَوْنِ، جِڤّٛيِي، جَٻِّيمٛ اٜ وٜلْوٜلْتَ؞</verse>
				<verse number="7">ندٜ يِمْٻٜ نغِعِ يٜىٰسُ يَحِ وُرٛ مَاکٛ، ٻٜ فُو ٻٜ نغَطِ کَ مٜتِتَاکِ اٜ ٻٜ مبِعَ، ‏«‏اٛ وَالَيْ وُرٛ نٜطّٛ غَطٛووٛ حَکّٜ؞»‏</verse>
				<verse number="8">اَمَّا جَکَّ اُمِّي وِعِ يٜىٰسُ، ‏«‏مٛودِبّٛ، مِ حٛکَّيْ ٻٜ نغَلَنَا سٜنْدٜرٜ جَوْدِ اَمْ؞ کَدِمَا تٛ اٜ وٛودِ ٻٜ نجَٻَنْمِ غٛطُّمْ کٛ حَانَا فُو، مِ يٛٻَيْٻٜ کٛ نجَٻَنْمِٻٜ ندٜ نَيِ؞»‏</verse>
				<verse number="9">يٜىٰسُ وِعِمٛ، ‏«‏حَنْدٜ کِسْندَمْ وَرِي ندٜرْ وُرٛ نغٛعٛ، نغَمْ کَنْکٛ مَا اٛ ٻِطّٛ اِبْرَاهِمْ؞</verse>
				<verse number="10">نغَمْ ٻِي نٜطّٛ وَرٛيِي طَٻِّتَ کٛ مَجِّ حِسْنَطُمْ؞»‏</verse>
				<verse number="11">اٜ ٻٜ ندٜرْ نَنُکِ کٛ اٛ وِعَتَٻٜ، سٜيْ اٛ حٛکِّٻٜ مِسَالُ طُعُمْ نغَمْ اٛ ٻَدَکٜ اُرُشَلِيمَ، کَدِمَا نغَمْ يِمْٻٜ اٜ کَمّٛو لَامُ اَللَّه وَنْغَيْ طٛنْ اٜ طٛنْ؞</verse>
				<verse number="12">اٛ وِعِ، ‏«‏غٛطّٛ نٜطّٛ مَوْطٛ يَحَيْ وٛنْدِ غَرِيرِ غٛطُّندِ نغَمْ طُمْ لَمْنَمٛ اٛ سٛعّٛيٛو؞</verse>
				<verse number="13">اٛ نٛدِّ مَشُّٻٜ مَاکٛ کَمْٻٜ سَڤّٛ، اٛ حٛکِّ کٛو مٛيٜ مَٻّٜ شٜىٰدٜ طٜ کُوٛووٛ حٜٻَتَ ندٜرْ لٜبِّ تَتِ، اٛ وِعِٻٜ، ‏‹‏شٛودٜىٰ شٛورِتٛوطٛنْ اٜ شٜىٰدٜ طٜعٜ نَا مِ وَرْتٛيِي؞›‏</verse>
				<verse number="14">اَمَّا يِمْٻٜ لٜيْدِ مَاکٛ نغِطَامٛ، سٜيْ ٻٜ لِلِ لِلَاٻٜ غَطَ اٛ دِلِّي ٻٜ مبِعَ، ‏‹‏مِنْ نغِطَا نٜطّٛ اٛعٛ لَامٛو لٜيْدِ اَمِنْ؞›‏</verse>
				<verse number="15">‏«‏ندٜ اٛ لَمْنَا اٛ سٛعِّي وُرٛ، اٛ وِعِ طُمْ نٛدَّنَمٛ مَشُّٻٜ ٻٜنْ طٛنْ ٻٜ اٛ حٛکُّنٛو شٜىٰدٜ، نغَمْ اٛ يِعَ ٻٜيْدَارِ نٛيٜ اٛ حٜٻِ؞</verse>
				<verse number="16">اَرَنْدٜىٰجٛ اٛنْ وَرٛيِ وِعِ، ‏‹‏جٛومُ وُرٛ، شٜىٰدٜ مَاطَ ٻٜيْدَکٜ ندٜ سَڤّٛ؞›‏</verse>
				<verse number="17">اٛ وِعِمٛ، ‏‹‏اَ حُوِي بٛطُّمْ، اَ مَشُّطٛ بٛطّٛ؞ ندٜ اَ حٛلِّي غٛونغَ مَاطَ دٛوْ فِي ڤَمَرُمْ، اَ لَامٛتٛ غَرِيجٜ سَڤّٛ؞›‏</verse>
				<verse number="18">طِطَٻٛ وَرِ، وِعِمٛ، ‏‹‏جٛومُ وُرٛ، شٜىٰدٜ مَاطَ ٻٜيْدَکٜ ندٜ جٛوِ؞›‏</verse>
				<verse number="19">جٛومُ وُرٛ اٛنْ وِعِمٛ، ‏‹‏اَنْ، اَ لَامٛتٛ غَرِيجٜ جٛوِ؞›‏</verse>
				<verse number="20">غٛطّٛ وَرٛيِ وِعِ، ‏‹‏جٛومُ وُرٛ، رَا شٜىٰدٜ مَاطَ طٜ کَٻُّمِ ندٜرْ لِمْشٜرٜ شُوطُمِ؞</verse>
				<verse number="21">اٜ مِ حُلُمَا نغَمْ اَ نٜطّٛ شَطَنْطٛ؛ اَ حٛشَّ کٛ اَ رٜسَايِ، اَ فٜعَّ کٛ اَ اَاوَايِ؞›‏</verse>
				<verse number="22">جٛومُ وُرٛ اٛنْ وِعِمٛ، ‏‹‏اَنْ، اَ مَشُّطٛ کَلُّطٛ؞ کٛ مبِيطَا اٜ حٛنْدُکٛ مَاطَ نَنْغِيمَ!‏ اٜ يِيکِ مَاطَ مِ نٜطّٛ شَطَنْطٛ؟ اَ ݧُمَ اٜ مِ حٛشَّ کٛ مِ رٜسَايِ، اٜ مِ فٜعَّ کٛ مِ اَاوَايِ؟</verse>
				<verse number="23">تٛ طُمْ نٛنْ، کٛ وَطِ اَ رٜسَنَايِيَمْ شٜىٰدٜ تٛ طٜ کُوتِرْتٜىٰ طٜ ٻٜيْدٛو، نغَمْ تٛ مِ وَرْتٛيِي مِ تَوَ طٜ ٻٜيْدَکٜ؟›‏</verse>
				<verse number="24">اٛ وِعِ دَرِيٻٜ حَادٜ طٛنْ، ‏‹‏نجَٻٜىٰ شٜىٰدٜ طٜنْ تٛ مَاکٛ، کٛکّٛنْطٜ اٛنْ طٛنْ ٻٜيْدُطٛ شٜىٰدٜ مُوطُمْ ندٜ سَڤّٛ؞›‏</verse>
				<verse number="25">ٻٜ مبِعِمٛ، ‏‹‏جٛومُ وُرٛ، اَيْ اٛنْ طٛنْ شٜىٰدٜ مَاکٛ ٻُرِي طٜ اٛعٛ طُوطُکِ ندٜ سَڤّٛ؞›‏</verse>
				<verse number="26">‏‹‏نٛنْ بٛو اٜ مِ وِعَعٛنْ، فُو غٛودُطٛ طُمْ ٻٜيْدَنَيْمٛ؞ اَمَّا مٛ وَلَا غٛطُّمْ، کٛو کٛ اٛ وٛودِ مَا طُمْ جَٻَيْطُمْ؞</verse>
				<verse number="27">ٻٜنْ طٛنْ وَݧْوَݧْٻٜ اَمْ بٛو ٻٜ نغِطَا مِ لَامٛو دٛوْ مَٻّٜ، نغَدّٜىٰٻٜ طٛعٛ، مبَرٛنْٻٜ يٜىٰسٛ اَمْ؞›‏ »‏</verse>
				<verse number="28">ندٜ يٜىٰسُ وِعِ نٛنْ، اٛ نَنْغِ لَاوٛلْ يَاکِ اُرُشَلِيمَ؞</verse>
				<verse number="29">ندٜ اٛ ٻَدِي غَرِيجٜ بٜتَفَاجِ اٜ بٜتَنِ تٛ حٛشّٜىٰرٜ ندٜ لٜطّٜ جَيْتُنْ، سٜيْ اٛ لِلِ تٛکُّٻٜمٛ طِطٛ؞</verse>
				<verse number="30">اٛ وِعِٻٜ، ‏«‏نجَحٜىٰ ندٜرْ غَرِيٜلْ غٛنْغٜلْ يٜىٰسٛ مٛوطٛنْ؞ اٜ نَتُّکِ مٛوطٛنْ، اٛنْ تَوَيْ مبَبَّ مٛلَ اٜ نغَ حَٻِّي، طُمْ مٜىٰطَايِ وَطَّاکِنغَ؞ ڤِتّٛيٜىٰنغَ نغَدّٛنْغَ طٛعٛ؞</verse>
				<verse number="31">تٛ غٛطّٛ پَمِيعٛنْ کٛ وَطِ ڤِتّٛتٛنْغَ، مبِعٜىٰمٛ، ‏‹‏مٛودِبّٛ اٜ يِطِ حُوتِرْکِنغَ؞›‏ »‏</verse>
				<verse number="32">سٜيْ لِلَاٻٜ ٻٜنْ نجَحِ تَوِ مبَبَّ نغَنْ نٛنْ نٛ اٛ وِعِرِٻٜ؞</verse>
				<verse number="33">اٜ ٻٜ ڤِتَّنغَ، سٜيْ جٛومِيغَ وَرِ وِعِٻٜ، ‏«‏نغَمْ طُمٜ ڤِتّٛتٛنْغَ؟»‏</verse>
				<verse number="34">ٻٜ مبِعِمٛ، ‏«‏مٛودِبّٛ اٜ يِطِ حُوتِنِرَنغَ؞»‏</verse>
				<verse number="35">ٻٜ نجَارَنِنغَ يٜىٰسُ، ٻٜ مبٜعِّتِ شُدَّارِ مَٻّٜ دٛوْ مَغَّ، ٻٜ کٛشِّمٛ ٻٜ نجٛوِمٛ دٛوْ مَاغَ؞</verse>
				<verse number="36">اٜ مٛ ندٜرْ يَادُ دٛوْ مبَبَّ نغَنْ، يِمْٻٜ نغَطِ کَ وٜعُّتُکِ شُدَّارِ مَٻّٜ دٛوْ طَتَلْ نغَلْ؞</verse>
				<verse number="37">ندٜ اٛ ٻَدِي اُرُشَلِيمَ تٛ رٜغٛرْدٜ حٛشّٜىٰرٜ ندٜ لٜطّٜ جَيْتُنْ، حَوْرُتُٻٜ تٛکُّٻٜمٛ ڤُطِّ وٜلْوٜلْتُکِ اٜ مَنْتَ اَللَّه اٜ سٜمْبٜ نغَمْ کُوطٜ کُلْنِيطٜ فُو طٜ ٻٜ نغِعِ؞</verse>
				<verse number="38">اٜ ٻٜ مبِعَ، ‏«‏اٛ بَرْکِطِنَاطٛ لَامِيطٛ غَرٛيْطٛ ندٜرْ اِنْدٜ جٛومِرَاوٛ!‏ جَمْ اٜ تٛنْ دٛوْ، اٜنْ مَوْنِنْ اَللَّه!‏»‏</verse>
				<verse number="39">سٜيْ وٛٻّٜ فَارِسَنْکٛعٜنْ ندٜرْ حَوْرُتُٻٜ ٻٜنْ مبِعِ يٜىٰسُ، ‏«‏مٛودِبّٛ، حَٻَنْ تٛکُّٻٜمَ؞»‏</verse>
				<verse number="40">اٛ وِعِٻٜ، ‏«‏اٜ مِ وِعَعٛنْ، تٛ ٻٜ ندٜعِّتِي، کَاپٜ طٜعٜ مَنْتَيْ اَللَّه اٜ سٜمْبٜ؞»‏</verse>
				<verse number="41">ندٜ يٜىٰسُ ٻَدِّي اُرُشَلِيمَ يِعِ غَرِيرِ ندِنْ، اٛ وٛيَنِندِ،</verse>
				<verse number="42">اٜ مٛ وِعَ، ‏«‏دَا اَ اَنْدُنٛو حَنْدٜ کٛ وَدَّتَ جَمْ!‏ اَمَّا طُمْ سُوطَنَکٜ غِتٜ مَاطَ؞</verse>
				<verse number="43">نغَمْ بَلْطٜ نغَرٛيَيْ طٜ وَݧْوَݧْٻٜ مَاطَ ڤِلٛتٛمَا ٻٜ ٻِطُّمَا کٛو تٛيٜ مَاطَ،</verse>
				<verse number="44">ٻٜ ندٛعُّمَا اٜ لٜيْدِ، اَنْ اٜ ٻِٻّٜ مَاطَ وٛنْٻٜ ندٜرْ مَاطَ، ٻٜ اَلَتَا وٛنْدٜ حَيْرٜ دٛوْ وٛنْدٜ ندٜرْ مَاطَ، نغَمْ اَ اَنْدِتَايِ شَرٜلْ نغٜلْ اَللَّه وَرِ حِسْنُکِمَ؞»‏</verse>
				<verse number="45">يٜىٰسُ نَتِّ وُرٛ شٜنِينغٛ، اٛ فُطِّ رِيوُکِ ٻٜ سٛورٜ‑سٛورٜ،</verse>
				<verse number="46">اٛ وِعِٻٜ، ‏«‏طُمْ وِنْدَامَ اَللَّه وِعِ، ‏‹‏طُمْ نٛدِّرَيْ وُرٛ اَمْ وُرٛ دٛعَارٜ،›‏ اَمَّا اٛنْ نغَرْتِرِينغٛ لُورٛ وُيْٻٜ؞»‏</verse>
				<verse number="47">کٛو ندٜيٜ اٜ مٛ اٜکِّتِنَ ندٜرْ وُرٛ شٜنِينغٛ، اَمَّا مَوْٻٜ اَرْدِيٻٜ دِينَ اٜ مٛودِٻّٜ اَتَّوْرَ اٜ اَرْدِيٻٜ يِمْٻٜ اٜ نغَطِ کَ طَٻُّتُکِ نٛ ٻٜ مبَرْدَتَمٛ؞</verse>
				<verse number="48">اَمَّا ٻٜ کٜٻَايِ نٛ ٻٜ نَنْغِرْتَمٛ، نغَمْ يِمْٻٜ فُو اٜ کٜتِّندِ اٜ نَنَمٛ؞</verse>
			</chapter>
			<chapter number="20">
				<verse number="1">وٛنْدٜ ݧَلْندٜ، يٜىٰسُ اٜ اٜکِّتِنَ يِمْٻٜ ندٜرْ وُرٛ شٜنِينغٛ، اٜ مٛ وَعَجِنَ حَبَرُ بٜلْطُمْ، سٜيْ مَوْٻٜ اَرْدِيٻٜ دِينَ اٜ مٛودِٻّٜ اَتَّوْرَ اٜ مَوْٻٜ يِمْٻٜ نغَرِ تٛ مَاکٛ،</verse>
				<verse number="2">ٻٜ مبِعِمٛ، ‏«‏اٜ لَامُ مٛيٜ نغَطَتَا کُوطٜ طٜعٜ؟ مٛيٜ حٛکُّمَا لَامُ طُمْ؟»‏</verse>
				<verse number="3">اٛ وِعِٻٜ، ‏«‏مِنْ مَا مِ پَمَيْعٛنْ، جٛونِ مبِعٜىٰيَمْ،</verse>
				<verse number="4">بَڤْتِسْمَ طُمْ يَحَيَ وَطِ، تٛ اَللَّه طُمْ پِوٛيِ کٛو تٛ يِمْٻٜ طُمْ پِوٛيِ؟»‏</verse>
				<verse number="5">سٜيْ ٻٜ مٜدِّ حَکُّندٜ مَٻّٜ، ٻٜ مبِعِ، ‏«‏تٛ اٜنْ مبِعِي، ‏‹‏دَغَ تٛ اَللَّه طُمْ پِوٛيِ،›‏ اٛ وِعَيْ، ‏‹‏کٛ وَطِ اٛنْ جَٻَايِ کٛ اٛ وِعِ؟›‏</verse>
				<verse number="6">تٛ بٛو اٜنْ مبِعِي، ‏‹‏تٛ يِمْٻٜ طُمْ پِوٛيِ،›‏ يِمْٻٜ ٻٜعٜ فُو کُبٛرْتٛعٜنْ کَاپٜ، نغَمْ ٻٜ نجَٻِي يَحَيَ اٛ اَنَّبِيجٛ؞»‏</verse>
				<verse number="7">نغَمْ نٛنْ ٻٜ مبِعِ يٜىٰسُ، ‏«‏مِنْ اَنْدَا تٛ طُمْ پِوٛيِ؞»‏</verse>
				<verse number="8">سٜيْ يٜىٰسُ وِعِٻٜ، ‏«‏نٛنْ مِنْ مَا، مِ وِعَتَاعٛنْ کٛو اٜ طُمٜ لَامُ نغَطِرَيْمِ کُوطٜ طٜعٜ؞»‏</verse>
				<verse number="9">سٜيْ يٜىٰسُ فُطِّ حٛکُّکِ يِمْٻٜ مِسَالُ طُعُمْ، اٛ وِعِ، ‏«‏غٛطّٛ نٜطّٛ وَطِ نغٜسَ اِنَبٛوجٜ، اٛ حٛکِّکَ وٛٻّٜ رٜمٛوٻٜ مٛعِّنَکَ، اٛ دِلِّ وٛنْدِ لٜيْدِ اٛ نٜىٰٻِ تٛنْ؞</verse>
				<verse number="10">ندٜ شَرٜلْ ٻٜنْدُکِ اِنَبٛوجٜ طٜنْ وَطِ، اٛ لِلِ مَشُّطٛ تٛ ٻٜ اٛ حٛکِّ نغٜسَ کَنْ اٛ جَٻٛنٛيَمٛ کٛ ٻٜ نغَادِ ندٜرْ کٛ ٻٜنْدِ؞ سٜيْ ٻٜ ڤِيِ مَشُّطٛ اٛنْ ٻٜ ندِيوِمٛ کٛو کٛ ٻٜ کٛکِّمٛ؞</verse>
				<verse number="11">جٛومُ نغٜسَ اٛنْ لِلِ غٛطّٛ مَشُّطٛ کَدِنْ، کَنْکٛ مَا ٻٜ ڤِيِمٛ ٻٜ کُطِ کُطِنِمٛ، ٻٜ شٛعِّمٛ، کٛو کٛ ٻٜ کٛکِّمٛ؞</verse>
				<verse number="12">سٜيْ اٛ فُطِّتِ اٛ لِلِ مَشُّطٛ تَتَٻٛ، کَنْکٛ بٛو ٻٜ نَوْنِمٛ ٻٜ مبُرْتِنِمٛ ندٜرْ نغٜسَ کَنْ؞</verse>
				<verse number="13">سٜيْ جٛومُ نغٜسَ اٛنْ وِعِ، ‏‹‏کٛ نغَطَيْمِ؟ مِ لِلَيْ ٻِطّٛ اَمْ مٛ ٻُرْمِ يِطُکِ؞ اٜ مِ کَمّٛو ٻٜ کٛکَّيْمٛ مَنْغُ؞›‏</verse>
				<verse number="14">اَمَّا ندٜ ٻٜ اٛ حٛکِّ نغٜسَ کَنْ نغِعِ ٻِطّٛ جٛومُ نغٜسَ اٛنْ، سٜيْ ٻٜ مبِعِ حَکُّندٜ مَٻّٜ، ‏‹‏تٛو!‏ رَا دٛنٛووٛ نغٜسَ کَنْ؞ نغَرٜىٰ مبَرٜنْمٛ، ندٛنُ نغٜسَ کَنْ وَرْتَ طُمْ مٜىٰطٜنْ؞›‏</verse>
				<verse number="15">سٜيْ ٻٜ مبُرْتِنِمٛ ندٜرْ نغٜسَ کَنْ ٻٜ مبَرِمٛ؞ ‏«‏تٛو، کٛ کَمِّيطٛنْ جٛومُ نغٜسَ اٛنْ وَطَنْتَٻٜ؟</verse>
				<verse number="16">اٛ وَرَيْ اٛ حَلْکَٻٜ، اٛ حٛکَّ وٛٻّٜ نغٜسَ کَنْ؞»‏ ندٜ يِمْٻٜ نَنِ نٛنْ، ٻٜ مبِعِ، ‏«‏اَللَّه حٛيْنَ!‏»‏</verse>
				<verse number="17">اَمَّا يٜىٰسُ رَارِٻٜ وِعِ، ‏«‏تٛو، کٛ وٛنِ مَعَنَ اَايَارٜ بِعُندٜ:‏ ‏‹‏حَيْرٜ ندٜ مَحٛوٻٜ نغَݧِ، کَيْرٜ وَرْتِ حَيْرٜ ٻُرْندٜ دَرْنُکِ مَادِ؟›‏</verse>
				<verse number="18">‏«‏کٛو مٛيٜ يَنٛيِ دٛوْ حَيْرٜ ندٜنْ يٜوِ يٜوِنَيْ؛ اَمَّا تٛ حَيْرٜ ندٜنْ يَنِي دٛوْ غٛطّٛ، ندٜ نَمَيْمٛ بٛ شٛنْدِ؞»‏</verse>
				<verse number="19">مٛودِٻّٜ اَتَّوْرَ اٜ مَوْٻٜ اَرْدِيٻٜ دِينَ اٜ نغِطِ نَنْغَ يٜىٰسُ طٛنْ اٜ طٛنْ، نغَمْ ٻٜ ڤَامِي دٛوْ مَٻّٜ اٛ حٛکِّ مِسَالُ طُعُمْ، اَمَّا اٜ ٻٜ کُلَ يِمْٻٜ؞</verse>
				<verse number="20">نغَمْ نٛنْ ٻٜ نغَطَنِ يٜىٰسُ غِتٜ، ٻٜ لِلِ وٛٻّٜ نَنْدِتِنْٻٜ اٜ يِمْٻٜ ٻٜ غٛونغَ نغَمْ ٻٜ نَنَ کٛو اٛ وِعَيْ غٛطُّمْ طُمْ ٻٜ کٜٻَتَ ٻٜ نغُلِّرٛيٛومٛ يٜىٰسٛ غٛمْنَاجٛ لٜيْدِ؞</verse>
				<verse number="21">لِلَاٻٜ ٻٜنْ سٜيْ پَمِ يٜىٰسُ مبِعِ، ‏«‏مٛودِبّٛ، اٜ مِنْ اَنْدِ کٛ مبِعَتَا اٜ کٛ نغَطَتَا طُمْ غٛونغَ، اَ حٛلَّتَا يِدّٜ حٛورٜ، اَ اٜکِّتِنَ لَاوٛلْ اَللَّه اٜ غٛونغَ؞</verse>
				<verse number="22">اٜ يِيکِ مَاطَ اٜ حَانِ مِنْ نجٛٻَ کَيْسَرْ مَوْطٛ لَامِيٻٜ شٜىٰدٜ لٜيْدِ، کٛو طُمْ حَانَايِ؟»‏</verse>
				<verse number="23">اَمَّا يٜىٰسُ اٜ اَنْدِ پٛيْرٜ مَٻّٜ، سٜيْ اٛ وِعِٻٜ،</verse>
				<verse number="24">‏«‏کٛلّٜىٰيَمْ يَمْندٜ اَجُرْفَارِ؞ طٛوْدِ مٛيٜ اٜ اِنْدٜ مٛيٜ وٛنِ دٛوْ مَيْرٜ؟»‏ ٻٜ مبِعِ، ‏«‏طُمْ کَيْسَرْ؞»‏</verse>
				<verse number="25">اٛ وِعِٻٜ، ‏«‏نغَمْ نٛنْ، کٛکّٜىٰ کَيْسَرْ کٛ وٛنِ طُمْ کَيْسَرْ، ندٜنْ کٛکّٛنْ اَللَّه کٛ وٛنِ طُمْ اَللَّه؞»‏</verse>
				<verse number="26">ٻٜ کٜٻَايِ کٛ ٻٜ نَنْغِرْتَمٛ ندٜرْ کٛ اٛ وِعِٻٜ يٜىٰسٛ يِمْٻٜ، سٜيْ ٻٜ ندٜعِّتِ اٜ ٻٜ کَيْطِنَ اٜ نٛ اٛ نٛوتٛرَنِيٻٜ؞</verse>
				<verse number="27">سَادُسَنْکٛعٜنْ اٜ مبِعَ وَلَا اُمَّاکِ مَيْٻٜ؞ وٛٻّٜ مَٻّٜ نغَرِ تٛ يٜىٰسُ،</verse>
				<verse number="28">ٻٜ پَمِمٛ، ٻٜ مبِعِ، ‏«‏مٛودِبّٛ، اَنَّبِ مُوسَ وِعِي تٛ نٜطّٛ تٜعِي دٜبّٛ مَايِي دَݧِدَايِ اٜ مَاکٛ، سٜيْ سَکِرَاوٛ مَاکٛ تٜعَمٛ نغَمْ حٜٻَنَ سَکِرَاوٛ مُوطُمْ مَيْطٛ ٻِٻّٜ؞</verse>
				<verse number="29">تٛو، ندٜنّٛ اٜ وٛودِ وٛٻّٜ سَکِرَاٻٜ وٛرْٻٜ نجٛوٜىٰطِطٛ؞ اَفٛ اٛنْ تٜعِ دٜبّٛ، مَايِ، دَݧِدَايِ اٜ مَاکٛ؞</verse>
				<verse number="30">طِطَٻٛ اٛنْ تٜعِ دٜبّٛ اٛنْ، کَنْکٛ مَا اٛ مَايِ، ٻٜ ندَݧِدَايِ؞</verse>
				<verse number="31">تَتَٻٛ اٛنْ مَا تٜعِ دٜبّٛ اٛنْ، کَنْکٛ مَا اٛ مَايِ ٻٜ ندَݧِدَايِ؞ نٛنْ سَکِرَاٻٜ نجٛوٜىٰطِطٛ ٻٜنْ طٛنْ ٻٜ فُو ٻٜ تٜعِينٛمٛ، ٻٜ مَايِ، ٻٜ ندَݧِدَايِ اٜ مَاکٛ؞</verse>
				<verse number="32">غَطَ مَاجُمْ دٜبّٛ اٛنْ مَا مَايِ؞</verse>
				<verse number="33">تٛو، جٛونِ، ݧَلْندٜ ندٜ مَيْٻٜ اُمّٛتٛو، دٜبّٛ اٛنْ وَرْتَيْ دٜبّٛ مٛيٜ ندٜرْ مَٻّٜ؟ نغَمْ ٻٜ فُو نجٛوٜىٰطِطٛ ٻٜ تٜعِيمٛ؞»‏</verse>
				<verse number="34">يٜىٰسُ نٛوتِي وِعِٻٜ، ‏«‏يِمْٻٜ جَامَنُ طُعُمْ اٜ تٜعِندِرَ،</verse>
				<verse number="35">اَمَّا يِمْٻٜ ٻٜ اَللَّه يِعِ اٜ حَانِ ٻٜ اُمّٛو ݧَلْندٜ جَانغٛ، ݧَلْندٜ ندٜ طُمْ اُمِّنْتَ مَيْٻٜ، وٛرْٻٜ تٜعَتَا، رٜوْٻٜ تٜعَتَاکٜ؞</verse>
				<verse number="36">ٻٜ ڤُطِّتَتَا ٻٜ مَايَ، نغَمْ ٻٜ نغَرْتَيْ بٛ مَلَاعِکَعٜنْ؞ ٻٜ ٻِٻّٜ اَللَّه نغَمْ ٻٜ اُمَّکٜ دَغَ مَيْدٜ؞</verse>
				<verse number="37">کٛو ندٜرْ حَبَرُ لٜغّٜلْ غٛودُنغٜلْ حِيتٜ، اَنَّبِ مُوسَ حٛلِّي مَيْٻٜ اُمّٛتٛ، نغَمْ اٛ نٛدِّرِي جٛومِرَاوٛ ‏‹‏اَللَّه مٛ اِبْرَاهِمْ، اَللَّه مٛ اِشِيَاکُ، اَللَّه مٛ يَاکُبُ؞›‏</verse>
				<verse number="38">کَنْکٛ نَاع اٛ اَللَّه مَيْٻٜ، اَمَّا اٛ اَللَّه غٛودُٻٜ يٛنْکِ؞ نغَمْ تٛ مَاکٛ، کٛو مٛيٜ اٜ وٛودِ يٛنْکِ؞»‏</verse>
				<verse number="39">وٛٻّٜ مٛودِٻّٜ اَتَّوْرَ مبِعِمٛ، ‏«‏مٛودِبّٛ، اَ وِعِي غٛونغَ؞»‏</verse>
				<verse number="40">دَغَ طٛنْ وَلَا غَطُطٛ سٜمْبٜ ٻٜرْندٜ پَمِمٛ وٛنْغٛلْ پَمٛلْ؞</verse>
				<verse number="41">اَمَّا يٜىٰسُ وِعِٻٜ، ‏«‏نٛ وَطَتَ اٜ ٻٜ مبِعَ اَلْمَسِيحُ طُمْ ٻِطّٛ دَوْدَ؟</verse>
				<verse number="42">نغَمْ دَوْدَ اٜ حٛورٜ مُوطُمْ وِعِ ندٜرْ دٜفْتٜرٜ جَبُورَ، ‏‹‏جٛومِرَاوٛ وِعِي جٛومِرَاوٛ اَمْ، ‏«‏جٛوطَ تٛ جُنْغٛ اَمْ ݧَامٛ،</verse>
				<verse number="43">نَا مِ وَطِي اَ يَاٻِي وَݧْوَݧْٻٜ مَاطَ؞»‏ ›‏</verse>
				<verse number="44">دَوْدَ اٜ نٛدِّرَ اَلْمَسِيحُ ‏‹‏جٛومِرَاوٛ؞›‏ نٛ وَطَتَ اٛ وَرْتَ ٻِطّٛ دَوْدَ؟»‏</verse>
				<verse number="45">يٜىٰسٛ کٛو مٛيٜ اٛ وِعِ تٛکُّٻٜمٛ،</verse>
				<verse number="46">‏«‏ڤَامَنٜىٰ مٛودِٻّٜ اَتَّوْرَ، غِطُٻٜ يِيلَاکِ اٜ ٻٛرْنِي تٛغّٛحٛ نجُوتُکٛ، غِطُٻٜ حٛوْنِرٜىٰکِ مَنْغُ ندٜرْ لُومٛ؞ اٜ ٻٜ نغِطِ جٛوطَاکِ دٛوْ جٛوطٛرْلٜ مَوْٻٜ ندٜرْ شُوطِ دٛعَارٜ اٜ جٛوطٛرْلٜ مَوْٻٜ تٛ حُمْتٛ؞</verse>
				<verse number="47">کَمْٻٜ نغٛنِ ݧَامٛوٻٜ جَوْدِ رٜوْٻٜ ٻٜ وٛرْٻٜ مُعّٜنْ مَايِ، وَطٛوٻٜ دٛعَاجٜ جُوتُطٜ نغَمْ طُمْ يِعَٻٜ؞ ٻٜ ٻُرَيْ يَرُکِ بٛنٜ؞»‏</verse>
			</chapter>
			<chapter number="21">
				<verse number="1">يٜىٰسُ پٜفْتِ حٛورٜ مُوطُمْ يِعِ رِسْکُٻٜ اٜ نغَطَ دٛکّٜ مَٻّٜ ندٜرْ تٛ طُمْ حٛکَّتَ شٜىٰدٜ نغَمْ اَللَّه ندٜرْ وُرٛ شٜنِينغٛ؞</verse>
				<verse number="2">سٜيْ اٛ يِعِ غٛطّٛ دٜبّٛ مٛ وَلَنَا مٛ غٛرْکٛ مُوطُمْ مَايِ وَطِي شٜىٰدٜ نجَمْکٛيْ طِطٛيْ کٛيْ نجَمْندِ مبٛطٜىٰرِ ندٜرْ؞</verse>
				<verse number="3">يٜىٰسُ وِعِ، ‏«‏اٜ مِ وِعَعٛنْ غٛونغَ، اٛعٛ دٜبّٛ مٛ وَلَنَا، کٛ اٛ حٛکِّ ٻُرِي کٛ حٛرِيٻٜ فُو کٛکِّ؞</verse>
				<verse number="4">نغَمْ حٛرِيٻٜ ٻٜعٜ فُو ٻٜ کٛکِّي سٜطَّ دَغَ ندٜرْ رِسْکُ مَٻّٜ، اَمَّا کَنْکٛ بٛو ندٜرْ شِيَ مَاکٛ اٛ حٛکِّ فُو کٛ اٛ وٛودِ؞»‏</verse>
				<verse number="5">وٛٻّٜ اٜ مٜتَ دٛوْ نٛ طُمْ مٛعِّنِرِ وُرٛ شٜنِينغٛ اٜ کَاپٜ بٛطّٜ اٜ دٛکّٜ طٜ طُمْ حٛکِّ نغَمْ اَللَّه؞ اَمَّا يٜىٰسُ وِعِ،</verse>
				<verse number="6">‏«‏کٛ نغِعٛتٛنْ طٛعٛ، شَرٜلْ وَرَيْ نغٜلْ وَلَا وٛنْدٜ حَيْرٜ اَلٜتٜىٰندٜ دٛوْ وٛنْدٜ؞ طٜ فُو طُمْ سَنْکِتَيْطٜ؞»‏</verse>
				<verse number="7">ٻٜ پَمِمٛ، ٻٜ مبِعِ، ‏«‏مٛودِبّٛ، ندٜيٜ فِي طُعُمْ وَطَتَ؟ ندٜنْ کٛ حٛلَّتَ فُطُّکِ مَاجُمْ ٻَدَکٜ؟»‏</verse>
				<verse number="8">اٛ وِعِ، ‏«‏ڤَامٜىٰ، تٛع طُمْ مَجِّنَعٛنْ؞ نغَمْ يِمْٻٜ طُطْٻٜ نغَرٛيَيْ ندٜرْ اِنْدٜ اَمْ، ٻٜ مبِعَ کَمْٻٜ نغٛنِ مِنْ، ندٜنْ، ‏‹‏شَرٜلْ ٻَدَکٜ!‏›‏ تٛع اٛنْ تٛکُّٻٜ؞</verse>
				<verse number="9">اَمَّا، تٛ اٛنْ نَنِي حَبَرُ کٛنُوجِ حَکُّندٜ لٜيْطٜ اٜ کٛنُوجِ ندٜرْ لٜيْطٜ، تٛع اٛنْ کُلُ، نغَمْ اَرَنْدٜ دٛولٜ فِي طُعُمْ وَطَ، اَمَّا نٛنْ حٛلَّايِ رٜعُکِ دُونِيَارُ وَرِي؞»‏</verse>
				<verse number="10">ندٜنْ اٛ وِعِٻٜ، ‏«‏لٜݧٛلْ اُمَّنْتٛ لٜݧٛلْ، ندٜنْ لَامُ اُمَّنْتٛ لَامُ؞</verse>
				<verse number="11">اٜ بِغٜىٰجٜ فٜىٰرٜ‑فٜىٰرٜ طُمْ وَطَيْ دِمْبٛلْ لٜيْدِ شٜمْبِنْغٛلْ، طُمْ وَطَيْ وٜىٰلٛ اٜ ݧَوُوجِ کَلُّطِ؞ طُمْ وَطَيْ فِي مَوْطُمْ کُلْنِيطُمْ اٜ دٛوْ، غَطٛوجُمْ يِمْٻٜ کُلْتٛرَ؞</verse>
				<verse number="12">اَمَّا کٛ فِي طُعُمْ فُو وَطَ، يِمْٻٜ نَنْغَيْعٛنْ، تٛرَّيْعٛنْ، ٻٜ نغَطَيْعٛنْ ندٜرْ جُوطٜ مَوْٻٜ شُوطِ دٛعَارٜ، ٻٜ نغَطَعٛنْ ندٜرْ شُوطِ شُرَلْ، طُمْ يَارَيْعٛنْ يٜىٰسٛ لَامِيٻٜ اٜ مَوْٻٜ لٜيْدِ، نغَمْ اٛنْ تٛکُّٻٜيَمْ؞</verse>
				<verse number="13">طُمْ وَرْتَيْ لَاوٛلْ نٛ کٛکِّرْتٛنْٻٜ حَبَرُ اَمْ؞</verse>
				<verse number="14">اَمَّا ڤُکِّنٜىٰ ٻٜرْطٜ مٛوطٛنْ، تٛع اٛنْ نغَنُّ کٛ شَرٜلْ نغٜلْ وَطَ نٛ مبُرْتِنِرْتٛنْ کٛعٜ مٛوطٛنْ؞</verse>
				<verse number="15">نغَمْ مِ حٛکَّيْعٛنْ بٛلِيطٜ اٜ اَنْدَلْ، حَا وَلَا غٛطّٛ ندٜرْ غَݧٛوٻٜ مٛوطٛنْ بَاوَيْطٛ دٛعُّکِعٛنْ کٛو يٜدُّکِ کٛ مبِيطٛنْ؞</verse>
				<verse number="16">دَݧٛوٻٜ مٛوطٛنْ اٜ مِݧِرَاٻٜ مٛوطٛنْ اٜ مَوْنِرَاٻٜ مٛوطٛنْ اٜ بَنْدِرَاٻٜ مٛوطٛنْ اٜ حِغٛوٻٜ مٛوطٛنْ، ٻٜ کٛکِّتِرَيْعٛنْ، ندٜنْ ٻٜ مبَرَ وٛٻّٜ مٛوطٛنْ؞</verse>
				<verse number="17">کٛو مٛيٜ وَݧَيْعٛنْ نغَمْ اٛنْ تٛکُّٻٜيَمْ؞</verse>
				<verse number="18">اَمَّا وَلَا لَاسٛلْ کٛعٜ مٛوطٛنْ غٛعٛتٛلْ کَلْکَيْنغٛلْ؞</verse>
				<verse number="19">تٛ اٛنْ مُݧِي، اٛنْ کٜٻَيْ يٛنْکِ کِ رٜعَتَا؞</verse>
				<verse number="20">«‏تٛ اٛنْ نغِعِي حٛنٛوٻٜ اٜ ڤِلِي اُرُشَلِيمَ، اَنْدٜىٰ حَلْکُکِ مَيْرِ ٻَدَکٜ؞</verse>
				<verse number="21">ندٜنْ وٛنْٻٜ ندٜرْ لٜيْدِ يَحُودِيَ ندٛغَّ نَتّٛيَ کٛشّٜىٰجٜ، وٛنْٻٜ ندٜرْ غَرِيرِ مَوْندِ بٛو مبُرْتٛوندِ، ندٜنْ وٛنْٻٜ ندٜرْ لَدّٜ تٛع نَتَّ غَرِيرِ؞</verse>
				<verse number="22">نغَمْ بَلْطٜ طٜنْ طٛنْ طُمْ ‏‹‏بَلْطٜ بٛنٜ،›‏ نغَمْ کٛ وِنْدَا فُو حٜىٰوَيْ؞</verse>
				<verse number="23">رٜوْٻٜ غٛودُٻٜ دٜىٰطِ اٜ مُسِنْتٜىٰٻٜ ٻٜ تٛرّٛتٛ نَاع سٜطَّ ندٜرْ طٜنْ طٛنْ بَلْطٜ!‏ نغَمْ طُمْ وَطَيْ تٛرَّاجِ کَلُّطِ ندٜرْ دُونِيَارُ، مٛنّٜرٜ اَللَّه جِڤّٛنٛيْتٛ لٜݧٛلْ نغٛعٛلْ؞</verse>
				<verse number="24">طُمْ وَرْدَيْ وٛٻّٜ اٜ کَافَاجٜ، طُمْ نَنْغَيْ وٛٻّٜ، طُمْ يَارَٻٜ ندٜرْ لٜيْطٜ فُو طُمْ وَرْتِرَٻٜ مَشُّٻٜ؞ لٜݧِ دُونِيَارُ نغَطَيْ کَ سَنْکُتُکِ اُرُشَلِيمَ ٻٜ لَامٛوندِ نَا شَرٜلْ نغٜلْ طُمْ حٛکِّٻٜ وَطِي؞</verse>
				<verse number="25">‏«‏طُمْ وَطَيْ فِي کُلْنِيطُمْ ندٜرْ نَانغٜ اٜ لٜوْرُ اٜ کٛودٜ؞ يِمْٻٜ وٛنْٻٜ ندٜرْ لٜيْطٜ دُونِيَارُ فُو ٻٜ نغَنَّيْ ٻٜ کُلْتٛرَ، ندٜنْ ٻٜ ندُلَّ کٛ ٻٜ نغَطَتَ نغَمْ حٛنٛنْدٜ شٜمْبِنْدٜ ندٜ غٜىٰلٛوطِ ندِيَمْ مبٜىٰلَ؞</verse>
				<verse number="26">کُلٛلْ وَطَيْ وٛٻّٜ ڤٜکّٛرَ، نغَمْ کٛ وَرٛيْتَ ندٜرْ دُونِيَارُ، نغَمْ کٛ وٛنِ دٛوْ فُو دِمْبٛتٛ؞</verse>
				<verse number="27">اٜ شَرٜلْ نغٜلْ، ٻٜ نغِعَيْ ٻِي نٜطّٛ اٜ وَرَ ندٜرْ دُولٜ اٜ بَوْطٜ اٜ تٜدُّنغَلْ مَنْغَلْ؞</verse>
				<verse number="28">تٛ فِي طُعُمْ فُطِّي وَطُکِ، اُمّٜىٰ ندَرٛوطٛنْ، پٜفْتٛنْ کٛعٜ مٛوطٛنْ ندَارٛنْ دٛوْ، نغَمْ کِسْندَمْ مٛوطٛنْ ٻَدَکٜ؞»‏</verse>
				<verse number="29">اٛ حٛکِّٻٜ مِسَالُ طُعُمْ، اٛ وِعِ، ‏«‏ندَارٜىٰ لٜکِّ اِبِّ اٜ لٜطّٜ کٛرِيطٜ فُو؞</verse>
				<verse number="30">تٛ اٛنْ نغِعِي طٜ مبِلِتِي، اٛنْ اَنْدِ سٜىٰتٛ ٻَدَکٜ؞</verse>
				<verse number="31">نٛنْ مَا تٛ اٛنْ نغِعِي فِي طُعُمْ اٜ وَطَ، تٛو، اٛنْ اَنْدَيْ لَامُ اَللَّه ٻَدَکٜ؞</verse>
				<verse number="32">‏«‏اٜ مِ وِعَعٛنْ غٛونغَ، جَامَنُ طُعُمْ رٜعَتَا نَا فُو فِي طُعُمْ وَطِي؞</verse>
				<verse number="33">دٛوْ اٜ لٜيْ پَٻّٛتٛ، اَمَّا بٛلِيطٜ اَمْ پَٻَّتَاکٛ حَا اَبَدَا؞</verse>
				<verse number="34">‏«‏ڤَامٜىٰ تٛع يَرٜ‑يَرٜ اٜ ݧَامٜ‑ݧَامٜ اٜ وَنُّکِ اٜ کٛ وٛنِ ندٜرْ دُونِيَارُ حٛشَّ ٻٜرْطٜ مٛوطٛنْ، نغَمْ تٛع ݧَلْندٜ ندٜنْ اُدّٛوعٛنْ اٛنْ اَنْدَا؞</verse>
				<verse number="35">نغَمْ ݧَلْندٜ ندٜنْ وَرَيْ دٛوْ کٛو مٛيٜ مٛ يٛنْکِ ندٜرْ دُونِيَارُ؞</verse>
				<verse number="36">ڤَامٜىٰ کٛو ندٜيٜ نغَطٛنْ دٛعَارٜ نغَمْ کٜٻٛنْ ندَطٛنْ فِي طُعُمْ غَطَيْطُمْ فُو، ندٜنْ ندَرٛوطٛنْ يٜىٰسٛ ٻِي نٜطّٛ؞»‏</verse>
				<verse number="37">کٛو ندٜيٜ ݧَلْندٜ يٜىٰسُ اٜ اٜکِّتِنَ ندٜرْ وُرٛ شٜنِينغٛ، اَمَّا جٜمَّ اٛ وُرْتٛو اٛ يَحَ دٛوْ حٛشّٜىٰرٜ ندٜ لٜطّٜ جَيْتُنْ اٛ وَالٛيَ؞</verse>
				<verse number="38">کٛو ندٜيٜ اِلَا سُبَکَ يِمْٻٜ فُو اٜ نجَحَ وُرٛ شٜنِينغٛ نغَمْ نَنُکِمٛ؞</verse>
			</chapter>
			<chapter number="22">
				<verse number="1">تٛو، شَرٜلْ ٻَدَکٜ نغَمْ حُمْتٛ بُرٛودِ طُمْ وَلَا پُوفِنِرْطُمْ بِعٜتٜىٰنغٛ حُمْتٛ سَکِّنْکِ؞</verse>
				<verse number="2">مَوْٻٜ اَرْدِيٻٜ دِينَ اٜ مٛودِٻّٜ اَتَّوْرَ اٜ طَٻِّتَ نٛ ٻٜ مبَرْدَتَ يٜىٰسُ، نغَمْ اٜ ٻٜ کُلَ يِمْٻٜ؞</verse>
				<verse number="3">سٜيْ شٜيْطَنْ نَتِّ ٻٜرْندٜ يَحُودَ بِعٜتٜىٰطٛ اِسْکَرِيٛوتِ، غٛعٛتٛ ندٜرْ تٛکُّٻٜ يٜىٰسُ سَڤّٛ اٜ طِطٛ؞</verse>
				<verse number="4">سٜيْ اٛ يَحِ تٛ مَوْٻٜ اَرْدِيٻٜ دِينَ اٜ مَوْٻٜ اَرْدِيٻٜ تَادِيٻٜ وُرٛ شٜنِينغٛ، اٛ مٜدِّ اٜ مَٻّٜ دٛوْ نٛ اٛ حٛکِّتِرْتَ يٜىٰسُ ندٜرْ جُوطٜ مَٻّٜ؞</verse>
				<verse number="5">ٻٜ نَنِ بٜلْطُمْ طُطُّمْ، ٻٜ نغَطِ اَلْکَوَلْ حٛکُّکِمٛ شٜىٰدٜ؞</verse>
				<verse number="6">کَنْکٛ بٛو اٛ جَٻِ، اٛ فُطِّ طَٻُّتُکِ لَاوٛلْ نٛ اٛ حٛکِّتِرْتَ يٜىٰسُ ندٜرْ جُوطٜ مَٻّٜ؞</verse>
				<verse number="7">سٜيْ ݧَلْندٜ وَرِ ندٜ حُمْتٛ بُرٛودِ طُمْ وَلَا پُوفِنِرْطُمْ ندٜ طُمْ حِرْسَتَ کَرٛورِ حُمْتٛ سَکِّنْکِ؞</verse>
				<verse number="8">نغَمْ نٛنْ يٜىٰسُ لِلِ بِيتُرُسْ اٜ يَحَيَ وِعِٻٜ، ‏«‏نجَحٜىٰ شِرْيَنٜىٰعٜنْ کٛو طُمٜ نغَمْ ݧَامٜنْ حُمْتٛ سَکِّنْکِ؞»‏</verse>
				<verse number="9">ٻٜ پَمِمٛ ٻٜ مبِعِ، ‏«‏تٛيٜ نغِطَّا مِنْ نجَحَ مِنْ شِرْيٛوطُمْ؟»‏</verse>
				<verse number="10">اٛ وِعِٻٜ، ‏«‏رَطُّمْ، اٜ نَتُّکِ مٛوطٛنْ غَرِيرِ، اٛنْ کَوْرَيْ اٜ غٛطّٛ اٜ مٛ رٛنْدِي پٛوغِرْدٜ ندِيَمْ؞ تٛکّٜىٰمٛ يَاکِ وُرٛ نغٛ اٛ نَتَّتَ،</verse>
				<verse number="11">مبِعٛنْ جٛومُ وُرٛ نغٛنْ، ‏‹‏مٛودِبّٛ وِعِي مِنْ پَمُمَا:‏ ‏«‏تٛيٜ سُودُ ندُ ݧَامَيْمِ ݧَمْندُ حُمْتٛ سَکِّنْکِ اٜ تٛکُّٻٜيَمْ؟»‏ ›‏</verse>
				<verse number="12">اٛ حٛلَّيْعٛنْ سُودُ ندُ دٛوْ، مَوْندُ مٛعِّنَاندُ؞ شِرْيَنٜىٰعٜنْ کٛو طُمٜ طٛنْ نغَمْ ݧَامٜنْ ݧَمْندُ حُمْتٛ سَکِّنْکِ؞»‏</verse>
				<verse number="13">سٜيْ ٻٜ نجَحِ ٻٜ تَوِ کٛو طُمٜ نٛ يٜىٰسُ وِعِٻٜ، سٜيْ ٻٜ شِرْيِي کٛو طُمٜ نغَمْ حُمْتٛ سَکِّنْکِ؞</verse>
				<verse number="14">ندٜ شَرٜلْ وَطِ، يٜىٰسُ اٜ تٛکُّٻٜمٛ سَڤّٛ اٜ طِطٛ نجٛوطِي نغَمْ ݧَامَ؞</verse>
				<verse number="15">سٜيْ اٛ وِعِٻٜ، ‏«‏مِ حَاٻِي ݧَمْدُکِ ݧَمْندُ حُمْتٛ سَکِّنْکِ ندُعُ اٜ مٛوطٛنْ کٛ مِ تٛرّٜىٰ؞</verse>
				<verse number="16">نغَمْ اٜ مِ وِعَعٛنْ، مِ فُطِّتَتَا ݧَامُکِ ݧَمْندُ حُمْتٛ سَکِّنْکِ سٜيْ تٛ مَعَنَ مَاجُمْ حٜىٰوِي ندٜرْ لَامُ اَللَّه؞»‏</verse>
				<verse number="17">سٜيْ اٛ حٛشِّ اِنَبٛجَمْ ندٜرْ جَرْدُغٜلْ، اٛ يٜتِّ اَللَّه، اٛ وِعِ، ‏«‏نجَٻٜىٰ نغٜعٜلْ شٜنْدٛنْ اِنَبٛجَمْ طَمْ حَکُّندٜ مٛوطٛنْ؞</verse>
				<verse number="18">نغَمْ اٜ مِ وِعَعٛنْ، مِ فُطِّتَتَا يَرُکِ ندِيَمْ اِنَبٛوجٜ نَا لَامُ اَللَّه وَرٛيِي؞»‏</verse>
				<verse number="19">ندٜنْ اٛ حٛشِّ بُرٛودِ، اٛ يٜتِّ اَللَّه، اٛ سٜنْدِطُمْ، اٛ حٛکِّ تٛکُّٻٜمٛ، اٜ مٛ وِعَ، ‏«‏طُعُمْ طُمْ ٻَنْدُ اَمْ، کٛکَّاندُ نغَمْ مٛوطٛنْ؞ نغَطٜىٰ کَ وَطُکِ نٛنْ نغَمْ سِفْتٛرْکِيَمْ؞»‏</verse>
				<verse number="20">نٛنْ مَا، غَطَ ٻٜ کِرْتَکٜ، اٛ حٛشِّ جَرْدُغٜلْ ندِيَمْ اِنَبٛجَمْ، اٛ وِعِ، ‏«‏طَعَمْ وٛنِ اَلْکَوَلْ کٜسَلْ تَبِّتَيْنغَلْ اٜ پِيپَمْ اَمْ ندُفٜتٜىٰطَمْ نغَمْ مٛوطٛنْ؞</verse>
				<verse number="21">‏«‏اَمَّا، رَطُّمْ، کٛکِّتِرَيْطٛيَمْ اٜ ݧَمْدَ اٜ اَمْ طٛعٛ؞</verse>
				<verse number="22">نغَمْ ٻِي نٜطّٛ مَايَيْ نٛنْ نٛ اَللَّه سُٻِ، اَمَّا کٛکِّتِرَيْطٛمٛ وٛنِي!‏»‏</verse>
				<verse number="23">تٛکُّٻٜمٛ ڤُطِّ پَمْپَمْتِرْکِ حَکُّندٜ مَٻّٜ، کٛو طُمْ مٛيٜ ندٜرْ مَٻّٜ وَطَتَ فِي طُعُمْ؞</verse>
				<verse number="24">کَدِمَا غٜدِّ اُمِّي حَکُّندٜ مَٻّٜ دٛوْ مٛيٜ ندٜرْ مَٻّٜ وٛنِ مَوْطٛ؞</verse>
				<verse number="25">يٜىٰسُ وِعِٻٜ، ‏«‏لَامِيٻٜ يِمْٻٜ نَاع يَحُودَنْکٛعٜنْ اٜ کٛلَّ يِمْٻٜ مَٻّٜ لَامُ سٜمْبٜ، فُو اٜ نٛنْ اٜ ٻٜ نٛدِّرَ کٛعٜ مَٻّٜ وَلّٛوٻٜ يِمْٻٜ؞</verse>
				<verse number="26">اَمَّا اٛنٛنْ، تٛع اٛنْ نغَطُ نٛنْ؞ سٜيْ ٻُرْطٛ مَنْغُ ندٜرْ مٛوطٛنْ وَرْتَ بٛ ڤَمَرٛ، ندٜنْ اَرْدِيطٛ وَرْتَ بٛ مَشُّطٛ؞</verse>
				<verse number="27">مٛيٜ ٻُرِ مَنْغُ، جٛوطِيطٛ نغَمْ ݧَامَ کٛو غَدّٛووٛ ݧَمْندُ؟ اَيْ اٛنْ طٛنْ جٛوطِيطٛ وٛنِ مَوْطٛ؞ اَمَّا، اٜ مِ طٛنْ حَکُّندٜ مٛوطٛنْ بٛ مَشُّطٛ؞</verse>
				<verse number="28">‏«‏اٛنٛنْ نغٛنِ دَرٛدِيٻٜ اٜ اَمْ اٜ غٛونغَ ندٜرْ تٛرَّ کَ نجَرُمِ؞</verse>
				<verse number="29">نٛ ݧَاکٛ اَمْ مٛ دٛوْ حٛکِّرِيَمْ لَامُ، نٛنْ مِنْ مَا، مِ حٛکِّيعٛنْ لَامُ</verse>
				<verse number="30">ݧَمْدٛنْ اٜ اَمْ نجَرْدٛنْ اٜ اَمْ ندٜرْ لَامُ اَمْ، ندٜنْ نجٛوطٛوطٛنْ دٛوْ جٛوطٛرْلٜ لَامُ، اٛنْ لَامٛو لٜݧِ اِسْرَاعِيلَ سَڤّٛ اٜ طِطِ؞</verse>
				<verse number="31">‏«‏سِيمَنْ، سِيمَنْ، رَطُّمْ شٜيْطَنْ پَمِي لَاوٛلْ فٛوندَعٛنْ، بٛو اٛ حٛکَّامَ؞ اٜ مٛ يِطِ اٛ سٜطَعٛنْ نٛ طُمْ سٜطِرْتَ اَلْکَمَارِ اٜ ݧَاندٜ؞</verse>
				<verse number="32">اَمَّا مِ وَطَنِيمَ دٛعَارٜ، سِيمَنْ، نغَمْ تٛع اَلَا حٛولَاکِيَمْ؞ اَنْ بٛو، تَا وَرْتِي تٛ اَمْ، شٜمْبِطِنَا بَنْدِرَاٻٜ مَاطَ؞»‏</verse>
				<verse number="33">اَمَّا بِيتُرُسْ وِعِمٛ، ‏«‏مٛودِبّٛ، اٜ مِ سِرْيِي يَادُکِ اٜ مَاطَ سُودُ شُرَلْ، حَا اٜ مَيْدٜ؞»‏</verse>
				<verse number="34">يٜىٰسُ وِعِ، ‏«‏اٜ مِ وِعُمَا، بِيتُرُسْ، حَنْدٜ کٛ نجَکَرْدِ حَنَ، اَ وِعَيْ اَ اَنْدَايَمْ ندٜ تَتِ؞»‏</verse>
				<verse number="35">سٜيْ يٜىٰسُ پَمِٻٜ وِعِ، ‏«‏شَرٜلْ کٛ لِلْمِعٛنْ مبِيمِعٛنْ تٛع اٛنْ نجَادُ اٜ شٜىٰدٜ، تٛع اٛنْ نجَادُ اٜ جَکَارٜ کٛو ڤَطٜ کٛيْطٜ طِطِ، اٜ وٛودِ کٛ ندُلُّطٛنْ؟»‏ ٻٜ مبِعِ، ‏«‏وَلَا؞»‏</verse>
				<verse number="36">اٛ وِعِٻٜ، ‏«‏اَمَّا جٛونِ، غٛودُطٛ شٜىٰدٜ اٜ جَکَارٜ، حٛشَّ؞ مٛ وَلَا کَافَحِ، سٛورَ شُدَّارِ مُوطُمْ سٛودَ غٛعٛتِ؞</verse>
				<verse number="37">اٜ مِ وِعَعٛنْ، اَايَارٜ ندٜعٜ دٛولٜ حٜىٰوَ دٛوْ اَمْ بِعُندٜ، ‏‹‏طُمْ حٛشَّيْمٛ بٛ کَلُّطٛ،›‏ نغَمْ کٛ وِنْدَا دٛوْ اَمْ ٻَدَکٜ حٜىٰوُکِ؞»‏</verse>
				<verse number="38">تٛکُّٻٜمٛ مبِعِ، ‏«‏مٛودِبّٛ، رَا کَافَاجٜ طِطِ؞»‏ اٛ وِعِٻٜ، ‏«‏طُمْ حٜپِي نٛنْ؞»‏</verse>
				<verse number="39">يٜىٰسُ وُرْتِي، يَحِ حٛشّٜىٰرٜ ندٜ لٜطّٜ جَيْتُنْ نٛ اٛ وٛووِ، تٛکُّٻٜمٛ مَا اٜ تٛکِّمٛ؞</verse>
				<verse number="40">ندٜ ٻٜ نجٛتِّي وِغٜىٰرٜ ندٜنْ، اٛ وِعِٻٜ، ‏«‏نغَطٜىٰ دٛعَارٜ تٛع نجَحٛنْ تٛ نغَطٛتٛنْ حَکّٜ؞»‏</verse>
				<verse number="41">يٜىٰسُ حَکِّتِي کَنُمْ تَنْ کٛ وَطَتَ حُبَاکِ حَيْرٜ، سٜيْ اٛ يَنِ اٜ لٜيْدِ اٜ مٛ حِڤِّي، اٛ وَطِ دٛعَارٜ، اٛ وِعِ،</verse>
				<verse number="42">‏«‏ݧَاکٛ اَمْ مٛ دٛوْ، تَا جَٻِي، اِتَّنَمْ جَرْدُغٜلْ تٛرَّ کَعَ؞ فُو اٜ نٛنْ، نَاع کٛ نغِطُمِ وَطٜتٜىٰ، اَمَّا کٛ نغِطَّا وَطٜىٰ؞»‏</verse>
				<verse number="43">سٜيْ مَلَاعِکَاجٛ پِوٛيِ دَغَ دٛوْ وَنْغَنِمٛ سٜمْبِطِنِمٛ؞</verse>
				<verse number="44">اٜ مٛ ندٜرْ تٛرَّ کَلُّکَ، نغَمْ نٛنْ اٛ ٻٜيْدِ وَطُکِ دٛعَارٜ؞ اَسَوْرٜ مَاکٛ وَرْتِ بٛ پِيپَمْ اٜ سِمْتَ اٜ لٜيْدِ؞</verse>
				<verse number="45">ندٜ اٛ يٛتِّنِ دٛعَارٜ، سٜيْ اٛ سٛعِّي تٛ ٻٜنْ طٛنْ تٛکُّٻٜمٛ، اٛ تَوِ اٜ ٻٜ طَانِي نغَمْ وَنَّارٜ وَطِ ٻٜ شٛمِي؞</verse>
				<verse number="46">اٛ وِعِٻٜ، ‏«‏نغَمْ طُمٜ طَانٛتٛوطٛنْ؟ اُمّٜىٰ، نغَطٜىٰ دٛعَارٜ تٛ طُمْ فٛوندِيعٛنْ تٛع نغَطٛنْ حَکّٜ؞»‏</verse>
				<verse number="47">يٜىٰسُ اٜ مٜتَ، سٜيْ يِمْٻٜ طُطْٻٜ نغَرِ؞ يَحُودَ، غٛعٛتٛ ندٜرْ تٛکُّٻٜمٛ سَڤّٛ اٜ طِطٛ اٜ مٛ اَرْدِيٻٜ؞ يَحُودَ ٻَدِّي يٜىٰسُ نغَمْ حٛوْنَمٛ؞</verse>
				<verse number="48">يٜىٰسُ وِعِمٛ، ‏«‏يَحُودَ، اَ حٛکِّتِرَيْ ٻِي نٜطّٛ اٜ حٛوْنُکِ حِغَاکُ؟»‏</verse>
				<verse number="49">ندٜ تٛکُّٻٜ يٜىٰسُ نغِعِ کٛ وَطَتَ، ٻٜ مبِعِمٛ، ‏«‏مٛودِبّٛ، مِنْ ڤٜعِّرَٻٜ کَافَاجٜ؟»‏</verse>
				<verse number="50">غٛعٛتٛ مَٻّٜ فٜعِّ مَشُّطٛ مَوْطٛ مَوْٻٜ اَرْدِيٻٜ دِينَ اِتَّنِمٛ نٛوْرُ ݧَامٛ؞</verse>
				<verse number="51">اَمَّا يٜىٰسُ وِعِ، ‏«‏اَلٜىٰ!‏ تٛع اٛنْ ٻٜيْدُ!‏»‏ يٜىٰسُ مٜىٰمِ نٛوْرُ نٜطّٛ اٛنْ، يَمْطِتِنِمٛ؞</verse>
				<verse number="52">سٜيْ يٜىٰسُ وِعِ مَوْٻٜ، اٜ مَوْٻٜ اَرْدِيٻٜ دِينَ، اٜ مَوْٻٜ تَادِيٻٜ وُرٛ شٜنِينغٛ غَرٛيْٻٜ نَنْغُکِمٛ، ‏«‏اٛنْ نغَرْدٛيِ اٜ کَافَاجٜ اٜ شَبِّ نغَمْ نَنْغٛيْيَمْ بٛ مِ غُجّٛ شَلٛرْطٛ؟</verse>
				<verse number="53">کٛو ندٜيٜ ݧَلْندٜ اٜ مِ وٛنْدِ اٜ مٛوطٛنْ ندٜرْ وُرٛ شٜنِينغٛ، اٛنْ نَنْغَايِيَمْ؞ اَمَّا جٛونِ طُمْ شَرٜلْ مٛوطٛنْ، اٜ لَامُ ݧِوْرٜ؞»‏</verse>
				<verse number="54">سٜيْ ٻٜ نَنْغِ يٜىٰسُ، ٻٜ ندِلِّدِ اٜ مَاکٛ، ٻٜ نجَارِمٛ وُرٛ مَوْطٛ مَوْٻٜ اَرْدِيٻٜ دِينَ؞ بِيتُرُسْ بٛو اٜ وٛطِّتِ اٜ تٛکِّرِٻٜ غَطَ؞</verse>
				<verse number="55">ندٜنْ ٻٜ کُٻِّ حِيتٜ شَکَ وُرٛ، ٻٜ نجٛوطِي، بِيتُرُسْ مَا سٜيْ جٛوطِي ندٜرْ مَٻّٜ؞</verse>
				<verse number="56">سٜيْ غٛطّٛ کٛرْطٛ يِعِمٛ اٜ مٛ جٛوطِي اٜ مٛ اِرْفٛو؞ کٛرْطٛ اٛنْ بٛو سُتِيمٛ وِعِ، ‏«‏نٜطّٛ اٛعٛ مَا اٜ وٛنْدِ اٜ يٜىٰسُ؞»‏</verse>
				<verse number="57">اَمَّا بِيتُرُسْ يٜدِّ، وِعِ، ‏«‏مِ اَنْدَامٛ؞»‏</verse>
				<verse number="58">غَطَ طٛنْ سٜطَّ غٛطّٛ يِعِمٛ وِعِ، ‏«‏اَنْ مَا، اَ غٛعٛتٛ ندٜرْ تٛکُّٻٜمٛ؞»‏ اَمَّا بِيتُرُسْ وِعِ، ‏«‏حِغٛ، نَاع مِ تٛکُّطٛمٛ!‏»‏</verse>
				<verse number="59">ندٜ يَوْتِي سٜطَّ، غٛطّٛ مَا وِعِ، ‏«‏سٜکٛ وَلَا نٜطّٛ اٛعٛ مَا اٜ وٛنْدِ اٜ يٜىٰسُ، نغَمْ کَنْکٛ مَا اٛ غَلِلَنْکٜىٰجٛ؞»‏</verse>
				<verse number="60">بِيتُرُسْ وِعِمٛ، ‏«‏حِغٛ، مِ اَنْدَا کٛ مبِعَتَا!‏»‏ طٛنْ اٜ طٛنْ اٜ مٛ ندٜرْ مٜتُکِ، نجَکَرْدِ حَنِ؞</verse>
				<verse number="61">سٜيْ يٜىٰسُ يٜىٰپِي رَارِ بِيتُرُسْ؞ سٜيْ بِيتُرُسْ سِفْتٛرِ کٛ يٜىٰسُ وِعُنٛومٛ وِعُکِ، ‏«‏حَنْدٜ کٛ نجَکَرْدِ حَنَ، اَ وِعَيْ اَ اَنْدَايَمْ ندٜ تَتِ؞»‏</verse>
				<verse number="62">سٜيْ اٛ وُرْتِي يَاسِ اٛ وٛيِ بٛجِّ نَوْطِ؞</verse>
				<verse number="63">سٜيْ يِمْٻٜ جٛغِيٻٜ يٜىٰسُ فُطِّ جُکُّتُکِمٛ، اٜ ٻٜ ڤِيَمٛ؞</verse>
				<verse number="64">ٻٜ شُدِّ غِتٜ مَاکٛ ٻٜ نغَطِ کَ پَمُکِمٛ ٻٜ مبِعِ، ‏«‏وَطُ اَنَّبَاکُ!‏ مٛيٜ فِيُمَا؟»‏</verse>
				<verse number="65">ٻٜ کُطِرِمٛ حَالَاجِ نَوْطِ؞</verse>
				<verse number="66">ندٜ وٜىٰتِ، کَوْتَلْ مَوْٻٜ کَوْرِتِ اٜ مَوْٻٜ اَرْدِيٻٜ دِينَ اٜ مٛودِٻّٜ اَتَّوْرَ؞ يٜىٰسُ وَدَّا يٜىٰسٛ مَٻّٜ؞</verse>
				<verse number="67">ٻٜ مبِعِمٛ، ‏«‏تٛ اَنْ وٛنِ اَلْمَسِيحُ، وِعُمِنْکَ؞»‏ اَمَّا يٜىٰسُ وِعِٻٜ، ‏«‏تٛ مِ وِعِيعٛنْکَ، اٛنْ نجَٻَتَا؞</verse>
				<verse number="68">تٛ مِ پَمِيعٛنْ بٛو، اٛنْ نٛوتَنْتَاکٛيَمْ؞</verse>
				<verse number="69">اَمَّا دَغَ جٛونِ، ٻِي نٜطّٛ جٛوطٛتٛ اٜ جُنْغٛ ݧَامٛ نغٛ اَللَّه جٛومُ بَوْطٜ؞»‏</verse>
				<verse number="70">ٻٜ فُو ٻٜ مبِعِ، ‏«‏اَنْ، اَ ٻِطّٛ اَللَّه؟»‏ اٛ وِعِٻٜ، ‏«‏نٛنْ نٛ مبِيطٛنْ؞»‏</verse>
				<verse number="71">ٻٜ مبِعِ، ‏«‏اٜنْ نَنِيکَ اٜ حٛنْدُکٛ مَاکٛ جٛونِ؞ اٜ وٛودِ کٛ طَٻِّتٜتٜنْ کَدِنْ؟»‏</verse>
			</chapter>
			<chapter number="23">
				<verse number="1">سٜيْ حَوْرُتُٻٜ ٻٜنْ فُو اُمِّي، نجَارِمٛ يٜىٰسٛ بِلَاتُسْ، غٛمْنَاجٛ لٜيْدِ يَحُودِيَ؞</verse>
				<verse number="2">ٻٜ ڤُطِّ وُلَّاکِمٛ، اٜ ٻٜ مبِعَ، ‏«‏مِنْ تَوِي نٜطّٛ اٛعٛ اٜ مَجِّنَ لٜݧٛلْ اَمِنْ؞ اٜ مٛ حَطَ طُمْ يٛٻَ کَيْسَرْ مَوْطٛ لَامِيٻٜ شٜىٰدٜ لٜيْدِ، ندٜنْ اٜ مٛ وِعَ وَيْ کَنْکٛ وٛنِ اَلْمَسِيحُ، لَامِيطٛ؞»‏</verse>
				<verse number="3">سٜيْ بِلَاتُسْ پَمِ يٜىٰسُ وِعِ، ‏«‏اَنْ وٛنِ لَامِيطٛ يَحُودَنْکٛعٜنْ؟»‏ يٜىٰسُ نٛوتِي وِعِمٛ، ‏«‏اٜىٰ، اَ وِعِيکَ؞»‏</verse>
				<verse number="4">بِلَاتُسْ وِعِ مَوْٻٜ اَرْدِيٻٜ دِينَ اٜ حَوْرُتُٻٜ ٻٜنْ، ‏«‏مِ يِعَايِ غٛطُّمْ کَلُّطُمْ طُمْ نَنْغِرْطٛنْ نٜطّٛ اٛعٛ؞»‏</verse>
				<verse number="5">اَمَّا ٻٜ شَلِي کٛ اٛ وِعِ، ٻٜ نغَطِ کَ مٜتُکِ دٛوْ يٜىٰسُ اٜ سٜمْبٜ، اٜ ٻٜ مبِعَ، ‏«‏کٛ اٛ اٜکِّتِنْتَ اٜ حَوْتَ يِمْٻٜ حَوْرٜ ندٜرْ لٜيْدِ يَحُودِيَ فُو؞ اٛ فُطِّي ندٜرْ لٜيْدِ غَلِيلِ، دَغَ تٛنْ حَا طٛعٛ؞»‏</verse>
				<verse number="6">ندٜ بِلَاتُسْ نَنِ نٛنْ، اٛ پَمِ اٛ وِعِ، ‏«‏اٛعٛ نٜطّٛ اٛ غَلِلَنْکٜىٰجٛ؟»‏</verse>
				<verse number="7">ندٜ اٛ حٜٻْتِ يٜىٰسُ دَغَ لٜيْ لَامُ حِرُدُسْ پِوٛيِ، اٛ وَطِ طُمْ يَارِمٛ تٛ حِرُدُسْ، نغَمْ اٜ شَرٜلْ نغٜلْ حِرُدُسْ اٜ طٛنْ اٜ اُرُشَلِيمَ؞</verse>
				<verse number="8">ندٜ حِرُدُسْ يِعِ يٜىٰسُ، اٛ نَنِ بٜلْطُمْ طُطُّمْ، نغَمْ طُمْ نٜىٰٻِي اٜ مٛ يِطِ اٛ يِعَ يٜىٰسُ وَطِي غٛطُّمْ کَيْطِنِيطُمْ، نغَمْ کٛ اٛ نَنِ دٛوْ مَاکٛ؞</verse>
				<verse number="9">اٛ پَمِ يٜىٰسُ پَمْطٜ طُطّٜ، اَمَّا يٜىٰسُ وِعَايِمٛ غٛطُّمْ؞</verse>
				<verse number="10">مَوْٻٜ اَرْدِيٻٜ دِينَ اٜ مٛودِٻّٜ اَتَّوْرَ اٜ ندَرِي طٛنْ اٜ مبِعَ اٜ سٜمْبٜ يٜىٰسُ وَطِي کٛ حَلِّ؞</verse>
				<verse number="11">سٜيْ حِرُدُسْ اٜ سٛوجِعٜنْ مُوطُمْ کُطِمٛ، نجُکِّتِمٛ، ندٜنْ حِرُدُسْ وَطِي طُمْ ٻٛرْنِمٛ کٛلْتٜ لَامِيطٛ، اٛ سٛعِّمٛ تٛ بِلَاتُسْ؞</verse>
				<verse number="12">اٜ ݧَلْندٜ ندٜنْ حِرُدُسْ اٜ بِلَاتُسْ ٻٜ نغَرْتِ حِغٛوٻٜ، نغَمْ کٛ فِي طُمْ وَطَ ٻٜ مبٜلْدَا؞</verse>
				<verse number="13">بِلَاتُسْ نٛدِّ مَوْٻٜ اَرْدِيٻٜ دِينَ، اٜ لَامِيٻٜ، اٜ يِمْٻٜ؞</verse>
				<verse number="14">اٛ وِعِٻٜ، ‏«‏اٛنْ نغَدَّنِييَمْ نٜطّٛ اٛعٛ، اٛنْ مبِعِ اٜ مٛ مَجِّنَ يِمْٻٜ؞ مِ پَمِيمٛ يٜىٰسٛ مٛوطٛنْ، اَمَّا مِ يِعَايِ غٛطُّمْ طُمْ نَنْغِرْطٛنْمٛ؞</verse>
				<verse number="15">نٛنْ مَا حِرُدُسْ، نغَمْ اٛ سٛعّٛيِيمٛ تٛ مٜىٰطٜنْ؞ رَا، اٛ وَطَايِ غٛطُّمْ کٛ حَانِ طُمْ وَرَمٛ؞</verse>
				<verse number="16">نغَمْ نٛنْ، مِ وَطَيْ طُمْ فِيَمٛ، ندٜنْ مِ يٛوفَمٛ؞»‏</verse>
				<verse number="17">‏[‏تٛو، ندٜنْ مَا کٛو ندٜيٜ حِتَاندٜ بِلَاتُسْ اٜ يٛوفَنَٻٜ کَٻَّاطٛ غٛعٛتٛ؞]‏</verse>
				<verse number="18">اَمَّا ٻٜ فُو ٻٜ نغَطِ کَ وِعُکِ اٜ سٜمْبٜ، ‏«‏وَرُ نٜطّٛ اٛعٛ؞ نجٛوفَنَامِنْ بَرَبَّسْ!‏»‏</verse>
				<verse number="19">بَرَبَّسْ بٛو طُمْ غٛطّٛ مٛ طُمْ وَطِ ندٜرْ سُودُ شُرَلْ نغَمْ اٜ مٛ ندٜرْ يِمْٻٜ کَٻْدُٻٜ اٜ لَامُ ندٜرْ غَرِيرِ، کَدِنْ نغَمْ اٛ وَرِي غٛطّٛ؞</verse>
				<verse number="20">بِلَاتُسْ فُطِّتِ مٜتَنِٻٜ نغَمْ اٜ مٛ يِطِ يٛوفُکِ يٜىٰسُ؞</verse>
				<verse number="21">اَمَّا ٻٜ نغَطِ کَ وِعُکِ اٜ سٜمْبٜ، ‏«‏وَرُمٛ!‏ وَرُمٛ دٛوْ غَافَانغَلْ!‏»‏</verse>
				<verse number="22">بِلَاتُسْ وِعِٻٜ تَتَٻُمْ، ‏«‏نغَمْ طُمٜ؟ طُمٜ کٛ حَلِّ اٛ وَطِ؟ مِ يِعَايِ کٛ اٛ وَطِ کٛ حَانِ طُمْ وَرَمٛ؞ نغَمْ نٛنْ، مِ فِيَيْمٛ، مِ يٛوفَمٛ؞»‏</verse>
				<verse number="23">اَمَّا ٻٜ نغَطِ کَ وِعُکِ اٜ سٜمْبٜ، ‏«‏وَرُمٛ دٛوْ غَافَانغَلْ!‏»‏ بٛلِيطٜ مَٻّٜ شَلٛرِي بِلَاتُسْ؞</verse>
				<verse number="24">نغَمْ نٛنْ اٛ جَٻِ اٛ وَطَ کٛ ٻٜ مبِعِ؞</verse>
				<verse number="25">اٛ يٛوفَنِٻٜ نٜطّٛ مٛ ٻٜ نغِطِ اٛ يٛوفَنَٻٜ، غَطَاطٛ ندٜرْ سُودُ شُرَلْ نغَمْ وَرْحٛورٜ اٜ حَٻْدُکِ اٜ لَامُ؞ ندٜنْ اٛ وَطِ يٜىٰسُ ندٜرْ جُوطٜ مَٻّٜ نغَمْ ٻٜ نغَطَنَمٛ کٛ ٻٜ نغِطِ؞</verse>
				<verse number="26">اٜ ٻٜ اَرْدِنِ يٜىٰسُ، سٜيْ ٻٜ نَنْغِ سِيمَنْ سَايِرَنْکٜىٰجٛ پِوٛيْطٛ ندٜرْ لَدّٜ اٜ نَتّٛيَ غَرِيرِ ندِنْ؞ ٻٜ نجٛوَنِمٛ غَافَانغَلْ، ٻٜ نغَطِ اٛ تٛکِّرِ يٜىٰسُ غَطَ؞</verse>
				<verse number="27">يِمْٻٜ طُطْٻٜ تٛکِّمٛ، حَوْتِ اٜ وٛٻّٜ رٜوْٻٜ؞ رٜوْٻٜ ٻٜنْ اٜ ندٛوندِي جُوطٜ مُعّٜنْ، اٜ ٻٜ مبٛيَ نغَمْ مَاکٛ؞</verse>
				<verse number="28">اَمَّا يٜىٰسُ يٜىٰپِيٻٜ وِعِ، ‏«‏رٜوْٻٜ اُرُشَلِيمَ، اَلٜىٰ وٛيَنْکِيَمْ، مبٛيَنٜىٰ کٛعٜ مٛوطٛنْ اٜ ٻِٻّٜ مٛوطٛنْ؞</verse>
				<verse number="29">نغَمْ بَلْطٜ نغَرٛيَيْ طٜ يِمْٻٜ مبِعَتَ، ‏‹‏ٻٜ بَرْکِطِنَاٻٜ رٜوْٻٜ ٻٜ ندَݧَتَا، ٻٜ دٜىٰطِ مُعّٜنْ مٜىٰطَايِ سَاوُکِ ٻِطّٛ، ٻٜ اٜنْطِ مُعّٜنْ مٜىٰطَايِ مُسِنٜىٰکِ؞›‏</verse>
				<verse number="30">اٜ شَرٜلْ نغٜلْ يِمْٻٜ مبِعَيْ کٛشّٜىٰجٜ، ‏‹‏نجَنٛيٜىٰ دٛوْ اَمِنْ!‏›‏ ٻٜ مبِعَ پٛولٜ ‏‹‏شُوطٜىٰمِنْ!‏›‏</verse>
				<verse number="31">تٛ يِمْٻٜ نغَطِي فِي طُعُمْ شَرٜلْ نغٜلْ لٜکِّ وٛنِ کٜشِّ، کٛ وَطَتَ تٛ کِ يٛورِي؟»‏</verse>
				<verse number="32">طُمْ اَرْدِنِ يٜىٰسُ اٜ وُيْٻٜ طِطٛ، نغَمْ ٻٜ مبَرٛيَٻٜ؞</verse>
				<verse number="33">ٻٜ نغَرِ تٛ وٛنْدٜ وِغٜىٰرٜ بِعٜتٜىٰندٜ ‏«‏پِپَلْ حٛورٜ؞»‏ طٛنْ ٻٜ ٻِلِمٛ، ٻٜ ڤِيَنِمٛ کُوسَاجٜ دٛوْ غَافَانغَلْ، کَنْکٛ اٜ وُيْٻٜ طِطٛ ٻٜنْ، غٛعٛتٛ اٜ جُنْغٛ مَاکٛ ݧَامٛ، غٛعٛتٛ اٜ جُنْغٛ مَاکٛ نَنٛ؞</verse>
				<verse number="34">يٜىٰسُ وِعِ، ‏«‏ݧَاکٛ اَمْ مٛ دٛوْ، يَافَنَ بَرٛوٻٜيَمْ نغَمْ ٻٜ اَنْدَا کٛ ٻٜ نغَطَتَ؞»‏ اَمَّا سٛوجِعٜنْ رٛومَ نغَطِ شَاشَ نغَمْ ٻٜ شٜنْدَ کٛلْتٜ مَاکٛ؞</verse>
				<verse number="35">يِمْٻٜ ندَرِي اٜ ندَارَ، اَرْدِيٻٜ نجُکِّتِمٛ اٜ مبِعَ، ‏«‏اٛ حِسْنِي وٛٻّٜ؞ تٛ کَنْکٛ وٛنِ اَلْمَسِيحُ مٛ اَللَّه سُٻِ، اَلْ اٛ حِسْنَ حٛورٜ مَاکٛ؞»‏</verse>
				<verse number="36">سٛوجِعٜنْ مَا نغَطِ کَ جُکُّتُکِمٛ، ٻٜ پٜىٰݝِ حَادٜ مَاکٛ، ٻٜ کٛکِّمٛ ندِيَمْ اِنَبٛجَمْ لَمُّطَمْ، ٻٜ مبِعِمٛ،</verse>
				<verse number="37">‏«‏تٛ اَنْ وٛنِ لَامِيطٛ يَحُودَنْکٛعٜنْ، حِسْنُ حٛورٜ مَاطَ!‏»‏</verse>
				<verse number="38">کَدِمَا دٛوْ حٛورٜ غَافَانغَلْ نغَلْ طُمْ تَکِّ اَلّٛوَلْ؞ طُمْ وِنْدِ دٛوْ مَاغَلْ کٛ طُمْ وُلّٛرِيمٛ وِعُکِ، ‏«‏اٛعٛ وٛنِ لَامِيطٛ يَحُودَنْکٛعٜنْ؞»‏</verse>
				<verse number="39">غٛعٛتٛ ندٜرْ وُيْٻٜ طِطٛ ٻِلْدَاٻٜ اٜ مَاکٛ وَطَنِمٛ حَالَ نَوْکَ، وِعِ، ‏«‏نَاع اَنْ وٛنِ اَلْمَسِيحُ؟ حِسْنُ حٛورٜ مَاطَ، ندٜنْ کِسْنَامِنْ، مِنٛنْ مَا!‏»‏</verse>
				<verse number="40">اَمَّا غُجّٛ غٛعٛتٛ اٛنْ حَلْٻَنِمٛ، وِعِ، ‏«‏اَ حُلَتَا اَللَّه، اَنْ جَرْدٛووٛ تٛرَّ غٛعٛ اٜ مَاکٛ؟</verse>
				<verse number="41">اٜنٜنْ اٜنْ کٜٻِي کٛ حَانِ طُمْ وَطَنَعٜنْ، نغَمْ کٛ نغَطّٜنْ وٛوطَا؞ اَمَّا نٜطّٛ اٛعٛ، اٛ وَطَايِ غٛطُّمْ کٛ وٛوطَا؞»‏</verse>
				<verse number="42">ندٜنْ اٛ وِعِ، ‏«‏يٜىٰسُ، تَاع يٜجِّتَمْ شَرٜلْ نغٜلْ نَتُّطَا لَامُ مَاطَ؞»‏</verse>
				<verse number="43">يٜىٰسُ وِعِمٛ، ‏«‏اٜ مِ وِعُمَا غٛونغَ، حَنْدٜ اَ وٛنْدَيْ اٜ اَمْ ندٜرْ وُرٛ اَللَّه؞»‏</verse>
				<verse number="44">اٜ شَرٜلْ نغٜلْ طُمْ شَکَ ݧَلَوْمَ، اَمَّا سٜيْ ݧِوْرٜ مَٻِّ لٜيْدِ فُو حَا يَاکِ نجَمْندِ تَتِ،</verse>
				<verse number="45">ݧِوْرٜ سُدِّ نَانغٜ؞ سٜيْ وُدٜرٜ شٜنْدُندٜ سُودُ جٛومِرَاوٛ سٜىٰکِ طِطِ؞</verse>
				<verse number="46">يٜىٰسُ وِعِ اٜ سٜمْبٜ، ‏«‏ݧَاکٛ اَمْ مٛ دٛوْ، مِ حٛکِّي يٛنْکِ اَمْ ندٜرْ جُنْغٛ مَاطَ!‏»‏ ندٜ اٛ وِعِ نٛنْ، اٛ مَايِ؞</verse>
				<verse number="47">ندٜ مَوْطٛ سٛوجِعٜنْ اٛنْ يِعِ کٛ وَطِ، سٜيْ اٛ مَنْتِ اَللَّه، اٛ وِعِ، ‏«‏غٛونغَ، نٜطّٛ اٛعٛ اٛ اَادِلِيجٛ!‏»‏</verse>
				<verse number="48">ندٜ يِمْٻٜ فُو مٛٻْتِيٻٜ نغِعَ کٛ وَطَتَ نغِعِ نٛنْ، ٻٜ کٛوتِ اٜ ٻٜ ندٛوندِي جُوطٜ؞</verse>
				<verse number="49">اَمَّا اَنْدُٻٜمٛ فُو اٜ رٜوْٻٜ تٛکّٛيْٻٜمٛ دَغَ غَلِيلِ ندَرِي تٛ وٛطِّ اٜ ندَارَ کٛو طُمٜ؞</verse>
				<verse number="50">اٜ وٛودِ غٛطّٛ بِعٜتٜىٰطٛ يُسُفُ دَغَ غَرِيرِ اَرْمَاتِيَ ندٜرْ لٜيْدِ يَحُودَ، اَادِلِيجٛ؞ اٛ غٛعٛتٛ ندٜرْ کَوْتَلْ مَوْٻٜ، اَمَّا اٛ جَٻَايِ کٛ ٻٜ شُٻِ اٜ کٛ ٻٜ نغَطِ؞ اٛ حَاٻِي يِعُکِ غَرٛلْ لَامُ اَللَّه؞</verse>
				<verse number="51"></verse>
				<verse number="52">کَنْکٛ يَحِ تٛ بِلَاتُسْ، اٛ تٛرِي طُمْ حٛکَّمٛ ٻَنْدُ يٜىٰسُ؞</verse>
				<verse number="53">اٛ وَطِ طُمْ جِڤِّنِ ٻَنْدُ ندُنْ دَغَ دٛوْ غَافَانغَلْ، اٛ تَارِرِندُ وُدٜرٜ ندٜ شٜىٰدٜ؞ سٜيْ اٛ فُکِّنٛيِندُ ندٜرْ يٜنَاندٜ وَسَاندٜ ندٜرْ حَيْرٜ، طُمْ مٜىٰطَايِ وَطُکِ غٛطّٛ ندٜرْ مَيْرٜ؞</verse>
				<verse number="54">طُمْ ݧَلْندٜ سِرْيَاکِ، حٛرِي سٜطَّ طُمْ نَتَّ ݧَلْندٜ سِوْتَارٜ؞</verse>
				<verse number="55">رٜوْٻٜ غَرْدُٻٜ اٜ يٜىٰسُ دَغَ لٜيْدِ غَلِيلِ ٻٜ تٛکِّ يُسُفُ، ٻٜ نغِعِ يٜنَاندٜ ندٜنْ، اٜ نٛ طُمْ فُکِّنِرِ ٻَنْدُ مَاکٛ؞</verse>
				<verse number="56">سٜيْ ٻٜ شٛعِّي وُرٛ، ٻٜ مٛعِّنِ نٜبَّمْ اُرٛوجَمْ، اَمَّا ٻٜ شِوْتِي اٜ ݧَلْندٜ سِوْتَارٜ نٛ اَتَّوْرَ وِعِ؞</verse>
			</chapter>
			<chapter number="24">
				<verse number="1">ݧَلْندٜ اَلَلْ سُبَکَ، رٜوْٻٜ ٻٜنْ کٛشِّ نٜبَّمْ اُرٛوجَمْ طَمْ ٻٜ مٛعِّنِ نغَمْ ٻٜ مٛيْتَنَ ٻَنْدُ مَاکٛ، ٻٜ نجَحِ يٜنَاندٜ ندٜنْ؞</verse>
				<verse number="2">ٻٜ تَوِ حَيْرٜ ندٜنْ تَلِّتَامَ دَغَ دَمُّغَلْ يٜنَاندٜ ندٜنْ؞</verse>
				<verse number="3">اَمَّا ندٜ ٻٜ نَتِّ، ٻٜ تَوَايِ ٻَنْدُ يٜىٰسُ؞</verse>
				<verse number="4">اٜ ٻٜ ندٜرْ وَنَّارٜ دٛوْ فِي طُمْ، سٜيْ بٛ مَپّٜرٜ ٻٜ نغِعِ وٛرْٻٜ طِطٛ اٜ ندَرِي حَادٜ مَٻّٜ؞ اٜ ٻٜ ٻٛرْنِي کٛلْتٜ دَنٜىٰجٜ تَرْ؞</verse>
				<verse number="5">کُلٛلْ نَنْغِٻٜ، سٜيْ ٻٜ نجَنِ ٻٜ کِڤِّي؞ وٛرْٻٜ ٻٜنْ مبِعِٻٜ، ‏«‏نغَمْ طُمٜ طَٻِّتٛتٛنْ مٛ يٛنْکِ ندٜرْ مَيْٻٜ؟</verse>
				<verse number="6">اٛ وَلَا طٛعٛ؞ طُمْ اُمِّنِيمٛ دَغَ مَيْدٜ!‏ شِفْتٛرٜىٰ کٛ اٛ وِعُنٛوعٛنْ کٛ اٛ وٛنْدُنٛو اٜ مٛوطٛنْ ندٜرْ لٜيْدِ غَلِيلِ؞</verse>
				<verse number="7">اٛ وِعِي، ‏‹‏دٛولٜ ٻِي نٜطّٛ حٛکِّتِرٜىٰ ندٜرْ جُوطٜ کَلُّٻٜ، اٛ وَرٜىٰ دٛوْ غَافَانغَلْ، ندٜنْ اٛ اُمّٛو ندٜرْ ݧَلْندٜ تَتَوْرٜ؞›‏ »‏</verse>
				<verse number="8">سٜيْ ٻٜ شِفْتٛرِ کٛ اٛ وِعُنٛوٻٜ؞</verse>
				<verse number="9">ٻٜ نغَرْتٛيِ دَغَ يٜنَاندٜ ندٜنْ، ٻٜ مبِعِ تٛکُّٻٜ يٜىٰسُ سَڤّٛ اٜ غٛعٛ، حَا اٜ وٛٻّٜ، کٛ وَطِ فُو؞</verse>
				<verse number="10">رٜوْٻٜ ٻٜنْ نغٛنِ مَرْيَامَ پِوٛيْطٛ مَغَدَلَ، اٜ يٛوَانَ، اٜ مَرْيَامَ مَدُوجٛ يَاکُبُ، اٜ وٛٻّٜ رٜوْٻٜ؞</verse>
				<verse number="11">اَمَّا تٛکُّٻٜ يٜىٰسُ نجَٻَايِ کٛ رٜوْٻٜ ٻٜنْ مبِعِٻٜ، ٻٜ نغَرْتِرِ حَالَ کَنْ بٛ تَالٛلْ؞</verse>
				<verse number="12">بِيتُرُسْ بٛو اُمِّي، دٛغِّ يَحِ يٜنَاندٜ ندٜنْ، يُرْنِيندٜ، غُدٜ طٜ طُمْ تَارِرْنٛو ٻَنْدُ يٜىٰسُ تَنْ اٛ يِعِ؞ اٛ سٛعِّي اٜ مٛ پَمَ حٛورٜ مَاکٛ کٛ وَطِ؞</verse>
				<verse number="13">اٜ ݧَلْندٜ ندٜنْ تٛکُّٻٜ يٜىٰسُ طِطٛ اٜ نجَحَ وٛنْغٜلْ غَرِيٜلْ بِعٜتٜىٰنغٜلْ اِمَاوُسْ؞ حَکُّندٜ غَرِيٜلْ نغٜلْ اٜ اُرُشَلِيمَ وَطِي مِلْ جٛوٜىٰطِطِ؞</verse>
				<verse number="14">اٜ ٻٜ نجَحَ اٜ ٻٜ مٜتَ حَکُّندٜ مَٻّٜ دٛوْ کٛ وَطِ فُو؞</verse>
				<verse number="15">اٜ ٻٜ نغٜوْتَ دٛوْ فِي طُمْ حَکُّندٜ مَٻّٜ، سٜيْ يٜىٰسُ اٜ حٛورٜ مُوطُمْ حٜوْتِيٻٜ وَطِ کَ يَادُکِ اٜ مَٻّٜ؞</verse>
				<verse number="16">اَمَّا اَللَّه وَطِ ٻٜ اَنْدِتَايِمٛ؞</verse>
				<verse number="17">يٜىٰسُ پَمِٻٜ وِعِ، ‏«‏دٛوْ طُمٜ نغٜوْتٛتٛنْ ندٜرْ يَادُ مٛوطٛنْ؟»‏ سٜيْ ٻٜ ندَرِي، ٻٜ مبٛنِّ غٜىٰشٜ؞</verse>
				<verse number="18">غٛعٛتٛ مَٻّٜ بِعٜتٜىٰطٛ کِلِيٛوبَسْ وِعِ، ‏«‏اَنْ تَنْ وٛنِ کٛطٛ ندٜرْ اُرُشَلِيمَ مٛ اَنْدَا کٛ وَطِ تٛنْ ندٜرْ بَلْطٜ طٜعٜ؟»‏</verse>
				<verse number="19">اٛ وِعِ، ‏«‏طُمٜ وَطِ؟»‏ ٻٜ مبِعِ، ‏«‏کٛ حٜٻِ يٜىٰسُ نَجَرَنْکٜىٰجٛ؞ اٛ اَنَّبِيجٛ غٛودُطٛ بَوْطٜ ندٜرْ بٛلِيطٜ اٜ کُوطٜ يٜىٰسٛ اَللَّه اٜ يِمْٻٜ فُو؞</verse>
				<verse number="20">مَوْٻٜ اَرْدِيٻٜ دِينَ اٜ اَرْدِيٻٜ مٜىٰطٜنْ نغَطِمٛ ندٜرْ جُوطٜ لَامُ نغَمْ طُمْ وَرَمٛ، ندٜنْ ٻٜ مبَرِمٛ دٛوْ غَافَانغَلْ؞</verse>
				<verse number="21">اَمَّا اٜ مِنْ کَمِّنٛو کَنْکٛ وٛنِ رِمْطِنَيْطٛ يِمْٻٜ اِسْرَاعِيلَ؞ کٛ ٻُرِ نٛنْ مَا، حَنْدٜ وٛنِ ݧَلْندٜ تَتَوْرٜ کٛ طُعُمْ فِي فُو وَطِ؞</verse>
				<verse number="22">کَدِمَا وٛٻّٜ رٜوْٻٜ ندٜرْ اَمِنْ کَيْطِنِيمِنْ؞ ٻٜ نجَحِ تٛ يٜنَاندٜ ندٜنْ حَنْدٜ سُبَکَ،</verse>
				<verse number="23">اَمَّا ٻٜ تَوَايِ ٻَنْدُ مَاکٛ؞ سٜيْ ٻٜ نغَرْتِ ٻٜ مبِعِمِنْ ٻٜ نغِعِي مَلَاعِکَعٜنْ وِعُٻٜ يٜىٰسُ اٜ وٛودِ يٛنْکِ؞</verse>
				<verse number="24">وٛٻّٜ ٻٜ مِنْ نغٛنْدِ نجَحِ تٛ يٜنَاندٜ ندٜنْ، ٻٜ تَوِندٜ نٛ رٜوْٻٜ ٻٜنْ مبِعِ، اَمَّا کَنْکٛ ٻٜ نغِعَايِمٛ؞»‏</verse>
				<verse number="25">يٜىٰسُ وِعِٻٜ، ‏«‏اٛنْ نغَلَا فَامُ، ٻٜرْطٜ مٛوطٛنْ اٜ نٜىٰٻَ نجَٻَايِ کٛو طُمٜ کٛ اَنَّبٛعٜنْ مبِعُنٛو!‏</verse>
				<verse number="26">اٛنْ اَنْدَا دٛولٜ اَلْمَسِيحُ يَرَ تٛرَّ نِحِ ندٜنْ نَتَّ تٜدُّنغَلْ مُوطُمْ؟»‏</verse>
				<verse number="27">ندٜنْ اٛ فَمْتِنِٻٜ کٛ دٜفْتٜرٜ وِعِ وَطَيْ دٛوْ مَاکٛ، دَغَ اَتَّوْرَ يَاکِ دٜفْتٜ اَنَّبٛعٜنْ فُو؞</verse>
				<verse number="28">ندٜ ٻٜ ٻَدِي غَرِيٜلْ نغٜلْ ٻٜ نجَحَتَ، سٜيْ يٜىٰسُ وَطِ بٛ پَٻّٛتٛ؞</verse>
				<verse number="29">اَمَّا ٻٜ تٛرِيمٛ ٻٜ مبِعِ، ‏«‏يَالُ مبَالَا تٛ اَمِنْ، نغَمْ نَانغٜ حِيرِي، جٜمَّ وَطِي؞»‏ سٜيْ اٛ يَالِ نغَمْ اٛ وَالَ؞</verse>
				<verse number="30">شَرٜلْ کٛ ٻٜ ݧَامَتَ ݧَمْندُ، اٛ حٛشِّ بُرٛودِ، اٛ يٜتِّ اَللَّه، اٛ سٜنْدِطُمْ، اٛ حٛکِّٻٜ؞</verse>
				<verse number="31">سٜيْ اَللَّه مَٻِّتِ غِتٜ مَٻّٜ، ٻٜ اَنْدِتِمٛ؞ طٛنْ اٜ طٛنْ اٛ مَجِّتِ يٜىٰسٛ مَٻّٜ؞</verse>
				<verse number="32">سٜيْ ٻٜ مبِعِ حَکُّندٜ مَٻّٜ، ‏«‏اٜنْ نَنِي بٜلْطُمْ ندٜرْ ٻٜرْطٜ مٜىٰطٜنْ کٛ اٛ مٜتَنَيْنٛوعٜنْ دٛوْ طَتَلْ اٜ مٛ فَمْتِنَعٜنْ دٜفْتٜرٜ شٜنِيندٜ؞»‏</verse>
				<verse number="33">ٻٜ اُمِّي طٛنْ اٜ طٛنْ ٻٜ شٛعِّي اُرُشَلِيمَ؞ ٻٜ تَوِ تٛکُّٻٜ يٜىٰسُ سَڤّٛ اٜ غٛعٛ اٜ وٛنْدُٻٜ اٜ مَٻّٜ اٜ کَوْرِتِ؞</verse>
				<verse number="34">حَوْرُتُٻٜ ٻٜنْ مبِعِ طِطٛ ٻٜنْ، ‏«‏غٛونغَ، مٛودِبّٛ اُمَّکٜ؞ اٛ وَنْغَنِي سِيمَنْ!‏»‏</verse>
				<verse number="35">سٜيْ طِطٛ ٻٜنْ مَا مبِعِٻٜ کٛ وَطِ دٛوْ طَتَلْ اٜ نٛ ٻٜ اَنْدِتِرِمٛ ندٜ اٛ سٜنْدِ بُرٛودِ؞</verse>
				<verse number="36">اٜ ٻٜ ندٜرْ مٜتُکِ حَالَ کَنْ، سٜيْ طٛنْ اٜ طٛنْ يٜىٰسُ اٜ حٛورٜ مُوطُمْ وَنْغِ دَرِي شَکَ مَٻّٜ؞ اٛ وِعِٻٜ، ‏«‏اٜ مِ سِلْمِنٛو؞ جَمْ وٛنْدَ اٜ مٛوطٛنْ؞»‏</verse>
				<verse number="37">ٻٜرْطٜ مَٻّٜ تَپِ، ٻٜ کَمِّي غِنّٛلْ ٻٜ نغِعِ؞</verse>
				<verse number="38">اَمَّا اٛ وِعِٻٜ، ‏«‏طُمٜ وَنِّعٛنْ؟ نغَمْ طُمٜ نغَطٛتٛنْ سٜکٛ ندٜرْ ٻٜرْطٜ مٛوطٛنْ؟</verse>
				<verse number="39">ندَارٜىٰ جُوطٜ اَمْ اٜ کٛيْطٜ اَمْ، طُمْ مِنْ اٜ حٛورٜ اَمْ؞ مٜىٰمٜىٰيَمْ نَنٛنْ، اَيْ غِنّٛلْ وَلَا ٻَنْدُ اٜ پِعٜ نٛ نغِيرُطٛنْيَمْ؞»‏</verse>
				<verse number="40">ندٜ اٛ وِعِ نٛنْ، اٛ حٛلِّٻٜ جُوطٜ مَاکٛ اٜ کٛيْطٜ مَاکٛ؞</verse>
				<verse number="41">ٻٜ نجَٻَايِ طُمْ غٛونغَ نغَمْ بٜلْطُمْ اٜ حَيْطِنْکِ؞ سٜيْ اٛ وِعِٻٜ، ‏«‏اٛنْ نغٛودِ غٛطُّمْ کٛ ݧَامٜتٜىٰ طٛعٛ؟»‏</verse>
				<verse number="42">سٜيْ ٻٜ کٛکِّمٛ تَيْرٜ لِنْغُ نجُطَانغُ،</verse>
				<verse number="43">اٛ حٛشِّنغُ اٛ ݧَامِ يٜىٰسٛ مَٻّٜ؞</verse>
				<verse number="44">ندٜنْ اٛ وِعِٻٜ، ‏«‏طُعُمْ وٛنِ کٛ مبِينٛومِعٛنْ شَرٜلْ کٛ نغٛنْدُنٛومِ اٜ مٛوطٛنْ:‏ کٛو طُمٜ کٛ وِنْدَا ندٜرْ اَتَّوْرَ، اٜ دٜفْتٜ اَنَّبٛعٜنْ، اٜ جَبُورَ دٛوْ اَمْ دٛولٜ طُمْ حٜىٰوَ؞»‏</verse>
				<verse number="45">ندٜنْ اٛ مَٻِّتِ فَامُ مَٻّٜ نغَمْ ٻٜ ڤَامَ دٜفْتٜرٜ شٜنِيندٜ؞</verse>
				<verse number="46">اٛ وِعِٻٜ، ‏«‏اَايَارٜ وِعِي:‏ اَلْمَسِيحُ تٛرّٛتٛ، غَطَ بَلْطٜ تَتِ اٛ اُمّٛتٛ دَغَ مَيْدٜ؞</verse>
				<verse number="47">ندٜرْ اِنْدٜ مَاکٛ طُمْ وَعَجِنَيْ تُوبُکِ اٜ يَافَنٜىٰکِ حَکّٜ يَاکِ ندٜرْ لٜݧِ فُو؞ طُمْ فُطَّيْ دَغَ اُرُشَلِيمَ؞</verse>
				<verse number="48">اٛنٛنْ نغٛنِ اَنْدِنَيْٻٜ وٛٻّٜ فِي طُعُمْ؞</verse>
				<verse number="49">رَطُّمْ، مِ لِلْدٛيَيْعٛنْ رُوحُ اَللَّه نٛ ݧَاکٛ اَمْ وَطِ اَلْکَوَلْ؞ نجٛوطٜىٰ ندٜرْ اُرُشَلِيمَ نَا رُوحُ اَللَّه جِڤّٛيَکٜ دٛوْ مٛوطٛنْ حٛکِّيعٛنْ بَوْطٜ؞»‏</verse>
				<verse number="50">يٜىٰسُ اَرْدِيٻٜ ٻٜ مبُرْتِي ندٜرْ اُرُشَلِيمَ يَاکِ وٛنْدٜ وِغٜىٰرٜ حَادٜ غَرِيرِ بٜتَنِ، اٛ پٜفْتِ جُوطٜ مَاکٛ اٛ بَرْکِطِنِٻٜ؞</verse>
				<verse number="51">اٜ مٛ ندٜرْ بَرْکِطِنْکِٻٜ، سٜيْ اٛ حٛشَّا يَاکِ دٛوْ؞</verse>
				<verse number="52">ٻٜ مَوْنِنِمٛ، ٻٜ شٛعِّي اُرُشَلِيمَ اٜ ٻٜ نَنَ بٜلْطُمْ طُطُّمْ؞</verse>
				<verse number="53">کٛو ندٜيٜ ݧَلْندٜ اٜ ٻٜ نجَحَ وُرٛ شٜنِينغٛ اٜ ٻٜ مَنْتَ اَللَّه؞</verse>
			</chapter>
		</book>
		<book number="43">
			<chapter number="1">
				<verse number="1">دَغَ کٛ دُونِيَارُ تَغٜىٰ بِعٜتٜىٰطٛ وٛلْدٜ اٜ طٛنْ، اٜ مٛ وٛنْدِ اٜ اَللَّه، ندٜنْ اٛ اَللَّه؞</verse>
				<verse number="2">دَغَ کٛ دُونِيَارُ تَغٜىٰ بِعٜتٜىٰطٛ وٛلْدٜ اٛنْ اٜ وٛنْدِ اٜ اَللَّه؞</verse>
				<verse number="3">اٛ تَغِي کٛو طُمٜ؞ وَلَا غٛطُّمْ ندٜرْ فُو کٛ تَغَا طُمْ اُمْ تَغِرَايِ لَاوٛلْ مَاکٛ؞</verse>
				<verse number="4">تٛ مَاکٛ يٛنْکِ پِوٛيِ، ندٜنْ يٛنْکِ کِنْ وٛنِ جَيْنغٛلْ يِمْٻٜ؞</verse>
				<verse number="5">جَيْنغٛلْ نغٛلْ اٜ وَطِ کَ يٜيْنَاکِ ندٜرْ ݧِوْرٜ، ݧِوْرٜ بٛو وَاوَايِ جَالَاکِنغٛلْ؞</verse>
				<verse number="6">اٜ وٛودِ غٛطّٛ نٜطّٛ مٛ اَللَّه لِلٛيِ بِعٜتٜىٰطٛ يَحَيَ؞</verse>
				<verse number="7">اٛ وَرِي اٛ اَنْدِنَ يِمْٻٜ حَبَرُ جَيْنغٛلْ نغٛلْ، نغَمْ اٜ لَاوٛلْ مَاکٛ کٛو مٛيٜ جَٻَ جَيْنغٛلْ نغٛلْ؞</verse>
				<verse number="8">نَاع کَنْکٛ وٛنِ جَيْنغٛلْ نغٛلْ؞ اٛ وَرٛيِ اٛ اَنْدِنَ حَبَرُ تَنْ دٛوْ مَاغٛلْ؞</verse>
				<verse number="9">کَنْغٛلْ وٛنِ جَيْنغٛلْ غٛونغَوٛلْ يٜيْنٛتٛونغٛلْ دٛوْ کٛو مٛيٜ؞ نغٛلْ بٛو وَرِي ندٜرْ دُونِيَارُ؞</verse>
				<verse number="10">بِعٜتٜىٰطٛ وٛلْدٜ اٛنْ ندٜنّٛ اٜ مٛ ندٜرْ دُونِيَارُ؞ کٛو ندٜ کَنْکٛ تَغِ دُونِيَارُ، فُو اٜ نٛنْ دُونِيَارُ اَنْدَامٛ؞</verse>
				<verse number="11">اٛ وَرِي تٛ ٻٜ مَاکٛ، اَمَّا ٻٜ نجَٻَايِمٛ؞</verse>
				<verse number="12">اَمَّا فُو جَٻُٻٜمٛ کٛولِيٻٜ اِنْدٜ مَاکٛ، اٛ حٛکِّيٻٜ بَوْطٜ وَرْتُکِ ٻِٻّٜ اَللَّه؞</verse>
				<verse number="13">ٻٜ نغَرْتَايِ ٻِٻّٜ اَللَّه نغَمْ ٻٜ ندَݧَامَ نٛ طُمْ دَݧِرْتَ يِمْٻٜ، کٛو نغَمْ يِمْٻٜ نغِطِ نٛنْ وَطَ؞ اَللَّه اٜ حٛورٜ مُوطُمْ وَرْتِرِٻٜ ٻِٻّٜ مَاکٛ؞</verse>
				<verse number="14">بِعٜتٜىٰطٛ وٛلْدٜ اٛنْ، اٛ وَرْتِي نٜطّٛ، اٛ جٛوطِي ندٜرْ مٜىٰطٜنْ، اٛ کٜوْطٛ يِدّٜ اٜ غٛونغَ؞ اٜنْ نغِعِي تٜدُّنغَلْ مَاکٛ، تٜدُّنغَلْ ٻِطّٛ بَجّٛ پِوٛيْطٛ تٛ ݧَاکٛ مٛ دٛوْ؞</verse>
				<verse number="15">يَحَيَ حٛکِّي شٜيْدَ دٛوْ مَاکٛ، مٜتِي سٜمْبٜىٰ وِعِي، ‏«‏دٛوْ اٛعٛ مٜتُنٛومِ ندٜ مبِيمِ، ‏‹‏اٛنْ طٛنْ غَرَيْطٛ غَطَ اَمْ اٛ ٻُرِييَمْ مَنْغُ، نغَمْ اٜ مٛ طٛنْ کٛ مِ دَݧٜىٰ؞›‏ »‏</verse>
				<verse number="16">نغَمْ يِدّٜ مَوْندٜ ندٜ اٛ يِطِعٜنْ، اٛ بَرْکِطِنِيعٜنْ اٜنْ فُو، بَرْکَ دٛوْ بَرْکَ؞</verse>
				<verse number="17">اَللَّه حٛکِّي اَتَّوْرَ اٜ لَاوٛلْ مُوسَ، اَمَّا اٜ لَاوٛلْ يٜىٰسُ اَلْمَسِيحُ اٛ حٛلِّي يِدّٜ اٜ غٛونغَ؞</verse>
				<verse number="18">وَلَا نٜطّٛ مٜىٰطُطٛ يِيکِ اَللَّه؞ ٻِطّٛ مَاکٛ بَجّٛ، غٛنْطٛ ندٜرْ ٻٜرْندٜ ݧَاکٛ مٛ دٛوْ، کَنْکٛ حٛلِّعٜنْ نٛ اَللَّه وَعِ؞</verse>
				<verse number="19">رَا شٜيْدَ طُمْ يَحَيَ حٛکِّ شَرٜلْ کٛ اَرْدِيٻٜ يَحُودَنْکٛعٜنْ ندٜرْ اُرُشَلِيمَ لِلِ وٛٻّٜ اَرْدِيٻٜ دِينَ اٜ لٜىٰوِيَنْکٛعٜنْ تٛ مَاکٛ ٻٜ پَمَمٛ کَنْکٛ اٛ مٛيٜ؞</verse>
				<verse number="20">اٛ وَݧَايِ نٛوتَاکِٻٜ، اَمَّا اٛ وِعِٻٜ اٜ نجَيْرِ، ‏«‏نَاع مِنْ وٛنِ اَلْمَسِيحُ؞»‏</verse>
				<verse number="21">ٻٜ مبِعِمٛ، ‏«‏تٛ نَاع اَنْ وٛنِ اَلْمَسِيحُ، تٛو، اَنْ اَ مٛيٜ؟ اَنْ وٛنِ اِلِيَ؟»‏ يَحَيَ نٛوتِي وِعِٻٜ، ‏«‏کٛو سٜطَّ، نَاع طُمْ مِنْ؞»‏ ٻٜ پَمِمٛ ٻٜ مبِعِ، ‏«‏اَنْ وٛنِ اٛنْ طٛنْ اَنَّبِيجٛ؟»‏ اٛ وِعِ، ‏«‏اَاعَ؞»‏</verse>
				<verse number="22">سٜيْ ٻٜ مبِعِمٛ، ‏«‏تٛو، وِعُمِنْ، اَنْ، اَ مٛيٜ؟ وِعُمِنْ کٛ مِنْ مبِعَتَ لِلٛيْٻٜمِنْ؞ مٛيٜ نٛدِّرْتَا حٛورٜ مَاطَ؟»‏</verse>
				<verse number="23">سٜيْ يَحَيَ وِعِٻٜ کٛ اَنَّبِ اِشَايَ وِعُنٛ، اٛ وِعِ، ‏«‏مِنْ وٛنِ غٛطّٛ نٛدّٛووٛ ندٜرْ لَدّٜ اٜ وِعَ، ‏‹‏ڤٛرْتٜىٰ لَاوٛلْ نغَمْ جٛومِرَاوٛ؞›‏ »‏</verse>
				<verse number="24">سٜيْ وٛٻّٜ فَارِسَنْکٛعٜنْ ٻٜ طُمْ لِلِ</verse>
				<verse number="25">پَمِمٛ مبِعِ، ‏«‏تٛ نِ نَاع اَنْ وٛنِ اَلْمَسِيحُ، کَدِنْ نَاع اَنْ وٛنِ اِلِيَ، کٛو اٛنْ طٛنْ اَنَّبِيجٛ، نغَمْ طُمٜ نغَطَنْتَا يِمْٻٜ بَڤْتِسْمَ؟»‏</verse>
				<verse number="26">يَحَيَ وِعِٻٜ، ‏«‏اٜ مِ وَطِرَ بَڤْتِسْمَ اٜ ندِيَمْ، اَمَّا ندٜرْ مٛوطٛنْ اٜ وٛودِ غٛطّٛ مٛ اٛنْ اَنْدَا،</verse>
				<verse number="27">غَرٛيَيْطٛ غَطَ اَمْ؞ مِ فٛتَايِ فِتُّکِ لٛکُّلِّ ڤَطٜ مَاکٛ؞»‏</verse>
				<verse number="28">فُو طُعُمْ طُمْ وَطِي تٛ بٜتَنِ فٛنْغٛ شَانغٛلْ اُرْدُنْ، تٛ يَحَيَ وَطَتَ بَڤْتِسْمَ؞</verse>
				<verse number="29">غَطَ طُعُمْ وَطِي ندٜ فِنِ يَحَيَ يِعِ يٜىٰسُ اٜ وَرٛيَ تٛ مُوطُمْ، اٛ وِعِ، ‏«‏رَا کَرٛورِ اَللَّه، اِتَّيْندِ حَکّٜىٰجِ دُونِيَارُ!‏</verse>
				<verse number="30">اٛعٛ دٛوْ مَاکٛ مٜتَيْنٛومِ ندٜ مبِيمِ، ‏‹‏غٛطّٛ اٜ وَرَ غَطَ اَمْ اٛ ٻُرِييَمْ مَنْغُ، نغَمْ اٜ مٛ طٛنْ کٛ مِ دَݧٜىٰ؞›‏</verse>
				<verse number="31">مِنْ اٜ حٛورٜ اَمْ مِ اَنْدَامٛ، اَمَّا مِ وَرِي اٜ مِ وَطِرَ بَڤْتِسْمَ اٜ ندِيَمْ نغَمْ اٛ وَنْغِنَنٜىٰ يِمْٻٜ اِسْرَاعِيلَ؞»‏</verse>
				<verse number="32">سٜيْ يَحَيَ حٛکِّ شٜيْدَ وِعِ، ‏«‏مِ يِعِي رُوحُ اَللَّه اٜ جِڤّٛيٛو دَغَ دٛوْ بٛ فٛوندُ، طُمْ جٛوطِي دٛوْ مَاکٛ؞</verse>
				<verse number="33">مِنْ اٜ حٛورٜ اَمْ مِ اَنْدَامٛ، اَمَّا لِلٛيْطٛيَمْ مِ وَطِرَ بَڤْتِسْمَ اٜ ندِيَمْ وِعِيَمْ، ‏‹‏نٜطّٛ مٛ نغِيطَا رُوحُ اَمْ جِڤّٛيَکٜ دَغَ دٛوْ جٛوطِي دٛوْ مَاکٛ، کَنْکٛ وٛنِ غَطِرَيْطٛ بَڤْتِسْمَ اٜ رُوحُ اَمْ؞›‏ »‏</verse>
				<verse number="34">طٛنْمَا يَحَيَ وِعِ، ‏«‏مِ يِعِيطُمْ، مِ شٜيْدَکٜ کَنْکٛ وٛنِ ٻِطّٛ اَللَّه؞»‏</verse>
				<verse number="35">طٛنْمَا غَطَ طُعُمْ وَطِي ندٜ فِنِ يَحَيَ اٜ دَرِي کَنْکٛ اٜ تٛکُّٻٜمٛ طِطٛ،</verse>
				<verse number="36">سٜيْ اٛ يِعِ يٜىٰسُ اٜ پَٻّٛو، اٛ وِعِ، ‏«‏رَا کَرٛورِ اَللَّه!‏»‏</verse>
				<verse number="37">ندٜ تٛکُّٻٜمٛ طِطٛ ٻٜنْ نَنِ اٛ وِعِي نٛنْ، سٜيْ ٻٜ تٛکِّ يٜىٰسُ؞</verse>
				<verse number="38">يٜىٰسُ وَيْلِتِي يِعِ اٜ ٻٜ تٛکِّمٛ، اٛ وِعِٻٜ، ‏«‏طُمٜ طَٻِّتٛتٛنْ؟»‏ ٻٜ مبِعِمٛ، ‏«‏رَبِّ، تٛيٜ نجٛوطٛتٛطَا؟»‏ مَعَنَ ‏«‏رَبِّ»‏ وٛنِ ‏«‏مٛودِبّٛ؞»‏</verse>
				<verse number="39">اٛ وِعِٻٜ، ‏«‏نغَرٜىٰ، نغِعٛنْ؞»‏ اٜ شَرٜلْ نغٜلْ طُمْ نجَمْندِ نَيِ اَلَاسَرَ؞ سٜيْ ٻٜ تٛکِّمٛ ٻٜ نغِعِ تٛ اٛ جٛوطٛتٛو، ٻٜ کِرْتِدِ اٜ مَاکٛ؞</verse>
				<verse number="40">غٛعٛتٛ ندٜرْ يِمْٻٜ طِطٛ نَنْٻٜ کٛ يَحَيَ وِعِ تٛکِّ يٜىٰسُ ٻٜنْ وٛنِ اَنْدِرَاوُسْ مِݧِرَاوٛ سِيمَنْ بِيتُرُسْ؞</verse>
				<verse number="41">اَرْتُطُمْ اَنْدِرَاوُسْ تَوِ مَوْنِرَاوٛ مَاکٛ سِيمَنْ، اٛ وِعِمٛ، ‏«‏مِنْ کَوْرِي اٜ اَلْمَسِيحُ،»‏ وَاتٛ شُٻَاطٛ اَللَّه؞</verse>
				<verse number="42">سٜيْ اٛ يَارِ سِيمَنْ تٛ يٜىٰسُ؞ يٜىٰسُ رَارِ سِيمَنْ اٛنْ وِعِمٛ، ‏«‏اَنْ وٛنِ سِيمَنْ ٻِطّٛ يَحَيَ؞ طُمْ نٛدِّرْتٜ کٜىٰفَسْ؞»‏ مَعَنَ کٜىٰفَسْ وٛنِ بِيتُرُسْ، وَاتٛ ‏«‏حَيْرٜ؞»‏</verse>
				<verse number="43">غَطَ طُعُمْ وَطِي ندٜ فِنِ يٜىٰسُ سُٻِ يَحَ لٜيْدِ غَلِيلِ؞ سٜيْ اٛ تَوِ فِلِبُسْ، اٛ وِعِمٛ، ‏«‏تٛکَّمْ؞»‏</verse>
				<verse number="44">فِلِبُسْ بٛو اٛ نٜطّٛ غَرِيرِ بٜتَسَيْدَ؞ کَيْرِ وٛنِ غَرِيرِ اَنْدِرَاوُسْ اٜ بِيتُرُسْ؞</verse>
				<verse number="45">سٜيْ فِلِبُسْ يَحِ تَوِ نَتَانِيَلْ وِعِمٛ، ‏«‏مِنْ کَوْرِي اٜ اٛنْ طٛنْ نٜطّٛ مٛ مُوسَ وِنْدِ دٛوْ مُوطُمْ ندٜرْ اَتَّوْرَ، مٛ اَنَّبٛعٜنْ مَا مبِنْدِ دٛوْ مَاکٛ، وَاتٛ يٜىٰسُ ٻِطّٛ يُسُفُ پِوٛيْطٛ غَرِيرِ نَجَرَتْ؞»‏</verse>
				<verse number="46">نَتَانِيَلْ وِعِ فِلِبُسْ، ‏«‏اٜ يِيکِ مَاطَ غٛطُّمْ بٛطُّمْ وُرْتٛيْتٛ نَجَرَتْ؟»‏ فِلِبُسْ وِعِمٛ، ‏«‏وٛرٛيْ، نغِعَا؞»‏</verse>
				<verse number="47">ندٜ يٜىٰسُ يِعِ نَتَانِيَلْ اٜ وَرٛيَ تٛ مُوطُمْ، سٜيْ مٜتِ دٛوْ مَاکٛ، وِعِ، ‏«‏رَا اِسْرَاعِيلَنْکٜىٰجٛ مٛ غٛونغَ مٛ فٜوَتَا؞»‏</verse>
				<verse number="48">نَتَانِيَلْ پَمِ يٜىٰسُ وِعِ، ‏«‏نٛ وَطِ اَنْدُطَايَمْ؟»‏ يٜىٰسُ وِعِمٛ، ‏«‏مِ يِعِيمَ لٜيْ لٜکِّ اِبِّ کٛ فِلِبُسْ نٛدُّمَا؞»‏</verse>
				<verse number="49">نَتَانِيَلْ وِعِمٛ، ‏«‏مٛودِبّٛ، اَنْ وٛنِ ٻِطّٛ اَللَّه!‏ اَنْ وٛنِ لَامِيطٛ اِسْرَاعِيلَ؞»‏</verse>
				<verse number="50">يٜىٰسُ وِعِمٛ، ‏«‏اَ حٛولِيَمْ نغَمْ مِ وِعِيمَ مِ يِعِيمَ لٜيْ لٜکِّ اِبِّ؟ اَ يِعَيْ فِي طُطُّمْ ٻُرْطُمْ طُعُمْ؞»‏</verse>
				<verse number="51">سٜيْ يٜىٰسُ ٻٜيْدِ وِيکِٻٜ، ‏«‏اٜ مِ وِعَعٛنْ غٛونغَ، اٛنْ نغِعَيْ دٛوْ مَٻِّتَکٜ، مَلَاعِکَعٜنْ اَللَّه اٜ پٜنْتَ اٜ نجِڤّٛيٛو يٜىٰسٛ ٻِي نٜطّٛ؞»‏</verse>
			</chapter>
			<chapter number="2">
				<verse number="1">بَلْطٜ طِطِ غَطَ نٛنْ وَطِي طُمْ وَطِ حُمْتٛ تٜىٰغَلْ اٜ غَرِيرِ کَانَ نغٛنْدِ ندٜرْ لٜيْدِ غَلِيلِ؞ مَدُوجٛ يٜىٰسُ بٛو اٜ طٛنْ؞</verse>
				<verse number="2">يٜىٰسُ اٜ تٛکُّٻٜمٛ مَا کُمْڤِتَامَ حُمْتٛ تٜىٰغَلْ نغَلْ؞</verse>
				<verse number="3">ندٜ ندِيَمْ اِنَبٛجَمْ طَمْ حٛٻّٜ نجَرَتَ تٛ حُمْتٛ تٜىٰغَلْ نغَلْ رٜعِ، مَدُوجٛ يٜىٰسُ وِعِمٛ، ‏«‏ندِيَمْ اِنَبٛجَمْ رٜعِ؞»‏</verse>
				<verse number="4">يٜىٰسُ وِعِمٛ، ‏«‏نغَمْ طُمٜ نَتِّنْطَايَمْ ندٜرْ طُعُمْ؟ شَرٜلْ اَمْ وَطَايِ تَوْ؞»‏</verse>
				<verse number="5">سٜيْ مَدُوجٛ يٜىٰسُ وِعِ مَشُّٻٜ کُوٛوٻٜ طٛنْ، ‏«‏نغَطٜىٰ کٛو طُمٜ کٛ اٛ وِعِعٛنْ؞»‏</verse>
				<verse number="6">حَادٜ طٛنْ اٜ وٛودِ لٛوطٜ جٛوٜىٰغٛعٛ طٜ کَاپٜ اِرِ لٛوطٜ طٜ يَحُودَنْکٛعٜنْ کُوتِرْتَ لٛوتٛو نغَمْ لَاٻِنْکِ کٛعٜ مَٻّٜ نٛ دِينَ مَٻّٜ وِعِ؞ کٛو ندٜيٜ لٛوندٜ اٜ حٛشَّ ڤَالِ ندِيَمْ 20 يَاکِ 30؞</verse>
				<verse number="7">سٜيْ يٜىٰسُ وِعِ مَشُّٻٜ ٻٜنْ، ‏«‏کٜبِّنٜىٰ طٜعٜ لٛوطٜ اٜ ندِيَمْ؞»‏ ٻٜ کٜبِّنِطٜ ندِيَمْ نَا کِ طٜ کٜىٰوِ تٜڤْ؞</verse>
				<verse number="8">سٜيْ اٛ وِعِٻٜ، ‏«‏جٛونِ ݧٜطٜىٰ ندِيَمْ طَمْ سٜطَّ نجَارَنٛنْ ڤَامَنٛووٛ تٜىٰغَلْ نغَلْ؞»‏ سٜيْ ٻٜ نجَارَنِمٛطَمْ؞</verse>
				<verse number="9">طَمْ يَادَکٜ طَمْ وَرْتِي اِنَبٛجَمْ، سٜيْ اٛ يَرِطَمْ؞ اٛ اَنْدَا تٛ طَمْ پِوٛيِ، اَمَّا مَشُّٻٜ ݧٜطُٻٜطَمْ اٜ اَنْدِ تٛ طَمْ پِوٛيِ؞ سٜيْ اٛ نٛدِّ اَنْغٛوجٛ اٛنْ،</verse>
				<verse number="10">اٛ وِعِمٛ، ‏«‏کٛو مٛيٜ اٜ اَرْتَ حٛکُّکِ حٛٻّٜ اِنَبٛجَمْ ٻُرْطَمْ وٜلْکِ، غَطَ ٻٜ نجَرِي ٻٜ کَارِي، ندٜنْ اٛ حٛکَّٻٜ اِنَبٛجَمْ طَمْ حٜوْتَايِ اَرَنْدٜجَمْ طَمْ وٜلْکِ؞ اَمَّا اَنْ، اَ اَلِ اِنَبٛجَمْ ٻُرْطَمْ وٜلْکِ طَمْ نَا جٛونِ؞»‏</verse>
				<verse number="11">کَنْجُمْ وٛنِ فِي کَيْطِنِيطُمْ اَرَنْدٜجُمْ طُمْ يٜىٰسُ وَطِ اٜ غَرِيرِ کَانَ نغٛنْدِ لٜيْدِ غَلِيلِ؞ نٛنْ اٛ حٛلِّرِ تٜدُّنغَلْ مَاکٛ، ندٜنْ تٛکُّٻٜمٛ کٛولِيمٛ؞</verse>
				<verse number="12">غَطَ طُعُمْ، يٜىٰسُ يَحِ کَفَرْنَحُمْ، کَنْکٛ اٜ مَدُوجٛ مَاکٛ، اٜ مِݧِرَاٻٜ مَاکٛ، اٜ تٛکُّٻٜمٛ، ٻٜ نجٛوطِي تٛنْ بَلْطٜ سٜطَّ؞</verse>
				<verse number="13">ندٜ شَرٜلْ ٻَدِي نغٜلْ حُمْتٛ سَکِّنْکِ نغٛ يَحُودَنْکٛعٜنْ، يٜىٰسُ يَحِ اُرُشَلِيمَ؞</verse>
				<verse number="14">تٛنْ اٜ اُرُشَلِيمَ ندٜرْ وُرٛ شٜنِينغٛ اٛ تَوِ يِمْٻٜ اٜ شٛورَ نَعِ، اٜ بَالِ، اٜ تَتَّبَرَاجِ؞ ندٜنْ اٜ وٛودِ وٛٻّٜ غَيْلِتٛوٻٜ شٜىٰدٜ رٛومَنْکٛعٜنْ يَاکِ شٜىٰدٜ يَحُودَنْکٛعٜنْ، اٜ ٻٜ نجٛوطِي حَادٜ تٜىٰبُرْجِ مَٻّٜ اٜ ٻٜ نغَيْلِتَ شٜىٰدٜ؞</verse>
				<verse number="15">سٜيْ اٛ وَالِ ٻٛغِّ اٛ وَرْتِرِطِ لٛوسٛلْ، اٛ رِيوِ فُو ٻٜ سٛورٜ‑سٛورٜ دَغَ ندٜرْ وُرٛ شٜنِينغٛ نغٛنْ حَوْتِ اٜ بَالِ مَٻّٜ اٜ نَعِ مَٻّٜ؞ کَدِنْ اٛ سَنْکِتِ شٜىٰدٜ غَيْلِتٛوٻٜ شٜىٰدٜ ٻٜنْ، اٛ دٛعِّ تٜىٰبُرْجِ مَٻّٜ؞</verse>
				<verse number="16">سٜيْ اٛ وِعِ شٛورٛوٻٜ تَتَّبَرَاجِ ٻٜنْ، ‏«‏مبُرْتِنٜىٰطِ طٛعٛ!‏ تٛع اٛنْ نغَرْتِرْ وُرٛ ݧَاکٛ اَمْ لُومٛ؞»‏</verse>
				<verse number="17">تٛکُّٻٜمٛ شِفْتٛرِ کٛ وِنْدَا، ‏«‏يَا اَللَّه، يِدّٜ ندٜ نغِطُمِ وُرٛ مَاطَ اٜ وُلَ ندٜرْ اَمْ بٛ حِيتٜ؞»‏</verse>
				<verse number="18">سٜيْ اَرْدِيٻٜ يَحُودَنْکٛعٜنْ پَمِ يٜىٰسُ ٻٜ مبِعِ، ‏«‏طُمٜ کَيْطِنِيطُمْ نغَطَنْتَامِنْ نغَمْ حٛلُّکِ اَ وٛودِ لَامُ وَطُکِ فِي طُعُمْ؟»‏</verse>
				<verse number="19">يٜىٰسُ وِعِٻٜ، ‏«‏ڤُسٜىٰ وُرٛ شٜنِينغٛ نغٛعٛ، ندٜنْ ندٜرْ بَلْطٜ تَتِ مِ مَحِتَيْنغٛ؞»‏</verse>
				<verse number="20">ٻٜ مبِعِمٛ، ‏«‏طُمْ وَطِي دُوٻِ 64 کٛ طُمْ يٛتِّنَ ݧِٻُکِ وُرٛ شٜنِينغٛ نغٛعٛ، اَنْ، اَ وِعِي اَ مَحِتَيْنغٛ ندٜرْ بَلْطٜ تَتِ؟»‏</verse>
				<verse number="21">اَمَّا وُرٛ شٜنِينغٛ نغٛ يٜىٰسُ مٜتَتَ دٛوْ مَغّٛ وٛنِ ٻَنْدُ مَاکٛ؞</verse>
				<verse number="22">غَطَ اٛ اُمِّنَامَ دَغَ مَيْدٜ، سٜيْ تٛکُّٻٜمٛ شِفْتٛرِ کَعَ حَالَ کَ اٛ وِعُنٛ، ندٜنْ ٻٜ نجَٻِ کٛ اَايَاجٜ مبِعِ اٜ کٛ يٜىٰسُ وِعِ؞</verse>
				<verse number="23">شَرٜلْ نغٜلْ يٜىٰسُ وٛنِ اُرُشَلِيمَ نغَمْ حُمْتٛ سَکِّنْکِ، يِمْٻٜ طُطْٻٜ کٛولِيمٛ نغَمْ ٻٜ نغِعِي کُوطٜ کَيْطِنِيطٜ طٜ اٛ وَطِ؞</verse>
				<verse number="24">اَمَّا يٜىٰسُ وٜدِّتَنَاکِٻٜ، نغَمْ اٜ مٛ اَنْدِ نغِکُّ نٜطّٛ؞</verse>
				<verse number="25">نَاع نَا غٛطّٛ حٛکِّيمٛ شٜيْدَ دٛوْ يِمْٻٜ، نغَمْ کَنْکٛ اٜ حٛورٜ مَاکٛ اٜ مٛ اَنْدِ کٛ وٛنِ ندٜرْ ٻٜرْندٜ کٛو مٛيٜ؞</verse>
			</chapter>
			<chapter number="3">
				<verse number="1">اٜ وٛودِ غٛطّٛ فَارِسَنْکٜىٰجٛ بِعٜتٜىٰطٛ نِکٛودِمُسْ، اٜ مٛ ندٜرْ کَوْتَلْ اَرْدِيٻٜ يَحُودَنْکٛعٜنْ؞</verse>
				<verse number="2">اٛ يَحِ تٛ يٜىٰسُ جٜمَّ، اٛ وِعِمٛ، ‏«‏مٛودِبّٛ، اٜ مِنْ اَنْدِ اَ مٛودِبّٛ مٛ اَللَّه لِلٛيِ، نغَمْ وَلَا بَاوَيْطٛ وَطَ کُوطٜ کَيْطِنِيطٜ طٜعٜ طٜ نغَطَتَا سٜيْ نِ تٛ اَللَّه اٜ وٛنْدِ اٜ مَاکٛ؞»‏</verse>
				<verse number="3">يٜىٰسُ وِعِمٛ، ‏«‏اٜ مِ وِعُمَا غٛونغَ، وَلَا بَاوَيْطٛ نَتَّ لَامُ اَللَّه سٜيْ تٛ طُمْ فُطِّتِي طُمْ دَݧِيمٛ؞»‏</verse>
				<verse number="4">نِکٛودِمُسْ پَمِمٛ وِعِ، ‏«‏نٛ نٜطّٛ مَوْطٛ دَݧِتِرْتٜىٰ؟ طُمْ وَطَتَاکٛ اٛ سٛعّٛ ندٜرْ رٜىٰدُ مَدُوجٛ مَاکٛ طُمْ فُطِّتَ طُمْ دَݧَمٛ طِطَٻُمْ؞»‏</verse>
				<verse number="5">يٜىٰسُ وِعِمٛ، ‏«‏اٜ مِ وِعُمَا غٛونغَ، وَلَا بَاوَيْطٛ نَتَّ لَامُ اَللَّه سٜيْ نِ تٛ ندِيَمْ اٜ رُوحُ اَللَّه دَݧِيمٛ؞</verse>
				<verse number="6">کٛ نٜطّٛ دَݧِ طُمْ نٜطّٛ، اَمَّا کٛ رُوحُ دَݧِ طُمْ رُوحُ؞</verse>
				<verse number="7">تَاع حَيْطِنْ نغَمْ مِ وِعِيمَ دٛولٜ طُمْ فُطِّتَ طُمْ دَݧُمَا؞</verse>
				<verse number="8">حٜنْدُ اٜ وِسَ تٛ يِطِرِ، اَ نَنَ سٛنْݧٛ مَيْرُ، اَمَّا اَ اَنْدَا تٛ ندُ پِوٛيِ کٛو تٛ ندُ يَحَتَ؞ نٛنْ مَا طُمْ وٛنْتِندِرِ اٜ کٛو مٛيٜ مٛ رُوحُ اَللَّه دَݧِ؞»‏</verse>
				<verse number="9">نِکٛودِمُسْ پَمِمٛ وِعِ، ‏«‏نٛ طُعُمْ وَطٛرْتٛو؟»‏</verse>
				<verse number="10">يٜىٰسُ نٛوتِي وِعِمٛ، ‏«‏اَ مٛودِبّٛ مَوْطٛ ندٜرْ اِسْرَاعِيلَ، اَمَّا اَ فَامَايِ طُعُمْ؟</verse>
				<verse number="11">اٜ مِ وِعُمَا غٛونغَ، اٜ مِنْ مٜتَ دٛوْ کٛ مِنْ اَنْدِ، ندٜنْ اٜ مِنْ کٛکَّ شٜيْدَ دٛوْ کٛ مِنْ نغِعِ، اَمَّا اٛنْ نجَٻَايِ کٛ مِنْ مبِعِعٛنْ؞</verse>
				<verse number="12">مِ مٜتَنِيعٛنْ دٛوْ فِي دُونِيَارُ، اَمَّا اٛنْ نجَٻَايِ؞ نٛ وَطَتَ نجَٻٛنْ تٛ مِ وِعِيعٛنْ کٛ وٛنِ اٜ دٛوْ؟</verse>
				<verse number="13">وَلَا مٜىٰطُطٛ يَاکِ دٛوْ سٜيْ نِ اٛنْ طٛنْ پِوٛيْطٛ دَغَ دٛوْ، وَاتٛ ٻِي نٜطّٛ؞</verse>
				<verse number="14">‏«‏نٛنْ نٛ مُوسَ پٜفْتِرِ مبٛودِ غَطِرَاندِ نجَمْندِ مبٛطٜىٰرِ ندٜرْ لَدّٜ، نٛنْ مَا دٛولٜ ٻِي نٜطّٛ پٜفْتٜىٰ،</verse>
				<verse number="15">نغَمْ کٛو مٛيٜ کٛولِيطٛمٛ حٜٻَ يٛنْکِ کِ رٜعَتَا؞</verse>
				<verse number="16">نغَمْ يِدّٜ ندٜ اَللَّه يِطِ دُونِيَارُ حَا اٛ حٛکِّي ٻِطّٛ مَاکٛ بَجّٛ، نغَمْ کٛو مٛيٜ کٛولِيطٛمٛ تٛع حَلْکَ اَمَّا حٜٻَ يٛنْکِ کِ رٜعَتَا؞</verse>
				<verse number="17">نغَمْ اَللَّه لِلٛيَايِ ٻِطّٛ مُوطُمْ ندٜرْ دُونِيَارُ نغَمْ اٛ تَپَنَنْدُ کِيتَ؞ اَمَّا اٛ لِلٛيِيمٛ نغَمْ اٛ حِسْنَ دُونِيَارُ اٜ لَاوٛلْ مَاکٛ؞</verse>
				<verse number="18">‏«‏کٛو مٛيٜ کٛولِيطٛمٛ تَپَنْتَاکٜ کِيتَ، اَمَّا مٛ حٛولَاکِمٛ اٛ يَادَکٜ اٛ تَپَنَامَ کِيتَ، نغَمْ اٛ حٛولَاکِ ٻِطّٛ اَللَّه بَجّٛ؞</verse>
				<verse number="19">رَا کٛ وَطِ اَللَّه تَپَنْتَ يِمْٻٜ کِيتَ:‏ جَيْنغٛلْ وَرِي ندٜرْ دُونِيَارُ، اَمَّا ٻٜ ٻُرِي يِطُکِ ݧِوْرٜ دٛوْ جَيْنغٛلْ، نغَمْ کُوطٜ مَٻّٜ طٜ کَلُّطٜ؞</verse>
				<verse number="20">کٛو مٛيٜ غَطٛووٛ کٛ حَلِّ وَݧِي جَيْنغٛلْ، ندٜنْ اٛ نَتَّتَا تٛ جَيْنغٛلْ وٛنِ، نغَمْ اٜ مٛ حُلَ تٛع کُوطٜ مَاکٛ کَلُّطٜ مبُرْتِنٜىٰ اٜ نجَيْرِ؞</verse>
				<verse number="21">اَمَّا کٛو مٛيٜ غَطٛووٛ غٛونغَ اٜ نَتَّ جَيْنغٛلْ، نغَمْ طُمْ يِعَ اٜ نجَيْرِ اٜ مٛ وَطَ کٛ اَللَّه يِطِ؞»‏</verse>
				<verse number="22">غَطَ طُعُمْ، يٜىٰسُ اٜ تٛکُّٻٜمٛ نجَحِ لَدّٜ لٜيْدِ يَحُودِيَ؞ تٛنْ اٛ جٛوطِي اٛ نٜىٰٻِدِ اٜ تٛکُّٻٜمٛ اٜ مٛ وَطَنَ يِمْٻٜ بَڤْتِسْمَ؞</verse>
				<verse number="23">يَحَيَ مَا اٜ وَطَنَ يِمْٻٜ بَڤْتِسْمَ اٜ اَيْنٛنْ حَادٜ سَلِمْ، نغَمْ اٜ وٛودِ ندِيَمْ طُطَّمْ تٛنْ؞ يِمْٻٜ نغَطِ کَ يَاکِ تٛ مَاکٛ اٜ مٛ وَطَنَٻٜ بَڤْتِسْمَ؞</verse>
				<verse number="24">طُعُمْ طُمْ وَطُ کٛ يَحَيَ سُرٜىٰ ندٜرْ سُودُ شُرَلْ؞</verse>
				<verse number="25">سٜيْ غٜدِّ اُمِّي حَکُّندٜ تٛکُّٻٜ يَحَيَ اٜ غٛطّٛ يَحُودَنْکٜىٰجٛ دٛوْ لٛوتَاکِ کِ نٜطّٛ وَطَتَ نٛ دِينَ يَحُودَنْکٛعٜنْ وِعِ؞</verse>
				<verse number="26">تٛکُّٻٜ يَحَيَ نجَحِ تٛ مَاکٛ ٻٜ مبِعِمٛ، ‏«‏مٛودِبّٛ، اٛنْ طٛنْ نٜطّٛ غٛنْدُنٛوطٛ اٜ مَاطَ اٜ فٛنْغٛ شَانغٛلْ اُرْدُنْ، مٛ کٛکُّطَا شٜيْدَ دٛوْ مَاکٛ، تٛو، اٜ مٛ تٛنْ وَطَنَ يِمْٻٜ بَڤْتِسْمَ، کٛو مٛيٜ اٜ يَحَ تٛ مَاکٛ؞»‏</verse>
				<verse number="27">يَحَيَ وِعِٻٜ، ‏«‏وَلَا کٜٻٛووٛ غٛطُّمْ سٜيْ نِ تٛ اَللَّه حٛکِّيمٛطُمْ؞</verse>
				<verse number="28">اٛنٛنْ اٜ کٛعٜ مٛوطٛنْ اٛنْ شٜيْدُعٜنْ مِ وِعِي، ‏‹‏نَاع مِنْ وٛنِ اَلْمَسِيحُ، اَمَّا مِ لِلٛيَ مِ اَرْتَمٛ وَرْکِ؞›‏</verse>
				<verse number="29">اَنْغٛوجٛ جٜيِ ٻَݝَاطٛ؞ حِغٛ اَنْغٛوجٛ اٛنْ دَرِيطٛ اٜ نَنَ کٛ اٛ وِعَتَ، اٛ نَنَيْ بٜلْطُمْ نَاع سٜطَّ تٛ اٛ نَنِي حٛنٛنْدٜ اَنْغٛوجٛ اٛنْ؞ اِرِ بٜلْطُمْ طُمْ حِغٛ اَنْغٛوجٛ اٛنْ نَنِ، اِرِ مَاجُمْ نَنَيْمِ نَاع سٜطَّ جٛونِ؞</verse>
				<verse number="30">دٛولٜ مَنْغُ يٜىٰسُ وَطَ کَ ٻٜيْدَاکِ، مِنْ بٛو مَنْغُ اَمْ وَطَ کَ اُسْتَاکِ؞</verse>
				<verse number="31">‏«‏اٛنْ طٛنْ پِوٛيْطٛ دَغَ دٛوْ اٛ ٻُرِي کٛو مٛيٜ مَنْغُ؞ اٛنْ طٛنْ پِوٛيْطٛ دُونِيَارُ، دُونِيَارُ جٜيِمٛ، ندٜنْ اٜ مٛ مٜتَ دٛوْ فِي دُونِيَارُ؞ پِوٛيْطٛ دَغَ دٛوْ اٛنْ اٛ ٻُرِي کٛو مٛيٜ؞</verse>
				<verse number="32">اٛ مٜتِي دٛوْ کٛ اٛ يِعِ اٜ کٛ اٛ نَنِ، اَمَّا وَلَا جَٻُطٛ کٛ اٛ وِعِ؞</verse>
				<verse number="33">کٛو مٛيٜ جَٻُطٛ کٛ اٛ وِعِ تَبِّتِنِي جَٻِي کٛ اَللَّه وِعِ طُمْ غٛونغَ؞</verse>
				<verse number="34">اٛنْ طٛنْ مٛ اَللَّه لِلِ، اٜ مٛ مٜتَ کٛ اَللَّه وِعِ، نغَمْ اَللَّه حٛکِّيمٛ رُوحُ مُوطُمْ کٜىٰرٛلْ وَلَا؞</verse>
				<verse number="35">ݧَاکٛ مٛ دٛوْ اٜ يِطِ ٻِطّٛ مُوطُمْ، اٛ وَطِي کٛو طُمٜ ندٜرْ جُوطٜ مَاکٛ؞</verse>
				<verse number="36">کٛو مٛيٜ کٛولِيطٛ ٻِطّٛ اٛنْ اٜ وٛودِ يٛنْکِ کِ رٜعَتَا؞ اَمَّا کٛو مٛيٜ مٛ تٛکَّايِ کٛ ٻِطّٛ اٛنْ وِعِ، اٛ حٜٻَتَا يٛنْکِ کِ رٜعَتَا، اَمَّا مٛنّٜرٜ اَللَّه اٜ دٛوْ مَاکٛ حَا اَبَدَا؞»‏</verse>
			</chapter>
			<chapter number="4">
				<verse number="1">فَارِسَنْکٛعٜنْ نَنِ حَبَرُ يٜىٰسُ اٜ حٜٻَ تٛکُّٻٜمٛ ٻُرِي يَحَيَ، طٛنْمَا اٜ مٛ وَطَنَ يِمْٻٜ بَڤْتِسْمَ ٻُرِي يَحَيَ،</verse>
				<verse number="2">﴿کٛو ندٜ غٛونغَ نَاع طُمْ يٜىٰسُ اٜ حٛورٜ مُوطُمْ وَطَنْتَ يِمْٻٜ بَڤْتِسْمَ طُمْ، اَمَّا تٛکُّٻٜمٛ نغَطَتَطُمْ؞﴾</verse>
				<verse number="3">ندٜ يٜىٰسُ نَنِ فَارِسَنْکٛعٜنْ نَنِي حَبَرُ کٛ اٛ وَطَتَ، سٜيْ اٛ اَلِ لٜيْدِ يَحُودِيَ، اٛ سٛعِّي غَلِيلِ؞</verse>
				<verse number="4">دٛوْ لَاوٛلْ مَاکٛ طُمْ وَرْتَنِمٛ دٛولٜ اٛ تٛکَّ ندٜرْ لٜيْدِ سَمَارِيَ؞</verse>
				<verse number="5">سٜيْ اٛ يٛتِّي وٛنْدِ غَرِيرِ نغٛنْدِ ندٜرْ لٜيْدِ سَمَارِيَ بِعٜتٜىٰندِ سَيْکَرْ نغٛنْدِ حَادٜ نجَيْرِ ندِ يَاکُبُ حٛکِّ ٻِطّٛ مُوطُمْ اِسُفُ دَغَ ندٜنّٛ؞</verse>
				<verse number="6">اٜ وٛودِ ٻُنْدُ ندُ يَاکُبُ وَسِ اٜ نجَيْرِ ندِنْ؞ يٜىٰسُ بٛو سٛمِي نغَمْ يَادُ اٛ جٛوطِي حَادٜ ٻُنْدُ ندُنْ؞ اٜ شَرٜلْ نغٜلْ طُمْ شَکَ ݧَلَوْمَ؞</verse>
				<verse number="7">سٜيْ غٛطّٛ سَمَارِيَنْکٜىٰجٛ دٜبّٛ وَرِي پٛوغُکِ، يٜىٰسُ وِعِمٛ، ‏«‏حٛکّٛرَمْ ندِيَمْ مِ يَرَ؞»‏</verse>
				<verse number="8">اٜ شَرٜلْ نغٜلْ تٛکُّٻٜمٛ نجَادَکٜ نَتِّي ندٜرْ غَرِياِرِ ندِنْ نغَمْ سٛودٛيْکِ ݧَمْندُ؞</verse>
				<verse number="9">سٜيْ دٜبّٛ اٛنْ وِعِ يٜىٰسُ، ‏«‏اَ يَحُودَنْکٜىٰجٛ، مِنْ بٛو مِ سَمَارِيَنْکٜىٰجٛ؞ نٛيٜ مبِعَتَايَمْ مِ حٛکُّمَا ندِيَمْ نجَرَا؟»‏ اٛ وِعُ نٛنْ نغَمْ وَلَا کٛ حَوْتِ يَحُودَنْکٛعٜنْ اٜ سَمَارِيَنْکٛعٜنْ؞</verse>
				<verse number="10">يٜىٰسُ وِعِمٛ، ‏«‏دَا اَ اَنْدِ شَاحُ طُمْ اَللَّه يِطِ حٛکُّکِمَ، کَدِنْ دَا اَ اَنْدِ پَمُطٛمَ ندِيَمْ نجَرٜتٜىٰطَمْ، دَا اَ تٛرَکٜمٛ، دَا اٛ حٛکِّيمَ ندِيَمْ کٛکّٛوجَمْ يٛنْکِ؞»‏</verse>
				<verse number="11">سٜيْ دٜبّٛ اٛنْ وِعِ يٜىٰسُ، ‏«‏مٛودِبّٛ، اَ وَلَا کٛ ݧٜطِرْتَا ندِيَمْ طَمْ، کَدِنْ بٛو ٻُنْدُ ندُنْ اٜ لُغِّ؞ تٛيٜ کٜٻَتَا طَمْ طٛنْ ندِيَمْ کٛکّٛوجَمْ يٛنْکِ؟</verse>
				<verse number="12">اَ ٻُرِي مَامَ مٜىٰطٜنْ يَاکُبُ کٛکُّطٛعٜنْ ندُعُ ٻُنْدُ؟ کَنْکٛ اٜ ٻِٻّٜ مَاکٛ اٜ مَرْلٜ مَاکٛ فُو ٻٜ نجَرِي ندِيَمْ ٻُنْدُ ندُعُ؞»‏</verse>
				<verse number="13">يٜىٰسُ وِعِمٛ، ‏«‏کٛو مٛيٜ جَرْطٛ ندِيَمْ ٻُنْدُ ندُعُ فُطِّتَيْ نَنَ طٛنْکَ،</verse>
				<verse number="14">اَمَّا کٛو مٛيٜ جَرْطٛ ندِيَمْ طَمْ کٛکَّيْمٛومِ اٛ فُطِّتَتَا اٛ نَنَ طٛنْکَ کَدِنْ؞ ندِيَمْ طَمْ کٛکَّيْمٛومِ طَمْ وَرْتَيْ ندٜرْ مَاکٛ ندِيَمْ ٻُلٛوجَمْ کٛکَّيْطَمّٛ يٛنْکِ کِ رٜعَتَا؞»‏</verse>
				<verse number="15">دٜبّٛ اٛنْ وِعِمٛ، ‏«‏مٛودِبّٛ، حٛکَّمْ طَمْ طٛنْ ندِيَمْ نغَمْ تٛع مِ فُطِّتَ مِ نَنَ طٛنْکَ، طٛنْمَا تٛع مِ فُطِّتَ مِ وَرَ طٛعٛ نغَمْ پٛوغُکِ؞»‏</verse>
				<verse number="16">يٜىٰسُ وِعِمٛ، ‏«‏يَحُ نٛدّٛيَا غٛرْکٛ مَاطَ، نغَرْدٛيٛنْ؞»‏</verse>
				<verse number="17">دٜبّٛ اٛنْ وِعِ، ‏«‏مِ وَلَا غٛرْکٛ؞»‏ يٜىٰسُ وِعِمٛ، ‏«‏اَ وِعِي غٛونغَ ندٜ مبِيطَا اَ وَلَا غٛرْکٛ؞</verse>
				<verse number="18">غٛونغَ کَنْ وٛنِ اَ وَطِي تٜىٰلٜ جٛوِ، نٜطّٛ مٛ نجٛوطٛدِطَا جٛونِ بٛو نَاع اٛ غٛرْکٛ مَاطَ؞ کٛ مبِيطَا طُمْ غٛونغَ؞»‏</verse>
				<verse number="19">دٜبّٛ اٛنْ وِعِ، ‏«‏مٛودِبّٛ، مِ فَامِي اَ اَنَّبِيجٛ؞</verse>
				<verse number="20">مَامَعٜنْ اَمِنْ مَوْنِنِي اَللَّه دٛوْ حٛشّٜىٰرٜ ندٜعٜ، اَمَّا اٛنٛنْ يَحُودَنْکٛعٜنْ اٛنْ مبِعَ اُرُشَلِيمَ وٛنِ تٛ حَانِ طُمْ مَوْنِنَ اَللَّه؞»‏</verse>
				<verse number="21">يٜىٰسُ وِعِمٛ، ‏«‏جَٻُ کٛ مبِعَيْمِ، شَرٜلْ اٜ وَرَ نغٜلْ مَوْنِنْتٛنْ ݧَاکٛ مٛ دٛوْ نَاع دٛوْ حٛشّٜىٰرٜ ندٜعٜ نَاع ندٜرْ اُرُشَلِيمَ؞</verse>
				<verse number="22">اٛنٛنْ سَمَارِيَنْکٛعٜنْ اٛنْ مَوْنِنَ کٛ اٛنْ اَنْدَا، اَمَّا مِنٛنْ يَحُودَنْکٛعٜنْ اٜ مِنْ مَوْنِنَ کٛ مِنْ اَنْدِ، نغَمْ دَغَ تٛ يَحُودَنْکٛعٜنْ کِسْندَمْ پِوٛيِ؞</verse>
				<verse number="23">اَمَّا شَرٜلْ اٜ وَرَ، نغٜلْ يَادَکٜ نغٜلْ وَرِي، شَرٜلْ نغٜلْ يِمْٻٜ مَوْنِنٛوٻٜ اَللَّه نٛ حَانِ ٻٜ مَوْنِنَيْ ݧَاکٛ مٛ دٛوْ ندٜرْ غٛونغَ اٜ ندٜرْ بَوْطٜ رُوحُ اَللَّه، نغَمْ اِرِ مَٻّٜ ݧَاکٛ مٛ دٛوْ يِطِ ٻٜ مَوْنِنَمٛ؞</verse>
				<verse number="24">اَللَّه اٛ رُوحُ، مَوْنِنٛوٻٜمٛ بٛو دٛولٜ مَوْنِنَمٛ ندٜرْ رُوحُ اٜ غٛونغَ؞»‏</verse>
				<verse number="25">دٜبّٛ اٛنْ وِعِ يٜىٰسُ، ‏«‏اٜ مِ اَنْدِ اَلْمَسِيحُ اٜ وَرَ، وَاتٛ شُٻَاطٛ اَللَّه؞ تٛ اٛ وَرِي، اٛ وِعَيْمِنْ کٛو طُمٜ؞»‏</verse>
				<verse number="26">سٜيْ يٜىٰسُ وِعِمٛ، ‏«‏مِنْ مٜدّٛووٛ اٜ مَاطَ، مِنْ وٛنِ اَلْمَسِيحُ اٛنْ؞»‏</verse>
				<verse number="27">اٜ نغٜلْ طٛنْ شَرٜلْ تٛکُّٻٜ يٜىٰسُ نغَرْتٛيِ، ٻٜ کَيْطِنِ ندٜ ٻٜ تَوِ اٜ مٛ مٜدَّ اٜ دٜبّٛ؞ اَمَّا وَلَا غٛطّٛ ندٜرْ مَٻّٜ بِيطٛمٛ، ‏«‏کٛ نغِطَّا؟»‏ کٛو، ‏«‏نغَمْ طُمٜ مٜدَّتَا اٜ مَاکٛ؟»‏</verse>
				<verse number="28">سٜيْ دٜبّٛ اٛنْ اَلِ پٛوغِرْدٜ مُوطُمْ، سٛعِّي غَرِيرِ وِعِ يِمْٻٜ،</verse>
				<verse number="29">‏«‏نغَرٜىٰ، نغِعٛنْ نٜطّٛ بِيطٛيَمْ کٛو طُمٜ کٛ مٜىٰطُمِ وَطُکِ؞ کٛو کَنْکٛ وٛنِ اَلْمَسِيحُ؟»‏</verse>
				<verse number="30">سٜيْ يِمْٻٜ ٻٜنْ اَلِ غَرِيرِ ندِنْ ٻٜ نجَحِ تٛ يٜىٰسُ؞</verse>
				<verse number="31">اٜ طُمْ ندٜرْ نٛنْ سٜيْ تٛکُّٻٜمٛ تٛرِيمٛ مبِعِمٛ، ‏«‏مٛودِبّٛ، ݧَامُ غٛطُّمْ؞»‏</verse>
				<verse number="32">اَمَّا اٛ وِعِٻٜ، ‏«‏اٜ مِ وٛودِ ݧَمْندُ ندُ ݧَامَيْمِ، اٛنْ اَنْدَا کٛو طُمٜ دٛوْ مَيْرُ؞»‏</verse>
				<verse number="33">سٜيْ تٛکُّٻٜمٛ ڤُطِّ پَمْپَمْتِرْکِ اٜ مبِعَ، ‏«‏کٛو غٛطّٛ وَدَّنِيمٛ ݧَمْندُ؟»‏</verse>
				<verse number="34">يٜىٰسُ وِعِٻٜ، ‏«‏ݧَمْندُ اَمْ وٛنِ مِ وَطَ کٛ لِلْطٛيَمْ وِعِيَمْ، مِ يٛتِّنَ کُوغَلْ نغَلْ اٛ حٛکِّيَمْ؞</verse>
				<verse number="35">نَاع اٛنْ مبِعَ، ‏‹‏حٛرِي لٜبِّ نَيِ طُمْ اِتَّ کٛ رٜمَا؟›‏ اٜ مِ وِعَعٛنْ، ندَارٜىٰ غٜسٜ بٛطُّمْ؞ کٛ رٜمَا ٻٜنْدِي طُمْ حٜوْتِي اِتّٜىٰکِ؞</verse>
				<verse number="36">اِتّٛووٛ کٛ رٜمَا اٜ يٛٻٜىٰ، کٛ رٜمَا طُمْ اٛ حَوْرِتَتَ وٛنِ يِمْٻٜ کٜٻٛوٻٜ يٛنْکِ کِ رٜعَتَا، نغَمْ اَاوُطٛ اٜ اِتُّطٛ کٛ ٻٜنْدِ ٻٜ کَوْتَ ٻٜ مبٜلْمبٜلْتَ؞</verse>
				<verse number="37">کَعَ حَالَ طُمْ غٛونغَ بِيکَ، ‏‹‏غٛطّٛ اَاوِي، غٛطّٛ بٛو اِتِّي کٛ ٻٜنْدِ؞›‏</verse>
				<verse number="38">مِ لِلِيعٛنْ اِتّٛنْ کٛ ٻٜنْدِ طُمْ اٛنْ کُوَنَايِ؞ وٛٻّٜ کُوِي نَاع سٜطَّ، اٛنٛنْ بٛو اٛنْ ݧَامِي بٛتٜ کُوغَلْ مَٻّٜ؞»‏</verse>
				<verse number="39">سَمَارِيَنْکٛعٜنْ طُطْٻٜ اٜ ندِنْ طٛنْ غَرِيرِ کٛولِي يٜىٰسُ نغَمْ اٛنْ طٛنْ دٜبّٛ وِعِي، ‏«‏اٛ وِعِييَمْ کٛو طُمٜ طُمْ مٜىٰطُمِ وَطُکِ؞»‏</verse>
				<verse number="40">نغَمْ نٛنْ، ندٜ سَمَارِيَنْکٛعٜنْ ٻٜنْ نغَرِ تٛ يٜىٰسُ، ٻٜ تٛرِيمٛ اٛ جٛوطٛدٛو اٜ مَٻّٜ؞ سٜيْ اٛ جٛوطٛدِي اٜ مَٻّٜ بَلْطٜ طِطِ؞</verse>
				<verse number="41">يِمْٻٜ کٛولِيٻٜ يٜىٰسُ ٻٜيْدِي نَاع سٜطَّ نغَمْ بٛلِيطٜ مَاکٛ؞</verse>
				<verse number="42">ٻٜ مبِعِ دٜبّٛ اٛنْ، ‏«‏جٛونِ مِنْ کٛولَکٜ يٜىٰسُ، نَاع نغَمْ کٛ مبِيطَا تَنْ، اَمَّا نغَمْ مِنٛنْ اٜ کٛعٜ اَمِنْ مِنْ نَنِي کٛ اٛ وِعِ، مِنْ تَبِّتِنِي کَنْکٛ وٛنِ کِسْنٛووٛ دُونِيَارُ؞»‏</verse>
				<verse number="43">غَطَ يٜىٰسُ وَطِي بَلْطٜ طِطِ طٛنْ، اٛ دِلِّ غَلِيلِ،</verse>
				<verse number="44">نغَمْ کَنْکٛ اٜ حٛورٜ مَاکٛ اٛ وِعِ، ‏«‏اَنَّبِيجٛ مَوْنِنْتَاکٜ تٛ لٜيْدِ مُوطُمْ؞»‏</verse>
				<verse number="45">ندٜ اٛ يٛتِّي غَلِيلِ، غَلِلَنْکٛعٜنْ نجَٻِّيمٛ، نغَمْ کَمْٻٜ مَا ٻٜ نجَحِينٛ حُمْتٛ سَکِّنْکِ ندٜرْ اُرُشَلِيمَ، ٻٜ نغِعِي فُو کٛ اٛ وَطِ تٛنْ؞</verse>
				<verse number="46">سٜيْ يٜىٰسُ فُطِّتِ سٛعِّي غَرِيرِ کَانَ نغٛنْدِ ندٜرْ لٜيْدِ غَلِيلِ؞ کَيْرِ وٛنِ تٛ اٛ وَيْلِتِ ندِيَمْ طَمْ وَرْتِ اِنَبٛجَمْ؞ تٛو، ندٜرْ غَرِيرِ کَفَرْنَحُمْ اٜ وٛودِ غٛطّٛ مَوْطٛ ندٜرْ غٛمْنَتِ، ٻِطّٛ مَاکٛ اٜ ݧَوَ؞</verse>
				<verse number="47">ندٜ نٜطّٛ اٛنْ نَنِ يٜىٰسُ اَلِي لٜيْدِ يَحُودِيَ وَرِي لٜيْدِ غَلِيلِ، اٛ يَحِ تٛ يٜىٰسُ اٛ تٛرِيمٛ اٛ يَحَ کَفَرْنَحُمْ اٛ يَمْطِتِنَ ٻِطّٛ مَاکٛ ٻَدِيطٛ مَايَ؞</verse>
				<verse number="48">يٜىٰسُ وِعِمٛ، ‏«‏اٛنٛنْ يِمْٻٜ تٛ نَاع اٛنْ نغِعُ مِ وَطِي اَلَامَاجِ اٜ کُوطٜ کَيْطِنِيطٜ، اٛنْ کٛولَتَاکٛيَمْ؞»‏</verse>
				<verse number="49">اٛ وِعِ يٜىٰسُ، ‏«‏مٛودِبّٛ، اٜنْ نجَحُ کٛ ٻِطّٛ اَمْ مَايَ؞»‏</verse>
				<verse number="50">سٜيْ يٜىٰسُ وِعِمٛ، ‏«‏يَحُ، ٻِطّٛ مَاطَ مَايَتَا؞»‏ نٜطّٛ اٛنْ جَٻِ کٛ يٜىٰسُ وِعِمٛ، اٛ دِلِّ؞</verse>
				<verse number="51">اٜ مٛ دٛوْ لَاوٛلْ سٛعَّاکِ وُرٛ، سٜيْ مَشُّٻٜ مَاکٛ کَوْرِ اٜ مَاکٛ ٻٜ مبِعِمٛ، ‏«‏ٻِطّٛ مَاطَ يَمْطِتِي؞»‏</verse>
				<verse number="52">ندٜ اٛ پَمِٻٜ نغٜلٜ شَرٜلْ ٻِطّٛ اٛنْ يَمْطِتِ، ٻٜ مبِعِمٛ، ‏«‏کٜىٰݧَ نجَمْندِ غٛعٛ ندِ ݧَلَوْمَ جٛنْتٜ طٜنْ نجٛوفِمٛ؞»‏</verse>
				<verse number="53">سٜيْ اٛ فَامِ شَرٜلْ نغٜلْ ٻِطّٛ اٛنْ يَمْطِتِ طُمْ شَرٜلْ نغٜلْ يٜىٰسُ وِعُنٛومٛ، ‏«‏ٻِطّٛ مَاطَ مَايَتَا؞»‏ نغَمْ نٛنْ، کَنْکٛ اٜ فُو وُرٛ مَاکٛ ٻٜ کٛولِي يٜىٰسُ؞</verse>
				<verse number="54">طُعُمْ کَنْجُمْ وٛنِ کَيْطِنِيطُمْ طِطَٻُمْ طُمْ يٜىٰسُ وَطِ تٛ غَلِيلِ؞ اٛ وَطِيطُمْ غَطَ اٛ وَرْتٛيِي دَغَ لٜيْدِ يَحُودِيَ؞</verse>
			</chapter>
			<chapter number="5">
				<verse number="1">غَطَ طُعُمْ يٜىٰسُ يَحِ اُرُشَلِيمَ نغَمْ وٛنْغٛ حُمْتٛ دِينَ يَحُودَنْکٛعٜنْ؞</verse>
				<verse number="2">تٛنْ اُرُشَلِيمَ اٜ وٛودِ نجٛنْغَ ندِيَمْ حَادٜ وٛنْغَلْ دَمُّغَلْ غَرِيرِ ندِنْ بِعٜتٜىٰنغَلْ دَمُّغَلْ بَالِ؞ حَادٜ نجٛنْغَ نغَنْ اٜ وٛودِ رُمڤَاجِ جٛوِ؞ ندٜرْ اِبْرَانِيَنْکٛورٜ اٜ نغَ نٛدِّرٜىٰ بٜتَسْدَ؞</verse>
				<verse number="3">ݧَوْٻٜ طُطْٻٜ اٜ ڤُکّٛو حَادٜ نجٛنْغَ نغَنْ؞ اٜ وٛودِ وُمْٻٜ، اٜ يِمْٻٜ ٻٜ کٛيْطٜ ݧَوْطٜ، اٜ جَرَاٻٜ؞</verse>
				<verse number="4"></verse>
				<verse number="5">اٜ وٛودِ غٛطّٛ نٜطّٛ طٛنْ غَطّٛ دُوٻِ 83 اٜ ݧَوَ؞</verse>
				<verse number="6">ندٜ يٜىٰسُ يِعِمٛ اٜ مٛ فُکِّي طٛنْ، کَدِنْ اٜ اَنْدِ اٛ نٜىٰٻِي اٜ مٛ فِيدَ اٜ طُمْ طٛنْ ݧَوُ، سٜيْ يٜىٰسُ پَمِمٛ وِعِ، ‏«‏اَ يِطِ طُمْ يَمْطِتِنْمَا؟»‏</verse>
				<verse number="7">ݧَوْطٛ اٛنْ وِعِمٛ، ‏«‏مٛودِبّٛ، مِ وَلَا بَلَّيْطٛيَمْ حٛشَّيَمْ سُووَيَمْ ندٜرْ نجٛنْغَ نغَنْ شَرٜلْ نغٜلْ ندِيَمْ طَمْ لَنْشَا؞ فُو شَرٜلْ نغٜلْ نغِطُمِ نَتُّکِ، سٜيْ غٛطّٛ اَرْتَيَمْ؞»‏</verse>
				<verse number="8">سٜيْ يٜىٰسُ وِعِمٛ، ‏«‏اُمَّ کٛشَّا دَاغٛ مَاطَ، نجَاٻَا؞»‏</verse>
				<verse number="9">طٛنْ اٜ طٛنْ نٜطّٛ اٛنْ يَمْطِتِ، حٛشِّ دَاغٛ مُوطُمْ، فُطِّ يَادُ؞ تٛو، ݧَلْندٜ ندٜ فِي طُعُمْ وَطِ طُمْ ݧَلْندٜ سِوْتَارٜ؞</verse>
				<verse number="10">نغَمْ نٛنْ، اَرْدِيٻٜ يَحُودَنْکٛعٜنْ مبِعِ جَمْطِتِنَاطٛ اٛنْ، ‏«‏حَنْدٜ طُمْ ݧَلْندٜ سِوْتَارٜ، اَتَّوْرَ حَطِي کٛشَّا دَاغٛ مَاطَ؞»‏</verse>
				<verse number="11">اَمَّا جَمْطِتِنَاطٛ اٛنْ وِعِٻٜ، ‏«‏جَمْطِتِنْطٛيَمْ وِعِيَمْ مِ حٛشَّا دَاغٛ اَمْ مِ ندِلَّا؞»‏</verse>
				<verse number="12">ٻٜ پَمِمٛ ٻٜ مبِعِ، ‏«‏مٛيٜ وٛنِ بِيطٛمَ کٛشَّا دَاغٛ مَاطَ ندِلَّا؟»‏</verse>
				<verse number="13">اَمَّا جَمْطُتُطٛ اٛنْ اَنْدَا مٛيٜ يَمْطِتِنِمٛ، نغَمْ اٜ وٛودِ يِمْٻٜ طُطْٻٜ اٜ وِغٜىٰرٜ ندٜنْ؛ يٜىٰسُ بٛو يَادَکٜ نَتِّي ندٜرْ مَٻّٜ؞</verse>
				<verse number="14">غَطَ نٛنْ يٜىٰسُ تَوِمٛ ندٜرْ وُرٛ شٜنِينغٛ وِعِمٛ، ‏«‏رَا، اَ يَمْطِتِي!‏ اَلُ وَطُکِ حَکّٜ تٛع غٛطُّمْ ٻُرْطُمْ طُعُمْ حَلُّکِ حٜٻُمَا؞»‏</verse>
				<verse number="15">سٜيْ نٜطّٛ اٛنْ يَحِ وِعِ اَرْدِيٻٜ يَحُودَنْکٛعٜنْ يٜىٰسُ يَمْطِتِنِمٛ؞</verse>
				<verse number="16">نغَمْ يٜىٰسُ اٜ حُوَ اِرِ کُوطٜ طٜعٜ ݧَلْندٜ سِوْتَارٜ، اَرْدِيٻٜ يَحُودَنْکٛعٜنْ ڤُطِّ حَلَّنْکِمٛ؞</verse>
				<verse number="17">يٜىٰسُ بٛو وِعِٻٜ، ‏«‏حَا حَنْدٜ ݧَاکٛ اَمْ اٜ حُوَ، مِنْ مَا اٜ مِ حُوَ؞»‏</verse>
				<verse number="18">کَعَ حَالَ وَطِ اَرْدِيٻٜ يَحُودَنْکٛعٜنْ ٻٜيْدِ طَٻُّتُکِ لَاوٛلْ نٛ مبَرْدَتَمٛ؞ نغَمْ نَاع دٛوکَ ݧَلْندٜ سِوْتَارٜ تَنْ اٛ يٜوِ، اَمَّا حَا مَا اٛ وِعِي اَللَّه طُمْ ݧَاکٛ مَاکٛ، وَاتٛ اٛ وَرْتِرِي حٛورٜ مَاکٛ غٛعٛ اٜ اَللَّه وٛنْ طٛنْ؞</verse>
				<verse number="19">يٜىٰسُ نٛوتِي وِعِٻٜ، ‏«‏اٜ مِ وِعَعٛنْ غٛونغَ، ٻِطّٛ اٛنْ وَطَتَا کٛو طُمٜ کَنُمْ تَنْ، کٛ اٛ يِعِ ݧَاکٛ مَاکٛ اٜ وَطَ تَنْ اٛ وَطَتَ، نغَمْ کٛو طُمٜ کٛ ݧَاکٛ اٛنْ وَطَتَ، کَنْجُمْ ٻِطّٛ اٛنْ وَطَتَ؞</verse>
				<verse number="20">ݧَاکٛ اٛنْ اٜ يِطِ ٻِطّٛ اٛنْ، ندٜنْ فُو کٛ اٛ وَطَتَ اٜ حٛورٜ مَاکٛ اٛ حٛلِّيطُمْ ٻِطّٛ اٛنْ؞ اٛ حٛلَّيْمٛ کُوطٜ مَوْطٜ ٻُرْطٜ طٜعٜ نغَمْ کَيْطِنٛنْ؞</verse>
				<verse number="21">نٛنْ نٛ ݧَاکٛ اٛنْ اُمِّنِرْتَ مَيْٻٜ حٛکَّٻٜ يٛنْکِ، نٛنْ مَا ٻِطّٛ اٛنْ اٜ حٛکَّ کٛو مٛيٜ مٛ يِطِ يٛنْکِ؞</verse>
				<verse number="22">ݧَاکٛ اٛنْ وَطَنْتَا کٛو مٛيٜ کِيتَ اٜ حٛورٜ مَاکٛ؞ اٛ حٛکِّ ٻِطّٛ مَاکٛ لَامُ وَطَنْکِ کٛو طُمٜ کِيتَ،</verse>
				<verse number="23">نغَمْ کٛو مٛيٜ مَوْنِنَ ٻِطّٛ اٛنْ نٛنْ نٛ مَوْنِنِرْتَ ݧَاکٛ اٛنْ؞ کٛو مٛيٜ مٛ مَوْنِنَايِ ٻِطّٛ اٛنْ مَوْنِنْتَا ݧَاکٛ لِلٛيْطٛمٛ؞</verse>
				<verse number="24">‏«‏اٜ مِ وِعَعٛنْ غٛونغَ، کٛو مٛيٜ نَنْطٛ بٛلِيطٜ اَمْ حٛولِي اٛنْ طٛنْ لِلٛيْطٛيَمْ اٜ وٛودِ يٛنْکِ کِ رٜعَتَا، اٛ تَپَنْتَاکٜ کِيتَ، اٛ يَادَکٜ اٛ پَٻَّکٜ مَيْدٜ اٛ حٜٻِي يٛنْکِ کِ رٜعَتَا؞</verse>
				<verse number="25">اٜ مِ وِعَ اٛنْ غٛونغَ، شَرٜلْ اٜ وَرَ، شَرٜلْ نغٜلْ يَادَکٜ وَرِي نغٜلْ يِمْٻٜ ٻٜ کٜٻَايِ يٛنْکِ کِ رٜعَتَا نَنَتَ حٛنٛنْدٜ ٻِطّٛ اَللَّه؞ نَنْٻٜ ندٜ نجَٻِ کٛو ندٜ وِعِ کٜٻَيْ يٛنْکِ کِ رٜعَتَا؞</verse>
				<verse number="26">نٛنْ نٛ ݧَاکٛ اٛنْ وٛودِرِ بَوْطٜ حٛکُّکِ يٛنْکِ، نٛنْ مَا اٛ حٛکِّي ٻِطّٛ اٛنْ بَوْطٜ حٛکُّکِ يٛنْکِ؞</verse>
				<verse number="27">کَدِنْ اٛ حٛکِّي ٻِطّٛ اٛنْ لَامُ تَپُکِ کِيتَ، نغَمْ اٛ ٻِي نٜطّٛ؞</verse>
				<verse number="28">تٛع اٛنْ کَيْطِنْ اٜ طُعُمْ، نغَمْ شَرٜلْ اٜ وَرَ نغٜلْ فُو مَيْٻٜ غٛنْٻٜ ندٜرْ غٜنَالٜ نَنَتَ حٛنٛنْدٜ ٻِي نٜطّٛ</verse>
				<verse number="29">ٻٜ مبُرْتٛيٛو دَغَ ندٜرْ غٜنَالٜ مَٻّٜ؞ غَطُٻٜ کٛ وٛوطِ ٻٜ اُمّٛتٛ ٻٜ کٜٻَ يٛنْکِ کِ رٜعَتَا، ندٜنْ غَطُٻٜ کٛ حَلِّ بٛو ٻٜ اُمّٛتٛ ٻٜ تَپَنٜىٰ کِيتَ؞</verse>
				<verse number="30">‏«‏مِ وَاوَتَا مِ وَطَ غٛطُّمْ اٜ حٛورٜ اَمْ، اٜ مِ وَطَ کِيتَ نٛ اَللَّه وِعِيَمْ مِ وَطَ تَنْ؞ اٜ مِ وَطَ کِيتَ غٛونغَ، نغَمْ نَاع کٛ وٜلْنَنْتَيَمْ ٻٜرْندٜ نغَطَيْمِ، اَمَّا کٛ وٜلْنَتَ ٻٜرْندٜ اٛنْ طٛنْ لِلْطٛيَمْ نغَطَيْمِ؞</verse>
				<verse number="31">‏«‏تٛ مِ حٛکِّي شٜيْدَ حٛورٜ اَمْ، طُمْ حٛشَّيْ کٛ مبِيمِ نَاع طُمْ غٛونغَ؞</verse>
				<verse number="32">اَمَّا اٜ وٛودِ غٛطّٛ کٛکّٛووٛ شٜيْدَ دٛوْ اَمْ، اٜ مِ اَنْدِ شٜيْدَ غٛونغَ اٛ حٛکَّتَ دٛوْ اَمْ؞</verse>
				<verse number="33">اٛنْ لِلِ يِمْٻٜ تٛ يَحَيَ، کَنْکٛ بٛو اٛ حٛکِّعٛنْ شٜيْدَ غٛونغَ دٛوْ اَمْ؞</verse>
				<verse number="34">نَاع مِ دَرِي دٛوْ شٜيْدَ طُمْ نٜطّٛ حٛکَّتَ، اَمَّا مِ وِعُکَ نغَمْ کِسٛنْ؞</verse>
				<verse number="35">يَحَيَ اٜ نَنْدِ اٜ فِتِلَارُ کُٻَّيْندُ حٛکَّ جَيْنغٛلْ، ندٜنْ نغَمْ شَرٜلْ سٜطَّ اٛنْ شُٻِي نَنْکِ بٜلْطُمْ جَيْنغٛلْ؞</verse>
				<verse number="36">اَمَّا اٜ مِ وٛودِ شٜيْدَ دٛوْ اَمْ ٻُرْطُمْ شٜيْدَ طُمْ يَحَيَ حٛکِّ؞ طٜعٜ کُوطٜ طٜ کُوَيْمِ جٛونِ طٜ ݧَاکٛ مٛ دٛوْ حٛکِّيَمْ مِ يٛتِّنَ، اٜ طٜ کٛکَّ شٜيْدَ ݧَاکٛ اٛنْ لِلٛيِيَمْ؞</verse>
				<verse number="37">ݧَاکٛ لِلٛيْطٛيَمْ، کَنْکٛ اٜ حٛورٜ مَاکٛ اٛ حٛکِّي شٜيْدَ دٛوْ اَمْ؞ اٛنْ مٜىٰطَايِ نَنْکِ حٛنٛنْدٜ مَاکٛ، اٛنْ مٜىٰطَايِ يِيکِ نٛ اٛ وَعِ؞</verse>
				<verse number="38">وٛلْدٜ مَاکٛ بٛو وَلَا ندٜرْ ٻٜرْطٜ مٛوطٛنْ نغَمْ اٛنْ کٛولَاکِ مٛ اٛ لِلٛيِ؞</verse>
				<verse number="39">اٛنْ نجَنْغَ اَايَاجٜ اَللَّه نغَمْ اٛنْ ݧُمَ اٜ لَاوٛلْ مَاجٜ کٜٻٛتٛنْ يٛنْکِ کِ رٜعَتَا؞ طٜعٜ اَايَاجٜ طٜ نجَنْغٛتٛنْ بٛو اٜ طٜ کٛکَّ شٜيْدَ دٛوْ اَمْ؞</verse>
				<verse number="40">اَمَّا فُو اٜ نٛنْ اٛنْ نغَݧِي وَرْکِ تٛ اَمْ کٜٻٛنْ يٛنْکِ کِ رٜعَتَا؞</verse>
				<verse number="41">‏«‏مِ طَٻِّتَتَا مَوْنِنٜىٰکِ دَغَ تٛ يِمْٻٜ؞</verse>
				<verse number="42">اَمَّا اٜ مِ اَنْدِ اٛنْ نغِطَا اَللَّه ندٜرْ ٻٜرْطٜ مٛوطٛنْ؞</verse>
				<verse number="43">مِ وَرْدِي اٜ لَامُ ݧَاکٛ اَمْ، اَمَّا اٛنْ نجَٻَايِيَمْ؞ اَمَّا تٛ غٛطّٛ وَرْدِي اٜ لَامُ حٛورٜ مُوطُمْ، اٛنْ نجَٻَيْمٛ؞</verse>
				<verse number="44">نٛ وَطَتَ کٛولٛوطٛنْيَمْ تٛ اٛنْ طَٻِّتَ مَنْتِندِرْکِ، اَمَّا اٛنْ ندُرْوَايِ کٜٻٛنْ مَنْتٜىٰکِ دَغَ تٛ اَللَّه؟ کَنْکٛ تَنْ وٛنِ اَللَّه؞</verse>
				<verse number="45">تٛع اٛنْ ݧُمُ مِ وُلّٛتٛعٛنْ يٜىٰسٛ ݧَاکٛ اَمْ؞ مُوسَ مٛ نغَطُطٛنْ کَمُّندٜ دٛوْ مُوطُمْ، کَنْکٛ وٛنِ غُلّٛتٛوطٛعٛنْ؞</verse>
				<verse number="46">دَا اٛنْ کٛولَکٜنٛ مُوسَ اٜ غٛونغَ، دَا اٛنْ کٛولَکٜيَمْ، نغَمْ دٛوْ اَمْ اٛ وِنْدِ؞</verse>
				<verse number="47">اَمَّا ندٜ اٛنْ نجَٻَايِ کٛ اٛ وِنْدِ، نٛ نجَٻِرْتٛنْ کٛ مبِيمِ؟»‏</verse>
			</chapter>
			<chapter number="6">
				<verse number="1">غَطَ طُعُمْ، يٜىٰسُ يَحِ فٛنْغٛ مبٜىٰلَ غَلِيلِ، وَاتٛ مبٜىٰلَ تِبَارِيَ؞</verse>
				<verse number="2">يِمْٻٜ طُطْٻٜ تٛکِّمٛ، نغَمْ ٻٜ نغِعِ فِي کَيْطِنِيطُمْ طُمْ اٛ وَطَنِ ٻٜ نجَمْطَا؞</verse>
				<verse number="3">سٜيْ يٜىٰسُ پٜنْتِ حٛشّٜىٰرٜ جٛوطٛدِي اٜ تٛکُّٻٜمٛ؞</verse>
				<verse number="4">اٜ شَرٜلْ نغٜلْ حُمْتٛ سَکِّنْکِ نغٛ يَحُودَنْکٛعٜنْ ٻَدَکٜ؞</verse>
				<verse number="5">ندٜ يٜىٰسُ رَارِ يِعِ يِمْٻٜ طُطْٻٜ اٜ نغَرَ تٛ مَاکٛ، اٛ وِعِ فِلِبُسْ، ‏«‏تٛيٜ شٛودٜتٜنْ ݧَمْندُ کٜپَيْندُ يِمْٻٜ ٻٜعٜ؟»‏</verse>
				<verse number="6">اٛ وِعُ فِلِبُسْ نٛنْ نغَمْ اٛ فٛوندَمٛ، نغَمْ کَنْکٛ اٜ حٛورٜ مَاکٛ اٜ مٛ اَنْدِ کٛ اٛ وَطَتَ؞</verse>
				<verse number="7">فِلِبُسْ وِعِمٛ، ‏«‏کٛو نجٛٻَارِ ندِ کُوٛووٛ حٜٻَتَ ندٜرْ لٜبِّ جٛوٜىٰتَتِ ندِ حٜپَتَا سٛودُکِ ݧَمْندُ کٜپَيْندُ کٛو مٛيٜ مَٻّٜ حٜٻَ سٜطَّ؞»‏</verse>
				<verse number="8">غٛطّٛ ندٜرْ تٛکُّٻٜمٛ بِعٜتٜىٰطٛ اَنْدِرَاوُسْ مِݧِرَاوٛ سِيمَنْ بِيتُرُسْ وِعِمٛ،</verse>
				<verse number="9">‏«‏اٜ وٛودِ غٛطّٛ سُکَ طٛعٛ غٛودُطٛ مبُرٛودِحٛيْ نجٛوٛيْ اٜ لِپِّ طِطِ؞ اَمَّا غٛونغَ کٛو کٛ طُمْ وَطَنْتَ يِمْٻٜ ٻٜعٜ؞»‏</verse>
				<verse number="10">يٜىٰسُ وِعِٻٜ، ‏«‏مبِعٜىٰ يِمْٻٜ نجٛوطٛو؞»‏ وِغٜىٰرٜ ندٜنْ اٜ وٛودِ غٜىٰنٜ طُطّٜ، نغَمْ نٛنْ يِمْٻٜ ٻٜنْ نجٛوطِي دٛوْ مَاجٜ؞ وٛرْٻٜ تَنْ ندٜرْ مَٻّٜ ٻَدَکٜ 5,000؞</verse>
				<verse number="11">سٜيْ يٜىٰسُ حٛشِّ بُرٛودِ طُمْ، اٛ يٜتِّ اَللَّه، اٛ سٜنْدَنِطُمْ جٛوطِيٻٜ طٛنْ نٛنْ نٛ حٜپَتَٻٜ؞ نٛنْ مَا اٛ وَادِ اٜ لِپِّ طِنْ؞</verse>
				<verse number="12">ندٜ فُو يِمْٻٜ ٻٜنْ ݧَامِ کَارِ، اٛ وِعِ تٛکُّٻٜمٛ، ‏«‏کَوْرِتٜىٰ کٛ حٛرِي، تٛع طُمْ لَلِّنَ کٛو سٜطَّ مَاجُمْ؞»‏</verse>
				<verse number="13">سٜيْ ٻٜ مٛٻْتِ کٛ حٛرِي دَغَ مبُرٛودِحٛيْ نجٛوٛيْ کٛيْ يِمْٻٜ ݧَامِ کٛرْنِ، ٻٜ کٜبِّنِ کٛنْدٛوجٜ سَڤّٛ اٜ طِطِ؞</verse>
				<verse number="14">ندٜ يِمْٻٜ نغِعِ فِي کَيْطِنِيطُمْ طُعُمْ طُمْ يٜىٰسُ وَطِ، ٻٜ ڤُطِّ وِيکِ، ‏«‏غٛونغَ اٛعٛ وٛنِ اٛنْ طٛنْ اَنَّبِيجٛ غَرَيْطٛ دُونِيَارُ؞»‏</verse>
				<verse number="15">يٜىٰسُ اٜ اَنْدِ اٜ ٻٜ نغِطِ نَنْغُکِمٛ، ٻٜ نغَرْتِرَمٛ لَامِيطٛ اٜ سٜمْبٜ؞ نغَمْ نٛنْ اٛ اَلِٻٜ اٛ پٜنْتِ حٛشّٜىٰرٜ کَنْکٛ تَنْ؞</verse>
				<verse number="16">ندٜ نَانغٜ حِيرِ، تٛکُّٻٜ يٜىٰسُ نجَحِ مبٜىٰلَ،</verse>
				<verse number="17">ٻٜ نَتِّ کٛمِوَلْ، ٻٜ ڤُطِّ حُولُکِ مبٜىٰلَ نغَنْ يَاکِ کَفَرْنَحُمْ؞ اٜ شَرٜلْ نغٜلْ جٜمَّ وَطِي، يٜىٰسُ بٛو وَرٛيَايِ تٛ مَٻّٜ تَوْ؞</verse>
				<verse number="18">مبٜىٰلَ نغَنْ وَطِ کَ فَلْپُکِ نغَمْ حٜنْدُ شٜمْبِنْدُ اٜ وَطَ؞</verse>
				<verse number="19">ندٜ ٻٜ نغَطِ يَادُ ندٜرْ مبٜىٰلَ نغَنْ حٜوْتِ مِلْ تَتِ کٛو نَيِ، ٻٜ نغِعِ يٜىٰسُ اٜ يَحَ دٛوْ ندِيَمْ طَمْ اٜ وَرٛيَ تٛ کٛمِوَلْ مَٻّٜ، کُلٛلْ نَنْغِٻٜ؞</verse>
				<verse number="20">اَمَّا يٜىٰسُ وِعِٻٜ، ‏«‏تٛع اٛنْ کُلُ، طُمْ مِنْ؞»‏</verse>
				<verse number="21">سٜيْ ٻٜ نجَٻِ ٻٜ کٛشِّمٛ ندٜرْ کٛمِوَلْ نغَلْ، طٛنْ اٜ طٛنْ کٛمِوَلْ نغَلْ يٛتِّي تٛ ٻٜ نجِڤّٛتٛو؞</verse>
				<verse number="22">ندٜ فِنِ، حٛرِيٻٜ غٛنْٻٜ نغٛنْ تٛنْ فٛنْغٛ مبٜىٰلَ تٛ تٛکُّٻٜ يٜىٰسُ نَتِّ کٛمِوَلْ، ٻٜ ڤَامِ کٛمِوَلْ غٛعٛتَلْ تَنْ وٛنْدٛنٛ طٛنْ، ندٜنْ يٜىٰسُ بٛو نَتِّدَايِ کٛمِوَلْ نغَلْ اٜ تٛکُّٻٜمٛ، اَمَّا کَمْٻٜ تَنْ ندِلِّ ندٜرْ مَاغَلْ؞</verse>
				<verse number="23">سٜيْ غٛطّٜ کٛمِيجٜ پِوٛيْطٜ تِبَارِيَ نجٛتِّي دَاندٜ مبٜىٰلَ حَادٜ وِغٜىٰرٜ تٛ يِمْٻٜ ݧَامِ بُرٛودِ غَطَ يٜىٰسُ يٜتِّي اَللَّه؞</verse>
				<verse number="24">ندٜ يِمْٻٜ نغِعِ يٜىٰسُ اٜ تٛکُّٻٜمٛ نغَلَا طٛنْ، سٜيْ ٻٜ نَتِّ کٛمِيجٜ طٜنْ، ٻٜ نجَحِ کَفَرْنَحُمْ اٜ ٻٜ طَٻِّتَ يٜىٰسُ؞</verse>
				<verse number="25">ندٜ ٻٜ تَوِمٛ فٛنْغٛ مبٜىٰلَ تٛ کَفَرْنَحُمْ، ٻٜ مبِعِمٛ، ‏«‏مٛودِبّٛ، ندٜيٜ نغَرٛيْطَا طٛعٛ؟»‏</verse>
				<verse number="26">يٜىٰسُ نٛوتِي وِعِٻٜ، ‏«‏اٜ مِ وِعَعٛنْ غٛونغَ، اٛنْ طَٻِّتَيَمْ نَاع نغَمْ اٛنْ نغِعِي کَيْطِنِيطُمْ طُمْ نغَطُمِ، اَمَّا نغَمْ اٛنْ ݧَامِي بُرٛودِ اٛنْ کَارِي؞</verse>
				<verse number="27">تٛع اٛنْ کُوَنْ ݧَمْندُ لَلَّيْندُ، اَمَّا کُوَنٜىٰ ݧَمْندُ تَبِّتَيْندُ کٛکَّيْندُ يٛنْکِ کِ رٜعَتَا، ندُ ٻِي نٜطّٛ حٛکَّتَعٛنْ، نغَمْ اَللَّه ݧَاکٛ مٛ دٛوْ وَطَنِيمٛ اَلَامَ کٛلَّيْطُمْ جَٻِيمٛ؞»‏</verse>
				<verse number="28">سٜيْ ٻٜ پَمِ يٜىٰسُ ٻٜ مبِعِ، ‏«‏طُمٜ مِنْ نغَطَتَ نغَمْ مِنْ نغَطَ کٛ اَللَّه يِطِ؟»‏</verse>
				<verse number="29">يٜىٰسُ وِعِٻٜ، ‏«‏کٛ اَللَّه يِطِ نغَطٛنْ وٛنِ کٛولٛوطٛنْ اٛنْ طٛنْ مٛ اٛ لِلٛيِ؞»‏</verse>
				<verse number="30">ٻٜ مبِعِمٛ، ‏«‏طُمٜ کَيْطِنِيطُمْ نغَطَتَا نغَمْ مِنْ نغِعَطُمْ مِنْ کٛولٛمَا؟ طُمٜ نغَطَتَا؟</verse>
				<verse number="31">مَامَعٜنْ مٜىٰطٜنْ ݧَامِي ݧَمْندُ ندٜرْ لَدّٜ پِوٛيْندُ دَغَ دٛوْ بِعٜتٜىٰندُ مَنَّ، نٛنْ نٛ طُمْ وِنْدِرَا، ‏‹‏اٛ حٛکِّيٻٜ ݧَمْندُ پِوٛيْندُ دَغَ دٛوْ نغَمْ ٻٜ ݧَامَ؞›‏ »‏</verse>
				<verse number="32">يٜىٰسُ وِعِٻٜ، ‏«‏اٜ مِ وِعَعٛنْ غٛونغَ، نَاع مُوسَ حٛکِّعٛنْ ݧَمْندُ پِوٛيْندُ دَغَ دٛوْ، اَمَّا ݧَاکٛ اَمْ وٛنِ کٛکُّطٛعٛنْ ݧَمْندُ غٛونغَارُ پِوٛيْندُ دَغَ دٛوْ؞</verse>
				<verse number="33">نغَمْ ݧَمْندُ ندُ اَللَّه حٛکِّ وٛنِ اٛنْ طٛنْ غَرٛيْطٛ دَغَ دٛوْ کٛکّٛووٛ دُونِيَارُ يٛنْکِ کِ رٜعَتَا؞»‏</verse>
				<verse number="34">ٻٜ مبِعِمٛ، ‏«‏مٛودِبّٛ، حٛکُّمِنْ ݧَمْندُ ندُعُ کٛو ندٜيٜ؞»‏</verse>
				<verse number="35">يٜىٰسُ وِعِٻٜ، ‏«‏مِنْ وٛنِ ݧَمْندُ کٛکَّيْندُ يٛنْکِ؞ فُو غَرْطٛ تٛ اَمْ فُطِّتَتَا نَنَ وٜىٰلٛ، فُو کٛولِيطٛيَمْ فُطِّتَتَا نَنَ طٛنْکَ؞</verse>
				<verse number="36">اَمَّا نٛ مبِيمِعٛنْ، اٛنْ نغِعِييَمْ، فُو اٜ نٛنْ اٛنْ کٛولَاکِيَمْ؞</verse>
				<verse number="37">کٛو مٛيٜ مٛ ݧَاکٛ اَمْ حٛکِّيَمْ وَرَيْ تٛ اَمْ، ندٜنْ فُو غَرْطٛ تٛ اَمْ مِ رِيوَتَامٛ؞</verse>
				<verse number="38">نغَمْ مِ وَرٛيِي دَغَ دٛوْ نَاع نغَمْ مِ وَطَ کٛ نغِطُمِ، اَمَّا مِ وَطَ کٛ لِلٛيْطٛيَمْ يِطِ؞</verse>
				<verse number="39">کٛ لِلٛيْطٛيَمْ يِطِ مِ وَطَ وٛنِ، تٛع مِ دُلَّ کٛو غٛعٛتٛ ندٜرْ ٻٜ اٛ حٛکِّيَمْ، اَمَّا مِ اُمِّنَٻٜ ݧَلْندٜ جَانغٛ؞</verse>
				<verse number="40">نغَمْ کٛ ݧَاکٛ اَمْ يِطِ وٛنِ کٛو مٛيٜ دَارُطٛ ٻِطّٛ اٛنْ حٛولِيمٛ حٜٻَ يٛنْکِ کِ رٜعَتَا، ندٜنْ مِنْ بٛو مِ اُمِّنَيْمٛ ݧَلْندٜ جَانغٛ؞»‏</verse>
				<verse number="41">سٜيْ يَحُودَنْکٛعٜنْ ڤُطِّ مٜتِتَاکِ دٛوْ مَاکٛ، نغَمْ اٛ وِعِي، ‏«‏مِنْ وٛنِ ݧَمْندُ پِوٛيْندُ دَغَ دٛوْ؞»‏</verse>
				<verse number="42">ٻٜ مبِعِ، ‏«‏نَاع اٛعٛ وٛنِ يٜىٰسُ ٻِطّٛ يُسُفُ؟ اٜنْ اَنْدِ ݧَاکٛ مَاکٛ اٜ مَدُوجٛ مَاکٛ؞ نٛ وَطَتَ جٛونِ اٛ وِعَ دَغَ دٛوْ اٛ پِوٛيِ؟»‏</verse>
				<verse number="43">يٜىٰسُ وِعِٻٜ، ‏«‏اَلٜىٰ مٜتِتَاکِ حَکُّندٜ مٛوطٛنْ؞</verse>
				<verse number="44">وَلَا غَرَيْطٛ تٛ اَمْ سٜيْ تٛ ݧَاکٛ اَمْ لِلٛيْطٛيَمْ وَدِّيمٛ، مِنْ بٛو مِ اُمِّنَيْمٛ ݧَلْندٜ جَانغٛ؞</verse>
				<verse number="45">اَنَّبٛعٜنْ مبِنْدِي وِيکِ، ‏‹‏اَللَّه اٜکِّتِنَيْ کٛو مٛيٜ؞›‏ کٛو مٛيٜ کٜتِّندَنِيطٛ ݧَاکٛ اٛنْ اٜکِّتِي دَغَ تٛ مَاکٛ اٜ وَرَ تٛ اَمْ؞</verse>
				<verse number="46">وَلَا مٜىٰطُطٛ يِيکِ ݧَاکٛ اٛنْ سٜيْ نِ اٛنْ طٛنْ پِوٛيْطٛ دَغَ تٛ مَاکٛ، کَنْکٛ تَنْ مٜىٰطِ يِيکِ ݧَاکٛ اٛنْ؞</verse>
				<verse number="47">اٜ مِ وِعَعٛنْ غٛونغَ، کٛو مٛيٜ کٛولِيطٛيَمْ اٜ وٛودِ يٛنْکِ کِ رٜعَتَا؞</verse>
				<verse number="48">مِنْ وٛنِ ݧَمْندُ کٛکَّيْندُ يٛنْکِ کِ رٜعَتَا؞</verse>
				<verse number="49">مَامَعٜنْ مٛوطٛنْ ݧَامِي ‏‹‏مَنَّ،›‏ اَمَّا فُو اٜ نٛنْ ٻٜ مَايِي؞</verse>
				<verse number="50">اَمَّا رَا ݧَمْندُ پِوٛيْندُ دَغَ دٛوْ، تٛ نٜطّٛ ݧَامِيندُ مَايَتَا؞</verse>
				<verse number="51">مِنْ وٛنِ ݧَمْندُ کٛکَّيْندُ يٛنْکِ پِوٛيْندُ دَغَ دٛوْ؞ فُو ݧَامُطٛندُ، اٛ جٛوطٛتٛ حَا اَبَدَا؞ ندُعُ ݧَمْندُ طُمْ ٻَنْدُ اَمْ، ندُ کٛکَّيْمِ نغَمْ يِمْٻٜ دُونِيَارُ کٜٻَ يٛنْکِ کِ رٜعَتَا؞»‏</verse>
				<verse number="52">سٜيْ يَحُودَنْکٛعٜنْ ٻٜنْ ڤُطِّ غٜدِّ حَکُّندٜ مَٻّٜ، اٜ ٻٜ مبِعَ، ‏«‏نٛ وَطَتَ نٜطّٛ اٛعٛ حٛکَّعٜنْ ٻَنْدُ مَاکٛ ݧَامٜنْ؟»‏</verse>
				<verse number="53">يٜىٰسُ وِعِٻٜ، ‏«‏اٜ مِ وِعَعٛنْ غٛونغَ، تٛ اٛنْ ݧَامَايِ ٻَنْدُ ٻِي نٜطّٛ، کَدِنْ تٛ اٛنْ نجَرَايِ پِيپَمْ مَاکٛ، اٛنْ نغَلَا يٛنْکِ ندٜرْ مٛوطٛنْ؞</verse>
				<verse number="54">فُو ݧَامُطٛ ٻَنْدُ اَمْ ندٜنْ يَرِ پِيپَمْ اَمْ اٜ وٛودِ يٛنْکِ کِ رٜعَتَا، ندٜنْ مِ اُمِّنَيْمٛ ݧَلْندٜ جَانغٛ؞</verse>
				<verse number="55">نغَمْ ٻَنْدُ اَمْ وٛنِ ݧَمْندُ غٛونغَارُ، پِيپَمْ اَمْ بٛو وٛنِ نجَرَمْ طَمْ غٛونغَ؞</verse>
				<verse number="56">کٛو مٛيٜ ݧَامِ ٻَنْدُ اَمْ يَرِ پِيپَمْ اَمْ، اٜ مٛ سُمْڤٛوتِرَ اٜ اَمْ، مِنْ مَا اٜ مِ سُمْڤٛوتِرَ اٜ مَاکٛ؞</verse>
				<verse number="57">نٛنْ نٛ ݧَاکٛ غٛودُطٛ يٛنْکِ لِلِيَمْ، کَدِنْ اٜ مِ وَطَ جٛنْدٜ اَمْ نغَمْ مَاکٛ، نٛنْ مَا فُو ݧَامُطٛ ٻَنْدُ اَمْ وَطَيْ جٛنْدٜ مُوطُمْ نغَمْ اَمْ؞</verse>
				<verse number="58">کَنْجُمْ وٛنِ ݧَمْندُ پِوٛيْندُ دَغَ دٛوْ نَاع اِرِ ݧَمْندُ ندُ مَامَعٜنْ مٛوطٛنْ ݧَامِ مَايِ؞ اَمَّا فُو ݧَامُطٛ ݧَمْندُ ندُعُ اٛ حٜٻَيْ يٛنْکِ کِ رٜعَتَا؞»‏</verse>
				<verse number="59">يٜىٰسُ وِعِ طُعُمْ شَرٜلْ کٛ اٛ اٜکِّتِنْتَ ندٜرْ سُودُ دٛعَارٜ تٛ کَفَرْنَحُمْ؞</verse>
				<verse number="60">طُطْٻٜ ندٜرْ تٛکُّٻٜمٛ ندٜ نَنِ نٛنْ، ٻٜ مبِعِ، ‏«‏نغٛعٛلْ اٜکِّتِنٛلْ اٜ نغٛلْ سَطِ؞ مٛيٜ فَامَتَنغٛلْ؟»‏</verse>
				<verse number="61">اَمَّا يٜىٰسُ اٜ اَنْدِ تٛکُّٻٜمٛ اٜ مٜتِتٛو دٛوْ کٛ اٛ وِعِ، اٛ وِعِٻٜ، ‏«‏اٜکِّتِنٛلْ نغٛعٛلْ وَنِّعٛنْ؟</verse>
				<verse number="62">کٛ نغَطٛتٛنْ تٛ اٛنْ نغِعِي ٻِي نٜطّٛ اٜ سٛعّٛو تٛ وٛنْدٛنٛ؟</verse>
				<verse number="63">رُوحُ اَللَّه اٜ حٛکَّ يٛنْکِ؞ ٻَنْدُ نَاع طُمْ غٛطُّمْ؞ حَالَ کَ مٜتَنْمِعٛنْ کَ وَطَيْعٛنْ کٜٻٛنْ رُوحُ اَللَّه کٛکَّيْطُمْ يٛنْکِ؞</verse>
				<verse number="64">اَمَّا اٜ وٛودِ وٛٻّٜ ندٜرْ مٛوطٛنْ ٻٜ کٛولَاکِيَمْ؞»‏ دَغَ اَرَنْدٜ يٜىٰسُ اٜ اَنْدِ يِمْٻٜ ٻٜ کٛولَاکِمٛ اٜ نٜطّٛ کٛکِّتِرَيْطٛمٛ؞</verse>
				<verse number="65">سٜيْ اٛ وِعِٻٜ، ‏«‏کَنْجُمْ وَطِ مبِيمِعٛنْ وَلَا غَرَيْطٛ تٛ اَمْ سٜيْ تٛ ݧَاکٛ مٛ دٛوْ جَٻِي اٛ وَرَ؞»‏</verse>
				<verse number="66">غَطَ طُعُمْ تٛکُّٻٜمٛ طُطْٻٜ شٜنْدِرِ اٜ مَاکٛ اَلِ تٛکُّکِمٛ؞</verse>
				<verse number="67">يٜىٰسُ وِعِ تٛکُّٻٜمٛ سَڤّٛ اٜ طِطٛ، ‏«‏اٛنٛنْ مَا اٛنْ نغِطِ اَلُکِيَمْ؟»‏</verse>
				<verse number="68">سِيمَنْ بِيتُرُسْ وِعِمٛ، ‏«‏مٛودِبّٛ، تٛ مٛيٜ مِنْ نجَحَتَ؟ اَنْ وٛودِ بٛلِيطٜ کٛکَّيْطٜ يٛنْکِ کِ رٜعَتَا؞</verse>
				<verse number="69">مِنْ نجَادَکٜ مِنْ کٛولَکٜمَ، اٜ مِنْ اَنْدِ اَنْ وٛنِ شٜنِيطٛ مٛ اَللَّه؞»‏</verse>
				<verse number="70">سٜيْ يٜىٰسُ وِعِٻٜ، ‏«‏نَاع اٛنٛنْ سَڤّٛ اٜ طِطٛ شُٻُمِ؟ غٛعٛتٛ مٛوطٛنْ اٛ شٜيْطَنْ!‏»‏</verse>
				<verse number="71">اٜ مٛ مٜتَ دٛوْ يَحُودَ ٻِي سِيمَنْ اِسْکَرِيٛوتِ، کٛو ندٜ اٛ غٛعٛتٛ ندٜرْ تٛکُّٻٜمٛ سَڤّٛ اٜ طِطٛ ٻٜنْ، کَنْکٛ وٛنِ کٛکِّتِرَيْطٛ يٜىٰسُ؞</verse>
			</chapter>
			<chapter number="7">
				<verse number="1">غَطَ طُعُمْ يٜىٰسُ وَطِ کَ يِيلَاکِ ندٜرْ لٜيْدِ غَلِيلِ؞ اٛ يِطَا يِيلَاکِ ندٜرْ لٜيْدِ يَحُودِيَ، نغَمْ اَرْدِيٻٜ يَحُودَنْکٛعٜنْ وٛنْٻٜ تٛنْ اٜ ٻٜ طَٻِّتَ لَاوٛلْ نٛ ٻٜ مبَرِرْتَمٛ؞</verse>
				<verse number="2">تٛو، شَرٜلْ حُمْتٛ لُکُرُوجِ نغٛ يَحُودَنْکٛعٜنْ ٻَدَکٜ؞</verse>
				<verse number="3">نغَمْ نٛنْ مِݧِرَاٻٜ يٜىٰسُ وٛرْٻٜ مبِعِمٛ، ‏«‏اَلُ وِغٜىٰرٜ ندٜعٜ نجَحَا لٜيْدِ يَحُودِيَ، نغَمْ تٛکُّٻٜمَ نغِعَ کُوطٜ طٜ کُوَتَا؞</verse>
				<verse number="4">فُو غِطّٛ اَنْدٜىٰ اٜ کٛو تٛيٜ حُوَتَا اٜ سُوطٜ؞ ندٜ اَ حُوَ کُوطٜ کَيْطِنِيطٜ اِرِ طٜعٜ، وَنْغِنْ حٛورٜ مَاطَ نغَمْ دُونِيَارُ فُو يِعُمَا؞»‏</verse>
				<verse number="5">کٛو مِݧِرَاٻٜ مَاکٛ ٻٜنْ مَا ٻٜ کٛولَاکِمٛ؞</verse>
				<verse number="6">يٜىٰسُ وِعِٻٜ، ‏«‏شَرٜلْ اَمْ وَطَايِ تَوْ، اَمَّا اٛنٛنْ کٛو نغٜلٜ شَرٜلْ نغٜلْ کَانُنغٜلْ؞</verse>
				<verse number="7">جٛونِ دُونِيَارُ حٜٻَايِ کٛ وَݧِرْتَعٛنْ، اَمَّا اٜ ندُ وَݧِييَمْ نغَمْ اٜ مِ وِعَ کُوطٜ مَيْرُ طٜ کَلُّطٜ؞</verse>
				<verse number="8">اٛنٛنْ نجَحٜىٰ حُمْتٛ نغٛنْ، مِنْ مِ يَحَتَا، نغَمْ شَرٜلْ اَمْ وَطَايِ تَوْ؞»‏</verse>
				<verse number="9">غَطَ اٛ وِعِي نٛنْ، اٛ جٛوطِي ندٜرْ لٜيْدِ غَلِيلِ؞</verse>
				<verse number="10">اَمَّا غَطَ مِݧِرَاٻٜ مَاکٛ نجَحِي حُمْتٛ نغٛنْ، سٜيْ کَنْکٛ مَا اٛ يَحِ نَاع اٜ نجَيْرِ اَمَّا اٜ سُوطٜ؞</verse>
				<verse number="11">تٛ حُمْتٛ نغٛنْ، اَرْدِيٻٜ يَحُودَنْکٛعٜنْ اٜ طَٻِّتَمٛ، اٜ ٻٜ پَمَ يِمْٻٜ، ‏«‏تٛيٜ اٛ وٛنِ؟»‏</verse>
				<verse number="12">ندٜرْ حَوْرِيندٜ ندٜنْ يِمْٻٜ اٜ سٛوندٛوتِرَ دٛوْ مَاکٛ نَاع سٜطَّ؞ وٛٻّٜ اٜ مبِعَ، ‏«‏اٛعٛ نٜطّٛ اٜ وٛودِ نغِکُّ بٛطُّمْ؞»‏ وٛٻّٜ بٛو اٜ مبِعَ، ‏«‏اٜ مٛ پٛيْرَ يِمْٻٜ؞»‏</verse>
				<verse number="13">اَمَّا نغَمْ اٜ ٻٜ کُلَ اَرْدِيٻٜ يَحُودَنْکٛعٜنْ وَلَا مٜتُطٛ دٛوْ مَاکٛ اٜ نجَيْرِ؞</verse>
				<verse number="14">ندٜ سٜنْدٜرٜ بَلْطٜ حُمْتٛ نغٛنْ پَٻِّي، يٜىٰسُ نَتِّ وُرٛ شٜنِينغٛ فُطِّ اٜکِّتِنْکِ؞</verse>
				<verse number="15">اَرْدِيٻٜ يَحُودَنْکٛعٜنْ کَيْطِنِ اٜ اٜکِّتِنٛلْ مَاکٛ، ٻٜ مبِعِ، ‏«‏نٛ وَطِ نٜطّٛ اٛعٛ وٛودِرِ اَنْدَلْ نِحِ ندٜ کٛو جَنْدٜ اٛ مٜىٰطَايِ يَاکِ؟»‏</verse>
				<verse number="16">يٜىٰسُ وِعِٻٜ، ‏«‏کٛ اٜکِّتِنَيْمِ نَاع طُمْ اٜکِّتِنٛلْ اَمْ، اَمَّا طُمْ اٜکِّتِنٛلْ اٛنْ طٛنْ لِلٛيْطٛيَمْ؞</verse>
				<verse number="17">کٛو مٛيٜ شُٻُطٛ وَطَ کٛ اَللَّه يِطِ اٛ اَنْدَيْ کٛو کٛ اٜکِّتِنَيْمِ تٛ اَللَّه طُمْ پِوٛيِ، کٛو کٛ مبِعَيْمِ طُمْ بٛلِيطٜ اَمْ؞</verse>
				<verse number="18">کٛو مٛيٜ مٜتٛووٛ بٛلِيطٜ حٛورٜ مُوطُمْ اٜ طَٻِّتَنَ حٛورٜ مُوطُمْ مَنْغُ، اَمَّا کُوٛووٛ نغَمْ مَوْنِنَ اٛنْ طٛنْ لِلٛيْطٛمٛ اٛ نٜطّٛ مٛ غٛونغَ، وَلَا وٛنْدٜ فٜوْرٜ تٛ مَاکٛ؞</verse>
				<verse number="19">نَاع مُوسَ حٛکِّيعٛنْ اَتَّوْرَ؟ فُو اٜ نٛنْ وَلَا غٛطّٛ مٛوطٛنْ تٛکُّطٛطُمْ؞ نغَمْ طُمٜ نغِطّٛنْ وَرْکِيَمْ؟»‏</verse>
				<verse number="20">يِمْٻٜ ٻٜنْ مبِعِمٛ، ‏«‏اَ غِنَّاطٛ!‏ مٛيٜ يِطِ وَرْکِمَ؟»‏</verse>
				<verse number="21">يٜىٰسُ وِعِٻٜ، ‏«‏مِ وَطِي کٛ حَيْطِنِي غٛعٛ، اٛنْ فُو اٛنْ کَيْطِنِي؞</verse>
				<verse number="22">مُوسَ وِعِعٛنْ نغَطٛنْ کَ نَادُکِ ٻِٻّٜ مٛوطٛنْ، اٛنْ نَادَ ݧَلْندٜ سِوْتَارٜ؞ کٛو ندٜ نَاع مُوسَ فُطِّطُمْ، اَمَّا مَامَعٜنْ مٜىٰطٜنْ اَرَنْدٜعٜنْ فُطِّطُمْ؞</verse>
				<verse number="23">تٛ طُمْ نَادِي ٻِنْغٜلْ ݧَلْندٜ سِوْتَارٜ نغَمْ تٛع طُمْ يٜوَ اَتَّوْرَ مُوسَ، نغَمْ طُمٜ مٛنَّنْتٛنْيَمْ نغَمْ مِ يَمْطِتِنِي ٻَنْدُ نٜطّٛ فُو ݧَلْندٜ سِوْتَارٜ؟</verse>
				<verse number="24">تٛع اٛنْ نغَطَنْ يِمْٻٜ کِيتَ دٛوْ کٛ غِتٜ نغِعَتَ تَنْ، اَمَّا نغَطٜىٰ کِيتَ غٛونغَ؞»‏</verse>
				<verse number="25">وٛٻّٜ يِمْٻٜ اُرُشَلِيمَ مبِعِ، ‏«‏نَاع اٛعٛ نٜطّٛ وٛنِ مٛ اَرْدِيٻٜ طَٻِّتَتَ وَرْکِ؟</verse>
				<verse number="26">رَمّٛ طٛعٛ اٜ مٛ مٜتَ اٜ نجَيْرِ ٻٜ مبِعَايِمٛ غٛطُّمْ؞ اٛنْ ݧُمَ اَرْدِيٻٜ تَبِّتِنِي اٛعٛ نٜطّٛ وٛنِ اَلْمَسِيحُ؟</verse>
				<verse number="27">اَمَّا اٜنْ اَنْدِ تٛ نٜطّٛ اٛعٛ پِوٛيِ؞ تٛ اَلْمَسِيحُ وَرِي، وَلَا اَنْدَيْطٛ تٛ اٛ پِوٛيِ؞»‏</verse>
				<verse number="28">يٜىٰسُ اٜ ندٜرْ اٜکِّتِنْکِ ندٜرْ وُرٛ شٜنِينغٛ نغٛنْ، سٜيْ وِعِ اٜ سٜمْبٜ، ‏«‏غٛونغَ، اٛنْ اَنْدِيَمْ، اٛنْ اَنْدِ تٛ پِوٛيْمِ؞ مِ وَرٛيَايِ نغَمْ حٛورٜ اَمْ؞ اَمَّا اٛنْ طٛنْ لِلٛيْطٛيَمْ اٜ مٛ وٛودِ غٛونغَ؞ کَنْکٛ بٛو اٛنْ اَنْدَامٛ،</verse>
				<verse number="29">اَمَّا مِنْ اٜ مِ اَنْدِمٛ، نغَمْ دَغَ تٛ مَاکٛ پِوٛيْمِ، کَنْکٛ لِلٛيِيَمْ؞»‏</verse>
				<verse number="30">وٛٻّٜ نغِطِي نَنْغُکِمٛ، اَمَّا وَلَا غَطُطٛ جُنْغٛ دٛوْ مَاکٛ، نغَمْ شَرٜلْ مَاکٛ وَطَايِ تَوْ؞</verse>
				<verse number="31">اَمَّا فُو اٜ نٛنْ طُطْٻٜ ندٜرْ حَوْرُتُٻٜ ٻٜنْ کٛولِيمٛ مبِعِ، ‏«‏تٛ اَلْمَسِيحُ وَرِي، اٛ وَطَيْ کٛ حَيْطِنِ ٻُرْطُمْ طُمْ نٜطّٛ اٛعٛ وَطِ؟»‏</verse>
				<verse number="32">فَارِسَنْکٛعٜنْ نَنِ يِمْٻٜ حَوْرُتُٻٜ اٜ مٜتَ اِرِ حَالَ کَعَ دٛوْ يٜىٰسُ، سٜيْ کَمْٻٜ اٜ مَوْٻٜ اَرْدِيٻٜ دِينَ ٻٜ لِلِ تَادِيٻٜ وُرٛ شٜنِينغٛ نغَمْ نَنْغَمٛ؞</verse>
				<verse number="33">يٜىٰسُ وِعِ، ‏«‏مِ جٛوطٛدٛتٛ اٜ مٛوطٛنْ شَرٜلْ سٜطَّ يٜىٰسٛ طٛعٛ، غَطَ طٛنْ مِ سٛعّٛتٛ تٛ لِلٛيْطٛيَمْ؞</verse>
				<verse number="34">اٛنْ طَٻِّتَيْيَمْ اٛنْ کٜٻَتَايَمْ، تٛ نغٛنُمِ بٛو اٛنْ مبَاوَتَا يَاکِ؞»‏</verse>
				<verse number="35">سٜيْ اَرْدِيٻٜ يَحُودَنْکٛعٜنْ مبِعِ حَکُّندٜ مَٻّٜ، ‏«‏تٛيٜ نٜطّٛ اٛعٛ يِطِ يَاکِ تٛ اٜنْ مبَاوَتَا حٜٻُکِمٛ؟ کٛو اٜ مٛ يِطِ يَاکِ ندٜرْ غَرِيجٜ حٜلٜنَنْکٛعٜنْ تٛ يِمْٻٜ مٜىٰطٜنْ نغٛنِ اٛ اٜکِّتِنَ حٜلٜنَنْکٛعٜنْ؟</verse>
				<verse number="36">طُمٜ اٛ يِطِ وِيکِ ندٜ اٛ وِعِ، ‏‹‏اٛنْ طَٻِّتَيْيَمْ اَمَّا اٛنْ کٜٻَتَايَمْ؞›‏ کَدِنْ کٛ اٛ يِطِ وِيکِ ندٜ اٛ وِعِ، ‏‹‏تٛ نغٛنْمِ اٛنْ مبَاوَتَا يَاکِ؟›‏ »‏</verse>
				<verse number="37">ݧَلْندٜ ندٜ حُمْتٛ نغٛنْ رٜعَتَ، کَيْرٜ وٛنِ ݧَلْندٜ مَوْندٜ ندٜ حُمْتٛ نغٛنْ؞ اٜ ݧَلْندٜ ندٜنْ يٜىٰسُ اُمِّي، دَرِي، وِعِ اٜ سٜمْبٜ، ‏«‏فُو نَنَيْطٛ طٛنْکَ وَرَ تٛ اَمْ مِ حٛکَّيْمٛ کٛ اٛ يَرَتَ؞</verse>
				<verse number="38">نٛنْ نٛ طُمْ وِنْدِرَا، ‏‹‏کٛو مٛيٜ کٛولِيطٛيَمْ، شَنْطِ ندِيَمْ کٛکّٛوجَمْ يٛنْکِ وَطَيْ کَ اِلُکِ دَغَ ندٜرْ ٻٜرْندٜ مَاکٛ؞›‏ »‏</verse>
				<verse number="39">ندٜ يٜىٰسُ وِعِ طُعُمْ، دٛوْ رُوحُ اَللَّه اٛ مٜتَتَ طُمْ کٛولِيٻٜمٛ کٜٻَتَ؞ اٜ نغٜلْ طٛنْ شَرٜلْ اَللَّه حٛکَّايِ رُوحُ مُوطُمْ تَوْ، نغَمْ يٜىٰسُ تٜدِّنَاکَ تَوْ؞</verse>
				<verse number="40">ندٜ يِمْٻٜ حَوْرُتُٻٜ نَنِ حَالَ کَعَ کَ يٜىٰسُ وِعِ، وٛٻّٜ ندٜرْ مَٻّٜ مبِعِ، ‏«‏اٛعٛ نٜطّٛ، غٛونغَ، اٛ اٛنْ طٛنْ اَنَّبِيجٛ؞»‏</verse>
				<verse number="41">وٛٻّٜ بٛو مبِعِ، ‏«‏کَنْکٛ وٛنِ اَلْمَسِيحُ؞»‏ اَمَّا وٛٻّٜ مبِعِ، ‏«‏نٛ وَطَتَ اَلْمَسِيحُ پِوٛيَ لٜيْدِ غَلِيلِ؟</verse>
				<verse number="42">‏«‏نَاع اَايَارٜ وِعِي، اَلْمَسِيحُ پِوٛيَيْ دَغَ ندٜرْ لٜݧٛلْ دَوْدَ، ندٜنْ طُمْ دَݧَيْمٛ تٛ بَيْتَلَامِ، غَرِيرِ تٛ دَوْدَ جٛوطِنٛو؟»‏</verse>
				<verse number="43">نغَمْ نٛنْ طُمْ حٜٻِ سٜنْدِندِرْکِ حَکُّندٜ حَوْرُتُٻٜ ٻٜنْ دٛوْ يٜىٰسُ؞</verse>
				<verse number="44">وٛٻّٜ اٜ نغِطِ نَنْغُکِمٛ، اَمَّا وَلَا غَطُطٛ جُنْغٛ دٛوْ مَاکٛ؞</verse>
				<verse number="45">سٜيْ تَادِيٻٜ وُرٛ شٜنِينغٛ ٻٜنْ شٛعِّي تٛ مَوْٻٜ اَرْدِيٻٜ دِينَ اٜ فَارِسَنْکٛعٜنْ؞ مَوْٻٜ ٻٜنْ اٜ فَارِسَنْکٛعٜنْ ٻٜنْ پَمِٻٜ، مبِعِ، ‏«‏نغَمْ طُمٜ اٛنْ نَنْغَايِمٛ نغَدُّطٛنْمٛ؟»‏</verse>
				<verse number="46">تَادِيٻٜ ٻٜنْ مبِعِ، ‏«‏وَلَا مٜىٰطُطٛ مٜتِرْکِ نٛ نٜطّٛ اٛعٛ مٜتِرِ؞»‏</verse>
				<verse number="47">فَارِسَنْکٛعٜنْ مبِعِٻٜ، ‏«‏کٛو اٛنٛنْ مَا اٛ پٛيْرِيعٛنْ؟</verse>
				<verse number="48">کٛو اٛنْ نغِعِي غٛطّٛ ندٜرْ اَرْدِيٻٜ يَحُودَنْکٛعٜنْ اٜ فَارِسَنْکٛعٜنْ حٛولَکٜمٛ؟</verse>
				<verse number="49">اَمَّا ٻٜعٜ حَوْرُتُٻٜ ٻٜ اَنْدَا کٛو طُمٜ دٛوْ اَتَّوْرَ، ٻٜ لَانَاٻٜ؞»‏</verse>
				<verse number="50">نِکٛودِمُسْ جَانٛوطٛ تٛ يٜىٰسُ اٛ غٛعٛتٛ ندٜرْ فَارِسَنْکٛعٜنْ ٻٜنْ، اٛ وِعِٻٜ،</verse>
				<verse number="51">‏«‏کٛ اَتَّوْرَ مٜىٰطٜنْ وِعِ وٛنِ اٜنْ نغَطَنْتَا نٜطّٛ کِيتَ نَا طُمْ نَنِي کٛ اٛ وِعِ نغَمْ طُمْ اَنْدَ کٛ اٛ وَطَتَ؞»‏</verse>
				<verse number="52">ٻٜ مبِعِمٛ، ‏«‏اَنْ مَا غَلِيلِ پِوٛيْطَا؟ جَنْغُ وٛلْدٜ اَللَّه بٛطُّمْ، اَ يِعَيْ وَلَا اَنَّبِيجٛ پِوٛيَيْطٛ دَغَ غَلِيلِ؞»‏</verse>
				<verse number="53">سٜيْ کٛو مٛيٜ حٛوتِ؞</verse>
			</chapter>
			<chapter number="8">
				<verse number="1">اَمَّا يٜىٰسُ يَحِ حٛشّٜىٰرٜ ندٜ لٜطّٜ جَيْتُنْ؞</verse>
				<verse number="2">ندٜ فِنِ اِلَا سُبَکَ اٛ سٛعِّي وُرٛ شٜنِينغٛ؞ يِمْٻٜ طُطْٻٜ کَوْرِتِ حَادٜ مَاکٛ، اٛ جٛوطِي اٛ فُطِّي اٜکِّتِنْکِٻٜ؞</verse>
				<verse number="3">سٜيْ مٛودِٻّٜ اَتَّوْرَ اٜ فَارِسَنْکٛعٜنْ نغَدِّ دٜبّٛ نَنْغَاطٛ اٜ وَطَ نجٜىٰنُ؞ ٻٜ نغَطِ دٜبّٛ اٛنْ دَرِي يٜىٰسٛ يِمْٻٜ غٛنْٻٜ طٛنْ فُو؞</verse>
				<verse number="4">ٻٜ مبِعِ يٜىٰسُ، ‏«‏مٛودِبّٛ، اٛعٛ دٜبّٛ نَنْغَامَ اٜ مٛ وَطَ نجٜىٰنُ؞</verse>
				<verse number="5">ندٜرْ اَتَّوْرَ مُوسَ وِعِيعٜنْ کُبٛرٛوطٜنْ اِرِ دٜبّٛ اٛعٛ کَاپٜ مبَرٜنْمٛ؞ جٛونِ اَنْ، طُمٜ مبِيطَا؟»‏</verse>
				<verse number="6">ٻٜ پَمُمٛ پَمٛلْ نغٛعٛلْ نغَمْ ٻٜ ڤٛوندَمٛ ٻٜ کٜٻَ کٛ ٻٜ نغُلّٛرْتٛومٛ؞ اَمَّا يٜىٰسُ تُرِي فُطِّ وِنْدِرْکِ حٛوندُ مُوطُمْ اٜ لٜيْدِ؞</verse>
				<verse number="7">ندٜ ٻٜ نغَطِ کَ پَمُکِمٛ، سٜيْ اٛ اُمِّي، اٛ دَرِي، اٛ وِعِٻٜ، ‏«‏فُو مٛ مٜىٰطَايِ وَطُکِ حَکّٜ ندٜرْ مٛوطٛنْ اَرْتَ حُبَاکِ دٜبّٛ اٛعٛ حَيْرٜ؞»‏</verse>
				<verse number="8">سٜيْ اٛ فُطِّتِ اٛ تُرِي، اٛ وِنْدِ اٜ لٜيْدِ؞</verse>
				<verse number="9">ندٜ ٻٜ نَنِ کٛ اٛ وِعِ، ٻٜ ندِلِّ غٛعٛتٛ‑غٛعٛتٛ، ندٛتِّعٜنْ اَرْتِ دِلُّکِ؞ طُمْ اَلِ يٜىٰسُ طٛنْ کَنُمْ تَنْ، دٜبّٛ اٛنْ اٜ دَرِي يٜىٰسٛ مَاکٛ؞</verse>
				<verse number="10">يٜىٰسُ اُمِّي، دَرِي، وِعِمٛ، ‏«‏تٛ ٻٜ نغٛنِ؟ اٜ وٛودِ تَپَنْطٛمَ کِيتَ؟»‏</verse>
				<verse number="11">دٜبّٛ اٛنْ نٛوتِي وِعِ، ‏«‏مٛودِبّٛ، وَلَا کٛو غٛعٛتٛ؞»‏ يٜىٰسُ وِعِمٛ، ‏«‏تٛو، مِنْ مَا مِ تَپَنْتَامَ کِيتَ؞ دِلُّ، اَمَّا تَاع فُطُّتُ نغَطَا حَکّٜ؞»‏</verse>
				<verse number="12">يٜىٰسُ فُطِّتِ مٜتَنِ يِمْٻٜ وِعِ، ‏«‏مِنْ وٛنِ جَيْنغٛلْ دُونِيَارُ؞ فُو تٛکُّطٛيَمْ يَحَتَا ندٜرْ ݧِوْرٜ، اَمَّا حٜٻَيْ جَيْنغٛلْ يٛنْکِ؞»‏</verse>
				<verse number="13">سٜيْ فَارِسَنْکٛعٜنْ مبِعِمٛ، ‏«‏اَ حٛکَّ شٜيْدَ حٛورٜ مَاطَ، کٛ مبِعَتَا نَاع طُمْ غٛونغَ؞»‏</verse>
				<verse number="14">يٜىٰسُ وِعِٻٜ، ‏«‏کٛو تٛ مِ حٛکِّي شٜيْدَ حٛورٜ اَمْ، کٛ مبِعَيْمِ طُمْ غٛونغَ، نغَمْ اٜ مِ اَنْدِ تٛ پِوٛيْمِ اٜ تٛ نجَحَيْمِ؞ اَمَّا اٛنٛنْ اٛنْ اَنْدَا تٛ پِوٛيْمِ اٜ تٛ نجَحَيْمِ؞</verse>
				<verse number="15">اٛنْ نغَطَ کِيتَ نٛ يِمْٻٜ دُونِيَارُ نغَطِرْتَ کِيتَ، مِنْ بٛو وَلَا مٛ نغَطَنْمِ کِيتَ؞</verse>
				<verse number="16">اَمَّا فُو اٜ نٛنْ تٛ مِ وَطِي کِيتَ، کِيتَ اَمْ طُمْ غٛونغَ، نغَمْ نَاع مِنْ تَنْ وَطَتَ کِيتَ کَنْ، اَمَّا مِنْ اٜ ݧَاکٛ اَمْ لِلٛيْطٛيَمْ وَطَتَکَ؞</verse>
				<verse number="17">ندٜرْ اَتَّوْرَ مٛوطٛنْ طُمْ وِنْدِ وِيکِي شٜيْدَ کَ يِمْٻٜ طِطٛ کٛکِّ اٜ کَ وٛودِ غٛونغَ؞</verse>
				<verse number="18">اٜ مِ حٛکَّ شٜيْدَ حٛورٜ اَمْ، ندٜنْ ݧَاکٛ اَمْ لِلٛيْطٛيَمْ مَا اٜ حٛکَّ شٜيْدَ اَمْ؞»‏</verse>
				<verse number="19">ٻٜ مبِعِمٛ، ‏«‏تٛيٜ ݧَاکٛ مَاطَ اٛنْ وٛنِ؟»‏ يٜىٰسُ وِعِٻٜ، ‏«‏اٛنْ اَنْدَايَمْ، اٛنْ بٛو اَنْدَا ݧَاکٛ اَمْ؞ دَا اٛنْ اَنْدِيَمْ، دَا اٛنْ اَنْدِ ݧَاکٛ اَمْ مَا؞»‏</verse>
				<verse number="20">يٜىٰسُ مٜتِي حَالَ کَعَ شَرٜلْ کٛ اٛ اٜکِّتِنْتَ ندٜرْ وُرٛ شٜنِينغٛ حَادٜ اَکْوَاتِيجِ تٛ طُمْ رٜسَتَ دٛکّٜ نغَمْ اَللَّه؞ اَمَّا وَلَا نَنْغُطٛمٛ نغَمْ شَرٜلْ مَاکٛ وَطَايِ تَوْ؞</verse>
				<verse number="21">سٜيْ يٜىٰسُ فُطِّتِ وِعِ يِمْٻٜ ٻٜنْ، ‏«‏مِ دِلَّيْ، اٛنْ طَٻِّتَيْيَمْ، اَمَّا اٛنْ مَايَيْ ندٜرْ حَکّٜ مٛوطٛنْ؞ تٛ نجَحَيْمِ بٛو، اٛنْ مبَاوَتَا يَاکِ؞»‏</verse>
				<verse number="22">طُعُمْ وَطِ اَرْدِيٻٜ يَحُودَنْکٛعٜنْ مبِعِ، ‏«‏اٛ وَرَيْ حٛورٜ مَاکٛ وٛنْ طٛنْ؟ کٛو کَنْجُمْ اٛ يِطِ وِيکِ ندٜ اٛ وِعِ، ‏‹‏تٛ نجَحَيْمِ اٛنْ مبَاوَتَا يَاکِ؟›‏ »‏</verse>
				<verse number="23">اَمَّا يٜىٰسُ وِعِٻٜ، ‏«‏اٛنٛنْ دَغَ دُونِيَارُ ندُعُ پِوٛيْطٛنْ، مِنْ بٛو دَغَ دٛوْ پِوٛيْمِ؞ اٛنٛنْ دُونِيَارُ جٜيِعٛنْ، مِنْ نَاع دُونِيَارُ جٜيِيَمْ؞</verse>
				<verse number="24">مِ وِعِيعٛنْ اٛنْ مَايَيْ ندٜرْ حَکّٜ مٛوطٛنْ، غٛونغَ اٛنْ مَايَيْ ندٜرْ حَکّٜ مٛوطٛنْ سٜيْ نِ تٛ اٛنْ نجَٻِي مِنْ وٛنِ مٛ مبِيمِعٛنْ؞»‏</verse>
				<verse number="25">ٻٜ مبِعِمٛ، ‏«‏اَنْ اَ مٛيٜ؟»‏ يٜىٰسُ وِعِٻٜ، ‏«‏مِنْ وٛنِ اٛنْ طٛنْ مٛ مبِيمِعٛنْ دَغَ اَرَنْدٜ؞</verse>
				<verse number="26">اٜ وٛودِ فِي طُطُّمْ طُمْ نغِطُمِ وِيکِ دٛوْ مٛوطٛنْ، کَدِنْ اٜ وٛودِ فِي طُطُّمْ طُمْ نغِطُمِ تَپَنْکِعٛنْ کِيتَ دٛوْ مَاجُمْ؞ اَمَّا اٛنْ طٛنْ لِلٛيْطٛيَمْ اٜ وٛودِ غٛونغَ؞ کٛ نَنْمِ تٛ مَاکٛ تَنْ مبِعَيْمِ دُونِيَارُ؞»‏</verse>
				<verse number="27">ٻٜ ڤَامَايِ يٜىٰسُ اٜ مٜتَنَٻٜ دٛوْ ݧَاکٛ مٛ دٛوْ؞</verse>
				<verse number="28">سٜيْ يٜىٰسُ وِعِ، ‏«‏شَرٜلْ نغٜلْ پٜفْتُطٛنْ ٻِي نٜطّٛ، اٛنْ اَنْدَيْ مِنْ وٛنِ اٛنْ طٛنْ مٛ مبِعَيْمِ؞ کَدِنْ اٛنْ اَنْدَيْ فُو کٛ نغَطَيْمِ نَاع اٜ لَامُ اَمْ نغَطِرَيْمِطُمْ، اَمَّا کٛ ݧَاکٛ اَمْ اٜکِّتِنِيَمْ مبِعَيْمِ؞</verse>
				<verse number="29">اٛنْ طٛنْ لِلٛيْطٛيَمْ اٜ وٛنْدِ اٜ اَمْ، اٛ اَلَايِيَمْ مِنْ تَنْ، نغَمْ کٛو ندٜيٜ اٜ مِ وَطَ کٛ وٜلْنَنْتَمٛ ٻٜرْندٜ؞»‏</verse>
				<verse number="30">شَرٜلْ نغٜلْ يٜىٰسُ وِعَتَ نٛنْ، طُطْٻٜ کٛولِيمٛ؞</verse>
				<verse number="31">سٜيْ يٜىٰسُ وِعِ يَحُودَنْکٛعٜنْ کٛولِيٻٜمٛ، ‏«‏تٛ اٛنْ تٛکِّي اٜکِّتِنٛلْ اَمْ، اٛنْ تٛکُّٻٜيَمْ ٻٜ غٛونغَ؞</verse>
				<verse number="32">ندٜنْ اٛنْ اَنْدَيْ غٛونغَ، غٛونغَ بٛو رِمْطِنَيْعٛنْ؞»‏</verse>
				<verse number="33">ٻٜ مبِعِمٛ، ‏«‏مِنْ تَانِرَاٻٜ اِبْرَاهِمْ، مِنْ مٜىٰطَايِ وَرْتُکِ مَشُّٻٜ غٛطّٛ؞ نٛ وَطَتَ مبِعَا، ‏‹‏طُمْ رِمْطِنَيْمِنْ؟›‏ »‏</verse>
				<verse number="34">يٜىٰسُ وِعِٻٜ، ‏«‏اٜ مِ وِعَعٛنْ غٛونغَ، کٛو مٛيٜ غَطٛووٛ حَکّٜ اٛ مَشُّطٛ حَکّٜ؞</verse>
				<verse number="35">مَشُّطٛ جٛوطَتَاکٛ ندٜرْ وُرٛ حَا اَبَدَا، اَمَّا ٻِطّٛ وٛنِ جٛوطٛتٛوطٛ ندٜرْ مَاغٛ حَا اَبَدَا؞</verse>
				<verse number="36">نغَمْ نٛنْ تٛ ٻِطّٛ اٛنْ رِمْطِنِيعٛنْ، اٛنْ کٜٻِي رِمْطِنٜىٰکِ کِ غٛونغَ؞</verse>
				<verse number="37">اٜ مِ اَنْدِ اٛنْ تَانِرَاٻٜ اِبْرَاهِمْ، فُو اٜ نٛنْ اٛنْ طَٻِّتَ وَرْکِيَمْ، نغَمْ اٛنْ نجَٻَايِ اٜکِّتِنٛلْ اَمْ؞</verse>
				<verse number="38">اٜ مِ وِعَعٛنْ کٛ نغِيمِ تٛ ݧَاکٛ اَمْ، اٛنٛنْ بٛو اٛنْ نغَطَ کٛ نَنْطٛنْ دَغَ تٛ ݧَاکٛ مٛوطٛنْ؞»‏</verse>
				<verse number="39">ٻٜ مبِعِمٛ، ‏«‏اِبْرَاهِمْ وٛنِ ݧَاکٛ اَمِنْ؞»‏ يٜىٰسُ وِعِٻٜ، ‏«‏دَا اٛنْ ٻِٻّٜ اِبْرَاهِمْ، اٛنْ نغَطَيْ کٛ اِبْرَاهِمْ وَطِ؞</verse>
				<verse number="40">اَمَّا جٛونِ اٛنْ طَٻِّتَ وَرْکِيَمْ، مِنْ بِيطٛعٛنْ غٛونغَ کَ نَنْمِ دَغَ تٛ اَللَّه؞ طُعُمْ نَاع کَنْجُمْ اِبْرَاهِمْ وَطِ؞</verse>
				<verse number="41">اٛنْ نغَطَ کٛ ݧَاکٛ مٛوطٛنْ وَطِ؞»‏ ٻٜ مبِعِمٛ، ‏«‏مِنٛنْ نَاع مِنْ جَالُعٜنْ، اَللَّه وٛنِ ݧَاکٛ اَمِنْ، کَنْکٛ تَنْ وٛنِ ݧَاکٛ مٛ مِنْ نغٛودِ؞»‏</verse>
				<verse number="42">يٜىٰسُ وِعِٻٜ، ‏«‏دَا اَللَّه وٛنِ ݧَاکٛ مٛوطٛنْ، دَا اٛنْ نغِطَيْيَمْ، نغَمْ دَغَ تٛ مَاکٛ پِوٛيْمِ، جٛونِ بٛو اٜ مِ طٛعٛ؞ مِ وَرَايِ نغَمْ حٛورٜ اَمْ، اَمَّا کَنْکٛ لِلٛيِيَمْ؞</verse>
				<verse number="43">نغَمْ طُمٜ اٛنْ ڤَامَايِ کٛ مبِيمِ؟ کَنْجُمْ وٛنِ نغَمْ اٛنْ مبَاوَتَا جَٻُکِ وٛلْدٜ اَمْ؞</verse>
				<verse number="44">اٛنٛنْ اٛنْ ٻِٻّٜ ݧَاکٛ مٛوطٛنْ شٜيْطَنْ، کٛ نغِطّٛنْ وٛنِ نغَطٛنْ کٛ ݧَاکٛ مٛوطٛنْ يِطِ؞ دَغَ اَرَنْدٜ اٛ غَطٛووٛ وَرْحٛورٜ؞ وَلَا کٛ وَنِّمٛ اٜ غٛونغَ، نغَمْ اٛ وَلَا غٛونغَ؞ تٛ اٛ فٜوِي، طُمْ نغِکُّ مَاکٛ، نغَمْ اٛ ڤٜوٛووٛ، ݧَاکٛ فٜوْرٜ؞</verse>
				<verse number="45">اَمَّا نغَمْ مِ وِعِ غٛونغَ، اٛنْ کٛولَاکِيَمْ؞</verse>
				<verse number="46">مٛيٜ ندٜرْ مٛوطٛنْ وَاوَتَ تَبِّتِنْکِ مِ وَطِي حَکّٜ؟ تٛ نِ غٛونغَ مبِعَيْمِ، نغَمْ طُمٜ اٛنْ کٛولَتَاکٛيَمْ؟</verse>
				<verse number="47">کٛو مٛيٜ مٛ اَللَّه جٜيِ اٜ نَنَ کٛ اَللَّه وِعِ؞ کٛ حَطِعٛنْ نَنْکِ کٛ مبِيمِ وٛنِ اٛنٛنْ نَاع طُمْ ٻٜ اَللَّه؞»‏</verse>
				<verse number="48">مَوْٻٜ يَحُودَنْکٛعٜنْ نٛوتِي مبِعِمٛ، ‏«‏نَاع طُمْ غٛونغَ مِنْ مبِعِ ندٜ مِنْ مبِعِ اَ سَمَارِيَنْکٜىٰجٛ ندٜنْ اَ وٛودِ غِنّٛلْ؟»‏</verse>
				<verse number="49">يٜىٰسُ وِعِٻٜ، ‏«‏مِ وَلَا غِنّٛلْ، اَمَّا ݧَاکٛ اَمْ کٛکَّيْمِ مَنْغُ، اٛنٛنْ بٛو اٛنْ نجَوَنَيَمْ؞</verse>
				<verse number="50">مِ طَٻِّتَنْتَا حٛورٜ اَمْ تٜدُّنغَلْ، اَمَّا اٜ وٛودِ غٛطّٛ طَٻِّتَنَيْطٛيَمْنغَلْ، کَنْکٛ وٛنِ غَطَيْطٛ کِيتَ؞</verse>
				<verse number="51">اٜ مِ وِعَعٛنْ غٛونغَ، فُو غَطٛووٛ کٛ مبِيمِ، اٛ مَايَتَا؞»‏</verse>
				<verse number="52">يَحُودَنْکٛعٜنْ مبِعِمٛ، ‏«‏جٛونِ اٜ مِنْ اَنْدِ اَ وٛودِ غِنّٛلْ؞ اِبْرَاهِمْ مَايِي، نٛنْ مَا اَنَّبٛعٜنْ، اَمَّا اَ وِعِي فُو غَطٛووٛ کٛ مبِيطَا مَايَتَا؞</verse>
				<verse number="53">اَ ٻُرِي ݧَاکٛ اَمِنْ اِبْرَاهِمْ؟ اٛ مَايِي، نٛنْ مَا اَنَّبٛعٜنْ حٛرِيٻٜ مَايِي؞ مٛيٜ ݧُمَتَا غٛنْطَا؟»‏</verse>
				<verse number="54">يٜىٰسُ نٛوتِي وِعِ، ‏«‏تٛ مِ تٜدِّنِي حٛورٜ اَمْ، تٜدُّنغَلْ اَمْ وَرْتِي مٜىٰرٜ؞ ݧَاکٛ اَمْ مٛ مبِعٛتٛنْ وٛنِ اَللَّه مٛوطٛنْ، کَنْکٛ وٛنِ تٜدِّنْطٛيَمْ؞</verse>
				<verse number="55">کٛو ندٜ اٛنْ اَنْدَامٛ، اَمَّا مِنْ اٜ مِ اَنْدِمٛ؞ دَا مِ وِعِينٛعٛنْ مِ اَنْدَامٛ، دَا مِ وَرْتِي ڤٜوٛووٛ بٛ مٛوطٛنْ؞ اَمَّا اٜ مِ اَنْدِمٛ، اٜ مِ تٛکَّ وٛلْدٜ مَاکٛ؞</verse>
				<verse number="56">ݧَاکٛ مٛوطٛنْ اِبْرَاهِمْ اٜ وٜلْوٜلْتَ تٛ اٛ ݧُمِي دٛوْ ݧَلْندٜ ندٜ نغَرَيْمِ؞ اٛ يِعِيندٜ، اٛ بٛو نَنِي بٜلْطُمْ؞»‏</verse>
				<verse number="57">ٻٜ مبِعِمٛ، ‏«‏اَ حٜوْتَايِ دُوٻِ 50 تَوْ، اَمَّا اَ وِعَ اَ يِعِي اِبْرَاهِمْ؟»‏</verse>
				<verse number="58">يٜىٰسُ وِعِٻٜ، ‏«‏اٜ مِ وِعَعٛنْ غٛونغَ، کٛ اِبْرَاهِمْ دَݧٜىٰ اٜ مِ طٛنْ؞»‏</verse>
				<verse number="59">ندٜ اٛ وِعِ نٛنْ، سٜيْ ٻٜ کٛشِّ کَاپٜ نغَمْ ٻٜ کُبٛومٛ، اَمَّا يٜىٰسُ سُوطِ حٛورٜ مُوطُمْ، وُرْتِي ندٜرْ وُرٛ شٜنِينغٛ نغٛنْ دِلِّ؞</verse>
			</chapter>
			<chapter number="9">
				<verse number="1">يٜىٰسُ اٜ ندٜرْ يَادُ، سٜيْ اٛ يِعِ نٜطّٛ دَݧَاطٛ اٜ وُمِ؞</verse>
				<verse number="2">تٛکُّٻٜمٛ پَمِمٛ مبِعِ، ‏«‏مٛودِبّٛ، حَکّٜ مٛيٜ وَطِ طُمْ دَݧِ نٜطّٛ اٛعٛ اٜ وُمِ؟ طُمْ حَکّٜ مَاکٛ کٛو حَکّٜ دَݧٛوٻٜ مَاکٛ؟»‏</verse>
				<verse number="3">يٜىٰسُ وِعِ، ‏«‏نَاع نغَمْ حَکّٜ نٜطّٛ اٛعٛ کٛو نغَمْ حَکّٜ دَݧٛوٻٜ مَاکٛ وَطِ اٛ دَݧَا بُمْطٛ؞ اٛ دَݧَا اٜ مٛ وُمِ نغَمْ طُمْ حٛلَّ بَوْطٜ اَللَّه دٛوْ مَاکٛ؞</verse>
				<verse number="4">دٛولٜ کُوٜنْ کُوطٜ اٛنْ طٛنْ لِلٛيْطٛيَمْ دَغَ نَانغٜ اٜ طٛنْ؞ جٜمَّ ٻَدَکٜ؞ اٜ شَرٜلْ نغٜلْ وَلَا بَاوَيْطٛ حُوَ؞</verse>
				<verse number="5">تٛ نِ اٜ مِ دُونِيَارُ، مِنْ وٛنِ جَيْنغٛلْ دُونِيَارُ؞»‏</verse>
				<verse number="6">غَطَ يٜىٰسُ وِعِي نٛنْ، سٜيْ اٛ تُوتِ جٛودٜ اٜ لٜيْدِ، اٛ جِيٻِرِ لٜيْدِ ندِنْ اٜ مَاجٜ، اٛ حٛشِّندِ، اٛ مٛيْتَنِ نٜطّٛ اٛنْ تٛ غِتٜ؞</verse>
				<verse number="7">اٛ وِعِمٛ، ‏«‏دِلُّ، شُلْمٛطَا تٛ نجٛنْغَ بِعٜتٜىٰنغَ سِلُوَمْ؞»‏ مَعَنَ سِلُوَمْ وٛنِ ‏«‏لِلَاطٛ؞»‏ سٜيْ نٜطّٛ اٛنْ يَحِ سُلْمِي، وَرْتِ اٜ يِعَ؞</verse>
				<verse number="8">کٜدُّٻٜ اٜ مَاکٛ اٜ وٛووُٻٜ يِيکِمٛ اٜ مٛ تٛرٛو ندٜنّٛ مبِعِ، ‏«‏نَاع طُمْ نٜطّٛ اٛعٛ وٛنِ جٛوطٛتٛنٛوطٛ اٜ تٛرٛو؟»‏</verse>
				<verse number="9">وٛٻّٜ مبِعِ، ‏«‏طُمْ کَنْکٛ؞»‏ وٛٻّٜ بٛو مبِعِ، ‏«‏نَاع طُمْ کَنْکٛ، طُمْ نَنْدُطٛ اٜ مَاکٛ؞»‏ اَمَّا نٜطّٛ اٛنْ وِعِ، ‏«‏طُمْ مِنْ؞»‏</verse>
				<verse number="10">ٻٜ مبِعِمٛ، ‏«‏نٛ طُمْ وَطِ جٛونِ اَ يِعَ؟»‏</verse>
				<verse number="11">اٛ وِعِٻٜ، ‏«‏نٜطّٛ بِعٜتٜىٰطٛ يٜىٰسُ جِيٻِ لٜيْدِ مٛيْتَنِيَمْ تٛ غِتٜ، وِعِيَمْ مِ يَحَ نجٛنْغَ سِلُوَمْ مِ سُلْمٛو؞ سٜيْ نجَحُمِ، شُلْمِيمِ سٜيْ مبُمْتُمِ؞»‏</verse>
				<verse number="12">ٻٜ پَمِمٛ ٻٜ مبِعِ، ‏«‏تٛ نٜطّٛ اٛعٛ وٛنِ؟»‏ اٛ وِعِٻٜ، ‏«‏مِ اَنْدَا؞»‏</verse>
				<verse number="13">سٜيْ ٻٜ نجَارِ بُمْتُطٛ اٛنْ تٛ فَارِسَنْکٛعٜنْ؞</verse>
				<verse number="14">تٛو، ݧَلْندٜ ندٜ يٜىٰسُ جِيٻِ لٜيْدِ وُمْتِنِ بُمْطٛ اٛنْ طُمْ ݧَلْندٜ سِوْتَارٜ؞</verse>
				<verse number="15">فَارِسَنْکٛعٜنْ ٻٜنْ مَا ڤُطِّ پَمُکِ نٜطّٛ اٛنْ نٛ اٛ وُمْتِرِ، اٛ وِعِٻٜ، ‏«‏اٛ وَطُ لٜيْدِ تٛ غِتٜ اَمْ، شُلْمِيمِ، جٛونِ اٜ مِ يِعَ؞»‏</verse>
				<verse number="16">وٛٻّٜ ندٜرْ فَارِسَنْکٛعٜنْ ٻٜنْ مبِعِ، ‏«‏نٜطّٛ غَطُطٛ فِي طُعُمْ نَاع دَغَ تٛ اَللَّه اٛ پِوٛيِ، نغَمْ اٛ تٛکَّايِ دٛوکَ ݧَلْندٜ سِوْتَارٜ؞»‏ وٛٻّٜ بٛو مبِعِ، ‏«‏نٛ وَطَتَ نٜطّٛ غَطٛووٛ حَکّٜ وَاوَ وَطُکِ اِرِ کَيْطِنِيطُمْ طُعُمْ؟»‏ نغَمْ نٛنْ، فٜىٰرٛوتِرٛلْ نَتِّ حَکُّندٜ مَٻّٜ؞</verse>
				<verse number="17">نغَمْ نٛنْ، ٻٜ ڤُطِّتِ ٻٜ پَمِ نٜطّٛ اٛنْ ٻٜ مبِعِ، ‏«‏طُمٜ مبِعَتَا دٛوْ مَاکٛ، ندٜ اَنْ اٛ وُمْتِنِ؟»‏ نٜطّٛ اٛنْ وِعِ، ‏«‏اٛ اَنَّبِيجٛ؞»‏</verse>
				<verse number="18">اَرْدِيٻٜ يَحُودَنْکٛعٜنْ نجَٻَايِ نٜطّٛ اٛنْ ندٜنّٛ اٛ بُمْطٛ جٛونِ بٛو اٜ مٛ يِعَ، نَاکِ ٻٜ نٛدِّ دَݧٛوٻٜ مَاکٛ،</verse>
				<verse number="19">ٻٜ پَمِٻٜ ٻٜ مبِعِ، ‏«‏اٛعٛ طُمْ ٻِطّٛ مٛوطٛنْ مٛ مبِيطٛنْ دَݧَامَ اٜ وُمِ؟ نٛ وَطِ جٛونِ اٜ مٛ يِعَ؟»‏</verse>
				<verse number="20">دَݧٛوٻٜ نٜطّٛ اٛنْ مبِعِ، ‏«‏اٜ مِنْ اَنْدِ اٛ ٻِطّٛ اَمِنْ، کَدِنْ مَا اٛ دَݧَامَ اٜ مٛ وُمِ؞</verse>
				<verse number="21">اَمَّا مِنْ اَنْدَا نٛ وَطِ جٛونِ اٜ مٛ يِعَ، نٛنْ مَا مِنْ اَنْدَا مٛيٜ وُمْتِنِمٛ؞ پَمٜىٰمٛ، نَاع اٛ سُکَ، اٛ وِعَيْعٛنْ کَ اٜ حٛورٜ مَاکٛ؞»‏</verse>
				<verse number="22">دَݧٛوٻٜ نٜطّٛ اٛنْ مبِعِي نٛنْ نغَمْ اٜ ٻٜ کُلَ اَرْدِيٻٜ يَحُودَنْکٛعٜنْ؞ نغَمْ اَرْدِيٻٜ يَحُودَنْکٛعٜنْ ٻٜنْ نجَادَکٜ شِرْيَکٜ وِيکِ کٛو مٛيٜ بِيطٛ يٜىٰسُ وٛنِ اَلْمَسِيحُ طُمْ رِيوَيْمٛ دَغَ ندٜرْ لٜݧٛلْ؞</verse>
				<verse number="23">کَنْجُمْ وَطِ دَݧٛوٻٜ بُمْتِنَاطٛ اٛنْ مبِعِ، ‏«‏نَاع اٛ سُکَ، پَمٜىٰمٛ؞»‏</verse>
				<verse number="24">سٜيْ اَرْدِيٻٜ ٻٜنْ نٛدِّتِي بُمْتِنَاطٛ اٛنْ، ٻٜ مبِعِمٛ، ‏«‏وِعُ غٛونغَ نغَمْ تٜدِّنَا اَللَّه؞ اٜ مِنْ اَنْدِ نٜطّٛ جَمْطِتِنْطٛمَ اٛ غَطٛووٛ حَکّٜ؞»‏</verse>
				<verse number="25">بُمْتِنَاطٛ اٛنْ وِعِٻٜ، ‏«‏کٛو اٛ غَطٛووٛ حَکّٜ مِ اَنْدَا، فِي غٛعٛ طُمْ اَنْدُمِ وٛنِ ندٜنّٛ مِ بُمْطٛ، جٛونِ بٛو اٜ مِ يِعَ؞»‏</verse>
				<verse number="26">ٻٜ مبِعِمٛ، ‏«‏طُمٜ اٛ وَطَنْمَا؟ نٛ اٛ مَٻِّتِرِ غِتٜ مَاطَ؟»‏</verse>
				<verse number="27">نٜطّٛ اٛنْ وِعِٻٜ، ‏«‏مِ يَادَکٜ مِ وِعِيعٛنْکَ اٛنْ نجَٻَايِ؞ نغَمْ طُمٜ نغِطّٛنْ نَنْکِکَ کَدِنْ؟ کٛو اٛنٛنْ مَا اٛنْ نغِطِ وَرْتُکِ تٛکُّٻٜمٛ؟»‏</verse>
				<verse number="28">سٜيْ ٻٜ کُطِمٛ ٻٜ مبِعِ، ‏«‏اَنْ وٛنِ تٛکُّطٛمٛ، اَمَّا مِنٛنْ مِنْ تٛکُّٻٜ مُوسَ!‏</verse>
				<verse number="29">اٜ مِنْ اَنْدِ اَللَّه مٜتَنِي مُوسَ، اَمَّا نٜطّٛ اٛعٛ مِنْ اَنْدَا تٛ اٛ پِوٛيِ؞»‏</verse>
				<verse number="30">نٜطّٛ اٛنْ وِعِٻٜ، ‏«‏طُعُمْ طُمْ فِي کَيْطِنِيطُمْ!‏ اٛنْ اَنْدَا تٛ اٛ پِوٛيِ، اَمَّا اٛ وُمْتِنِييَمْ؞</verse>
				<verse number="31">اٜنْ اَنْدِ اَللَّه نَنَتَا دٛعَارٜ غَطٛوٻٜ حَکّٜ، اَمَّا اٜ مٛ نَنَ دٛعَارٜ کُلٛووٛمٛ غَطٛووٛ کٛ اٛ يِطِ؞</verse>
				<verse number="32">دَغَ دُونِيَارُ تَغَا وَلَا مٜىٰطُطٛ نَنُکِ غٛطّٛ وُمْتِنِي نٜطّٛ دَݧَاطٛ اٜ وُمِ؞</verse>
				<verse number="33">دَا نٜطّٛ اٛعٛ نَاع تٛ اَللَّه اٛ پِوٛيِ، دَا اٛ وَاوَتَا اٛ وَطَ غٛطُّمْ؞»‏</verse>
				<verse number="34">ٻٜ مبِعِمٛ، ‏«‏اَ دَݧَامَ ندٜرْ حَکّٜ اَ مَوْنِي ندٜرْ حَکّٜ، نٛ وَطَتَ اٜکِّتِنَامِنْ؟»‏ سٜيْ ٻٜ ندِيوِمٛ؞</verse>
				<verse number="35">يٜىٰسُ نَنِ ٻٜ ندِيوِي نٜطّٛ اٛنْ؞ ندٜ اٛ تَوِ نٜطّٛ اٛنْ، اٛ پَمِمٛ اٛ وِعِ، ‏«‏اَ حٛولَکٜ ٻِي نٜطّٛ؟»‏</verse>
				<verse number="36">نٜطّٛ اٛنْ وِعِ، ‏«‏مٛودِبّٛ، مٛيٜ وٛنِ ٻِي نٜطّٛ؟ وِعَمْکَ نغَمْ مِ حٛولٛومٛ؞»‏</verse>
				<verse number="37">يٜىٰسُ وِعِمٛ، ‏«‏اَ يِعِيمٛ، کَنْکٛ وٛنِ مٜدّٛووٛ اٜ مَاطَ؞»‏</verse>
				<verse number="38">نٜطّٛ اٛنْ وِعِ، ‏«‏مٛودِبّٛ، مِ حٛولَکٜمَ؞»‏ اٛ دِشِّي يٜىٰسٛ يٜىٰسُ، اٛ مَوْنِنِمٛ؞</verse>
				<verse number="39">يٜىٰسُ وِعِ، ‏«‏مِ وَرٛيِي دُونِيَارُ ندُعُ نغَمْ وَطُکِ کِيتَ، نغَمْ وُمْٻٜ نغِعَ ندٜنْ غِعٛوٻٜ بٛو نغَرْتَ وُمْٻٜ؞»‏</verse>
				<verse number="40">ندٜ وٛٻّٜ فَارِسَنْکٛعٜنْ غٛنْٻٜ حَادٜ يٜىٰسُ نَنِ اٛ وِعِ طُعُمْ، ٻٜ مبِعِمٛ، ‏«‏مِنٛنْ مَا مِنْ وُمْٻٜ؟»‏</verse>
				<verse number="41">يٜىٰسُ وِعِٻٜ، ‏«‏دَا اٛنْ وُمْٻٜ، دَا اٛنْ تَپَنْتَاکٜ کِيتَ کٛو ندٜ اٛنْ نغَطِي حَکّٜ؞ اَمَّا جٛونِ ندٜ مبِعٛتٛنْ اٛنْ نغِعَ، طُمْ تَپَنَيْعٛنْ کِيتَ نغَمْ حَکّٜ مٛوطٛنْ؞»‏</verse>
			</chapter>
			<chapter number="10">
				<verse number="1">يٜىٰسُ وِعِ، ‏«‏اٜ مِ وِعَعٛنْ غٛونغَ، کٛو مٛيٜ مٛ نَتِّرَايِ حٛغّٛ بَالِ دَمُّغَلْ، اَمَّا اٛ پٜنْتِ حٛغّٛ نغٛنْ اٛ نَتِّ، اٛ غُجّٛ اٛ تٜىٰتٛووٛ؞</verse>
				<verse number="2">نَتِّرْطٛ حٛغّٛ بَالِ دَمُّغَلْ مَاغٛ، کَنْکٛ وٛنِ غَيْنَاکٛ بَالِ طِنْ؞</verse>
				<verse number="3">دٜىٰنٛووٛ دَمُّغَلْ حٛغّٛ نغٛنْ مَٻِّتَنَيْمٛ دَمُّغَلْ، بَالِ طِنْ بٛو اٜ اَنْدِ حٛنٛنْدٜ مَاکٛ؞ اٜ مٛ نٛدِّرَطِ اِنْطٜ مَاجِ، اٛ اَرْدٛوطِ طِ مبُرْتٛو؞</verse>
				<verse number="4">تٛ اٛ وُرْتِنِي فُو بَالِ مَاکٛ، اٛ اَرْدٛتٛطِ، طِ تٛکَّيْمٛ، نغَمْ اٜ طِ اَنْدِ حٛنٛنْدٜ مَاکٛ؞</verse>
				<verse number="5">اَمَّا طِ تٛکَّتَا کٛطٛ، طِ ندٛغَّيْمٛ، نغَمْ طِ اَنْدَا حٛنٛنْدٜ کٛطٛ؞»‏</verse>
				<verse number="6">يٜىٰسُ حٛکِّ يِمْٻٜ مِسَالُ طُعُمْ، اَمَّا ٻٜ ڤَامَايِ کٛ اٛ وِعَتَٻٜ؞</verse>
				<verse number="7">نغَمْ نٛنْ يٜىٰسُ فُطِّتِ وِعِٻٜ، ‏«‏اٜ مِ وِعَعٛنْ غٛونغَ، مِنْ وٛنِ دَمُّغَلْ بَالِ؞</verse>
				<verse number="8">فُو اَرْتُٻٜيَمْ وَرْکِ ٻٜ وُيْٻٜ ٻٜ تٜىٰتٛوٻٜ، بَالِ طِنْ بٛو کٜتِّندَنَاکِٻٜ؞</verse>
				<verse number="9">مِنْ وٛنِ دَمُّغَلْ؞ فُو تٛکِّرْطٛ تٛ اَمْ نَتِّ حِسَيْ، اٛ نَتَّيْ، اٛ وُرْتٛو، اٛ حٜٻَ کٛ اٛ مَرٛرْتٛو؞</verse>
				<verse number="10">غُجّٛ وَرَيْ تَنْ نغَمْ وُجَّ، وَطَ وَرْحٛورٜ، حَلْکَ؞ مِنْ بٛو مِ وَرٛيِ نغَمْ تٛکِّرْٻٜ تٛ اَمْ کٜٻَ يٛنْکِ، ٻٜ کٜٻَکِ کٜىٰوُکِ؞</verse>
				<verse number="11">‏«‏مِنْ وٛنِ غَيْنَاکٛ بٛطّٛ؞ غَيْنَاکٛ بٛطّٛ اٜ حٛکَّ يٛنْکِ مُوطُمْ نغَمْ بَالِ مُوطُمْ؞</verse>
				<verse number="12">نٜطّٛ کٛشَّاطٛ دُرْنغٛلْ نَاع اٛ جٜيْطٛ بَالِ طِنْ؞ تٛ اٛ يِعِي شَافَاندُ اٜ وَرَ، اٛ اَلَيْ بَالِ طِنْ اٛ دٛغَّ؞ شَافَاندُ ندُنْ نَنْغَطِ سَنْکِتَطِ؞</verse>
				<verse number="13">اٛ دٛغَّيْ نغَمْ اٛ کٛشَّاطٛ دُرْنغٛلْ، وَلَا کٛ وَنِّمٛ اٜ بَالِ طِنْ؞</verse>
				<verse number="14">مِنْ وٛنِ غَيْنَاکٛ بٛطّٛ؞ اٜ مِ اَنْدِ بَالِ اَمْ، ندٜنْ بَالِ اَمْ اٜ اَنْدِيَمْ،</verse>
				<verse number="15">نٛنْ نٛ ݧَاکٛ اَمْ اَنْدِرِيَمْ، اٜ نٛ اَنْدِرْمٛومِ؞ مِ حٛکِّي يٛنْکِ اَمْ نغَمْ بَالِ طِنْ؞</verse>
				<verse number="16">اٜ مِ وٛودِ غٛطِّ بَالِ طِ نغَلَا ندٜرْ حٛغّٛ نغٛعٛ؞ دٛولٜ مِ وَدَّطِ کَنْجِ مَا؞ طِ کٜتِّندَنْتٛ حٛنٛنْدٜ اَمْ؞ نغَمْ نٛنْ طِ نغَرْتَيْ اٛرْندٜ غٛعٛ، غَيْنَاکٛ غٛعٛ؞</verse>
				<verse number="17">‏«‏کٛ وَطِ ݧَاکٛ اَمْ مٛ دٛوْ اٜ يِطِيَمْ، کَنْجُمْ وٛنِ مِ حٛکَّيْ يٛنْکِ اَمْ، نغَمْ مِ فُطِّتَ مِ حٛشَّکِ کَدِنْ؞</verse>
				<verse number="18">وَلَا اِتَّنٛووٛيَمْ يٛنْکِ؞ مِنْ اٜ حٛورٜ اَمْ حٛکَّتَکِ؞ اٜ مِ وٛودِ بَوْطٜ حٛکُّکِکِ، ندٜنْ اٜ مِ وٛودِ بَوْطٜ مِ وَرْتِرَکِ؞ طُعُمْ کَنْجُمْ ݧَاکٛ اَمْ وِعِيَمْ مِ وَطَ؞»‏</verse>
				<verse number="19">سٜيْ فٜىٰرٛوتِرٛلْ فُطِّتِ نَتِّ حَکُّندٜ يَحُودَنْکٛعٜنْ نغَمْ حَالَ کَعَ؞</verse>
				<verse number="20">طُطْٻٜ ندٜرْ مَٻّٜ مبِعِ، ‏«‏اٜ مٛ وٛودِ غِنّٛلْ، اٛ کَاݝَاطٛ؞ نغَمْ طُمٜ کٜتِّندَنْتٛوطٛنْمٛ؟»‏</verse>
				<verse number="21">وٛٻّٜ بٛو مبِعِ، ‏«‏کَعَ حَالَ نَاع طُمْ کَ نٜطّٛ غٛودُطٛ غِنّٛلْ؞ نٛ وَطَتَ غِنّٛلْ وَاوَ وُمْتِنْکِ بُمْطٛ؟»‏</verse>
				<verse number="22">تٛو، طُمْ شَرٜلْ ڤٜىٰوٛلْ، اٜ طُمْ وَطَ حُمْتٛ لَاٻِنْکِ وُرٛ شٜنِينغٛ ندٜرْ اُرُشَلِيمَ؞</verse>
				<verse number="23">يٜىٰسُ اٜ وٛوسٛو ندٜرْ رُمْڤَارُ سُلٜيْمَانُ ندٜرْ وُرٛ شٜنِينغٛ نغٛنْ؞</verse>
				<verse number="24">سٜيْ يَحُودَنْکٛعٜنْ کَوْرِتِ ڤِلِيمٛ مبِعِمٛ، ‏«‏حَا ندٜيٜ اَلَتَامِنْ ندٜرْ سٜکٛ؟ تٛ اَنْ وٛنِ اَلْمَسِيحُ وِعُمِنْکَ اٜ نجَيْرِ؞»‏</verse>
				<verse number="25">يٜىٰسُ وِعِٻٜ، ‏«‏مِ وِعِيعٛنْکَ، اَمَّا اٛنْ کٛولَاکِيَمْ؞ کُوطٜ کَيْطِنِيطٜ طٜ نغَطَيْمِ ندٜرْ اِنْدٜ ݧَاکٛ اَمْ، اٜ طٜ کٛلَّ مِنْ طُمْ مٛيٜ،</verse>
				<verse number="26">اَمَّا اٛنْ کٛولَاکِيَمْ، نغَمْ اٛنٛنْ نَاع اٛنْ بَالِ اَمْ؞</verse>
				<verse number="27">بَالِ اَمْ اٜ کٜتِّندَنٛويَمْ؞ اٜ مِ اَنْدِطِ، ندٜنْ اٜ طِ تٛکَّيَمْ؞</verse>
				<verse number="28">مِ حٛکِّيطِ يٛنْکِ کِ رٜعَتَا، طِ کَلْکَتَا حَا اَبَدَا، ندٜنْ وَلَا تٜىٰتَيْطٛطِ دَغَ جُنْغٛ اَمْ؞</verse>
				<verse number="29">ݧَاکٛ اَمْ کٛکُّطٛيَمْ بَالِ طِنْ، اٛ ٻُرِي کٛو طُمٜ بَوْطٜ، ندٜنْ وَلَا بَاوَيْطٛ تٜىٰتَطِ دَغَ جُنْغٛ مَاکٛ؞</verse>
				<verse number="30">مِنْ اٜ ݧَاکٛ مٛ دٛوْ مِنْ غٛعٛ؞»‏</verse>
				<verse number="31">سٜيْ يَحُودَنْکٛعٜنْ ڤُطِّتِ کٛشِّ کَاپٜ نغَمْ کُبٛومٛ مبَرَمٛ؞</verse>
				<verse number="32">يٜىٰسُ وِعِٻٜ، ‏«‏مِ حٛلِّيعٛنْ کُوطٜ بٛطّٜ طُطّٜ طٜ ݧَاکٛ مٛ دٛوْ حٛکِّيَمْ مِ وَطَ؞ نغَمْ نغَلٜ ندٜرْ مَاجٜ نغِطّٛنْ حُبٛرَاکِيَمْ کَاپٜ؟»‏</verse>
				<verse number="33">ٻٜ مبِعِ يٜىٰسُ، ‏«‏نَاع نغَمْ کُوطٜ بٛطّٜ طٜ نغَطُطَا مِنْ کُبٛتٛمَا، اَمَّا نغَمْ حُطُکِ اَللَّه؞ نغَمْ اَنْ اَ نٜطّٛ تَنْ، اَمَّا اَ وَرْتِرَ حٛورٜ مَاطَ اَللَّه؞»‏</verse>
				<verse number="34">يٜىٰسُ وِعِٻٜ، ‏«‏نَاع طُمْ وِنْدَامَ ندٜرْ اَتَّوْرَ مٛوطٛنْ، ‏‹‏مِ وِعِيعٛنْ، اٛنٛنْ اٛنْ اَلَّاجِ؟›‏</verse>
				<verse number="35">دٜفْتٜرٜ شٜنِيندٜ طُمْ غٛونغَ حَا اَبَدَا، ندٜنْ اَللَّه نٛدِّرِي نَنْٻٜ وٛلْدٜ مُوطُمْ اَلَّاجِ، يِمْٻٜ کٛکَّاٻٜ وٛلْدٜ مَاکٛ؞</verse>
				<verse number="36">تٛ طُمْ نٛنْ، مِنْ مٛ ݧَاکٛ مٛ دٛوْ سُٻِ نغَمْ کُوغَلْ مَاکٛ لِلٛيِيَمْ ندٜرْ دُونِيَارُ، مِ حُطِي اَللَّه وٛنْ طٛنْ ندٜ مبِيمِ، ‏‹‏مِنْ مِ ٻِطّٛ اَللَّه؟›‏</verse>
				<verse number="37">تٛ نَاع کُوطٜ ݧَاکٛ اَمْ نغَطَيْمِ، تٛع اٛنْ کٛولَيَمْ؞</verse>
				<verse number="38">اَمَّا تٛ اٜ مِ وَطَ کُوطٜ مَاکٛ، کٛو تٛ اٛنْ کٛولَاکِيَمْ، کٛولٜىٰ کُوطٜ طٜنْ، نغَمْ اَنْدٛنْ ڤَامٛنْ ݧَاکٛ مٛ دٛوْ اٜ ندٜرْ اَمْ، مِنْ مَا اٜ مِ ندٜرْ مَاکٛ؞»‏</verse>
				<verse number="39">ٻٜ ڤُطِّتِ ٻٜ ندَرْوِ نَنْغُکِمٛ، اَمَّا اٛ وُرْتِي جُوطٜ مَٻّٜ اٛ دَطِ؞</verse>
				<verse number="40">سٜيْ يٜىٰسُ دِلِّ حُولِ شَانغٛلْ اُرْدُنْ، وِغٜىٰرٜ تٛ يَحَيَ وَطَيْنٛ بَڤْتِسْمَ، اٛ جٛوطِي طٛنْ؞</verse>
				<verse number="41">يِمْٻٜ طُطْٻٜ نغَرِ تٛ مَاکٛ، اٜ ٻٜ مبِعَ، ‏«‏يَحَيَ وَطَايِ غٛطُّمْ کَيْطِنِيطُمْ، اَمَّا کٛو طُمٜ طُمْ اٛ وِعِ دٛوْ نٜطّٛ اٛعٛ طُمْ غٛونغَ؞»‏</verse>
				<verse number="42">يِمْٻٜ طُطْٻٜ کٛولِي يٜىٰسُ طٛنْ؞</verse>
			</chapter>
			<chapter number="11">
				<verse number="1">غٛطّٛ نٜطّٛ بِعٜتٜىٰطٛ لِعَاجَرُ شِيَ نجَمُ نَنْغِمٛ؞ غَرِيرِ بٜتَنِ اٛ جٛوطٛتٛو، غَرِيرِ ندِ مَرْيَامَ اٜ مَوْنِرَاوٛ مُوطُمْ مَرْتَ نجٛوطٛتٛو؞</verse>
				<verse number="2">مَرْيَامَ اٛعٛ، کَنْکٛ وَيْلَنِ کٛيْطٜ يٜىٰسُ نٜبَّمْ اُرٛوجَمْ اٛ مٛيْتِرِطٜ غَاسَ حٛورٜ مَاکٛ؞ لِعَاجَرُ مٛ يَمْطَا اٛنْ، اٛ سَکِرَاوٛ مَاکٛ؞</verse>
				<verse number="3">سٜيْ مَرْيَامَ اٜ سَکِرَاوٛ مُوطُمْ مَرْتَ ٻٜ لِلَنِ يٜىٰسُ ٻٜ مبِعِ، ‏«‏مٛودِبّٛ، حِغٛ مَاطَ مٛ نغِطَّا يَمْطَا؞»‏</verse>
				<verse number="4">اَمَّا ندٜ يٜىٰسُ نَنِ نٛنْ، اٛ وِعِ، ‏«‏طُعُمْ ݧَوُ طُمْ نَنْغُ لِعَاجَرُ نَاع نغَمْ اٛ مَايَ، اٛ ݧَوُ نغَمْ طُمْ تٜدِّنَ اَللَّه، طُمْ وَرْتَ لَاوٛلْ نٛ ٻِطّٛ اَللَّه تٜدِّنِرْتٜىٰ؞»‏</verse>
				<verse number="5">يٜىٰسُ اٜ يِطِ مَرْتَ اٜ مَرْيَامَ اٜ لِعَاجَرُ؞</verse>
				<verse number="6">فُو اٜ نٛنْ ندٜ اٛ نَنِ لِعَاجَرُ يَمْطَا، سٜيْ اٛ ٻٜيْدِ وَطُکِ بَلْطٜ طِطِ تٛ اٛ وٛنِ؞</verse>
				<verse number="7">غَطَ مَاجُمْ اٛ وِعِ تٛکُّٻٜمٛ، ‏«‏اٜنْ شٛعّٛ لٜيْدِ يَحُودِيَ؞»‏</verse>
				<verse number="8">تٛکُّٻٜمٛ مبِعِمٛ، ‏«‏مٛودِبّٛ، نَاع کٛ نٜىٰٻِ يَحُودَنْکٛعٜنْ اٜ نغِطُنٛو حُبٛرَاکِمَ کَاپٜ مبَرُمَا، فُو اٜ نٛنْ اَ يِطِ سٛعَّاکِ تٛنْ؟»‏</verse>
				<verse number="9">يٜىٰسُ وِعِٻٜ، ‏«‏نَاع ݧَلْندٜ غٛعٛ اٜ وٛودِ اَوَاجِ سَڤّٛ اٜ طِطِ؟ کٛو مٛيٜ جَحٛووٛ ݧَلَوْمَ فٜغَّتَاکٛ نغَمْ اٜ مٛ يِعِرَ جَيْنغٛلْ دُونِيَارُ ندُعُ؞</verse>
				<verse number="10">اَمَّا فُو جَحٛووٛ ندٜرْ ݧِوْرٜ اٛ فٜغّٛتٛ، نغَمْ اٛ وَلَا جَيْنغٛلْ ندٜرْ مَاکٛ؞»‏</verse>
				<verse number="11">غَطَ يٜىٰسُ وِعِي نٛنْ، سٜيْ اٛ ٻٜيْدِ وِيکِ، ‏«‏حِغٛ مٜىٰطٜنْ لِعَاجَرُ طَانَکٜ، اَمَّا مِ يَحَيْ مِ فِنْدِنَمٛ؞»‏</verse>
				<verse number="12">تٛکُّٻٜمٛ مبِعِمٛ، ‏«‏مٛودِبّٛ، تٛ نِ اٛ طَانِ، اٛ يَمْطِتَيْ؞»‏</verse>
				<verse number="13">کٛ يٜىٰسُ وِعَتَ وٛنِ لِعَاجَرُ مَايِي، اَمَّا کَمْٻٜ اٜ ٻٜ ݧُمَ کٛ يٜىٰسُ وِعَتَ وٛنِ اٜ مٛ طَانِي نغَمْ اٛ سِوْتٛو؞</verse>
				<verse number="14">سٜيْ يٜىٰسُ وِعِٻٜ اٜ نجَيْرِ، ‏«‏لِعَاجَرُ مَايِي؞</verse>
				<verse number="15">اَمَّا مِ نَنِي بٜلْطُمْ مِ وَلَا تٛنْ، نغَمْ کٛولٛوطٛنْيَمْ؞ اَمَّا اٜنْ نجَحُ تٛ مَاکٛ؞»‏</verse>
				<verse number="16">سٜيْ تٛومَ بِعٜتٜىٰطٛ شِوْتَاطٛ وِعِ تٛکُّٻٜ يٜىٰسُ حٛرِيٻٜ، ‏«‏اٜنْ نجَحُ اٜنٜنْ مَا نغَمْ مَيْدٜنْ اٜ مَاکٛ؞»‏</verse>
				<verse number="17">ندٜ يٜىٰسُ يٛتِّي تَوِ طُمْ يَادَکٜ طُمْ اُوِي لِعَاجَرُ بَلْطٜ نَيِ پَٻِّيطٜ؞</verse>
				<verse number="18">حَکُّندٜ بٜتَنِ اٜ اُرُشَلِيمَ حٜوْتَايِ مِلْ طِطِ؞</verse>
				<verse number="19">يَحُودَنْکٛعٜنْ طُطْٻٜ نغَرِ تٛ مَرْتَ اٜ مَرْيَامَ نغَمْ ٻٜ مبَلْتِنَنَٻٜ ٻٜرْطٜ دٛوْ مَيْدٜ سَکِرَاوٛ مَٻّٜ؞</verse>
				<verse number="20">ندٜ مَرْتَ نَنِ يٜىٰسُ اٜ وَرَ، اٛ يَحِ نغَمْ اٛ تَٻّٛيٛومٛ، مَرْيَامَ بٛو جٛوطِي تٛ وُرٛ؞</verse>
				<verse number="21">مَرْتَ تَٻِّي يٜىٰسُ وِعِمٛ، ‏«‏مٛودِبّٛ، دَا اَ طٛنّٛ طٛعٛ، دَا سَکِرَاوٛ اَمْ مَايَايِ؞</verse>
				<verse number="22">اَمَّا اٜ مِ اَنْدِ کٛو جٛونِ فُو کٛ تٛرِطَا اَللَّه اٛ حٛکّٜتٜطُمْ؞»‏</verse>
				<verse number="23">يٜىٰسُ وِعِمٛ، ‏«‏سَکِرَاوٛ مَاطَ اُمّٛتٛ کَدِنْ؞»‏</verse>
				<verse number="24">مَرْتَ وِعِمٛ، ‏«‏اٜ مِ اَنْدِ اٛ اُمّٛتٛ ݧَلْندٜ جَانغٛ ݧَلْندٜ ندٜ مَيْٻٜ اُمّٛتٛو؞»‏</verse>
				<verse number="25">يٜىٰسُ وِعِمٛ، ‏«‏مِنْ وٛنِ اُمِّنَيْطٛ مَيْٻٜ، مِنْ وٛنِ کٛکَّيْطٛ يٛنْکِ؞ کٛو مٛيٜ کٛولِيطٛيَمْ، کٛو اٛ مَايِي، اٛ فُطِّتَيْ اٛ وَطَ يٛنْکِ؞</verse>
				<verse number="26">کٛو مٛيٜ غٛودُطٛ يٛنْکِ کٛولِيطٛيَمْ، تٛ اٛ مَايِي اٛ حَلْکَتَا؞ اَ جَٻِي کٛ مبِيمِ؟»‏</verse>
				<verse number="27">مَرْتَ وِعِمٛ، ‏«‏اٜىٰ، مٛودِبّٛ، مِ جَٻِي اَنْ وٛنِ اَلْمَسِيحُ، ٻِطّٛ اَللَّه، مٛ طُمْ وِعِ وَرَيْ ندٜرْ دُونِيَارُ؞»‏</verse>
				<verse number="28">غَطَ مَرْتَ وِعِي نٛنْ، اٛ يَحِ اٛ نٛدِّ مِݧِرَاوٛ مَاکٛ مَرْيَامَ ٻٜ کَکِّتِ اٛ وِعِمٛ، ‏«‏مٛودِبّٛ اٜ طٛعٛ اٜ مٛ يِطِ يِيکِمَ؞»‏</verse>
				<verse number="29">ندٜ مَرْيَامَ نَنِ نٛنْ، اُمِّي ندٜرْ يَوْطَارٜ يَحِ تٛ يٜىٰسُ؞</verse>
				<verse number="30">يٜىٰسُ بٛو يٛتَّاکِ غَرِيرِ بٜتَنِ تَوْ، اَمَّا اٜ مٛ طٛنْ اٜ وِغٜىٰرٜ تٛ مَرْتَ تَوِمٛ؞</verse>
				<verse number="31">يَحُودَنْکٛعٜنْ غٛنْدُٻٜ اٜ مَرْيَامَ ندٜرْ وُرٛ نغَمْ حِنُّکِ، ندٜ ٻٜ نغِعِ مَرْيَامَ اُمَّکٜ جَوْطُمْ وُرْتَکٜ، سٜيْ ٻٜ تٛکِّمٛ، اٜ ٻٜ کَمّٛو اٛ يَحَيْ يٜنَاندٜ اٛ وٛيَ تٛنْ؞</verse>
				<verse number="32">ندٜ مَرْيَامَ يٛتِّي تٛ يٜىٰسُ وٛنِ يِعِمٛ، دِشِّ، وِعِمٛ، ‏«‏مٛودِبّٛ، دَا اَ طٛعٛ، دَا سَکِرَاوٛ اَمْ مَايَايِ؞»‏</verse>
				<verse number="33">ندٜ يٜىٰسُ يِعِ اٜ مٛ وٛيَ حَوْتِ اٜ يَحُودَنْکٛعٜنْ غَرْدُٻٜ اٜ مَاکٛ، سٜيْ ٻٜرْندٜ مَاکٛ اُمِّي نَاع سٜطَّ اٛ وَنِّي؞</verse>
				<verse number="34">اٛ وِعِ، ‏«‏تٛيٜ اُوُطٛنْمٛ؟»‏ ٻٜ مبِعِمٛ، ‏«‏مٛودِبّٛ، وٛرٛيْ، نغِعَ؞»‏</verse>
				<verse number="35">سٜيْ يٜىٰسُ وٛيِ؞</verse>
				<verse number="36">يَحُودَنْکٛعٜنْ ٻٜنْ مبِعِ، ‏«‏رَا نٛ اٛ يِطِرِمٛ!‏»‏</verse>
				<verse number="37">اَمَّا وٛٻّٜ مبِعِ، ‏«‏اٛ وُمْتِنِي بُمْطٛ؞ تٛو، طُمٜ حَطِمٛ وَطُکِ غٛطُّمْ کَطَيْطُمْ نٜطّٛ اٛعٛ مَايُکِ؟»‏</verse>
				<verse number="38">يٜىٰسُ فُطِّتِ وَنِّ نَاع سٜطَّ، اٛ يَحِ يٜنَاندٜ ندٜنْ؞ يٜنَاندٜ ندٜنْ بٛو طُمْ لُورٛ حَيْرٜ، حٛنْدُکٛ مَيْرٜ اٜ مَٻِّرَا کَاپَ؞</verse>
				<verse number="39">يٜىٰسُ وِعِ، ‏«‏اِتّٜىٰ کَاپَ نغَنْ؞»‏ مَرْتَ مَوْنِرَاوٛ مَيْطٛ اٛنْ وِعِ يٜىٰسُ، ‏«‏مٛودِبّٛ، جٛونِ اٜ وٛودِ لُمْنغٛلْ کَلُّنغٛلْ، نغَمْ اٛ وَطِي بَلْطٜ نَيِ دَغَ اٛ مَايِ؞»‏</verse>
				<verse number="40">سٜيْ يٜىٰسُ وِعِمٛ، ‏«‏نَاع مِ وِعِيمَ تَا حٛولَکٜيَمْ، اَ يِعَيْ تٜدُّنغَلْ اَللَّه؟»‏</verse>
				<verse number="41">سٜيْ ٻٜ اِتِّ کَاپَ نغَنْ دَغَ دَمُّغَلْ يٜنَاندٜ ندٜنْ؞ سٜيْ يٜىٰسُ رَارِ دٛوْ وِعِ، ‏«‏ݧَاکٛ مٛ دٛوْ، مِ يٜتِّيمَ نغَمْ اَ نَنِي دٛعَارٜ اَمْ؞</verse>
				<verse number="42">اٜ مِ اَنْدِ اَ نَنَ دٛعَارٜ اَمْ کٛو ندٜيٜ، اَمَّا مِ وِعُ نٛنْ نغَمْ ٻٜيْدَارِ يِمْٻٜ غٛنْٻٜ طٛعٛ، نغَمْ ٻٜ نجَٻَ اَنْ لِلٛيِيَمْ؞»‏</verse>
				<verse number="43">غَطَ اٛ وِعِي نٛنْ، اٛ نٛدِّ اٜ سٜمْبٜ، ‏«‏لِعَاجَرُ، وُرْتٛيَ!‏»‏</verse>
				<verse number="44">سٜيْ مَيْطٛ اٛنْ وُرْتٛيِي دَغَ ندٜرْ يٜنَاندٜ ندٜنْ، ٻَنْدُ مَاکٛ اٜ تَارِرَا وُدٜرٜ، جُوطٜ مَاکٛ اٜ کٛيْطٜ مَاکٛ اٜ کَٻِّرَا لٜفِ، يٜىٰسٛ مَاکٛ بٛو اٜ تَارِرَا لٜفٛلْ فٜىٰرٜ؞ يٜىٰسُ وِعِٻٜ، ‏«‏تَارْتٜىٰمٛ، اَلٛنْمٛ اٛ دِلَّ؞»‏</verse>
				<verse number="45">طُطْٻٜ ندٜرْ يَحُودَنْکٛعٜنْ غَرْدُٻٜ اٜ مَرْيَامَ غِعُٻٜ کٛ يٜىٰسُ وَطِ، ٻٜ کٛولِيمٛ؞</verse>
				<verse number="46">اَمَّا وٛٻّٜ مَٻّٜ نجَحِ تٛ فَارِسَنْکٛعٜنْ مبِعِٻٜ کٛ يٜىٰسُ وَطِ؞</verse>
				<verse number="47">نغَمْ نٛنْ، مَوْٻٜ اَرْدِيٻٜ دِينَ اٜ فَارِسَنْکٛعٜنْ ٻٜ نٛدِّ کَوْتَلْ مَوْٻٜ، ٻٜ مبِعِ، ‏«‏طُمٜ نغَطٜتٜنْ؟ نٜطّٛ اٛعٛ اٜ وَطَ کُوطٜ کَيْطِنِيطٜ طُطّٜ؞</verse>
				<verse number="48">تٛ اٜنْ اَلِيمٛ اٛ ݧَمْرِي يٜىٰسٛ اٜ وَطُکِ طُعُمْ، کٛو مٛيٜ حٛولٛتٛمٛ، ندٜنْ رٛومَنْکٛعٜنْ نغَرَيْ تٜىٰتَ وُرٛ شٜنِينغٛ مٜىٰطٜنْ اٜ لٜيْدِ مٜىٰطٜنْ؞»‏</verse>
				<verse number="49">اَمَّا غٛعٛتٛ مَٻّٜ بِعٜتٜىٰطٛ کَيَافَ مَوْطٛ مَوْٻٜ اَرْدِيٻٜ دِينَ اٜ طُمْ طٛنْ ندُنْغُ وِعِٻٜ، ‏«‏وَلَا کٛ اَنْدُطٛنْ!‏</verse>
				<verse number="50">اٛنْ اَنْدَا طُمْ ٻُرَنِيعٛنْ نٜطّٛ غٛعٛتٛ مَايَ نغَمْ کٛو مٛيٜ دٛوْ لٜݧٛلْ يَحُودَنْکٛعٜنْ فُو حَلْکَ؞»‏</verse>
				<verse number="51">حَالَ کَعَ کَ کَيَافَ وِعِ نَاع طُمْ ݧُمٛ مَاکٛ، اَمَّا ندٜ کَنْکٛ وٛنِ مَوْطٛ مَوْٻٜ اَرْدِيٻٜ دِينَ اٜ طُمْ طٛنْ ندُنْغُ اٛ وَطِ اَنَّبَاکُ وِيکِ يٜىٰسُ مَايَيْ نغَمْ لٜݧٛلْ يَحُودَنْکٛعٜنْ؞</verse>
				<verse number="52">اٛ مَايَيْ نَاع نغَمْ يَحُودَنْکٛعٜنْ تَنْ، اَمَّا حَا اٜ يِمْٻٜ اَللَّه شَنْکِتِيٻٜ ندٜرْ غٛطّٜ لٜيْطٜ، اٛ حَوْرِتَٻٜ اٛ وَرْتِرَٻٜ غٛعٛ؞</verse>
				<verse number="53">دَغَ ندٜنْ طٛنْ ݧَلْندٜ ٻٜ ندَرْوِ وَرْکِ يٜىٰسُ؞</verse>
				<verse number="54">نغَمْ نٛنْ يٜىٰسُ اَلِ يِيلَاکِ ندٜرْ يَحُودَنْکٛعٜنْ اٜ نجَيْرِ؞ اَمَّا اٛ اَلِ طٛنْ اٛ يَحِ وٛنْدٜ وِغٜىٰرٜ حَادٜ کَرٜ اٛ نَتِّ وٛنْدِ غَرِيرِ بِعٜتٜىٰندِ اِفِرَايِمْ، اٛ جٛوطِي طٛنْ، کَنْکٛ اٜ تٛکُّٻٜمٛ؞</verse>
				<verse number="55">ندٜ حُمْتٛ سَکِّنْکِ نغٛ يَحُودَنْکٛعٜنْ ٻَدِي، يِمْٻٜ طُطْٻٜ جٛوطٛتٛوٻٜ ندٜرْ نغَرِحٛيْ لَدّٜ ٻٜ ندِلِّ اُرُشَلِيمَ نغَمْ ٻٜ لَاٻِنَ کٛعٜ مَٻّٜ کٛ حُمْتٛ نغٛنْ؞</verse>
				<verse number="56">ٻٜ نغَطِ کَ طَٻُّتُکِ يٜىٰسُ؞ ندٜ ٻٜ کَوْرِتِ ندٜرْ وُرٛ شٜنِينغٛ، ٻٜ نغَطِ کَ پَمْپَمْتِرْکِ اٜ ٻٜ مبِعَ، ‏«‏طُمٜ نغِيطٛنْ؟ اٛ وَرَيْ حُمْتٛ نغٛعٛ بٛو؟»‏</verse>
				<verse number="57">مَوْٻٜ اَرْدِيٻٜ دِينَ اٜ فَارِسَنْکٛعٜنْ ٻٜ نجَادَکٜ ٻٜ مبِعِي فُو اَنْدُطٛ تٛ يٜىٰسُ وٛنِ، اٛ اَنْدِنَٻٜ نغَمْ ٻٜ نَنْغَمٛ؞</verse>
			</chapter>
			<chapter number="12">
				<verse number="1">بَلْطٜ جٛوٜىٰغٛعٛ کٛ حُمْتٛ سَکِّنْکِ وَطَ، يٜىٰسُ وَرِ بٜتَنِ تٛ لِعَاجَرُ جٛوطٛتٛو، مٛ اٛ اُمِّنِ دَغَ مَيْدٜ؞</verse>
				<verse number="2">تٛنْ طُمْ جٛنْغَنِ يٜىٰسُ حِرَاندٜ؞ مَرْتَ وٛنِ غٜىٰدُطٛ ݧَمْندُ ندُنْ؞ لِعَاجَرُ بٛو اٛ غٛعٛتٛ ندٜرْ جٛوطِيٻٜ اٜ ݧَمْندَ اٜ يٜىٰسُ؞</verse>
				<verse number="3">مَرْيَامَ حٛشِّ جٛلّٛيٜلْ نٜبَّمْ اُرٛوجَمْ طَمْ طُمْ وَطِرِ نَرْدِ غٛودُطَمْ شٜىٰدٜ، اٛ وَيْلِطَمْ دٛوْ کٛيْطٜ يٜىٰسُ، اٛ مٛيْتِرِطٜ غَاسَ حٛورٜ مَاکٛ؞ وُرٛ نغٛنْ حٜىٰوِ اُرْنغٛلْ نٜبَّمْ طَمْ؞</verse>
				<verse number="4">اَمَّا يَحُودَ اِسْکَرِيٛوتِ، غٛعٛتٛ ندٜرْ تٛکُّٻٜمٛ، کٛکِّتِرَيْطٛمٛ، وِعِ،</verse>
				<verse number="5">‏«‏نغَمْ طُمٜ طُمْ سٛورَايِ نٜبَّمْ طَعَمْ طُمْ حٛکَّ ٻٜ نغَلَنَا شٜىٰدٜ طٜنْ؟ شٜىٰدٜ مَاجَمْ کٜوْتَيْ شٜىٰدٜ طٜ طُمْ يٛٻَتَ کُوٛووٛ حِتَاندٜ غٛعٛ؞»‏</verse>
				<verse number="6">اٛ وِعُ نٛنْ نَاع نغَمْ اٜ مٛ وَنِّدِ اٜ ٻٜ نغَلَنَا، اَمَّا نغَمْ اٛ غُجّٛ؞ کَنْکٛ وٛنِ دٜسٛووٛ شٜىٰدٜ مَٻّٜ، اٛ بٛو وٛووِ اِتُّکِ شٜىٰدٜ طٜنْ اٜ مٛ حُوتِرَطٜ نغَمْ حٛورٜ مَاکٛ؞</verse>
				<verse number="7">يٜىٰسُ وِعِ، ‏«‏اَلُ دٜبّٛ اٛعٛ؞ اٛ رٜسُطَمْ نغَمْ ݧَلْندٜ ندٜ اُوٜتٜىٰمِ؞</verse>
				<verse number="8">کٛو ندٜيٜ اٛنْ نغٛنْدِ اٜ ٻٜ نغَلَنَا ندٜرْ مٛوطٛنْ، اَمَّا مِنْ، شَرٜلْ اٜ وَرَ نغٜلْ اَلَيْمِعٛنْ؞»‏</verse>
				<verse number="9">ندٜ يَحُودَنْکٛعٜنْ طُطْٻٜ نَنِ حَبَرُ يٜىٰسُ اٜ تٛنْ بٜتَنِ، سٜيْ ٻٜ نجَحِ، نَاع نغَمْ يٜىٰسُ تَنْ، اَمَّا نغَمْ ٻٜ نغِعَ لِعَاجَرُ، مٛ اٛ اُمِّنِ دَغَ مَيْدٜ؞</verse>
				<verse number="10">نغَمْ نٛنْ، مَوْٻٜ اَرْدِيٻٜ دِينَ کَٻِّ وَرْکِ لِعَاجَرُ کَنُمْ مَا،</verse>
				<verse number="11">ندٜ نغَمْ مَاکٛ يَحُودَنْکٛعٜنْ طُطْٻٜ اٜ اَلَ دِينَ مَٻّٜ اٜ کٛولٛو يٜىٰسُ؞</verse>
				<verse number="12">ندٜ فِنِ، يِمْٻٜ طُطْٻٜ غَرْٻٜ حُمْتٛ نغٛنْ نَنِ حَبَرُ يٜىٰسُ اٜ دٛوْ لَاوٛلْ وَرْکِ اُرُشَلِيمَ؞</verse>
				<verse number="13">نغَمْ نٛنْ ٻٜ کٛشِّ لِشٜ دَبِينٛوجٜ ٻٜ مبُرْتِي نغَمْ تَٻّٛيَاکِمٛ، اٜ ٻٜ مبِعَ اٜ سٜمْبٜ، ‏«‏حٛسَانَ!‏ اٛ بَرْکِطِنَاطٛ اٛنْ طٛنْ غَرٛيْطٛ ندٜرْ اِنْدٜ جٛومِرَاوٛ؞ اٛ بَرْکِطِنَاطٛ لَامِيطٛ اِسْرَاعِيلَ!‏»‏</verse>
				<verse number="14">يٜىٰسُ بٛو حٜٻِ مبَبَّ مٛلَ وَطِّينغَ، نٛنْ نٛ طُمْ وِنْدِرَا،</verse>
				<verse number="15">‏«‏تَاع حُلُ، غَرِيرِ سِحِيٛونَ؞ رَا لَامِيطٛ مَاطَ اٜ وَرَ دٛوْ مبَبَّ مٛلَ؞»‏</verse>
				<verse number="16">اَرَنْدٜ تٛکُّٻٜمٛ ڤَامَايِ طُعُمْ، اَمَّا غَطَ يٜىٰسُ تٜدِّنَامَ، سٜيْ ٻٜ شِفْتٛرِ طُعُمْ طُمْ وِنْدَا دٛوْ مَاکٛ طُمْ بٛو وَطَنِيمٛطُمْ؞</verse>
				<verse number="17">غٛنْدُنٛوٻٜ اٜ مَاکٛ شَرٜلْ نغٜلْ اٛ نٛدِّ لِعَاجَرُ دَغَ ندٜرْ يٜنَاندٜ اٛ اُمِّنِمٛ دَغَ مَيْدٜ، ٻٜ ݧَمْرِ يٜىٰسٛ اٜ وِيکِ کٛ وَطِ؞</verse>
				<verse number="18">يِمْٻٜ طُطْٻٜ نجَحِ تَٻّٛيٛومٛ نغَمْ ٻٜ نَنِي حَبَرُ اٛ وَطِي طُعُمْ فِي کَيْطِنِيطُمْ؞</verse>
				<verse number="19">سٜيْ فَارِسَنْکٛعٜنْ مبِعِ حَکُّندٜ مَٻّٜ، ‏«‏نغِعٜىٰ، وَلَا کٛ مبَاوٜتٜنْ وَطُکِ، نغَمْ دُونِيَارُ فُو تٛکِّيمٛ؞»‏</verse>
				<verse number="20">اٜ وٛودِ وٛٻّٜ حٜلٜنَنْکٛعٜنْ ندٜرْ جَاٻٜ اُرُشَلِيمَ نغَمْ مَوْنِنْکِ اَللَّه شَرٜلْ حُمْتٛ سَکِّنْکِ؞</verse>
				<verse number="21">ٻٜ نجَحِ تٛ فِلِبُسْ پِوٛيْطٛ بٜتَسَيْدَ ندٜرْ لٜيْدِ غَلِيلِ، ٻٜ مبِعِمٛ، ‏«‏مٛودِبّٛ، اٜ مِنْ نغِطِ يِيکِ يٜىٰسُ؞»‏</verse>
				<verse number="22">فِلِبُسْ يَحِ وِعِکَ اَنْدِرَاوُسْ ٻٜ کَوْتِ ٻٜ نجَحِ ٻٜ مبِعِکَ يٜىٰسُ؞</verse>
				<verse number="23">يٜىٰسُ وِعِٻٜ، ‏«‏شَرٜلْ وَرِي نغٜلْ ٻِي نٜطّٛ تٜدِّنْتٜىٰ؞</verse>
				<verse number="24">اٜ مِ وِعَعٛنْ غٛونغَ، تٛ نَاع غَبّٜلْ اَلْکَمَارِ يَنِ تٛ لٜيْدِ وَاتِ، نغٜلْ جٛوطٛتٛ کَنْغٜلْ تَنْ؞ اَمَّا تٛ نغٜلْ وَاتِي، نغٜلْ رِمَيْ غَبّٜ طُطّٜ؞</verse>
				<verse number="25">فُو غِطّٛ يٛنْکِ مُوطُمْ دُلَّيْکِ، ندٜنْ کٛو مٛيٜ غَݧُطٛ يٛنْکِ مُوطُمْ ندٜرْ دُونِيَارُ ندُعُ اٛ حٜٻَيْ يٛنْکِ کِ رٜعَتَا؞</verse>
				<verse number="26">فُو کُوَنٛووٛيَمْ دٛولٜ تٛکَّيَمْ؞ ندٜنْ تٛ نغٛنْمِ، تٛنْ کُوَنٛووٛيَمْ وٛنَتَ، کَنْکٛ مَا؞ کٛو مٛيٜ کُوَنَيْطٛيَمْ، ݧَاکٛ اَمْ حٛکَّيْمٛ مَنْغُ؞»‏</verse>
				<verse number="27">يٜىٰسُ ݧَمْرِ يٜىٰسٛ اٜ وِيکِ، ‏«‏جٛونِ ٻٜرْندٜ اَمْ وَنِّي؞ طُمٜ مبِعَيْمِ؟ مِ وِعَ، ‏‹‏ݧَاکٛ اَمْ، حِسْنَمْ دَغَ شَرٜلْ نغٜعٜلْ؟›‏ نَاع نٛنْ، نغَمْ کَنْجُمْ وَطِ نغَرْمِ شَرٜلْ نغٜعٜلْ؞</verse>
				<verse number="28">يَا ݧَاکٛ اَمْ، تٜدِّنْ اِنْدٜ مَاطَ!‏»‏ سٜيْ حٛنٛنْدٜ پِوٛيِ دَغَ دٛوْ وِعِ، ‏«‏مِ تٜدِّنِيندٜ، مِ فُطِّتَيْ مِ تٜدِّنَندٜ؞»‏</verse>
				<verse number="29">يِمْٻٜ طُطْٻٜ غٛنْٻٜ طٛنْ نَنِي حٛنٛنْدٜ ندٜنْ؞ وٛٻّٜ مبِعِ طُمْ رِغَّانغٛ، ندٜنْ وٛٻّٜ بٛو مبِعِ، ‏«‏مَلَاعِکَاجٛ مٜتَنِمٛ؞»‏</verse>
				<verse number="30">اَمَّا يٜىٰسُ وِعِٻٜ، ‏«‏حٛنٛنْدٜ ندٜعٜ وَرٛيِ نغَمْ ٻٜيْدَارِ مٛوطٛنْ، نَاع نغَمْ ٻٜيْدَارِ اَمْ؞</verse>
				<verse number="31">جٛونِ وٛنِ شَرٜلْ نغٜلْ طُمْ وَطَنْتَ يِمْٻٜ دُونِيَارُ ندُعُ کِيتَ؞ جٛونِ طُمْ رِيوَيْ لَامِيطٛ دُونِيَارُ ندُعُ؞</verse>
				<verse number="32">اَمَّا مِنْ، تٛ مِ پٜفْتَامَ دٛوْ غَافَانغَلْ، مِ فٛوطَيْ کٛو مٛيٜ تٛ اَمْ؞»‏</verse>
				<verse number="33">اٛ وِعُ نٛنْ نغَمْ اٛ حٛلَّ اِرِ مَيْدٜ ندٜ اٛ مَايَتَ؞</verse>
				<verse number="34">سٜيْ يِمْٻٜ حَوْرُتُٻٜ ٻٜنْ نٛوتِي مبِعِمٛ، ‏«‏اَتَّوْرَ اَلْمَسِيحُ جٛوطٛتٛ حَا اَبَدَا؞ نٛ وَطَتَ مبِعَا دٛولٜ طُمْ پٜفْتَ ٻِي نٜطّٛ دٛوْ؟ طُمْ مٛيٜ مَا نٜىٰ وٛنِ اٛعٛ ٻِي نٜطّٛ؟»‏</verse>
				<verse number="35">يٜىٰسُ وِعِٻٜ، ‏«‏جَيْنغٛلْ اٜ وٛنْدِ اٜ مٛوطٛنْ نغَمْ شَرٜلْ سٜطَّ؞ نغَطٜىٰ کَ يَادُ شَرٜلْ نغٜلْ غٛودُطٛنْ جَيْنغٛلْ، نغَمْ تٛع ݧِوْرٜ وَرَ سُدَّعٛنْ؞ فُو جَحٛووٛ ندٜرْ ݧِوْرٜ اَنْدَا تٛ يَحَتَ؞</verse>
				<verse number="36">نغٜعٜلْ شَرٜلْ نغٜلْ نغٛنْدُطٛنْ اٜ جَيْنغٛلْ، کٛولٜىٰ جَيْنغٛلْ نغٛلْ، نغَمْ نغَرْتٛنْ ٻِٻّٜ جَيْنغٛلْ؞»‏ ندٜ يٜىٰسُ وِعِ نٛنْ، سٜيْ اٛ دِلِّ اٛ سُوطِ حٛورٜ مَاکٛ دَغَ مَٻّٜ؞</verse>
				<verse number="37">کٛو ندٜ يٜىٰسُ وَطِي کٛ حَيْطِنِ طُطُّمْ يٜىٰسٛ مَٻّٜ، فُو اٜ نٛنْ ٻٜ کٛولَاکِمٛ؞</verse>
				<verse number="38">طُعُمْ وَطِ نغَمْ طُمْ حٜبِّنَ کٛ اَنَّبِ اِشَايَ وِعِ، ‏«‏جٛومِرَاوٛ، مٛيٜ جَٻِ کٛ مبِيطٜنْ؟ مٛيٜ جٛومِرَاوٛ وَنْغِنَنِ بَوْطٜ مُوطُمْ؟»‏</verse>
				<verse number="39">کَنْجُمْ وَطِ ٻٜ کٛولَاکِمٛ، نغَمْ اَنَّبِ اِشَايَ وِعِ طٛنْمَا اَللَّه وِعِ،</verse>
				<verse number="40">‏«‏مِ وُمْنِي غِتٜ مَٻّٜ مِ سَاتِنِي ٻٜرْطٜ مَٻّٜ، نغَمْ تٛع ٻٜ نغِعَ اٜ غِتٜ مَٻّٜ، ٻٜ ڤَامَ ندٜرْ ٻٜرْطٜ مَٻّٜ، ٻٜ شٛعّٛو تٛ اَمْ، مِ يَمْطِتِنَ ٻٜرْطٜ مَٻّٜ؞»‏</verse>
				<verse number="41">اَنَّبِ اِشَايَ وِعُ طُعُمْ نغَمْ ندٜنّٛ اٛ يِعِي تٜدُّنغَلْ يٜىٰسُ، طٛنْمَا اٛ مٜتِي دٛوْ مَاکٛ؞</verse>
				<verse number="42">فُو اٜ نٛنْ، کٛو ندٜرْ اَرْدِيٻٜ، طُطْٻٜ کٛولِي يٜىٰسُ؞ اَمَّا نغَمْ فَارِسَنْکٛعٜنْ ٻٜ مبِعَايِکَ اٜ نجَيْرِ نغَمْ اٜ ٻٜ کُلَ طُمْ رِيوَٻٜ دَغَ لٜݧٛلْ؞</verse>
				<verse number="43">نغَمْ ٻٜ ٻُرِي يِطُکِ يِمْٻٜ مَنَٻٜ اٜ دٛوْ اَللَّه مَنَٻٜ؞</verse>
				<verse number="44">سٜيْ يٜىٰسُ وِعِ اٜ سٜمْبٜ، ‏«‏فُو کٛولِيطٛيَمْ، نَاع مِنْ تَنْ اٛ حٛولِي، اَمَّا فُو اٜ اٛنْ طٛنْ لِلٛيْطٛيَمْ؞</verse>
				<verse number="45">فُو غِيطٛيَمْ يِعِ اٛنْ طٛنْ لِلٛيْطٛيَمْ؞</verse>
				<verse number="46">مِ وَرِي ندٜرْ دُونِيَارُ ندُعُ بٛ جَيْنغٛلْ، نغَمْ فُو کٛولِيطٛيَمْ تٛع جٛوطٛو ندٜرْ ݧِوْرٜ؞</verse>
				<verse number="47">فُو نَنْطٛ اٜکِّتِنٛلْ اَمْ تٛکَّايِنغٛلْ، مِ وَطَنْتَامٛ کِيتَ، نغَمْ مِ وَرَايِ وَطَنْکِ دُونِيَارُ کِيتَ، اَمَّا مِ وَرٛيِ نغَمْ حِسْنُکِندُ؞</verse>
				<verse number="48">فُو غَݧُطٛيَمْ وَݧِ جَٻُکِ اٜکِّتِنٛلْ اَمْ، اٜ وٛودِ غَطَنَيْطٛمٛ کِيتَ؞ وٛلْدٜ ندٜ مٜتُمِ وَطَنَيْمٛ کِيتَ ݧَلْندٜ جَانغٛ؞</verse>
				<verse number="49">نغَمْ مِ مٜتِرَايِ لَامُ اَمْ، ݧَاکٛ مٛ دٛوْ لِلْطٛيَمْ وِعِيَمْ کٛ مبِعَيْمِ اٜ نٛ مبِعِرَيْمِطُمْ؞</verse>
				<verse number="50">کٛ اٛ وِعِ طُمْ وَطَ، اٜ مِ اَنْدِ طُمْ وَدَّيْ يٛنْکِ کِ رٜعَتَا؞ نغَمْ نٛنْ، فُو کٛ مبِيمِ مِ وِعُطُمْ نٛنْ نٛ ݧَاکٛ اَمْ وِعِيَمْ مِ وِعَ؞»‏</verse>
			</chapter>
			<chapter number="13">
				<verse number="1">تٛو، طُمْ ݧَلْندٜ غٛعٛ کٛ طُمْ وَطَ حُمْتٛ سَکِّنْکِ؞ يٜىٰسُ اٜ اَنْدِ شَرٜلْ وَطِي نغٜلْ اٛ اَلَتَ دُونِيَارُ ندُعُ اٛ سٛعّٛو تٛ ݧَاکٛ مٛ دٛوْ؞ يٜىٰسُ اٜ يِطِ يِمْٻٜ مُوطُمْ غٛنْٻٜ ندٜرْ دُونِيَارُ، جٛونِ بٛو اٛ حٛلَّيْٻٜ مَنْغُ يِدّٜ مَاکٛ؞</verse>
				<verse number="2">يٜىٰسُ اٜ تٛکُّٻٜمٛ اٜ ٻٜ کِرْتٛو؞ شٜيْطَنْ يَادَکٜ وَطِي ݧُمٛ حٛکِّتِرْکِ يٜىٰسُ ندٜرْ ٻٜرْندٜ يَحُودَ اِسْکَرِيٛوتِ ٻِطّٛ سِيمَنْ؞</verse>
				<verse number="3">يٜىٰسُ اٜ اَنْدِ ݧَاکٛ مٛ دٛوْ وَطِي کٛو طُمٜ ندٜرْ جُوطٜ مُوطُمْ، کَدِنْ اٜ مٛ اَنْدِ دَغَ تٛ اَللَّه اٛ پِوٛيِ، تٛ اَللَّه کَدِنْ اٛ سٛعّٛتٛو؞</verse>
				<verse number="4">نغَمْ نٛنْ، اٛ اُمِّي دَغَ تٛ ٻٜ ݧَامَتَ ݧَمْندُ، اٛ ٻٛرْتِي تٛغّٛورٜ مَاکٛ، اٛ تَادِي غُدٜلْ؞</verse>
				<verse number="5">سٜيْ اٛ ݧٜطِ ندِيَمْ ندٜرْ تُمُّدٜ، اٛ فُطِّ لٛوتُکِ کٛيْطٜ تٛکُّٻٜمٛ، اٜ مٛ مٛيْتِرَطٜ غُدٜلْ نغٜلْ اٛ تَادِي؞</verse>
				<verse number="6">اٛ وَرِ تٛ سِيمَنْ بِيتُرُسْ، سِيمَنْ بِيتُرُسْ وِعِمٛ، ‏«‏مٛودِبّٛ، اَنْ لٛوتَنْتَيَمْ کٛيْطٜ؟»‏</verse>
				<verse number="7">يٜىٰسُ وِعِمٛ، ‏«‏جٛونِ اَ فَامَتَا کٛ نغَطَيْمِ، اَمَّا يٜىٰسٛ طٛعٛ اَ فَامَيْ؞»‏</verse>
				<verse number="8">سٜيْ بِيتُرُسْ وِعِ، ‏«‏اَاعَ!‏ غٛونغَ اَ لٛوتَنْتَايَمْ کٛيْطٜ؞»‏ يٜىٰسُ وِعِمٛ، ‏«‏تٛ مِ لٛوتَنَايِمَ کٛيْطٜ، اَنْ نَاع اَ تٛکُّطٛيَمْ؞»‏</verse>
				<verse number="9">سِيمَنْ بِيتُرُسْ وِعِمٛ، ‏«‏مٛودِبّٛ، تَاع لٛوتُ کٛيْطٜ اَمْ تَنْ، حَوْتُ فُو اٜ جُوطٜ اَمْ اٜ حٛورٜ اَمْ!‏»‏</verse>
				<verse number="10">سٜيْ يٜىٰسُ وِعِ، ‏«‏کٛو مٛيٜ لٛوتِيطٛ، فُو ٻَنْدُ مَاکٛ وَرْتِي لَمْندُ؞ نَاع نَا اٛ فُطِّتِي اٛ لٛوتِي حٛورٜ مَاکٛ، سٜيْ نِ اٛ لٛوتَ کٛيْطٜ مَاکٛ؞ اٛنٛنْ بٛو اٛنْ لَاٻُٻٜ، اَمَّا نَاع اٛنْ فُو مٛوطٛنْ؞»‏</verse>
				<verse number="11">يٜىٰسُ اٜ اَنْدِ کٛکِّتِرَيْطٛمٛ، کَنْجُمْ وَطِ اٛ وِعِ، ‏«‏نَاع اٛنْ فُو نغٛنِ لَاٻُٻٜ؞»‏</verse>
				<verse number="12">غَطَ يٜىٰسُ لٛوتِي کٛيْطٜ مَٻّٜ، اٛ ٻٛرْنِي تٛغّٛورٜ مَاکٛ، اٛ سٛعِّي اٛ جٛوطِي تٛ اٛ وٛنّٛو؞ اٛ وِعِٻٜ، ‏«‏اٛنْ ڤَامِي کٛ نغَطَنْمِعٛنْ جٛونِ؟</verse>
				<verse number="13">اٛنْ نٛدَّيَمْ مٛودِبّٛ اٜ مَوْطٛ، اٜ طُمْ حَانِ ندٜ نغَطّٛنْ نٛنْ، نغَمْ نٛنْ نغٛنُمِ؞</verse>
				<verse number="14">جٛونِ، ندٜ مِنْ، مَوْطٛ مٛوطٛنْ اٜ مٛودِبّٛ مٛوطٛنْ، مِ لٛوتِي کٛيْطٜ مٛوطٛنْ، اٛنٛنْ مَا اٜ حَانِ لٛوتِندِرٛنْ کٛيْطٜ؞</verse>
				<verse number="15">مِ وَطَنِيعٛنْ کٛ اٜکِّتٛتٛوطٛنْ، نغَمْ اٛنٛنْ مَا نغَطَنٛنْ وٛٻّٜ نٛنْ نٛ نغَطَنْمِعٛنْ؞</verse>
				<verse number="16">اٜ مِ وِعَعٛنْ غٛونغَ، وَلَا مَشُّطٛ ٻُرْطٛ جٜيْطٛمٛ، ندٜنْ وَلَا لِلَاطٛ ٻُرْطٛ لِلْطٛمٛ؞</verse>
				<verse number="17">جٛونِ ندٜ اٛنْ اَنْدِ فُو فِي طُعُمْ، اٛنْ بَرْکِطِنَاٻٜ تٛ اٛنْ نغَطِيطُمْ؞</verse>
				<verse number="18">‏«‏نَاع دٛوْ مٛوطٛنْ اٛنْ فُو مٜتَيْمِ؞ اٜ مِ اَنْدِ ٻٜ شُٻُمِ؞ اَمَّا اَايَارٜ ندٜعٜ دٛولٜ ندٜ حٜىٰوَ بِيندٜ، ‏‹‏نٜطّٛ مٛ ݧَمْدَيْمِ ݧَمْندُ اَمْ وَرْتِي غَݧٛ اَمْ؞›‏</verse>
				<verse number="19">اٜ مِ وِعَعٛنْ طُعُمْ جٛونِ کٛ طُمْ وَطَ، نغَمْ تٛ طُمْ وَطِي کٛولٛوطٛنْ، ‏‹‏مِنْ وٛنِ مٛ نغٛنُمِ؞›‏</verse>
				<verse number="20">اٜ مِ وِعَعٛنْ غٛونغَ، فُو جَٻُطٛ کٛو مٛيٜ مٛ لِلُمِ جَٻِييَمْ، کَدِنْ فُو جَٻُطٛيَمْ جَٻِي اٛنْ طٛنْ لِلٛيْطٛيَمْ؞»‏</verse>
				<verse number="21">غَطَ يٜىٰسُ وِعِي نٛنْ، اٛ وَنِّ نَاع سٜطَّ، سٜيْ اٛ وِعِ اٜ نجَيْرِ، ‏«‏اٜ مِ وِعَعٛنْ غٛونغَ، غٛعٛتٛ ندٜرْ مٛوطٛنْ حٛکِّتِرَيْيَمْ؞»‏</verse>
				<verse number="22">سٜيْ تٛکُّٻٜمٛ ندَرْندَرْتِرِ، ٻٜ ڤَامَايِ دٛوْ مٛيٜ مَٻّٜ اٛ مٜتَتَ؞</verse>
				<verse number="23">غٛعٛتٛ مَٻّٜ مٛ يٜىٰسُ يِطِ نَاع سٜطَّ اٜ جٛوطِي حَادٜ يٜىٰسُ؞</verse>
				<verse number="24">سِيمَنْ بِيتُرُسْ سَڤِّيمٛ وِعِ، ‏«‏پَمُ يٜىٰسُ دٛوْ مٛيٜ مٜتَتَ؞»‏</verse>
				<verse number="25">سٜيْ اٛ ٻَدِّي يٜىٰسُ اٛ وِعِ، ‏«‏مٛودِبّٛ، طُمْ مٛيٜ؟»‏</verse>
				<verse number="26">يٜىٰسُ نٛوتِي وِعِ، ‏«‏کَنْکٛ وٛنِ مٛ کٛکَّيْمِ نغٜعٜلْ ݝٛشِّتٜلْ بُرٛودِ غَطَ مِ سُووِينغٜلْ ندٜرْ تُمُّدٜ؞»‏ سٜيْ يٜىٰسُ سُووِ ݝٛشِّتٜلْ بُرٛودِ ندٜرْ تُمُّدٜ، اٛ حٛکِّنغٜلْ يَحُودَ، ٻِي سِيمَنْ اِسْکَرِيٛوتِ؞</verse>
				<verse number="27">غَطَ يَحُودَ جَٻِي ݝٛشِّتٜلْ نغٜلْ، شٜيْطَنْ نَتِّ ٻٜرْندٜ مَاکٛ؞ يٜىٰسُ وِعِمٛ، ‏«‏يَوْنُ نغَطَا کٛ نغِطَّا وَطُکِ؞»‏</verse>
				<verse number="28">فُو جٛوطِيٻٜ طٛنْ وَلَا ڤَامُطٛ نغَمْ طُمٜ يٜىٰسُ وِعِمٛ نٛنْ؞</verse>
				<verse number="29">ندٜ يَحُودَ وٛنِ دٜسٛووٛ شٜىٰدٜ مَٻّٜ، وٛٻّٜ ندٜرْ مَٻّٜ ݧُمِ يٜىٰسُ وِعُمٛ اٛ يَحَ اٛ سٛودَ کٛ ٻٜ کُوتِنِرْتَ ندٜرْ حُمْتٛ، کٛو اٛ حٛکَّ ٻٜ نغَلَنَا غٛطُّمْ؞</verse>
				<verse number="30">غَطَ يَحُودَ جَٻِي بُرٛودِ طُمْ، اٛ وُرْتِي طٛنْ اٜ طٛنْ؞ اٜ شَرٜلْ نغٜلْ طُمْ جٜمَّ؞</verse>
				<verse number="31">غَطَ يَحُودَ اَلِي طٛنْ، يٜىٰسُ وِعِ، ‏«‏جٛونِ تٜدُّنغَلْ ٻِي نٜطّٛ وَنْغَيْ، ندٜنْ لَاوٛلْ مَاکٛ تٜدُّنغَلْ اَللَّه وَنْغَيْ؞</verse>
				<verse number="32">تٛ طُمْ تٜدِّنِي اَللَّه لَاوٛلْ مَاکٛ، ندٜنْ اَللَّه اٜ حٛورٜ مُوطُمْ نٛ تٜدِّنَيْ ٻِي نٜطّٛ، اٛ تٜدِّنَيْمٛ نَاع کٛ نٜىٰٻِ؞</verse>
				<verse number="33">ٻِٻّٜ اَمْ، مِ جٛوطٛدٛتٛ اٜ مٛوطٛنْ شَرٜلْ سٜطَّ تَنْ؞ اٛنْ طَٻِّتَيْيَمْ، اَمَّا کٛ مبِينٛومِ اَرْدِيٻٜ يَحُودَنْکٛعٜنْ، اٛنٛنْ مَا اٜ مِ وِعَعٛنْ نٛنْ جٛونِ، ‏‹‏تٛ نجَحَيْمِ، اٛنْ مبَاوَتَا يَاکِ؞›‏</verse>
				<verse number="34">جٛونِ رَا غٛطُّمْ کٜسُمْ طُمْ نغِطُمِ نغَطٛنْ:‏ نغِطِندِرٜىٰ؞ نٛنْ نٛ نغِطِرْمِعٛنْ، اٛنٛنْ مَا سٜيْ نغِطِنْدِرٛنْ؞</verse>
				<verse number="35">تٛ اٛنْ نغِطِندِرِي، نٛنْ وَطَيْ کٛو مٛيٜ اَنْدَ اٛنٛنْ اٛنْ تٛکُّٻٜيَمْ؞»‏</verse>
				<verse number="36">سِيمَنْ بِيتُرُسْ پَمِ يٜىٰسُ وِعِ، ‏«‏مٛودِبّٛ، تٛيٜ نجَحَتَا؟»‏ يٜىٰسُ وِعِمٛ، ‏«‏تٛ نجَحَيْمِ، اَ وَاوَتَا تٛکُّکِيَمْ جٛونِ، اَمَّا يٜىٰسٛ طٛعٛ اَ تٛکَّيْيَمْ؞»‏</verse>
				<verse number="37">بِيتُرُسْ وِعِمٛ، ‏«‏مٛودِبّٛ، کٛ حَطَتَ مِ تٛکُّمَا جٛونِ؟ اٜ مِ سِرْيِي مِ مَايَ نغَمْ مَاطَ؞»‏</verse>
				<verse number="38">يٜىٰسُ نٛوتِي، وِعِ، ‏«‏اَ سِرْيِي مَايَ نغَمْ اَمْ؟ اٜ مِ وِعُمَا غٛونغَ، کٛ نجَکَرْدِ حَنَ، اَ وِعَيْ اَ اَنْدَايَمْ ندٜ تَتِ؞»‏</verse>
			</chapter>
			<chapter number="14">
				<verse number="1">يٜىٰسُ وِعِٻٜ، ‏«‏تٛع اٛنْ نغَنُّ ندٜرْ ٻٜرْطٜ مٛوطٛنْ، کٛولٜىٰ اَللَّه، کٛولٜىٰيَمْ؞</verse>
				<verse number="2">ندٜرْ وُرٛ ݧَاکٛ اَمْ مٛ دٛوْ اٜ وٛودِ شُوطِ طُطِّ؞ دَا نَاع طُمْ نٛنْ، دَا مِ وِعَيْعٛنْ کَ؞ مِ يَحَيْ تٛنْ مِ سِرْيَنٛوعٛنْ تٛ نجٛوطٛتٛوطٛنْ؞</verse>
				<verse number="3">تٛ مِ يَحِي، مِ سِرْيَنَکٜعٛنْ تٛ نجٛوطٛتٛوطٛنْ، مِ سٛعّٛيْتٛ، مِ حٛشَّعٛنْ مِ يَارَعٛنْ تٛ اَمْ، نغَمْ اٛنٛنْ مَا نجٛوطٛوطٛنْ تٛ نغٛنْمِ؞</verse>
				<verse number="4">اٛنْ اَنْدِ لَاوٛلْ جَحَيْنغٛلْ وِغٜىٰرٜ ندٜ نجَحَيْمِ؞»‏</verse>
				<verse number="5">سٜيْ تٛومَ وِعِمٛ، ‏«‏مٛودِبّٛ، مِنْ اَنْدَا تٛ نجَحَتَا، نٛ مِنْ اَنْدِرْتَ لَاوٛلْ نغٛلْ؟»‏</verse>
				<verse number="6">يٜىٰسُ وِعِمٛ، ‏«‏مِنْ وٛنِ لَاوٛلْ، مِنْ وٛنِ غٛونغَ، مِنْ وٛنِ يٛنْکِ؞ وَلَا جَحَيْطٛ تٛ ݧَاکٛ مٛ دٛوْ سٜيْ تٛ تٛکِّييَمْ؞»‏</verse>
				<verse number="7">اٛ وِعِٻٜ، ‏«‏دَا اٛنْ اَنْدِيَمْ، دَا اٛنْ اَنْدِ ݧَاکٛ اَمْ مٛ دٛوْ مَا؞ دَغَ جٛونِ اٛنْ اَنْدِمٛ اٛنْ نغِعِيمٛ؞»‏</verse>
				<verse number="8">فِلِبُسْ وِعِمٛ، ‏«‏مٛودِبّٛ، حٛلُّمِنْ ݧَاکٛ مٛ دٛوْ اٛنْ، نٛنْ حٜپِيمِنْ؞»‏</verse>
				<verse number="9">يٜىٰسُ نٛوتِي وِعِ، ‏«‏فِلِبُسْ، کٛ نٜىٰٻِ اٜ مِ وٛنْدِ اٜ مٛوطٛنْ، اَمَّا فُو اٜ نٛنْ اَ اَنْدَايَمْ؟ کٛو مٛيٜ غِيطٛيَمْ يِعِي ݧَاکٛ مٛ دٛوْ؞ نغَمْ طُمٜ مبِعَتَا مِ حٛلَّعٛنْ ݧَاکٛ مٛ دٛوْ؟</verse>
				<verse number="10">فِلِبُسْ، اَ حٛولَاکِ اٜ مِ ندٜرْ ݧَاکٛ اٛنْ، ندٜنْ ݧَاکٛ اٛنْ اٜ ندٜرْ اَمْ؟ کٛ مبِيمِعٛنْ نَاع بٛلِيطٜ طٜ حٛورٜ اَمْ مبِيمِعٛنْ، اَمَّا ݧَاکٛ مٛ دٛوْ، غٛنْطٛ ندٜرْ اَمْ، کَنُمْ حُوَتَ کُوطٜ مُوطُمْ؞</verse>
				<verse number="11">نجَٻٜىٰ کٛ مبِيمِ ندٜ مبِيمِ اٜ مِ ندٜرْ ݧَاکٛ مٛ دٛوْ، کَنْکٛ مَا اٜ مٛ ندٜرْ اَمْ؞ تٛ اٛنْ کٛولَاکِ کٛ مبِيمِ، کٛولٜىٰيَمْ نغَمْ کُوطٜ طٜ نغَطُمِ؞</verse>
				<verse number="12">اٜ مِ وِعَعٛنْ غٛونغَ، کٛو مٛيٜ کٛولِيطٛيَمْ حُوَيْ کُوطٜ طٜ کُوُمِ، حَا مَا اٛ حُوَ کُوطٜ ٻُرْطٜ طٜ کُوُمِ، نغَمْ مِ يَحَيْ تٛ ݧَاکٛ مٛ دٛوْ؞</verse>
				<verse number="13">مِ وَطَيْ کٛو طُمٜ طُمْ تٛرِيطٛنْ ندٜرْ اِنْدٜ اَمْ، نغَمْ طُمْ يِعَ مَنْغُ ݧَاکٛ مٛ دٛوْ بَرْکَ ٻِطّٛ اٛنْ؞</verse>
				<verse number="14">تٛ اٛنْ تٛرَکٜيَمْ کٛو طُمٜ ندٜرْ اِنْدٜ اَمْ، مِ وَطَيْطُمْ؞</verse>
				<verse number="15">‏«‏تٛ اٛنْ نغِطِيَمْ، اٛنْ نغَطَيْ کٛ مبِيمِ نغَطٛنْ؞</verse>
				<verse number="16">مِ تٛرٛتٛ ݧَاکٛ مٛ دٛوْ، ندٜنْ اٛ حٛکَّيْعٛنْ غٛطُّمْ بَلَّيْطُمْ، جٛوطٛدٛتٛوطُمْ اٜ مٛوطٛنْ حَا اَبَدَا؞</verse>
				<verse number="17">کَنْکٛ وٛنِ رُوحُ کٛلَّيْطُمْ غٛونغَ؞ يِمْٻٜ دُونِيَارُ ندُعُ نجَٻَتَاطُمْ، نغَمْ ٻٜ نغِعَتَاطُمْ، ٻٜ اَنْدَاطُمْ؞ اَمَّا اٛنٛنْ اٛنْ اَنْدِطُمْ نغَمْ اٜ طُمْ وٛنْدِ اٜ مٛوطٛنْ، ندٜنْ طُمْ جٛوطٛتٛ ندٜرْ مٛوطٛنْ؞</verse>
				<verse number="18">‏«‏تٛ مِ دِلِّي، مِ اَلَتَاعٛنْ بٛ مَرَايَعٜنْ؞ مِ سٛعّٛيْتٛ تٛ مٛوطٛنْ؞</verse>
				<verse number="19">يٜىٰسٛ طٛعٛ سٜطَّ، دُونِيَارُ ندُعُ فُطِّتَتَا يِعَيَمْ، اَمَّا اٛنٛنْ اٛنْ نغِعَيْيَمْ؞ نغَمْ اٜ مِ وٛودِ يٛنْکِ، اٛنٛنْ مَا اٛنْ کٜٻَيْ يٛنْکِ؞</verse>
				<verse number="20">اٜ ندٜنْ طٛنْ ݧَلْندٜ اٛنْ اَنْدَيْ اٜ مِ ندٜرْ ݧَاکٛ اَمْ، ندٜنْ اٛنٛنْ بٛو اٛنْ ندٜرْ اَمْ، مِنْ مَا اٜ مِ ندٜرْ مٛوطٛنْ؞</verse>
				<verse number="21">‏«‏کٛو مٛيٜ جٛغِيطٛ کٛ مبِيمِ طُمْ وَطَ تٛکِّطُمْ، کَنْکٛ وٛنِ غِطّٛيَمْ؞ فُو غِطّٛيَمْ ݧَاکٛ اَمْ يِطَيْمٛ، ندٜنْ مِنْ مَا مِ يِطَيْمٛ مِ وَنْغِنَنَامٛ حٛورٜ اَمْ؞»‏</verse>
				<verse number="22">سٜيْ يَحُودَ ﴿نَاع يَحُودَ اِسْکَرِيٛوتِ﴾ پَمِمٛ، وِعِ، ‏«‏مٛودِبّٛ، کٛ وَطِ شُٻُطَا وَنْغِنَنْکِمِنْ حٛورٜ مَاطَ نَاع يِمْٻٜ دُونِيَارُ؟»‏</verse>
				<verse number="23">يٜىٰسُ وِعِ، ‏«‏فُو غِطّٛيَمْ تٛکَّيْ اٜکِّتِنٛلْ اَمْ؞ ݧَاکٛ اَمْ بٛو يِطَيْمٛ، ندٜنْ مِنْ اٜ ݧَاکٛ اَمْ مِنْ نغَرَيْ تٛ مَاکٛ مِنْ جٛوطٛدٛو اٜ مَاکٛ؞</verse>
				<verse number="24">کٛو مٛيٜ مٛ يِطَايَمْ بٛو تٛکَّتَا اٜکِّتِنٛلْ اَمْ؞ اٜکِّتِنٛلْ نغٛلْ نَنْطٛنْ، نَاع طُمْ نغٛلْ اَمْ، طُمْ نغٛلْ ݧَاکٛ مٛ دٛوْ لِلٛيْطٛيَمْ؞</verse>
				<verse number="25">‏«‏مِ وِعُعٛنْ فُو طُعُمْ جٛونِ ندٜ نغٛنْدُمِ اٜ مٛوطٛنْ؞</verse>
				<verse number="26">اَمَّا اٜ وٛودِ بَلَّيْطُمْ، وَاتٛ رُوحُ اَللَّه طُمْ ݧَاکٛ مٛ دٛوْ لِلٛيْتَ ندٜرْ اِنْدٜ اَمْ؞ طُمْ اٜکِّتِنَيْعٛنْ کٛو طُمٜ، طُمْ سِفْتٛرَنَيْعٛنْ فُو کٛ مبِيمِعٛنْ؞</verse>
				<verse number="27">‏«‏جَمْ وٛنِ کٛ اَلْدُمِعٛنْ، جَمْ اَمْ کٛکُّمِعٛنْ؞ مِ حٛکِّيعٛنْطُمْ نَاع نٛ يِمْٻٜ دُونِيَارُ کٛکِّرْتَ؞ تٛع اٛنْ اَلُ ٻٜرْطٜ مٛوطٛنْ نغَنَّ، تٛع اٛنْ کُلُ؞</verse>
				<verse number="28">اٛنْ نَنِي اٜ مِ وِعَ، ‏‹‏مِ دِلَّيْ، اَمَّا مِ وَرْتٛيَيْ تٛ مٛوطٛنْ؞›‏ تٛ اٛنْ نغِطِيَمْ، اٛنْ نَنَيْ بٜلْطُمْ مِ يَحَيْ تٛ ݧَاکٛ مٛ دٛوْ، نغَمْ اٛ ٻُرِييَمْ مَنْغُ؞</verse>
				<verse number="29">مِ وِعُعٛنْکَ جٛونِ کٛ طُمْ وَطَ، نغَمْ تٛ طُمْ وَطِي نجَٻٛنْ کٛ مبِيمِ؞</verse>
				<verse number="30">مِ نٜىٰٻَتَا اٜ مِ مٜدَّ اٜ مٛوطٛنْ، نغَمْ لَامِيطٛ دُونِيَارُ ندُعُ اٜ وَرَ؞ اٛ وَلَا بَوْطٜ دٛوْ اَمْ؞</verse>
				<verse number="31">اَمَّا دٛولٜ يِمْٻٜ دُونِيَارُ ندُعُ اَنْدَ اٜ مِ يِطِ ݧَاکٛ مٛ دٛوْ، کَدِنْ اٜ مِ وَطَ کٛو طُمٜ کٛ اٛ وِعِيَمْ مِ وَطَ؞ اُمّٜىٰ ندِلّٜنْ، اَلٜنْ وِغٜىٰرٜ ندٜعٜ؞»‏</verse>
			</chapter>
			<chapter number="15">
				<verse number="1">‏«‏مِنْ وٛنِ لَيٛلْ اِنَبٛحِ غٛونغَوٛلْ، ندٜنْ ݧَاکٛ اَمْ وٛنِ ڤَامَنَيْطٛنغٛلْ؞</verse>
				<verse number="2">اٛ اِتَّيْ کٛو نغَلٜ لِسَلْ اَمْ نغَلْ رِمَتَا، ندٜنْ اٛ مٛعِّنَيْ کٛو نغَلٜ لِسَلْ دِمٛووَلْ، نغَمْ نغَلْ ٻٜيْدَ رِمُکِ؞</verse>
				<verse number="3">وٛلْدٜ ندٜ مٜتَنْمِعٛنْ يَادَکٜ وَرْتِرِيعٛنْ لَٻّٜ؞</verse>
				<verse number="4">نجٛوطٜىٰ اٛنْ نجٛکّٛوتِرِ اٜ اَمْ، ندٜنْ مِنْ مَا مِ جٛوطٛتٛ اٜ مِ جٛکّٛوتِرِ اٜ مٛوطٛنْ؞ لِسَلْ وَاوَتَا رِمَ کَنُمْ تَنْ، سٜيْ تٛ نغَلْ جٛکّٛوتِرِي اٜ لَيٛلْ؞ نٛنْ اٛنٛنْ مَا اٛنْ مبَاوَتَا نغَطٛنْ غٛطُّمْ طُمْ اَللَّه يِطِ سٜيْ تٛ اٛنْ نجٛکّٛوتِرِي اٜ اَمْ؞</verse>
				<verse number="5">‏«‏مِنْ وٛنِ لَيٛلْ اِنَبٛحِ، اٛنٛنْ نغٛنِ لِشٜ مَاغٛلْ؞ کٛو مٛيٜ جٛوطِيطٛ اٜ جٛکّٛوتِرِ اٜ اَمْ، مِنْ مَا اٜ مِ جٛکّٛوتِرِ اٜ مَاکٛ، اٛ وَرْتَيْ بٛ لِسَلْ دِمَيْنغَلْ ٻِکّٛيْ طُطْکٛيْ؞ نغَمْ تٛ نَاع اٛنْ کَوْتُ اٜ اَمْ، اٛنْ مبَاوَتَا نغَطٛنْ غٛطُّمْ؞</verse>
				<verse number="6">فُو نٜطّٛ مٛ جٛکّٛتِرَايِ اٜ اَمْ، اٜ مٛ نَنْدِ اٜ لِسَلْ ڤٜعِّتَانغَلْ يٛورِ؞ اِرِ نغَلْ طٛنْ لِسَلْ اٜ نغَلْ حٛشّٜىٰ نغَلْ حُبِنٜىٰ ندٜرْ حِيتٜ نغَلْ وُلَ؞</verse>
				<verse number="7">تٛ اٛنْ نجٛکّٛوتِرِي اٜ اَمْ ندٜنْ بٛلِيطٜ اَمْ اٜ نجٛکّٛوتِرِ اٜ مٛوطٛنْ، تٛرٜىٰ کٛو طُمٜ طُمْ نغِطّٛنْ، طُمْ حٛکَّيْعٛنْ طُمْ؞</verse>
				<verse number="8">کٛ تٜدِّنْتَ ݧَاکٛ اَمْ وٛنِ نغَطٛنْ کٛ اٛ يِطِ ندٜ طُطُّمْ؞ کَنْجُمْ حٛلَّتَ اٛنْ تٛکُّٻٜيَمْ؞</verse>
				<verse number="9">نٛنْ نٛ ݧَاکٛ مٛ دٛوْ يِطِرِيَمْ، نٛنْ مِنْ مَا اٜ مِ يِطِعٛنْ؞ نجٛوطٜىٰ ندٜرْ يِدّٜ اَمْ؞</verse>
				<verse number="10">تٛ اٛنْ نغَطِي کٛ مبِيمِ طُمْ وَطَ، اٛنْ نجٛوطٛتٛ ندٜرْ يِدّٜ اَمْ، نٛنْ نٛ نغَطِرْمِ کٛ ݧَاکٛ اَمْ مٛ دٛوْ وِعِ طُمْ وَطَ نجٛوطِيمِ ندٜرْ يِدّٜ مَاکٛ؞</verse>
				<verse number="11">‏«‏مِ وِعُعٛنْ طُعُمْ نغَمْ نَنٛنْ بٜلْطُمْ ندٜرْ ٻٜرْطٜ مٛوطٛنْ اِرِ طُمْ اَمْ، ندٜنْ بٜلْطُمْ طُمْ وَرْتَ کٜوْطُمْ؞</verse>
				<verse number="12">کٛ نغِنْمِ نغَطٛنْ وٛنِ نغِطِنْدِرٛنْ نٛنْ نٛ نغِطِرْمِعٛنْ؞</verse>
				<verse number="13">وَلَا يِدّٜ ٻُرْندٜ ندٜعٜ، وَاتٛ نٜطّٛ حٛکَّ يٛنْکِ مُوطُمْ نغَمْ حِغٛوٻٜ مُوطُمْ؞</verse>
				<verse number="14">اٛنٛنْ نغٛنِ حِغٛوٻٜ اَمْ تٛ اٛنْ نغَطِي کٛ مبِيمِ طُمْ وَطَ؞</verse>
				<verse number="15">مِ فُطِّتَتَا مِ نٛدِّرَعٛنْ مَشُّٻٜ، نغَمْ مَشُّطٛ اَنْدَا کٛ جٜيْطٛمٛ وَطَتَ؞ اَمَّا مِ نٛدِّيعٛنْ حِغٛوٻٜ، نغَمْ مِ اَنْدِنِيعٛنْ کٛو طُمٜ طُمْ نَنْمِ تٛ ݧَاکٛ اَمْ؞</verse>
				<verse number="16">نَاع اٛنٛنْ شُٻِيَمْ، مِنْ سُٻِعٛنْ حٛکِّعٛنْ کُوغَلْ نجَحٛنْ نغَطٛنْ غٛطُّمْ طُمْ اَللَّه يِطِ تَبِتَيْطُمْ؞ ندٜنْ ݧَاکٛ مٛ دٛوْ حٛکَّيْعٛنْ کٛو طُمٜ طُمْ تٛرِيطٛنْمٛ ندٜرْ اِنْدٜ اَمْ؞</verse>
				<verse number="17">کٛ مبِيمِ نغَطٛنْ وٛنِ، نغِطِندِرٜىٰ؞</verse>
				<verse number="18">‏«‏تٛ يِمْٻٜ دُونِيَارُ نغَݧِيعٛنْ، اَنْدٜىٰ مِنْ ٻٜ اَرْتِ وَݧُکِ؞</verse>
				<verse number="19">دَا دُونِيَارُ ندُعُ جٜيِعٛنْ، دَا ندُ يِطَيْعٛنْ نٛ ندُ يِطِرِ ٻٜ مَيْرُ؞ اَمَّا مِ سُٻِيعٛنْ دَغَ ندٜرْ دُونِيَارُ، نغَمْ اٛنٛنْ نَاع طُمْ ٻٜ دُونِيَارُ؞ کَنْجُمْ وَطِ يِمْٻٜ مَيْرُ نغَݧِعٛنْ؞</verse>
				<verse number="20">ݧُمٜىٰ کٛ مبِينٛومِعٛنْ، ‏‹‏وَلَا مَشُّطٛ ٻُرْطٛ جٜيْطٛمٛ؞›‏ تٛ يِمْٻٜ دُونِيَارُ تٛرِّييَمْ، اٛنٛنْ مَا ٻٜ تٛرَّيْعٛنْ؞ تٛ ٻٜ تٛکِّي اٜکِّتِنٛلْ اَمْ، اٛنٛنْ مَا ٻٜ تٛکَّيْ اٜکِّتِنٛلْ مٛوطٛنْ؞</verse>
				<verse number="21">اَمَّا ٻٜ نغَطَنَيْعٛنْ فُو فِي طُعُمْ نغَمْ اٛنٛنْ طُمْ ٻٜ اَمْ، نغَمْ ٻٜ اَنْدَا اٛنْ طٛنْ لِلٛيْطٛيَمْ؞</verse>
				<verse number="22">دَا مِ وَرَايِ مٜتَنْمِٻٜ، دَا ٻٜ نغَلَا حَکّٜ؞ اَمَّا جٛونِ ٻٜ نغَلَا کٛ ٻٜ مبِعَتَ نغَمْ حَکّٜ مَٻّٜ؞</verse>
				<verse number="23">کٛو مٛيٜ غَݧُطٛيَمْ وَݧِي ݧَاکٛ اَمْ مَا؞</verse>
				<verse number="24">دَا مِ وَطَايِنٛ کُوطٜ طٜ غٛطّٛ مٜىٰطَايِ وَطُکِ ندٜرْ مَٻّٜ، دَا ٻٜ نغَلَا حَکّٜ؞ اَمَّا جٛونِ ٻٜ نغِعِي کُوطٜ کَيْطِنِيطٜ طٜعٜ، فُو اٜ نٛنْ ٻٜ نغَݧِييَمْ مِنْ اٜ ݧَاکٛ اَمْ مٛ دٛوْ؞</verse>
				<verse number="25">طُعُمْ طُمْ وَطُ نغَمْ طُمْ حٜبِّنَ کٛ وِنْدَا ندٜرْ اَتَّوْرَ مَٻّٜ، ‏‹‏ٻٜ نغَݧِييَمْ وَلَا دَلِيلَ؞›‏</verse>
				<verse number="26">‏«‏بَلَّيْطُمْ وَرَيْ، وَاتٛ رُوحُ اَللَّه کٛلَّيْطُمْ غٛونغَ، طُمْ لِلٛيَيْمِ دَغَ تٛ ݧَاکٛ مٛ دٛوْ؞ تٛ طُمْ وَرِي، طُمْ حٛکَّيْ شٜيْدَ دٛوْ اَمْ؞</verse>
				<verse number="27">اٛنٛنْ مَا دٛولٜ کٛکّٛنْ شٜيْدَ دٛوْ اَمْ نغَمْ اٛنْ نغٛنْدِ اٜ اَمْ دَغَ اَرَنْدٜ؞</verse>
			</chapter>
			<chapter number="16">
				<verse number="1">‏«‏مِ وِعُ فُو طُعُمْ نغَمْ تٛع اَلٛنْ حٛولَاکِيَمْ؞</verse>
				<verse number="2">طُمْ رِيوَيْعٛنْ دَغَ ندٜرْ لٜݧٛلْ؞ غٛونغَ، شَرٜلْ اٜ وَرَ نغٜلْ کٛو مٛيٜ بَرْطٛعٛنْ ݧُمَيْ اَللَّه حُوَنْتَ؞</verse>
				<verse number="3">يِمْٻٜ نغَطَنَيْعٛنْ نٛنْ نغَمْ ٻٜ اَنْدَا ݧَاکٛ مٛ دٛوْ، ٻٜ اَنْدَايَمْ؞</verse>
				<verse number="4">اَمَّا مِ وِعُعٛنْکَ نغَمْ تٛ شَرٜلْ نغٜلْ وَطِي شِفْتٛرٛنْ کٛ مبِيمِعٛنْ؞ مِ وِعَايِعٛنْکَ دَغَ اَرَنْدٜ نغَمْ اٜ مِ وٛنْدِ اٜ مٛوطٛنْ؞</verse>
				<verse number="5">‏«‏جٛونِ مِ سٛعّٛتٛ تٛ اٛنْ طٛنْ لِلٛيْطٛيَمْ، فُو اٜ نٛنْ ندٜرْ مٛوطٛنْ وَلَا پَمُطٛيَمْ تٛ نجَحَيْمِ؞</verse>
				<verse number="6">جٛونِ ٻٜرْطٜ مٛوطٛنْ نغَنِّي نغَمْ مِ وِعِيعٛنْ فُو فِي طُعُمْ؞</verse>
				<verse number="7">اَمَّا اٜ مِ وِعَعٛنْ غٛونغَ، نغَمْ ٻٜيْدَارِ مٛوطٛنْ ندِلَّيْمِ؞ نغَمْ تٛ مِ دِلَّايِ، طُمْ طٛنْ بَلَّيْطُمْ وَرَنْتَاعٛنْ؞ اَمَّا تٛ مِ دِلِّي، مِ لِلٛيَيْطُمْ تٛ مٛوطٛنْ؞</verse>
				<verse number="8">تٛ طُمْ وَرٛيِي، طُمْ حٛلَّيْ يِمْٻٜ دُونِيَارُ ٻٜ ڤَامَايِ بٛطُّمْ کٛ وٛنِ حَکّٜ، اٜ اَادِلَاکُ اَللَّه، اٜ کِيتَ مَاکٛ؞</verse>
				<verse number="9">ٻٜ ڤَامَايِ کٛ وٛنِ حَکّٜ، نغَمْ ٻٜ کٛولَاکِيَمْ؞</verse>
				<verse number="10">ٻٜ ڤَامَايِ کٛ وٛنِ اَادِلَاکُ، نغَمْ مِ سٛعّٛتٛ تٛ ݧَاکٛ مٛ دٛوْ، ندٜنْ اٛنْ ڤُطِّتَتَا نغِعٛنْيَمْ؞</verse>
				<verse number="11">ٻٜ ڤَامَايِ کٛ وٛنِ کِيتَ اَللَّه، نغَمْ لَامِيطٛ دُونِيَارُ ندُعُ يَادَکٜ تَپَنَامَ کِيتَ؞</verse>
				<verse number="12">‏«‏اٜ مِ وٛودِ فِي طُطُّمْ طُمْ نغِطُمِ وِيکِعٛنْ، اَمَّا جٛونِ طُمْ تٜدَّنَيْعٛنْ؞</verse>
				<verse number="13">اَمَّا شَرٜلْ نغٜلْ رُوحُ اَللَّه کٛلَّيْطُمْ غٛونغَ وَرِي، طُمْ اَنْدِنَيْعٛنْ غٛونغَ فُو؞ طُمْ مٜتَتَا بٛلِيطٜ طٜ حٛورٜ مَاجُمْ، کٛ طُمْ نَنِ تَنْ طُمْ مٜتَتَ، ندٜنْ طُمْ وِعَيْعٛنْ کٛ وَطَتَ يٜىٰسٛ؞</verse>
				<verse number="14">رُوحُ طُمْ حٛشَّيْ کٛ مبِيمِ طُمْ وِعَعٛنْکَ، نٛنْ طُمْ حٛلِّرْتَ تٜدُّنغَلْ اَمْ؞</verse>
				<verse number="15">فُو کٛ ݧَاکٛ مٛ دٛوْ وٛودِ، مِنْ جٜيِطُمْ؞ کَنْجُمْ وَطِ مبِيمِ رُوحُ مَاکٛ حٛشَّيْ کٛ مبِيمِ طُمْ وِعَعٛنْکَ؞</verse>
				<verse number="16">‏«‏يٜىٰسٛ طٛعٛ سٜطَّ اٛنْ نغِعَتَايَمْ، ندٜنْ غَطَ شَرٜلْ سٜطَّ اٛنْ نغِعَيْيَمْ؞»‏</verse>
				<verse number="17">وٛٻّٜ ندٜرْ تٛکُّٻٜمٛ نغَطِ کَ پَمْپَمْتِرْکِ اٜ ٻٜ مبِعَ، ‏«‏کٛ اٛ يِطِ وِيکِ ندٜ اٛ وِعِعٜنْ يٜىٰسٛ طٛعٛ سٜطَّ اٜنْ نغِعَتَامٛ، ندٜنْ غَطَ شَرٜلْ سٜطَّ اٜنْ نغِعَيْمٛ؟ کَدِنْ اٛ وِعِ نغَمْ اٛ يَحَيْ تٛ ݧَاکٛ مٛ دٛوْ؞»‏</verse>
				<verse number="18">ٻٜ مبِعِ، ‏«‏کٛ اٛ يِطِ وِيکِ ندٜ اٛ وِعِ، ‏‹‏شَرٜلْ سٜطَّ؟›‏ اٜنْ اَنْدَا کٛ اٛ يِطِ وِيکِ؞»‏</verse>
				<verse number="19">يٜىٰسُ اٜ اَنْدِ اٜ ٻٜ نغِطِ ٻٜ پَمَمٛ دٛوْ مَاجُمْ، نغَمْ نٛنْ اٛ وِعِٻٜ، ‏«‏اٛنْ مٜدَّ حَکُّندٜ مٛوطٛنْ دٛوْ مَعَنَ کٛ مبِيمِ ندٜ مبِيمِ، ‏‹‏يٜىٰسٛ طٛعٛ اٛنْ نغِعَتَايَمْ، ندٜنْ غَطَ شَرٜلْ سٜطَّ اٛنْ نغِعَيْيَمْ؟›‏</verse>
				<verse number="20">اٜ مِ وِعَعٛنْ غٛونغَ، اٛنْ مبٛيَيْ، اٛنْ نغَنَّيْ، اَمَّا يِمْٻٜ دُونِيَارُ مبٜلْمبٜلْتَيْ؞ اٛنْ نَنَيْ نَوْطُمْ ٻٜرْندٜ، اَمَّا نَوْطُمْ ٻٜرْندٜ ندٜنْ وَرْتَيْ بٜلْطُمْ ٻٜرْندٜ؞</verse>
				<verse number="21">شَرٜلْ نغٜلْ دٜبّٛ دَݧَتَ اٛ نَنَيْ نَوْطُمْ، نغَمْ شَرٜلْ يَرْکِ بٛنٜ مَاکٛ وَرِي؞ اَمَّا تٛ اٛ دَݧِي ٻِنْغٜلْ مَاکٛ، اٛ يٜجِّتَيْ تٛرَّ کَ اٛ يَرِ، نغَمْ نَنْکِ بٜلْطُمْ ٻِنْغٜلْ دَݧَامَ ندٜرْ دُونِيَارُ؞</verse>
				<verse number="22">نٛنْ طُمْ وٛنِ تٛ مٛوطٛنْ؞ جٛونِ طُمْ شَرٜلْ نغٜلْ نَنٛتٛنْ نَوْطُمْ ٻٜرْندٜ، اَمَّا مِ فُطِّتَيْ مِ يِعَعٛنْ، ندٜنْ اٛنْ مبٜلْمبٜلْتَيْ؞ وَلَا بَاوَيْطٛ اِتَّنَعٛنْ بٜلْطُمْ ٻٜرْندٜ؞</verse>
				<verse number="23">‏«‏اٜ ندٜنْ طٛنْ ݧَلْندٜ، اٛنْ تٛرَتَاکٛيَمْ غٛطُّمْ؞ اٜ مِ وِعَعٛنْ غٛونغَ، کٛو طُمٜ طُمْ تٛرِيطٛنْ ݧَاکٛ مٛ دٛوْ ندٜرْ اِنْدٜ اَمْ، اٛ حٛکَّيْعٛنْ طُمْ؞</verse>
				<verse number="24">حَا جٛونِ اٛنْ تٛرَاکِ غٛطُّمْ ندٜرْ اِنْدٜ اَمْ؞ تٛرٜىٰ اٛنْ کٜٻَيْ، نغَمْ وٜلْوٜلٛ مٛوطٛنْ حٜىٰوَ؞</verse>
				<verse number="25">‏«‏مِ حُوتِرِي مِسَالُ مِ وِعِيعٛنْ فُو طُعُمْ؞ اَمَّا شَرٜلْ اٜ وَرَ نغٜلْ مِ مٜتِرَنْتَاعٛنْ مِسَالُ، اَمَّا مِ مٜتَنَيْعٛنْ اٜ نجَيْرِ دٛوْ ݧَاکٛ مٛ دٛوْ؞</verse>
				<verse number="26">اٜ ندٜنْ طٛنْ ݧَلْندٜ اٛنْ تٛرٛتٛ ندٜرْ اِنْدٜ اَمْ؞ مِ وِعَايِعٛنْ مِ تٛرٛتٛمٛ نغَمْ مٛوطٛنْ؞</verse>
				<verse number="27">نغَمْ ݧَاکٛ مٛ دٛوْ کَنْکٛ اٜ حٛورٜ مَاکٛ اٜ مٛ يِطِعٛنْ؞ اٜ مٛ يِطِعٛنْ نغَمْ اٛنْ نغِطِيَمْ، ندٜنْ اٛنْ کٛولَکٜ دَغَ تٛ مَاکٛ پِوٛيْمِ؞</verse>
				<verse number="28">مِ پِوٛيِي تٛ مَاکٛ مِ وَرِ دُونِيَارُ، ندٜنْ جٛونِ مِ اَلَيْ دُونِيَارُ مِ پٜىٰݝَيْ تٛ مَاکٛ؞»‏</verse>
				<verse number="29">سٜيْ تٛکُّٻٜ يٜىٰسُ مبِعِمٛ، ‏«‏جٛونِ اَ مٜتَ اٜ نجَيْرِ اَ حُوتِرْتَا مِسَالُ؞</verse>
				<verse number="30">جٛونِ اٜ مِنْ اَنْدِ اَ اَنْدِ کٛو طُمٜ، نَاع نَا غٛطّٛ پَمِيمَ پَمْطٜ؞ طُعُمْ وَطِي مِنْ نجَٻِ دَغَ تٛ اَللَّه پِوٛيْطَا؞»‏</verse>
				<verse number="31">يٜىٰسُ وِعِٻٜ، ‏«‏جٛونِ اٛنْ کٛولَکٜيَمْ؟</verse>
				<verse number="32">شَرٜلْ اٜ وَرَ نغٜلْ يَادَکٜ نغٜلْ وَرِ نغٜلْ طُمْ سَنْکِتَتَعٛنْ، کٛو مٛيٜ سٛعّٛو وُرٛ مُوطُمْ؞ اٛنْ اَلَيْيَمْ مِنْ تَنْ؞ اَمَّا نَاع طُمْ مِنْ تَنْ، نغَمْ ݧَاکٛ مٛ دٛوْ اٜ وٛنْدِ اٜ اَمْ؞</verse>
				<verse number="33">مِ وِعُعٛنْ طُعُمْ نغَمْ کٜٻٛنْ بٜلْطُمْ ٻٜرْندٜ بَرْکَ سُمْڤٛوتِرْکِ اٜ اَمْ؞ ندٜرْ دُونِيَارُ ندُعُ اٛنْ نجَرَيْ تٛرَّ؞ اَمَّا تٛع اٛنْ نغَنُّ، مِ حٜٻِي جَالٛرْغَلْ دٛوْ دُونِيَارُ؞»‏</verse>
			</chapter>
			<chapter number="17">
				<verse number="1">غَطَ يٜىٰسُ يٛتِّنِي وِيکِ بٛلِيطٜ طٜعٜ، اٛ رَارِ دٛوْ اٛ وِعِ، ‏«‏ݧَاکٛ اَمْ، شَرٜلْ وَرِي؞ مَوْنِنْ ٻِطّٛ مَاطَ، نغَمْ ٻِطّٛ مَاطَ تٜدِّنِيمَ؞</verse>
				<verse number="2">نغَمْ اَ حٛکِّيمٛ لَامُ دٛوْ يِمْٻٜ فُو، نغَمْ اٛ حٛکَّ فُو ٻٜ کٛکُّطَامٛ يٛنْکِ کِ رٜعَتَا؞</verse>
				<verse number="3">يٛنْکِ کِ رٜعَتَا وٛنِ ٻٜ اَنْدُمَا، اَنْ تَنْ وٛنِ اَللَّه غٛونغَاجٛ، ندٜنْ ٻٜ اَنْدَ يٜىٰسُ اَلْمَسِيحُ مٛ لِلٛيْطَا؞</verse>
				<verse number="4">مِ تٜدِّنِيمَ ندٜرْ دُونِيَارُ، مِ يٛتِّنِي کُوغَلْ نغَلْ کٛکُّطَايَمْ؞</verse>
				<verse number="5">ݧَاکٛ اَمْ، جٛونِ تٜدِّنَمْ يٜىٰسٛ مَاطَ تٜدُّنغَلْ نغَلْ نغٛودُنٛومِ يٜىٰسٛ مَاطَ کٛ دُونِيَارُ تَغٜىٰ؞</verse>
				<verse number="6">‏«‏مِ اَنْدِنِي حَبَرُ مَاطَ تٛ ٻٜنْ طٛنْ ٻٜ کٛکُّطَايَمْ دَغَ ندٜرْ دُونِيَارُ؞ اَنْ جٜيِٻٜ، ندٜنْ اَ حٛکِّييَمْٻٜ، کَدِنْ اٜ ٻٜ تٛکِّ وٛلْدٜ مَاطَ؞</verse>
				<verse number="7">جٛونِ اٜ ٻٜ اَنْدِ کٛو طُمٜ طُمْ کٛکُّطَايَمْ تٛ مَاطَ طُمْ پِوٛيِ؞</verse>
				<verse number="8">مِ وِعِيٻٜ بٛلِيطٜ طٜ مبِيطَايَمْ، ٻٜ بٛو نجَٻِيطٜ؞ ٻٜ اَنْدِي طُمْ غٛونغَ تٛ مَاطَ پِوٛيْمِ، ندٜنْ ٻٜ کٛولَکٜ اَنْ لِلٛيِيَمْ؞</verse>
				<verse number="9">‏«‏اٜ مِ وَطَنَٻٜ دٛعَارٜ؞ نَاع يِمْٻٜ دُونِيَارُ نغَطَنَيْمِ دٛعَارٜ، اَمَّا ٻٜنْ طٛنْ ٻٜ کٛکُّطَايَمْ، نغَمْ اَنْ جٜيِٻٜ؞</verse>
				<verse number="10">فُو ٻٜ نغٛودُمِ اَنْ جٜيِٻٜ، ندٜنْ فُو ٻٜ نغٛودُطَا مِنْ جٜيِٻٜ، ندٜنْ مِ تٜدِّنَامَ بَرْکَ مَٻّٜ؞</verse>
				<verse number="11">جٛونِ نَاع کٛ نٜىٰٻِ مِ اَلَيْ دُونِيَارُ مِ وَرٛيَ تٛ مَاطَ، اَمَّا کَمْٻٜ اٜ ٻٜ ندٜرْ دُونِيَارُ؞ ݧَاکٛ اَمْ شٜنِيطٛ، سُرِرْٻٜ بَوْطٜ اِنْدٜ مَاطَ، اِنْدٜ ندٜ کٛکُّطَايَمْ، نغَمْ ٻٜ نغَرْتَ غٛعٛ نٛنْ نٛ اَنْ اٜ مِنْ اٜنْ غٛعٛ؞</verse>
				<verse number="12">کٛ نغٛنْدُنٛومِ اٜ مَٻّٜ مِ سُرِرِيٻٜ بَوْطٜ اِنْدٜ مَاطَ، اِنْدٜ ندٜ کٛکُّطَايَمْ؞ مِ رٜىٰنِيٻٜ، وَلَا کٛو غٛعٛتٛ مَٻّٜ مَجُّطٛ، سٜيْ نِ نٜطّٛ کَلْکَتٜىٰطٛ نغَمْ کٛ اَايَارٜ وِعِ حٜىٰوَ؞</verse>
				<verse number="13">جٛونِ اٜ مِ وَرٛيَ تٛ مَاطَ؞ مِ وِعُ فُو طُعُمْ شَرٜلْ نغٜعٜلْ نغٜلْ نغٛنْمِ ندٜرْ دُونِيَارُ نغَمْ ٻٜ نَنَ اِرِ بٜلْطُمْ ٻٜرْندٜ طُمْ نَنَيْمِ ٻٜ نَنَ طُمْ کٜوْطُمْ؞</verse>
				<verse number="14">مِ وِعِيٻٜ وٛلْدٜ مَاطَ؞ دُونِيَارُ وَݧِيٻٜ، نغَمْ نَاع دُونِيَارُ جٜيِٻٜ، نٛنْ نٛ مِنْ مَا نَاع دُونِيَارُ جٜيِيَمْ؞</verse>
				<verse number="15">نَاع اٜ مِ تٛرٛمَا نغَمْ اِتَّاٻٜ ندٜرْ دُونِيَارُ، اَمَّا اٜ مِ تٛرٛمَا نغَمْ شُرَاٻٜ دَغَ اٛنْ طٛنْ کَلُّطٛ؞</verse>
				<verse number="16">دُونِيَارُ جٜيَايِٻٜ نٛنْ نٛ مِنْ مَا دُونِيَارُ جٜيَايِيَمْ؞</verse>
				<verse number="17">وَرْتِرْٻٜ يِمْٻٜ مَاطَ لَاوٛلْ غٛونغَ مَاطَ؞ وٛلْدٜ مَاطَ وٛنِ غٛونغَ؞</verse>
				<verse number="18">نٛنْ نٛ لِلِرٛيْطَايَمْ ندٜرْ دُونِيَارُ، مِنْ مَا مِ لِلِيٻٜ ندٜرْ دُونِيَارُ؞</verse>
				<verse number="19">مِ حٛکِّيمَ حٛورٜ اَمْ نغَمْ مَٻّٜ، نغَمْ کَمْٻٜ مَا ٻٜ کٛکُّمَا کٛعٜ مَٻّٜ اٜ غٛونغَ؞</verse>
				<verse number="20">‏«‏نَاع کَمْٻٜ تَنْ نغَطَنَيْمِ دٛعَارٜ، اَمَّا فُو اٜ ٻٜنْ طٛنْ کٛولٛتٛوٻٜيَمْ لَاوٛلْ وَعَجُ مَٻّٜ؞</verse>
				<verse number="21">اٜ مِ وَطَ دٛعَارٜ ٻٜ فُو مَٻّٜ ٻٜ نغَرْتَ غٛعٛ؞ ݧَاکٛ اَمْ اٜ مِ تٛرٛمَا، ٻٜ کٜٻَ ٻٜ شُمْڤٛوتِرَ اٜ مٜىٰطٜنْ نٛنْ نٛ شُمڤٛوتِرْتٜنْ، نغَمْ دُونِيَارُ جَٻَ اَنْ لِلٛيِيَمْ؞</verse>
				<verse number="22">مِ حٛکِّيٻٜ تٜدُّنغَلْ اِرِ نغَلْ کٛکُّطَايَمْ، نغَمْ ٻٜ نغَرْتَ غٛعٛ، نٛنْ نٛ مِنْ اٜ اَنْ اٜنْ غٛعٛ؞</verse>
				<verse number="23">اٜ مِ سُمْڤٛوتِرَ اٜ مَٻّٜ ندٜنْ اٜنْ شُمْڤٛوتِرَ نغَمْ ٻٜ نغَرْتَ غٛعٛ ندٜرْ کٛو طُمٜ، نغَمْ دُونِيَارُ اَنْدَ اَنْ لِلِيَمْ، کَدِنْ اَ يِطِٻٜ نٛنْ نٛ نغِطِرْطَايَمْ؞</verse>
				<verse number="24">‏«‏يَا ݧَاکٛ اَمْ مٛ دٛوْ، اٜ مِ يِطِ ٻٜنْ طٛنْ ٻٜ کٛکُّطَايَمْ ٻٜ نغٛنْدَ اٜ اَمْ تٛ نغٛنْمِ، ٻٜ نغِعَ تٜدُّنغَلْ اَمْ، تٜدُّنغَلْ نغَلْ کٛکُّطَايَمْ نغَمْ اَ يِطِيَمْ کٛ دُونِيَارُ تَغٜىٰ؞</verse>
				<verse number="25">يَا ݧَاکٛ اَمْ اَادِلِيجٛ، يِمْٻٜ دُونِيَارُ اَنْدَامَ، اَمَّا مِنْ اٜ مِ اَنْدُمَا، ندٜنْ اٜ ٻٜ اَنْدِ اَنْ لِلٛيِيَمْ؞</verse>
				<verse number="26">مِ اَنْدِنِيٻٜ حَبَرُ مَاطَ، ندٜنْ مِ ݧَمْرَيْ يٜىٰسٛ اٜ اَنْدِنْکِ حَبَرُ مَاطَ، نغَمْ يِدّٜ ندٜ کٛلَّتَايَمْ جٛوطٛو ندٜرْ ٻٜرْطٜ مَٻّٜ، ندٜنْ مِنْ اٜ حٛورٜ اَمْ مِ سُمْڤٛوتِرَ اٜ مَٻّٜ؞»‏</verse>
			</chapter>
			<chapter number="18">
				<verse number="1">غَطَ يٜىٰسُ يٛتِّنِي ندٜعٜ دٛعَارٜ، اٛ دِلِّدِ اٜ تٛکُّٻٜمٛ ٻٜ کُولِ لُغّٜرٜ کِدِرٛنْ؞ ٻٜ نجَحِ وٛنْدٜ وِغٜىٰرٜ غٛودُندٜ نغٜسَ لٜطّٜ جَيْتُنْ، ٻٜ نَتِّ ندٜرْ لٜطّٜ طٜنْ؞</verse>
				<verse number="2">تٛو، يَحُودَ کٛکِّتِرَيْطٛ يٜىٰسُ اٜ اَنْدِ وِغٜىٰرٜ ندٜنْ، نغَمْ ندٜ طُطُّمْ يٜىٰسُ اٜ حَوْرَ اٜ تٛکُّٻٜمٛ تٛنْ؞</verse>
				<verse number="3">سٜيْ يَحُودَ يَحِ نغٜسَ کَنْ اٜ اَرْدِي کَوْتَلْ سٛوجِعٜنْ رٛومَ، اٜ وٛٻّٜ تَادِيٻٜ وُرٛ شٜنِينغٛ ٻٜ مَوْٻٜ اَرْدِيٻٜ دِينَ اٜ فَارِسَنْکٛعٜنْ لِلِ؞ اٜ ٻٜ نجٛغِي فِتِلَاجِ، اٜ جَمٜ حِيتٜ، اٜ کٛ طُمْ حٛنِرْتَ؞</verse>
				<verse number="4">يٜىٰسُ ندٜ اٜ اَنْدِ فُو کٛ حٜٻَتَمٛ، اٛ دَرِي يٜىٰسٛ مَٻّٜ اٛ پَمِٻٜ، اٛ وِعِ، ‏«‏طُمْ مٛيٜ طَٻِّتٛتٛنْ؟»‏</verse>
				<verse number="5">ٻٜ مبِعِ، ‏«‏يٜىٰسُ نَجَرَنْکٜىٰجٛ؞»‏ اٛ وِعِٻٜ، ‏«‏طُمْ مِنْ؞»‏ يَحُودَ کٛکِّتِرَيْطٛمٛ بٛو اٜ دَرٛدِي اٜ مَٻّٜ؞</verse>
				<verse number="6">ندٜ يٜىٰسُ وِعِٻٜ، ‏«‏طُمْ مِنْ،»‏ ٻٜ شٛعّٛرِي غَطَ ٻٜ نجَنِ اٜ لٜيْدِ؞</verse>
				<verse number="7">سٜيْ يٜىٰسُ فُطِّتِ پَمِٻٜ وِعِ، ‏«‏مٛيٜ طَٻِّتٛتٛنْ؟»‏ ٻٜ مبِعِ، ‏«‏يٜىٰسُ نَجَرَنْکٜىٰجٛ؞»‏</verse>
				<verse number="8">اٛ وِعِٻٜ، ‏«‏مِ يَادَکٜ مِ وِعِيعٛنْ طُمْ مِنْ؞ تٛ نِ مِنْ طَٻِّتٛتٛنْ، اَلٜىٰ يِمْٻٜ ٻٜعٜ ندِلَّ؞»‏</verse>
				<verse number="9">اٛ وِعُ نٛنْ نغَمْ کٛ اٛ وِعُنٛ حٜىٰوَ، ‏«‏مِ دُلَّايِ کٛو غٛعٛتٛ ندٜرْ ٻٜنْ طٛنْ ٻٜ کٛکُّطَايَمْ؞»‏</verse>
				<verse number="10">سِيمَنْ بِيتُرُسْ اٜ وٛودِ کَافَحِ، سٜيْ سٛلْتِکِ فٜعِّ مَشُّطٛ مَوْطٛ مَوْٻٜ اَرْدِيٻٜ دِينَ اِتَّنِمٛ نٛوْرُ ݧَامٛ؞ اِنْدٜ مَشُّطٛ اٛنْ مَلْکُسْ؞</verse>
				<verse number="11">سٜيْ يٜىٰسُ وِعِ بِيتُرُسْ، ‏«‏وَتُّ کَافَحِ مَاطَ ندٜرْ حٛلْغٛ مَاکِ؞ اَ ݧُمَ مِ يَرَتَا جَرْدُغٜلْ تٛرَّ کَ ݧَاکٛ اَمْ حٛکَّتَيَمْ؟»‏</verse>
				<verse number="12">سٜيْ سٛوجِعٜنْ رٛومَ اٜ اَرْدِيطٛٻٜ اٜ تَادِيٻٜ وُرٛ شٜنِينغٛ نَنْغِ يٜىٰسُ، ٻٜ کَٻِّمٛ؞</verse>
				<verse number="13">اَرَنْدٜ ٻٜ نجَارِمٛ تٛ حَنَانَ اٜسِرَاوٛ کَيَافَ؞ کَيَافَ اٛنْ وٛنِ مَوْطٛ مَوْٻٜ اَرْدِيٻٜ دِينَ اٜ طُنْ طٛنْ ندُنْغُ؞</verse>
				<verse number="14">کَنْکٛ وٛنِ کٛکُّطٛ اَرْدِيٻٜ يَحُودَنْکٛعٜنْ شَاوٛرِ وِيکِ، طُمْ ٻُرِي نٜطّٛ غٛعٛتٛ مَايَ نغَمْ کٛو مٛيٜ؞</verse>
				<verse number="15">سِيمَنْ بِيتُرُسْ اٜ غٛطّٛ تٛکُّطٛ يٜىٰسُ ٻٜ تٛکِّ يٜىٰسُ؞ ندٜ اٛنْ طٛنْ تٛکُّطٛ يٜىٰسُ غٛعٛتٛ اٛنْ مَوْطٛ مَوْٻٜ اَرْدِيٻٜ دِينَ اٜ اَنْدِمٛ، سٜيْ اٛ يَادِ اٜ يٜىٰسُ تٛ نجَيْرِ وُرٛ مَوْطٛ مَوْٻٜ اَرْدِيٻٜ دِينَ اٛنْ؞</verse>
				<verse number="16">اَمَّا بِيتُرُسْ دَرِي يَاسِ تٛ دَمُّغَلْ وُرٛ نغٛنْ؞ سٜيْ اٛنْ طٛنْ تٛکُّطٛ يٜىٰسُ مٛ مَوْطٛ مَوْٻٜ اَرْدِيٻٜ دِينَ اَنْدِ، اٛ وُرْتِي يَاسِ، اٛ مٜتَنِ دٜبّٛ ڤَامَنٛووٛ دَمُّغَلْ نغَلْ، اٛ نَتِّنِ بِيتُرُسْ؞</verse>
				<verse number="17">سٜيْ دٜبّٛ ڤَامَنٛووٛ دَمُّغَلْ اٛنْ وِعِ بِيتُرُسْ، ‏«‏اَنْ، نَاع اَ غٛعٛتٛ ندٜرْ تٛکُّٻٜ اٛنْ طٛنْ نٜطّٛ؟»‏ بِيتُرُسْ وِعِ، ‏«‏کٛو سٜطَّ، نَاع مِ تٛکُّطٛمٛ؞»‏</verse>
				<verse number="18">اٜ شَرٜلْ نغٜلْ اٜ وٛودِ ڤٜىٰوٛلْ، نغَمْ نٛنْ مَشُّٻٜ اٜ تَادِيٻٜ وُرٛ شٜنِينغٛ کُٻِّ حِيتٜ، اٜ ٻٜ ڤِلِينغٜ، اٜ ٻٜ اِرْفٛو؞ سٜيْ بِيتُرُسْ کَنُمْ مَا ٻَدِّي دَرِي ندٜرْ مَٻّٜ اٜ اِرْفٛو؞</verse>
				<verse number="19">سٜيْ مَوْطٛ مَوْٻٜ اَرْدِيٻٜ دِينَ پَمِ يٜىٰسُ دٛوْ تٛکُّٻٜمٛ اٜ دٛوْ اٜکِّتِنٛلْ مَاکٛ؞</verse>
				<verse number="20">يٜىٰسُ وِعِمٛ، ‏«‏کٛو ندٜيٜ اٜ مِ مٜتَنَ کٛو مٛيٜ اٜ نجَيْرِ؞ کٛو ندٜيٜ اٜ مِ اٜکِّتِنَ اٜکِّتِنٛلْ اَمْ ندٜرْ شُوطِ دٛعَارٜ اٜ ندٜرْ وُرٛ شٜنِينغٛ تٛ فُو يَحُودَنْکٛعٜنْ کَوْرَتَ؞ مِ مٜىٰطَايِ وِيکِ غٛطُّمْ اٜ سُوطٜ؞</verse>
				<verse number="21">نغَمْ طُمٜ پَمَتَايَمْ پَمْطٜ طٜعٜ؟ پَمُ يِمْٻٜ نَنْٻٜ اٜکِّتِنٛلْ اَمْ؞ غٛونغَ اٜ ٻٜ اَنْدِ کٛ مبِيمِ؞»‏</verse>
				<verse number="22">ندٜ يٜىٰسُ وِعِ نٛنْ، غٛعٛتٛ ندٜرْ تَادِيٻٜ دَرِيطٛ حَادٜ مَاکٛ حٜلِّمٛ تٛ وٛلٛ، وِعِ، ‏«‏نٛنْ مٜتِرَنْتَا مَوْطٛ مَوْٻٜ اَرْدِيٻٜ دِينَ؟»‏</verse>
				<verse number="23">يٜىٰسُ وِعِمٛ، ‏«‏تٛ نِ مِ وِعِي غٛطُّمْ طُمْ حَانَا، وِعُکَ کٛو مٛيٜ طٛعٛ؞ اَمَّا تٛ کٛ مبِيمِ طُمْ غٛونغَ، نغَمْ طُمٜ کٜلُّطَايَمْ تٛ وٛلٛ؟»‏</verse>
				<verse number="24">سٜيْ حَنَانَ وَطِ طُمْ سٛعِّ يٜىٰسُ تٛ کَيَافَ مَوْطٛ مَوْٻٜ اَرْدِيٻٜ دِينَ، اٜ مٛ حَٻِّي؞</verse>
				<verse number="25">بِيتُرُسْ اٜ دَرِي طٛنْ اٜ اِرْفٛو، سٜيْ وٛٻّٜ مبِعِمٛ، ‏«‏اَنْ مَا، نَاع اَ غٛعٛتٛ ندٜرْ تٛکُّٻٜ اٛنْ طٛنْ نٜطّٛ؟»‏ اَمَّا بِيتُرُسْ يٜدِّ وِعِ، ‏«‏نَاع مِ تٛکُّطٛمٛ؞»‏</verse>
				<verse number="26">غٛعٛتٛ ندٜرْ مَشُّٻٜ مَوْطٛ مَوْٻٜ اَرْدِيٻٜ دِينَ بَنْدِرَاوٛ نٜطّٛ مٛ بِيتُرُسْ اِتَّنِ نٛوْرُ اٛ وِعِ بِيتُرُسْ، ‏«‏نَاع مِ يِيدِيمَ اٜ مَاکٛ تٛنْ ندٜرْ نغٜسَ لٜطّٜ جَيْتُنْ؟»‏</verse>
				<verse number="27">بِيتُرُسْ فُطِّتِ وِعِ، ‏«‏نَاع طُمْ مِنْ؞»‏ اٜ مٛ وِعَکَ نجَکَرْدِ حَنِ؞</verse>
				<verse number="28">سٜيْ يَحُودَنْکٛعٜنْ کٛشِّ يٜىٰسُ دَغَ وُرٛ کَيَافَ ٻٜ نجَارِمٛ لَامٛرْدٜ غٛمْنَاجٛ رٛومَنْکٜىٰجٛ؞ اٜ شَرٜلْ نغٜلْ طُمْ اِلَا سُبَکَ؞ اَرْدِيٻٜ يَحُودَنْکٛعٜنْ نَتَّايِ لَامٛرْدٜ ندٜنْ، نغَمْ تٛع ٻٜ نغَرْتَ ٻٜ لَاٻَا، ٻٜ کَطٜىٰ ݧَامُکِ ݧَمْندُ حُمْتٛ سَکِّنْکِ؞</verse>
				<verse number="29">نغَمْ نٛنْ، بِلَاتُسْ وُرْتِي يَحِ تٛ مَٻّٜ پَمِٻٜ، وِعِ، ‏«‏طُمٜ نغُلّٛرْتٛوطٛنْ نٜطّٛ اٛعٛ؟»‏</verse>
				<verse number="30">ٻٜ مبِعِمٛ، ‏«‏دَا نَاع اٛ غَطٛووٛ کٛ حَلِّ، دَا مِنْ نغَدَّايِمٛ تٛ مَاطَ؞»‏</verse>
				<verse number="31">بِلَاتُسْ وِعِٻٜ، ‏«‏اٛنٛنْ اٜ کٛعٜ مٛوطٛنْ کٛشّٜىٰمٛ نغَطَنٛنْمٛ کِيتَ نٛ دٛوکَ مٛوطٛنْ وِعِ؞»‏ ٻٜ مبِعِمٛ، ‏«‏اٛنٛنْ رٛومَنْکٛعٜنْ اٛنْ اَلَتَامِنْ مِنْ تَپَنَ غٛطّٛ کِيتَ مَيْدٜ؞»‏</verse>
				<verse number="32">طُعُمْ وَطُ نغَمْ طُمْ حٜبِّنَ کٛ يٜىٰسُ وِعُنٛ دٛوْ اِرِ مَيْدٜ ندٜ مَايَتَ؞</verse>
				<verse number="33">سٜيْ بِلَاتُسْ سٛعِّي ندٜرْ لَامٛرْدٜ، اٛ نٛدِّ يٜىٰسُ، اٛ پَمِمٛ اٛ وِعِ، ‏«‏اَنْ وٛنِ لَامِيطٛ يَحُودَنْکٛعٜنْ؟»‏</verse>
				<verse number="34">يٜىٰسُ نٛوتِي، وِعِ، ‏«‏نغٛعٛلْ پَمٛلْ تٛ مَاطَ نغٛلْ پِوِ، کٛو وٛٻّٜ کٛکُّمَا حَبَرُ اَمْ؟»‏</verse>
				<verse number="35">بِلَاتُسْ وِعِ، ‏«‏اَ ݧُمَ مِ يَحُودَنْکٜىٰجٛ؟ طُمْ لٜݧٛلْ مَاطَ اٜ مَوْٻٜ اَرْدِيٻٜ دِينَ نغَدُّمَا تٛ اَمْ؞ طُمٜ نغَطُطَا؟»‏</verse>
				<verse number="36">يٜىٰسُ وِعِ، ‏«‏لَامُ اَمْ نَاع دَغَ ندُعُ دُونِيَارُ طُمْ پِوٛيِ؞ دَا لَامُ اَمْ دَغَ مَيْرُ طُمْ پِوٛيِ، دَا تٛکُّٻٜيَمْ کٛنَيْ نغَمْ ٻٜ کَطَ طُمْ نَنْغَيَمْ طُمْ وَطَيَمْ ندٜرْ جُوطٜ اَرْدِيٻٜ يَحُودَنْکٛعٜنْ؞ اَمَّا لَامُ اَمْ نَاع دَغَ ندُعُ دُونِيَارُ طُمْ پِوٛيِ؞»‏</verse>
				<verse number="37">سٜيْ بِلَاتُسْ پَمِمٛ وِعِ، ‏«‏تٛو، اَنْ، اَ لَامِيطٛ وٛنْ طٛنْ؟»‏ يٜىٰسُ نٛوتِي، وِعِ، ‏«‏اَ وِعِي مِ لَامِيطٛ؞ نغَمْ طُعُمْ طُمْ دَݧِيَمْ، ندٜنْ نغَمْ مَاجُمْ نغَرْمِ ندٜرْ دُونِيَارُ نغَمْ مِ مٜتَ دٛوْ کٛ وٛنِ غٛونغَ؞ کٛو مٛيٜ غِطّٛ غٛونغَ تٛکَّيْ کٛ مبِيمِ؞»‏</verse>
				<verse number="38">بِلَاتُسْ پَمِمٛ وِعِ، ‏«‏طُمٜ وٛنِ غٛونغَ؟»‏ غَطَ بِلَاتُسْ وِعِي نٛنْ فُطِّتِ وُرْتِي يَاسِ تٛ يَحُودَنْکٛعٜنْ وِعِٻٜ، ‏«‏مِ تَوْرَايِمٛ غٛطُّمْ کَلُّطُمْ؞</verse>
				<verse number="39">اَمَّا طُمْ ندٛنُ مٛوطٛنْ مِ يٛوفَنَعٛنْ شُرَاطٛ غٛعٛتٛ شَرٜلْ حُمْتٛ سَکِّنْکِ؞ اٛنْ نغِطِ مِ يٛوفَنَعٛنْ لَامِيطٛ يَحُودَنْکٛعٜنْ؟»‏</verse>
				<verse number="40">ٻٜ نٛوتِي ٻٜ مبِعِ اٜ سٜمْبٜ، ‏«‏نَاع اٛعٛ نجٛوفَنْتَامِنْ، يٛوفَنْمِنْ بَرَبَّسْ!‏»‏ بَرَبَّسْ اٛنْ بٛو اٛ غٛعٛتٛ ندٜرْ کَٻْدٛوٻٜ اٜ لَامُ؞</verse>
			</chapter>
			<chapter number="19">
				<verse number="1">سٜيْ بِلَاتُسْ وَطِ يٜىٰسُ فِيَا لٛوشِ؞</verse>
				<verse number="2">سٛوجِعٜنْ مبَالِ غِيفٛلْ غِعٜ، ٻٜ تَارَنِمٛنغٛلْ تٛ حٛورٜ، ندٜنْ ٻٜ ٻٛرْنِمٛ اِرِ تٛغّٛورٜ لَامِيٻٜ؞</verse>
				<verse number="3">ٻٜ نغَطِ کَ يَاکِ يٜىٰسٛ مَاکٛ، اٜ ٻٜ مبِعَ، ‏«‏اَللَّه رٜىٰنٜ، لَامِيطٛ يَحُودَنْکٛعٜنْ!‏»‏ ندٜنْ اٜ ٻٜ ڤِيَمٛ تٛ يٜىٰسٛ؞</verse>
				<verse number="4">بِلَاتُسْ فُطِّتِ وُرْتِي يَاسِ وِعِ يَحُودَنْکٛعٜنْ، ‏«‏ندَارٜىٰ، مِ وُرْتِنَنَيْعٛنْ مٛ طٛعٛ نغَمْ اَنْدٛنْ مِ تَوْرَايِمٛ غٛطُّمْ کَلُّطُمْ؞»‏</verse>
				<verse number="5">ندٜ يٜىٰسُ وُرْتِنَا اٜ تَارَنَا غِيفٛلْ غِعٜ تٛ حٛورٜ ندٜنْ اٜ ٻٛرْنِي تٛغّٛورٜ اِرِ ندٜ لَامِيٻٜ، سٜيْ بِلَاتُسْ وِعِٻٜ، ‏«‏رَا نٜطّٛ اٛنْ؞»‏</verse>
				<verse number="6">ندٜ مَوْٻٜ اَرْدِيٻٜ دِينَ اٜ تَادِيٻٜ وُرٛ شٜنِينغٛ نغِعِمٛ، ٻٜ مبِعِ اٜ سٜمْبٜ، ‏«‏وَرُمٛ!‏ وَرُمٛ دٛوْ غَافَانغَلْ!‏»‏ اَمَّا بِلَاتُسْ وِعِٻٜ، ‏«‏اٛنٛنْ کٛشّٜىٰمٛ مبَرٛنْمٛ؞ مِنْ مِ تَوْرَايِمٛ غٛطُّمْ کَلُّطُمْ؞»‏</verse>
				<verse number="7">سٜيْ يَحُودَنْکٛعٜنْ مبِعِمٛ، ‏«‏اٜ مِنْ نغٛودِ دٛوکَ، کَدِنْ نٛنْ نٛ دٛوکَ طُمْ وِعِ دٛولٜ اٛ وَرٜىٰ، نغَمْ اٜ مٛ وِعَ کَنْکٛ وٛنِ ٻِطّٛ اَللَّه؞»‏</verse>
				<verse number="8">ندٜ بِلَاتُسْ نَنِ نٛنْ، سٜيْ کُلٛلْ ٻٜيْدِ نَنْغُکِمٛ؞</verse>
				<verse number="9">سٜيْ اٛ سٛعِّي ندٜرْ لَامٛرْدٜ اٛ پَمِ يٜىٰسُ اٛ وِعِ، ‏«‏تٛيٜ پِوٛيْطَا؟»‏ اَمَّا يٜىٰسُ نٛوتَاکِمٛ؞</verse>
				<verse number="10">بِلَاتُسْ وِعِمٛ، ‏«‏اَ وَݧُ مٜتَنْکِيَمْ؟ اَ اَنْدَا اٜ مِ وٛودِ لَامُ مِ يٛوفُمَا، کَدِنْ اٜ مِ وٛودِ لَامُ مِ وَطَ طُمْ وَرُمَا دٛوْ غَافَانغَلْ؟»‏</verse>
				<verse number="11">يٜىٰسُ نٛوتِي وِعِ، ‏«‏اَ وَلَا لَامُ دٛوْ اَمْ تٛ نَاع جٛومِرَاوٛ حٛکُّمَا؞ نغَمْ نٛنْ، نٜطّٛ غَطُطٛيَمْ ندٜرْ جُنْغٛ مَاطَ وَطِي حَکّٜ ٻُرْطُمْ حَلُّکِ؞»‏</verse>
				<verse number="12">ندٜ بِلَاتُسْ نَنِ نٛنْ، اٛ طَٻِّتِ لَاوٛلْ نٛ اٛ يٛوفِرْتَ يٜىٰسُ، اَمَّا يَحُودَنْکٛعٜنْ نغَطِ کَ وِيکِ اٜ سٜمْبٜ، ‏«‏تَا يٛوفِي نٜطّٛ اٛعٛ، نَاع اَ حِغٛ کَيْسَرْ!‏ فُو نٛدِّرٛووٛ حٛورٜ مُوطُمْ لَامِيطٛ اٛ غَݧٛ کَيْسَرْ!‏»‏</verse>
				<verse number="13">ندٜ بِلَاتُسْ نَنِ حَالَ کَعَ، اٛ وُرْتِنِ يٜىٰسُ، اٛ جٛوطِي دٛوْ جٛوطٛرْغَلْ کِيتَ تٛ وِغٜىٰرٜ بِعٜتٜىٰندٜ ‏«‏حَيْرٜ شٜحَاندٜ؞»‏ ندٜرْ اِبْرَانِيَنْکٛورٜ وِغٜىٰرٜ ندٜنْ اٜ نٛدِّرٜىٰ غَبَّاتَ؞</verse>
				<verse number="14">اٜ شَرٜلْ نغٜلْ طُمْ شَکَ ݧَلَوْمَ ݧَلْندٜ سِرْيَاکِ حُمْتٛ سَکِّنْکِ؞ بِلَاتُسْ وِعِ يَحُودَنْکٛعٜنْ ٻٜنْ، ‏«‏رَا لَامِيطٛ مٛوطٛنْ؞»‏</verse>
				<verse number="15">ٻٜ مبِعِ بِلَاتُسْ اٜ سٜمْبٜ، ‏«‏وَرُمٛ!‏ وَرُمٛ دٛوْ غَافَانغَلْ!‏»‏ بِلَاتُسْ وِعِٻٜ، ‏«‏اٛنْ نغِطِ مِ وَرَ لَامِيطٛ مٛوطٛنْ دٛوْ غَافَانغَلْ؟»‏ سٜيْ مَوْٻٜ اَرْدِيٻٜ دِينَ نٛوتِي مبِعِ، ‏«‏مِنْ نغَلَا غٛطّٛ لَامِيطٛ سٜيْ کَيْسَرْ!‏»‏</verse>
				<verse number="16">سٜيْ بِلَاتُسْ وَطِ يٜىٰسُ ندٜرْ جُوطٜ مَٻّٜ نغَمْ ٻٜ مبَرَمٛ دٛوْ غَافَانغَلْ؞</verse>
				<verse number="17">سٜيْ ٻٜ ندِلِّدِ اٜ يٜىٰسُ، اٜ مٛ وَکِّي غَافَانغَلْ مَاکٛ اٜ حٛورٜ مَاکٛ؞ ٻٜ مبُرْتِي يَاسِ غَرِيرِ يَاکِ وِغٜىٰرٜ بِعٜتٜىٰندٜ وِغٜىٰرٜ پِپَلْ حٛورٜ؞ ندٜرْ اِبْرَانِيَنْکٛورٜ وِغٜىٰرٜ ندٜنْ اٜ نٛدِّرٜىٰ غٛلْغٛوتَ؞</verse>
				<verse number="18">تٛ وِغٜىٰرٜ ندٜنْ ٻٜ ڤِيَنِ يٜىٰسُ کُوسَاجٜ دٛوْ غَافَانغَلْ حَوْتِ اٜ يِمْٻٜ طِطٛ؞ ٻٜ ٻِلِ غٛعٛتٛ اٜ غَافَانغَلْ جُنْغٛ يٜىٰسُ ݧَامٛ، ندٜنْ غٛعٛتٛ اٜ غَافَانغَلْ جُنْغٛ يٜىٰسُ نَنٛ، يٜىٰسُ اٜ شَکَ مَٻّٜ؞</verse>
				<verse number="19">بِلَاتُسْ وِنْدِ دٛوْ اَلّٛوَلْ اٛ وَطِ طُمْ تَکِّنغَلْ حٛورٜ غَافَانغَلْ يٜىٰسُ؞ کٛ اٛ وِنْدِ وٛنِ، ‏«‏يٜىٰسُ نَجَرَنْکٜىٰجٛ لَامِيطٛ يَحُودَنْکٛعٜنْ؞»‏</verse>
				<verse number="20">يَحُودَنْکٛعٜنْ طُطْٻٜ نجَنْغِ کٛ اٛ وِنْدِ، نغَمْ وِغٜىٰرٜ تٛ يٜىٰسُ وَرَا حَادٜ غَرِيرِ وٛنِ؞ کٛ اٛ وِنْدِ اٛ وِنْدُطُمْ ندٜرْ اِبْرَانِيَنْکٛورٜ، اٜ رٛومَنْکٛورٜ، اٜ حٜلٜنَنْکٛورٜ؞</verse>
				<verse number="21">مَوْٻٜ اَرْدِيٻٜ دِينَ مبِعِ بِلَاتُسْ، ‏«‏تَاع وِنْدُ ‏‹‏لَامِيطٛ يَحُودَنْکٛعٜنْ،›‏ اَمَّا وِنْدُ نٜطّٛ اٛعٛ وِعِي کَنْکٛ وٛنِ لَامِيطٛ يَحُودَنْکٛعٜنْ؞»‏</verse>
				<verse number="22">بِلَاتُسْ وِعِ، ‏«‏کٛ مبِنْدُمِ جٛوطَکٜ؞»‏</verse>
				<verse number="23">غَطَ سٛوجِعٜنْ ٻٜنْ ڤِيَنِي يٜىٰسُ کُوسَاجٜ دٛوْ غَافَانغَلْ، سٜيْ ٻٜ کٛشِّ کٛلْتٜ مَاکٛ، ٻٜ شٜنْدِطٜ شٜنْدٜ نَيِ، کٛو مٛيٜ سٛوجِيجٛ جٛغِي سٜنْدٜرٜ غٛعٛ؞ کَدِنْ ٻٜ کٛشِّ تٛغّٛورٜ مَاکٛ؞ تٛغّٛورٜ ندٜنْ ݧٛعَاکَ ندٜ سَݧَاندٜ دَغَ دٛوْ يَاکِ لٜيْ؞</verse>
				<verse number="24">سٛوجِعٜنْ ٻٜنْ مبِعِ حَکُّندٜ مَٻّٜ، ‏«‏تٛع اٜنْ شٜىٰکُندٜ، اٜنْ نغَطُ شَاشَ دٛوْ مَيْرٜ نغِعٜنْ مٛيٜ ݧَامَتَندٜ؞»‏ طُعُمْ وَطُ نغَمْ کٛ اَايَارٜ وِعِ حٜىٰوَ:‏ ‏«‏ٻٜ شٜنْدِي کٛلْتٜ اَمْ حَکُّندٜ مَٻّٜ؛ ٻٜ نغَادِي شَاشَ اٜ تٛغّٛورٜ اَمْ؞»‏ طُعُمْ کَنْجُمْ وٛنِ کٛ سٛوجِعٜنْ ٻٜنْ نغَطِ؞</verse>
				<verse number="25">دَرِيٻٜ حَادٜ غَافَانغَلْ يٜىٰسُ کَمْٻٜ نغٛنِ مَدُوجٛ مَاکٛ، اٜ سَکِرَاوٛ مَدُوجٛ مَاکٛ دٜبّٛ، اٜ مَرْيَامَ دٜبّٛ کِلٛوبَسْ، اٜ مَرْيَامَ پِوٛيْطٛ مَغَدَلَ؞</verse>
				<verse number="26">ندٜ يٜىٰسُ يِعِ مَدُوجٛ مُوطُمْ اٜ دَرِي طٛنْ اٜ تٛکُّطٛمٛ مٛ اٛ يِطِ نَاع سٜطَّ؞ سٜيْ اٛ وِعِ مَدُوجٛ مَاکٛ، ‏«‏رَا ٻِطّٛ مَاطَ؞»‏</verse>
				<verse number="27">ندٜنْ اٛ وِعِ اٛنْ طٛنْ تٛکُّطٛمٛ، ‏«‏رَا مَدُوجٛ مَاطَ؞»‏ دَغَ شَرٜلْ نغٜلْ تٛکُّطٛمٛ اٛنْ حٛشِّ مَرْيَامَ جٛوطِي تٛ وُرٛ مَاکٛ؞</verse>
				<verse number="28">غَطَ مَاجُمْ، يٜىٰسُ اٜ اَنْدِ کٛو طُمٜ يٛتِّنَامَ؞ نغَمْ کٛ اَايَارٜ وِعِ حٜىٰوَ، اٛ وِعِ، ‏«‏اٜ مِ نَنَ طٛنْکَ؞»‏</verse>
				<verse number="29">اٜ وٛودِ تُمُّدٜ طٛنْ اٜ ندٜ حٜىٰوِ ندِيَمْ اِنَبٛجَمْ لَمُّطَمْ؞ سٜيْ سٛوجِعٜنْ ٻٜنْ شُووِ سٛوسٛوَ ندٜرْ مَاجَمْ، ٻٜ طِيسِنغَ تٛ سَوْرُ حِسٛڤْ، ٻٜ پٜفْتِندُ يَاکِ حٛنْدُکٛ مَاکٛ؞</verse>
				<verse number="30">ندٜ يٜىٰسُ يَرِ ندِيَمْ اِنَبٛجَمْ طَمْ، اٛ وِعِ، ‏«‏طُمْ يٛتِّنَامَ؞»‏ سٜيْ اٛ تُرْنِ حٛورٜ مَاکٛ اٛ يٛوفِ يٛنْکِ مَاکٛ؞</verse>
				<verse number="31">طُمْ ݧَلْندٜ سِرْيَاکِ، ندٜنْ تٛ فِنِ طُمْ ݧَلْندٜ سِوْتَارٜ؞ نغَمْ اَرْدِيٻٜ يَحُودَنْکٛعٜنْ نغِطَا ٻَلِّ طِنْ اَلٜىٰ دٛوْ غَافَالٜ ݧَلْندٜ سِوْتَارٜ، سٜيْ ٻٜ تٛرِي بِلَاتُسْ وَطَ طُمْ يٜوَ کٛيْطٜ يٜىٰسُ اٜ کٛيْطٜ يِمْٻٜ طِطٛ ٻٜنْ، ندٜنْ ٻَلِّ طِنْ نجِڤِّنٜىٰ؞</verse>
				<verse number="32">نغَمْ نٛنْ سٛوجِعٜنْ ٻٜنْ نجَحِ تٛ غَافَالٜ طٜنْ؞ ٻٜ نغٜوِ کٛيْطٜ اَرَنْدٜىٰجٛ، ندٜنْ ٻٜ نغٜوِ کٛيْطٜ طِطَٻٛ اٛنْ؞</verse>
				<verse number="33">اَمَّا ندٜ ٻٜ نغَرِ تٛ يٜىٰسُ ٻٜ نغِعِ اٛ يَادَکٜ اٛ مَايِي، ٻٜ نغٜوَايِ کٛيْطٜ مَاکٛ؞</verse>
				<verse number="34">اَمَّا غٛعٛتٛ ندٜرْ سٛوجِعٜنْ ٻٜنْ يُوِرِ يٜىٰسُ لَبّٛ تٛ بٜشّٜ، طٛنْ اٜ طٛنْ پِيپَمْ اٜ ندِيَمْ وُرْتِي؞</verse>
				<verse number="35">غِيطٛ طُعُمْ شَرٜلْ کٛ طُمْ وَطِ، کَنْکٛ حٛکِّي شٜيْدَ دٛوْ مَاجُمْ، نغَمْ اٛنٛنْ مَا کٛولٛوطٛنْ؞ شٜيْدَ مَاکٛ بٛو طُمْ غٛونغَ، اٜ مٛ اَنْدِ غٛونغَ اٛ مٜتِ؞</verse>
				<verse number="36">طُعُمْ وَطُ نغَمْ کٛ اَايَارٜ وِعِ حٜىٰوَ، ‏«‏وَلَا پِپَلْ مَاکٛ غٜوٜتٜىٰنغَلْ؞»‏</verse>
				<verse number="37">کَدِنْ وٛنْدٜ اَايَارٜ وِعِي، ‏«‏ٻٜ ندَارَيْ مٛ ٻٜ نجُوِ؞»‏</verse>
				<verse number="38">غَطَ طُعُمْ وَطِي، يُسُفُ پِوٛيْطٛ غَرِيرِ اَرْمَاتِيَ تٛرِي بِلَاتُسْ حٛکَّمٛ ٻَنْدُ يٜىٰسُ؞ يُسُفُ اٛنْ اٛ تٛکُّطٛ يٜىٰسُ، اَمَّا اٜ سُوطٜ نغَمْ اٜ مٛ حُلَ اَرْدِيٻٜ يَحُودَنْکٛعٜنْ؞ بِلَاتُسْ جَٻِ، کَنْکٛ بٛو اٛ يَحِ اٛ وَطِ طُمْ جِڤِّنِ ٻَنْدُ يٜىٰسُ؞</verse>
				<verse number="39">نِکٛودِمُسْ جَحُنٛوطٛ تٛ يٜىٰسُ جٜمَّ يَادِ اٜ يُسُفُ اٛنْ؞ اٛ يَادِ اٜ نٜبَّمْ مُرْ اٜ اَلٛسْ اٜ طَمْ جِلِّندِرِ، طَمْ حٜوْتَيْ کِلٛ 30؞</verse>
				<verse number="40">يِمْٻٜ طِطٛ ٻٜنْ کٛشِّ ٻَنْدُ يٜىٰسُ ٻٜ تَارَنِندُ غُدٜ طٜ شٜىٰدٜ حَوْتِ اٜ مُرْ اٜ اَلٛسْ نٛ يَحُودَنْکٛعٜنْ نغَطَتَ تٛ ٻٜ اُوَيْ مَيْطٛ؞</verse>
				<verse number="41">تٛ وِغٜىٰرٜ ندٜ يٜىٰسُ وَرَا دٛوْ غَافَانغَلْ، اٜ وٛودِ نغٜسَ؞ ندٜرْ مَاکَ اٜ وٛودِ يٜنَاندٜ حٜيْرٜ وَسَاندٜ ندٜرْ حَيْرٜ طُمْ مٜىٰطَايِ وَطُکِ غٛطّٛ ندٜرْ مَيْرٜ؞</verse>
				<verse number="42">تٛو، ندٜ طُمْ ݧَلْندٜ سِرْيَاکِ ندٜ يَحُودَنْکٛعٜنْ شِرْيٛتٛو ݧَلْندٜ سِوْتَارٜ، ندٜنْ نغَمْ يٜنَاندٜ ندٜنْ حَادٜ ندٜ وٛنِ، ٻٜ اُوِ يٜىٰسُ ندٜرْ مَيْرٜ؞</verse>
			</chapter>
			<chapter number="20">
				<verse number="1">ݧَلْندٜ اَلَلْ اِلَا سُبَکَ دَغَ ݧِوْرٜ اٜ حٛرِي مَرْيَامَ پِوٛيْطٛ مَغَدَلَ يَحِ يٜنَاندٜ ندٜنْ تَوِ حَيْرٜ ندٜ طُمْ مَٻِّرِ يٜنَاندٜ ندٜنْ تَلِّتَامَ دَغَ دَمُّغَلْ يٜنَاندٜ ندٜنْ؞</verse>
				<verse number="2">سٜيْ اٛ دٛغِّ اٛ يَحِ تٛ سِيمَنْ بِيتُرُسْ اٜ اٛنْ طٛنْ تٛکُّطٛ يٜىٰسُ مٛ يٜىٰسُ يِطِ نَاع سٜطَّ، اٛ وِعِٻٜ، ‏«‏ٻٜ کٛشِّي ٻَنْدُ يٜىٰسُ دَغَ ندٜرْ يٜنَاندٜ!‏ مِنْ اَنْدَا تٛ ٻٜ ندٜسِمٛ؞»‏</verse>
				<verse number="3">سٜيْ بِيتُرُسْ اٜ اٛنْ طٛنْ مٛ يٜىٰسُ ٻُرِ يِطُکِ ٻٜ نجَحِ يٜنَاندٜ ندٜنْ؞</verse>
				<verse number="4">ٻٜ فُو طِطٛ اٜ ٻٜ ندٛغَّ، اَمَّا اٛنْ طٛنْ مٛ يٜىٰسُ ٻُرِ يِطُکِ ٻُرِي بِيتُرُسْ دٛغُّدُ اٛ اَرْتِمٛ يٛتَّاکِ يٜنَاندٜ ندٜنْ؞</verse>
				<verse number="5">اٛ تُرِي اٛ يُرْنِي يٜنَاندٜ ندٜنْ اٛ يِعِ غُدٜ طٜ طُمْ تَارِرْنٛو ٻَنْدُ يٜىٰسُ، اَمَّا اٛ نَتَّايِ؞</verse>
				<verse number="6">سٜيْ سِيمَنْ بِيتُرُسْ تٛکِّرْطٛمٛ غَطَ يٛتِّي، نَتِّ يٜنَاندٜ ندٜنْ؞ اٛ يِعِ غُدٜ طٜنْ اٜ ندٜسِي طٛنْ،</verse>
				<verse number="7">اٜ لٜفٛلْ نغٛلْ طُمْ تَارَنِ حٛورٜ يٜىٰسُ؞ لٜفٛلْ نغٛلْ اٜ حَکِّتِي اٜ غُدٜ طٜنْ، کَنْغٛلْ تَنْ اٜ نغٛلْ تَغِّي؞</verse>
				<verse number="8">سٜيْ اٛنْ طٛنْ مٛ يٜىٰسُ ٻُرِ يِطُکِ اَرْتُطٛ يٛتَّاکِ يٜنَاندٜ ندٜنْ، کَنْکٛ مَا اٛ نَتِّ، اٛ يِعَنِ غِتٜ مَاکٛ، اٛ جَٻِ يٜىٰسُ اُمَّکٜ دَغَ مَيْدٜ؞</verse>
				<verse number="9">حَا جٛونِ ٻٜ ڤَامَايِ اَايَارٜ بِيندٜ دٛولٜ يٜىٰسُ اُمّٛو دَغَ مَيْدٜ؞</verse>
				<verse number="10">سٜيْ تٛکُّٻٜ يٜىٰسُ ٻٜنْ شٛعِّ غُرٜ مَٻّٜ؞</verse>
				<verse number="11">مَرْيَامَ اٜ دَرِي يَاسِ يٜنَاندٜ ندٜنْ اٜ وٛيَ؞ اٜ مٛ ندٜرْ وٛيُکِ، سٜيْ اٛ تُرِي اٛ يُرْنِي يٜنَاندٜ ندٜنْ،</verse>
				<verse number="12">اٛ يِعِ مَلَاعِکَعٜنْ طِطٛ اٜ ٻٜ ٻٛرْنِي کٛلْتٜ دَنٜىٰجٜ، اٜ ٻٜ نجٛوطِي تٛ ٻَنْدُ يٜىٰسُ فُکِّنَا ندٜنّٛ؞ غٛعٛتٛ اٜ جٛوطِي تٛ حٛورٜ يٜىٰسُ وٛنْدٛنٛو، غٛعٛتٛ بٛو اٜ جٛوطِي تٛ کٛيْطٜ مَاکٛ غٛنْدٛنٛو؞</verse>
				<verse number="13">ٻٜ پَمِ مَرْيَامَ اٛنْ ٻٜ مبِعِ، ‏«‏نغَمْ طُمٜ مبٛيَتَا؟»‏ اٛ وِعِٻٜ، ‏«‏ٻٜ کٛشِّي ٻَنْدُ مٛودِبّٛ اَمْ، مِ اَنْدَا تٛ ٻٜ ندٜسِمٛ؞»‏</verse>
				<verse number="14">سٜيْ اٛ يٜىٰپِي اٛ يِعِ يٜىٰسُ اٜ دَرِي طٛنْ، اَمَّا اٛ اَنْدِتَايِ طُمْ يٜىٰسُ؞</verse>
				<verse number="15">يٜىٰسُ پَمِمٛ وِعِ، ‏«‏نغَمْ طُمٜ مبٛيَتَا؟ مٛيٜ طَٻِّتَتَا؟»‏ مَرْيَامَ اٜ ݧُمَ طُمْ ڤَامَنٛووٛ نغٜسَ کَنْ، نغَمْ نٛنْ اٛ وِعِمٛ، ‏«‏مٛودِبّٛ، تٛ اَنْ حٛشِّمٛ، وِعَمْ تٛ ندٜسُطَامٛ مِ يَحَيْ مِ حٛشَّمٛ؞»‏</verse>
				<verse number="16">يٜىٰسُ وِعِمٛ، ‏«‏مَرْيَامَ؞»‏ سٜيْ اٛ وَيْلِتِي اٛ رَارِمٛ اٛ وِعِ ندٜرْ اِبْرَانِيَنْکٛورٜ، ‏«‏رَبّٛنِ!‏»‏ مَعَنَ مَاجُمْ وٛنِ ‏«‏مٛودِبّٛ؞»‏</verse>
				<verse number="17">يٜىٰسُ وِعِمٛ، ‏«‏تَاع جٛغَيَمْ، نغَمْ مِ پٜىٰݝَايِ تٛ ݧَاکٛ اَمْ مٛ دٛوْ تَوْ؞ اَمَّا سٛعَّ تٛ بَنْدِرَاٻٜ اَمْ مبِعَاٻٜ مِ پٜىٰݝَيْ تٛ ݧَاکٛ اَمْ، ݧَاکٛ مٛوطٛنْ، اَللَّه اَمْ، اَللَّه مٛوطٛنْ؞»‏</verse>
				<verse number="18">سٜيْ مَرْيَامَ پِوٛيْطٛ مَغَدَلَ يَحِ تٛ تٛکُّٻٜ يٜىٰسُ وِعِٻٜ، ‏«‏مِ يِعِي يٜىٰسُ!‏»‏ سٜيْ اٛ طِيوِتَنِٻٜ کٛ اٛ وِعِمٛ؞</verse>
				<verse number="19">طُمْ ݧَلْندٜ اَلَلْ؞ ندٜ نَانغٜ حِيرِ، تٛکُّٻٜ يٜىٰسُ کَوْرِتِ، ٻٜ مَٻِّ دَمُّغَلْ نغَمْ اٜ ٻٜ کُلَ اَرْدِيٻٜ يَحُودَنْکٛعٜنْ؞ طٛنْ اٜ طٛنْ يٜىٰسُ وَنْغِ دَرِي شَکَ مَٻّٜ، وِعِ، ‏«‏اٜ مِ سِلْمِنٛو؞ جَمْ وٛنْدَ اٜ مٛوطٛنْ؞»‏</verse>
				<verse number="20">غَطَ اٛ وِعِ نٛنْ، اٛ حٛلِّٻٜ جُوطٜ مَاکٛ اٜ بٜشّٜ مَاکٛ؞ سٜيْ تٛکُّٻٜمٛ نَنِ بٜلْطُمْ نَاع سٜطَّ ندٜ ٻٜ نغِعِمٛ؞</verse>
				<verse number="21">يٜىٰسُ فُطِّتِ وِعِ، ‏«‏جَمْ وٛنْدَ اٜ مٛوطٛنْ!‏ نٛنْ نٛ ݧَاکٛ مٛ دٛوْ لِلِرِيَمْ، نٛنْ مِنْ مَا اٜ مِ لِلَعٛنْ؞»‏</verse>
				<verse number="22">ندٜ اٛ وِعِ نٛنْ، سٜيْ اٛ فُوفِ دٛوْ مَٻّٜ اٛ وِعِٻٜ، ‏«‏نجَٻٜىٰ رُوحُ اَللَّه؞</verse>
				<verse number="23">تٛ اٛنْ نجَافَنَکٜ يِمْٻٜ حَکّٜ، ٻٜ نجَافَنَامَ، تٛ بٛو اٛنْ نجَافَنَاکِٻٜ، ٻٜ نجَافَنَاکَ؞»‏</verse>
				<verse number="24">غٛعٛتٛ ندٜرْ تٛکُّٻٜ يٜىٰسُ، بِعٜتٜىٰطٛ تٛومَ ﴿طٛنْمَا اٜ مٛ وِعٜىٰ شِوْتَاطٛ﴾، اٛ وٛنْدَا اٜ مَٻّٜ شَرٜلْ کٛ يٜىٰسُ وَرِ؞</verse>
				<verse number="25">سٜيْ تٛکُّٻٜ يٜىٰسُ حٛرِيٻٜ مبِعِمٛ، ‏«‏مِنْ نغِعِي يٜىٰسُ؞»‏ اَمَّا تٛومَ وِعِٻٜ، ‏«‏سٜيْ تٛ مِ يِعِي جُلٛوطٜ جُوطٜ مَاکٛ تٛ اٛ فِيَنَا کُوسَاجٜ ندٜنْ مِ وَطَ حٛوندُ اَمْ ندٜرْ جُلٛوطٜ طٜنْ، ندٜنْ مِ وَطَ جُنْغٛ اَمْ ندٜرْ يُلْندٜ بٜشّٜ مَاکٛ تٛ اٛ يُوِرَا لَبّٛ، تٛ نَاع نٛنْ، مِ جَٻَتَا کٛ مبِيطٛنْ؞»‏</verse>
				<verse number="26">يٛنْتٛورٜ غٛعٛ غَطَ مَاجُمْ، تٛکُّٻٜ يٜىٰسُ اٜ ندٜرْ وُرٛ نغٛنْ کَدِنْ، تٛومَ مَا اٜ وٛنْدِ اٜ مَٻّٜ؞ کٛو ندٜ اٜ ٻٜ مَٻِّ دَمُّطٜ، طٛنْ اٜ طٛنْ يٜىٰسُ وَنْغِ دَرِي حَکُّندٜ مَٻّٜ وِعِ، ‏«‏جَمْ وٛنْدَ اٜ مٛوطٛنْ؞»‏</verse>
				<verse number="27">سٜيْ اٛ وِعِ تٛومَ، ‏«‏رَا جُوطٜ اَمْ؞ وَطُ حٛوندُ مَاطَ ندٜرْ جُلٛوطٜ طٜنْ؞ فٛرْتُ جُنْغٛ مَاطَ نغَطَانغٛ ندٜرْ يُلْندٜ بٜشّٜ اَمْ؞ اَلُ وَطُکِ سٜکٛ، حٛولَ؞»‏</verse>
				<verse number="28">سٜيْ تٛومَ وِعِمٛ، ‏«‏جٛومِرَاوٛ اَمْ، اَللَّه اَمْ!‏»‏</verse>
				<verse number="29">يٜىٰسُ وِعِمٛ، ‏«‏اَ حٛولِيَمْ نغَمْ اَ يِعِييَمْ؟ ٻٜ بَرْکِطِنَاٻٜ يِمْٻٜ ٻٜ نغِعَايِيَمْ، فُو اٜ نٛنْ ٻٜ کٛولَکٜيَمْ؞»‏</verse>
				<verse number="30">يٜىٰسُ وَطِي کٛ حَيْطِنِي فٜىٰرٜ‑فٜىٰرٜ طُطُّمْ يٜىٰسٛ تٛکُّٻٜمٛ طُمْ وِنْدَاکَ ندٜرْ طٜرٜوٛلْ نغٛعٛلْ؞</verse>
				<verse number="31">اَمَّا طُعُمْ طُمْ وِنْدَا نغَمْ کٛولٛوطٛنْ يٜىٰسُ وٛنِ اَلْمَسِيحُ ٻِطّٛ اَللَّه، ندٜنْ لَاوٛلْ حٛولَاکِمٛ کٜٻٛنْ يٛنْکِ کِ رٜعَتَا بَرْکَ اِنْدٜ مَاکٛ؞</verse>
			</chapter>
			<chapter number="21">
				<verse number="1">غَطَ فُو فِي طُعُمْ يٜىٰسُ فُطِّتِ وَنْغَنِ تٛکُّٻٜمٛ تٛ دَاندٜ مبٜىٰلَ تِبَارِيَ؞ رَا نٛ اٛ وَنْغِنِرِ حٛورٜ مَاکٛ؞</verse>
				<verse number="2">سِيمَنْ بِيتُرُسْ، اٜ تٛومَ بِعٜتٜىٰطٛ شِوْتَاطٛ، اٜ نَتَانِيَلْ پِوٛيْطٛ کَانَ ندٜرْ لٜيْدِ غَلِيلِ، اٜ ٻِٻّٜ جَبَدِ، اٜ وٛٻّٜ تٛکُّٻٜ يٜىٰسُ طِطٛ ٻٜ فُو اٜ ٻٜ کَوْرِتِ؞</verse>
				<verse number="3">سٜيْ سِيمَنْ بِيتُرُسْ وِعِ حٛرِيٻٜ، ‏«‏مِ يَحَيْ نَنْغٛيْکِ لِپِّ؞»‏ ٻٜ مبِعِمٛ، ‏«‏مِنْ نجَادَيْ اٜ مَاطَ؞»‏ سٜيْ ٻٜ نجَحِ ٻٜ نَتِّ کٛمِوَلْ، اَمَّا ندٜنْ طٛنْ جٜمَّارٜ وَلَا کٛ ٻٜ نَنْغِ؞</verse>
				<verse number="4">نَانغٜ اٜ وُرْتٛيٛو، سٜيْ يٜىٰسُ دَرِي دَاندٜ مبٜىٰلَ نغَنْ، اَمَّا ٻٜ اَنْدَا طُمْ کَنْکٛ؞</verse>
				<verse number="5">سٜيْ يٜىٰسُ وِعِٻٜ، ‏«‏بَنْدِرَاٻٜ، اٛنْ نغٛودِ لِپِّ؟»‏ ٻٜ مبِعِمٛ، ‏«‏مِنْ نغَلَا؞»‏</verse>
				<verse number="6">اٛ وِعِٻٜ، ‏«‏نغَطٜىٰ نَنْغِرْطُمْ لِپِّ مٛوطٛنْ تٛ ݧَامٛ کٛمِوَلْ مٛوطٛنْ، اٛنْ نَنْغَيْ لِپِّ؞»‏ ندٜ ٻٜ نغَطِ نٛنْ، ٻٜ مبَاوَايِ نَتِّنْکِ نَنْغِرْطُمْ لِپِّ طُمْ ندٜرْ کٛمِوَلْ نغَلْ، نغَمْ لِپِّ طُطِّ؞</verse>
				<verse number="7">سٜيْ اٛنْ طٛنْ تٛکُّطٛ يٜىٰسُ مٛ يٜىٰسُ يِطِ نَاع سٜطَّ، وِعِ بِيتُرُسْ، ‏«‏طُمْ جٛومِرَاوٛ؞»‏ ندٜ بِيتُرُسْ نَنِ طُمْ جٛومِرَاوٛ، اٛ تَادِي تٛغّٛورٜ مَاکٛ نغَمْ اٛ ٻٛرْتَکٜنٛ نغَمْ کُوغَلْ، اٛ دِوِ ندٜرْ ندِيَمْ؞</verse>
				<verse number="8">تٛکُّٻٜ يٜىٰسُ حٛرِيٻٜ ندَرِي ندٜرْ کٛمِوَلْ نغَلْ، اٜ ٻٜ ڤٛوطَ نَنْغِرْطُمْ لِپِّ طُمْ اٜ طُمْ حٜىٰوِ لِپِّ، نغَمْ اٜ ٻٜ حَادٜ دَاندٜ مبٜىٰلَ نغَنْ کٛ وَطَتَ جَاٻَنْطٜ 300؞</verse>
				<verse number="9">ندٜ ٻٜ نجٛتِّي تٛ دَاندٜ ندِيَمْ، ٻٜ نغِعِ دٛشّٜ حِيتٜ اٜ لِپِّ دٛوْ مَاجٜ اٜ بُرٛودِ؞</verse>
				<verse number="10">يٜىٰسُ وِعِٻٜ، ‏«‏نغَدّٜىٰ غٛطِّ لِپِّ طِ نَنْغُطٛنْ جٛونِ؞»‏</verse>
				<verse number="11">سٜيْ سِيمَنْ بِيتُرُسْ نَتِّي ندٜرْ کٛمِوَلْ نغَلْ، اٛ فٛوطِ نَنْغِرْطُمْ لِپِّ طُمْ يَاکِ تٛ نجَارٜىٰندِ اٜ طُمْ حٜىٰوِ لِپِّ 351 مَوْطِ؞ کٛو ندٜ اٜ طِ طُوطِ، نَنْغِرْطُمْ طُمْ سٜىٰکَايِ؞</verse>
				<verse number="12">يٜىٰسُ وِعِٻٜ، ‏«‏نغَرٜىٰ، نغٜوٛنْ کٛوپٜ؞»‏ وَلَا غٛطّٛ ندٜرْ تٛکُّٻٜمٛ غَطّٛ سٜمْبٜ ٻٜرْندٜ پَمَمٛ، ‏«‏اَنْ اَ مٛيٜ؟»‏ نغَمْ اٜ ٻٜ اَنْدِ طُمْ جٛومِرَاوٛ؞</verse>
				<verse number="13">يٜىٰسُ حٛشِّ بُرٛودِ طُمْ، حٛکِّٻٜطُمْ، کَدِنْ اٛ حٛشِّ لِپِّ طِنْ، اٛ حٛکِّٻٜطِ؞</verse>
				<verse number="14">طُعُمْ کَنْجُمْ وٛنِ تَتَٻُمْ يٜىٰسُ اٜ وَنْغَنَ تٛکُّٻٜمٛ غَطَ اٛ اُمِّنَامَ دَغَ مَيْدٜ؞</verse>
				<verse number="15">غَطَ ٻٜ نجٛتِّنِي ݧَامُکِ، يٜىٰسُ پَمِ سِيمَنْ بِيتُرُسْ وِعِ، ‏«‏سِيمَنْ ٻِي يَحَيَ، اَ ٻُرِي حٛرِيٻٜ ٻٜعٜ يِطُکِيَمْ؟»‏ بِيتُرُسْ وِعِ، ‏«‏اٜىٰ، جٛومِرَاوٛ، اَ اَنْدِ اٜ مِ يِطُمَا؞»‏ يٜىٰسُ وِعِمٛ، ‏«‏دُرُ بَالِ اَمْ؞»‏</verse>
				<verse number="16">يٜىٰسُ فُطِّتِ پَمِمٛ طِطَٻُمْ وِعِ، ‏«‏سِيمَنْ ٻِي يَحَيَ، اَ يِطِيَمْ؟»‏ اٛ وِعِ، ‏«‏اٜىٰ، جٛومِرَاوٛ، اَ اَنْدِ اٜ مِ يِطُمَا؞»‏ يٜىٰسُ وِعِمٛ، ‏«‏فَامَنْ بَالِ اَمْ؞»‏</verse>
				<verse number="17">يٜىٰسُ پَمِمٛ تَتَٻُمْ وِعِ، ‏«‏سِيمَنْ، ٻِي يَحَيَ، اَ يِطِيَمْ؟»‏ بِيتُرُسْ وَنِّ نغَمْ يٜىٰسُ پَمِمٛ تَتَٻُمْ، ‏«‏اَ يِطِيَمْ؟»‏ نغَمْ نٛنْ اٛ وِعِمٛ، ‏«‏جٛومِرَاوٛ، اَ اَنْدِ کٛو طُمٜ؞ اَ اَنْدِ اٜ مِ يِطُمَا؞»‏ يٜىٰسُ وِعِمٛ، ‏«‏دُرُ بَالِ اَمْ؞</verse>
				<verse number="18">اٜ مِ وِعُمَا غٛونغَ، کٛ نغٛنّٛطَا سُکَ اَ ٻٛرْنَ حٛورٜ مَاطَ نجَحَا تٛ نغِطَّا؞ اَمَّا تَا نَوْيِي، اَ فٛرْتَيْ جُوطٜ مَاطَ غٛطّٛ ٻٛرْنُمَا اٛ يَارُمَا وِغٜىٰرٜ ندٜ اَ يِطَا يَاکِ؞»‏</verse>
				<verse number="19">يٜىٰسُ وِعُ طُعُمْ نغَمْ حٛلَّ اِرِ مَيْدٜ ندٜ بِيتُرُسْ وَطَتَ نغَمْ مَوْنِنْکِ اَللَّه؞ سٜيْ يٜىٰسُ وِعِمٛ، ‏«‏تٛکَّمْ؞»‏</verse>
				<verse number="20">بِيتُرُسْ وَيْلِتِي يِعِ اٛنْ طٛنْ تٛکُّطٛ يٜىٰسُ مٛ يٜىٰسُ يِطِ نَاع سٜطَّ اٜ تٛکِّٻٜ؞ کَنْکٛ وٛنِ اٛنْ طٛنْ جٛوطِيطٛ حَادٜ يٜىٰسُ کٛ ٻٜ ݧَامِ کِرْتَارِ، بِيطٛ، ‏«‏مٛودِبّٛ، طُمْ مٛيٜ حٛکِّتِرْتَمَ؟»‏</verse>
				<verse number="21">ندٜ بِيتُرُسْ يِعِمٛ، پَمِ يٜىٰسُ وِعِ، ‏«‏جٛومِرَاوٛ، طُمٜ حٜٻَتَمٛ؟»‏</verse>
				<verse number="22">يٜىٰسُ وِعِمٛ، ‏«‏تٛ اٜ مِ يِطِ اٛ جٛوطٛدٛو اٜ يٛنْکِ نَا شَرٜلْ نغٜلْ نغَرْتٛيْمِ، کٛ وَنُّمَا؟ اَنْ نِ، تٛکَّمْ؞»‏</verse>
				<verse number="23">نغَمْ يٜىٰسُ وِعِ نٛنْ، سٜيْ حَبَرُ سَنْکِتِي ندٜرْ تٛکُّٻٜمٛ وِيکِ اٛعٛ تٛکُّطٛ يٜىٰسُ اٛ مَايَتَا؞ اَمَّا يٜىٰسُ وِعَايِ اٛ مَايَتَا؞ کٛ اٛ وِعِ وٛنِ، ‏«‏تٛ اٜ مِ يِطِ اٛ جٛوطٛدٛو اٜ يٛنْکِ نَا شَرٜلْ نغٜلْ نغَرْتٛيْمِ، کٛ وَنُّمَا؟»‏</verse>
				<verse number="24">اٛعٛ وٛنِ اٛنْ طٛنْ تٛکُّطٛ يٜىٰسُ اٜ مٛ حٛکَّ شٜيْدَ دٛوْ فُو فِي طُعُمْ ندٜنْ اٛ وِنْدِيطُمْ؞ اٜنْ اَنْدِ بٛو شٜيْدَ مَاکٛ طُمْ غٛونغَ؞</verse>
				<verse number="25">کَدِنْ اٜ وٛودِ فِي طُطُّمْ طُمْ يٜىٰسُ وَطِ؞ تٛ طُمْ وِنْدَامَ طُمْ فُو غٛعٛ اٜ غٛعٛ، اٜ مِ ݧُمَ فُو دُونِيَارُ وَلَا نجَيْرِ تٛ طُمْ رٜسَتَ دٜفْتٜ بِنْدٜتٜىٰطٜ؞</verse>
			</chapter>
		</book>
		<book number="44">
			<chapter number="1">
				<verse number="1">يَا تِيٛوفِلُسْ مَوْطٛ، ندٜرْ دٜفْتٜرٜ اَمْ اَرَنْدٜىٰرٜ، مِ وِنْدِينٛ دٛوْ کٛو طُمٜ کٛ يٜىٰسُ وَطِ اٜ کٛ اٛ اٜکِّتِنِ،</verse>
				<verse number="2">حَا يَاکِ ݧَلْندٜ ندٜ اٛ حٛشَّا يَاکِ دٛوْ؞ کٛ اٛ حٛشّٜىٰ يَاکِ دٛوْ، اٛ اٜکِّتِنِي لِلَاٻٜ ٻٜ اٛ سُٻِ ندٜرْ بَوْطٜ رُوحُ اَللَّه؞</verse>
				<verse number="3">غَطَ اٛ تٛرَّامَ اٛ وَرَامَ، اٛ اُمِّي دَغَ مَيْدٜ اٛ وَنْغَنِٻٜ؞ اٜ طَتٜ طُطّٜ اٛ حٛلِّٻٜ اٜ مٛ فٛوفَ؞ اٛ وَطِي بَلْطٜ 40 اٜ مٛ وَنْغَنَٻٜ، اٜ مٛ اٜکِّتِنَٻٜ دٛوْ لَامُ اَللَّه؞</verse>
				<verse number="4">شَرٜلْ کٛ اٛ وٛنْدِ اٜ مَٻّٜ، اٛ وِعِٻٜ، ‏«‏تٛع اٛنْ اَلُ اُرُشَلِيمَ، اَمَّا کٜطٜىٰ نَا ݧَاکٛ مٜىٰطٜنْ مٛ دٛوْ حٜبِّنِي اَلْکَوَلْ نغَلْ اٛ وَطَنِعٛنْ نغَلْ مبِيمِعٛنْ؞ کَنْغَلْ وٛنِ حٛکُّکِعٛنْ رُوحُ مَاکٛ؞</verse>
				<verse number="5">يَحَيَ وَطَنِي يِمْٻٜ بَڤْتِسْمَ اٜ ندِيَمْ، اَمَّا ندٜرْ بَلْطٜ سٜطَّ، اٛنٛنْ اَللَّه وَطِرَنَيْعٛنْ بَڤْتِسْمَ اٜ رُوحُ مَاکٛ؞»‏</verse>
				<verse number="6">ندٜ تٛکُّٻٜمٛ فُو کَوْرِتِ، سٜيْ ٻٜ پَمِمٛ، ٻٜ مبِعِ، ‏«‏جٛومِرَاوٛ، جٛونِ نغَرْتِرَنْتَا اِسْرَاعِيلَ لَامُ؟»‏</verse>
				<verse number="7">اَمَّا يٜىٰسُ وِعِٻٜ، ‏«‏اَنْدُکِ شَرٜلْ اٜ جَامَنُوجِ طِ ݧَاکٛ مٜىٰطٜنْ مٛ دٛوْ سِرْيِي ندٜرْ لَامُ مُوطُمْ نَاع اُمْ طُمْ مٛوطٛنْ؞</verse>
				<verse number="8">اَمَّا تٛ رُوحُ اَللَّه جِڤّٛيَکٜ دٛوْ مٛوطٛنْ، اٛنْ کٜٻَيْ بَوْطٜ، اٛنْ نغَرْتَيْ کٛکَّيْٻٜ وٛٻّٜ حَبَرُ اَمْ ندٜرْ اُرُشَلِيمَ، اٜ لٜيْدِ يَحُودِيَ فُو، اٜ لٜيْدِ سَمَارِيَ، حَا کٜىٰرٛلْ دُونِيَارُ؞»‏</verse>
				<verse number="9">غَطَ اٛ وِعِي نٛنْ، اٛ حٛشَّا يَاکِ دٛوْ؞ اٜ ٻٜ ندَارَمٛ حَا دُولٜ شُدِّمٛ؞</verse>
				<verse number="10">اٜ ٻٜ تِجِّي اٜ ٻٜ ندَارَمٛ اٜ مٛ فَعِ دٛوْ، سٜيْ رَا وٛرْٻٜ طِطٛ ٻٜ کٛلْتٜ دَنٜىٰجٜ مبَنْغِي حَادٜ مَٻّٜ اٜ ندَرِي؞</verse>
				<verse number="11">وٛرْٻٜ ٻٜنْ مبِعِٻٜ، ‏«‏اٛنٛنْ يِمْٻٜ غَلِيلِ، نغَمْ طُمٜ ندَرِيطٛنْ طٛعٛ اٛنْ ندَارَ دٛوْ؟ يٜىٰسُ اٛنْ طٛنْ کٛشَّاطٛ ندٜرْ مٛوطٛنْ يَاکِ دٛوْ، اٛ سٛعّٛيْتٛ نٛنْ نٛ نغِيرُطٛنْ اٛ حٛشِّرَامَ دٛوْ؞»‏</verse>
				<verse number="12">سٜيْ ٻٜ نجِڤّٛيِي دَغَ دٛوْ حٛشّٜىٰرٜ ندٜ لٜطّٜ جَيْتُنْ، ٻٜ کٛوتِ اُرُشَلِيمَ؞ حَکُّندٜ حٛشّٜىٰرٜ ندٜنْ اٜ اُرُشَلِيمَ طُمْ ٻُرَايِ مِلْ غٛعٛ؞</verse>
				<verse number="13">ندٜ ٻٜ نَتِّ غَرِيرِ ندِنْ، ٻٜ پٜنْتِ سُودُ دٛوْ تٛ ٻٜ کَوْرِتَتَ؞ لِلَاٻٜ ٻٜنْ نغٛنِ:‏ بِيتُرُسْ، اٜ يَحَيَ، اٜ يَاکُبُ، اٜ اَنْدِرَاوُسْ، اٜ فِلِبُسْ، اٜ تٛومَ، اٜ بَتِلٛومِ، اٜ مَاتِيُ، اٜ يَاکُبُ ٻِي حَلْفَ، اٜ سِيمَنْ جَلٛوتِ</verse>
				<verse number="14">ٻٜ فُو، اٜ ٻٜ کَوْرِتَ ٻٜ نغَطَ دٛعَارٜ اٜ ٻٜرْندٜ غٛعٛ، کَمْٻٜ اٜ مَرْيَامَ مَدُوجٛ يٜىٰسُ اٜ مِݧِرَاٻٜ يٜىٰسُ وٛرْٻٜ، اٜ وٛٻّٜ رٜوْٻٜ طٛنْمَا؞</verse>
				<verse number="15">ندٜرْ بَلْطٜ طٜنْ، کَوْتَلْ کٛولِيٻٜ يٜىٰسُ يَارِي يِمْٻٜ 120؞ سٜيْ بِيتُرُسْ اُمِّي، دَرِي يٜىٰسٛ مَٻّٜ، وِعِ،</verse>
				<verse number="16">‏«‏بَنْدِرَاٻٜ، رُوحُ اَللَّه مٜتِينٛ دَغَ حٛنْدُکٛ دَوْدَ دٛوْ يَحُودَ، کٛلُّطٛ نَنْغٛوٻٜ يٜىٰسُ لَاوٛلْ نٛ نَنْغِرْتَمٛ؞ دٛولٜ اَايَاجٜ طٜنْ کٜىٰوَ؞</verse>
				<verse number="17">يَحُودَ اٛ کُودَيْنٛوطٛ اٜ مٜىٰطٜنْ ندٜرْ کُوغَلْ جٛومِرَاوٛ؞»‏</verse>
				<verse number="18">﴿اٛ سٛودِ نغٜسَ اٜ شٜىٰدٜ طٜ اٛ يٛٻَا نغَمْ کُوغَلْ کَلُّنغَلْ نغَلْ اٛ وَطِ، اٛ يَنِ ندٜرْ مَاکَ، رٜىٰدُ مَاکٛ ڤُسِ، تٜتٜکِّ مَاکٛ فُو ندُفِ اٜ لٜيْدِ، اٛ مَايِ؞</verse>
				<verse number="19">يِمْٻٜ اُرُشَلِيمَ فُو نَنِي حَبَرُ طُمْ؞ کَنْجُمْ وَطِ ٻٜ نٛدِّرِ نغٜسَ کَنْ ندٜرْ طٜمْنغَلْ مَٻّٜ اَکٜلْدَمَ وَاتٛ ‏«‏نغٜسَ پِيپَمْ؞»‏﴾</verse>
				<verse number="20">‏«‏نغَمْ طُمْ وِنْدَامَ ندٜرْ دٜفْتٜرٜ جَبُورَ دٛوْ مَاکٛ وِعُکِ، ‏‹‏اَلْ وُرٛ مَاکٛ وَرْتَ وِنْدٜ، تٛع کٛو مٛيٜ جٛوطٛو ندٜرْ مَاغٛ؞›‏ کَدِمَا وٛنْدٜ اَايَارٜ وِعِي، ‏‹‏اَلْ غٛطّٛ حٛشَّ کُوغَلْ اَرْدَارٜ مَاکٛ؞›‏</verse>
				<verse number="21">‏«‏اٜ حَانِ شُٻٜنْ غٛعٛتٛ دَغَ ندٜرْ غٛنْدُنٛوٻٜ اٜ مٜىٰطٜنْ شَرٜلْ کٛ يٜىٰسُ جٛومِرَاوٛ وٛنْدِ اٜ مٜىٰطٜنْ دَغَ شَرٜلْ کٛ يَحَيَ وَطَنِ يِمْٻٜ بَڤْتِسْمَ يَاکِ ݧَلْندٜ ندٜ يٜىٰسُ حٛشَّا ندٜرْ مٜىٰطٜنْ، نغَمْ اٛ وَرْتَ کٛکِّدٛووٛ حَبَرُ اُمَّاکِ يٜىٰسُ اٜ مٜىٰطٜنْ؞»‏</verse>
				<verse number="22"></verse>
				<verse number="23">دَغَ طٛنْ، سٜيْ ٻٜ ندَرْنِ وٛرْٻٜ طِطٛ:‏ مَاتِيَسْ اٜ يُسُفُ بَرْسَبَ بِعٜتٜىٰطٛ جُسْتُسْ؞</verse>
				<verse number="24">ٻٜ نغَطِ دٛعَارٜ، ٻٜ مبِعِ، ‏«‏جٛومِرَاوٛ، اَنْ اَنْدُطٛ ٻٜرْطٜ يِمْٻٜ فُو، حٛلُّمِنْ مٛ شُٻُطَا دَغَ ندٜرْ يِمْٻٜ طِطٛ ٻٜعٜ،</verse>
				<verse number="25">نغَمْ اٛ حُوَ کُوغَلْ لِلَاٻٜ نغَلْ يَحُودَ اَلِ؞ نغَمْ يَحُودَ يَحِي وِغٜىٰرٜ تٛ حَانَنِمٛ؞»‏</verse>
				<verse number="26">سٜيْ ٻٜ نغَطِ شُٻٛلْ حَکُّندٜ يِمْٻٜ طِطٛ ٻٜنْ؞ شُٻَاطٛ اٛنْ وٛنِ مَاتِيَسْ؞ اٛ نَتِّنَا ندٜرْ لِلَاٻٜ سَڤّٛ اٜ غٛعٛ ٻٜنْ؞</verse>
			</chapter>
			<chapter number="2">
				<verse number="1">ندٜ حُمْتٛ ٻٜنْدٛلْ اَلْکَمَارِ وَطِ، تٛکُّٻٜ يٜىٰسُ فُو کَوْرِتِ وِغٜىٰرٜ غٛعٛ؞</verse>
				<verse number="2">طٛنْ اٜ طٛنْ ٻٜ نَنِ اِيدٛ پِوٛيِي دَغَ دٛوْ بٛ حٜنْدُ شٜمْبِنْدُ؞ اِيدٛ نغٛنْ حٜىٰوِ وُرٛ نغٛ ٻٜ نغٛنِ ندٜرْ؞</verse>
				<verse number="3">سٜيْ غٛطُّمْ نَنْدُطُمْ اٜ طٜمْطٜ حِيتٜ وَنْغِ؞ طٜ شَنْکِتِي، طٜ کٛطِ دٛوْ حٛورٜ کٛو مٛيٜ مَٻّٜ؞</verse>
				<verse number="4">سٜيْ ٻٜ فُو ٻٜ کٜىٰوِ رُوحُ اَللَّه، ٻٜ ڤُطِّ مٜتُکِ ندٜرْ طٜمْطٜ فٜىٰرٜ‑فٜىٰرٜ نٛ رُوحُ حٛکِّرِٻٜ بَوْطٜ مٜتُکِ؞</verse>
				<verse number="5">اٜ وٛودِ يَحُودَنْکٛعٜنْ جٛوطِيٻٜ ندٜرْ اُرُشَلِيمَ پِوٛيْٻٜ دَغَ کٛو طٜيٜ لٜيْطٜ دُونِيَارُ کُلٛوٻٜ جٛومِرَاوٛ؞</verse>
				<verse number="6">ندٜ ٻٜ نَنِ اِيدٛ نغٛنْ، ٻٜ فُو ٻٜ کَوْرِتِ؞ فِي طُمْ حُلْنِيٻٜ، ٻٜ ندُلِّ کٛ ٻٜ نغَطَتَ، نغَمْ ٻٜ نَنِي لِلَاٻٜ اٜ مٜتَ ندٜرْ طٜمْنغَلْ کٛو مٛيٜ مَٻّٜ؞</verse>
				<verse number="7">فِي طُمْ حَيْطِنِٻٜ نَاع سٜطَّ، ٻٜ مبِعِ، ‏«‏ٻٜعٜ مٜتٛوٻٜ نَاع ٻٜ غَلِلَنْکٛعٜنْ؟</verse>
				<verse number="8">ندٜنْ نٛ طُمْ وَطِ کٛو مٛيٜ ندٜرْ مٜىٰطٜنْ اٜ نَنَ کٛ ٻٜ مبِعَتَ ندٜرْ طٜمْنغَلْ مُوطُمْ؟</verse>
				<verse number="9">رَا ندٜرْ مٜىٰطٜنْ اٜ وٛودِ فَرْتِيَنْکٛعٜنْ اٜ مَدِيَنْکٛعٜنْ اٜ اٜلَامِيَنْکٛعٜنْ، اٜ يِمْٻٜ مٜسٛفٛتَامِيَ، اٜ وٛٻّٜ دَغَ ندٜرْ لٜيْطٜ يَحُودِيَ اٜ کَفَدٛوکِيَ اٜ فَنْتُسْ اٜ اَاسِيَ،</verse>
				<verse number="10">اٜ يِمْٻٜ فِرِيجِيَ اٜ بَمْفِيلِيَ اٜ لٜيْدِ مَسَرْ اٜ لٜيْدِ لِبِيَ حَادٜ سَايِرِنْ اٜ پِوٛيْٻٜ رٛومَ،</verse>
				<verse number="11">يَحُودَنْکٛعٜنْ اٜ وٛٻّٜ جَٻُٻٜ دِينَ يَحُودَنْکٛعٜنْ، اٜ وٛٻّٜ دَغَ کِرِتِ، اٜ لَارَبَنْکٛعٜنْ؞ اَمَّا فُو اٜ نٛنْ، اٜنْ فُو اٜنْ نَنَ يِمْٻٜ ٻٜعٜ اٜ مٜتَ ندٜرْ طٜمْطٜ مٜىٰطٜنْ دٛوْ کُوطٜ مَوْطٜ طٜ اَللَّه وَطِ!‏»‏</verse>
				<verse number="12">ٻٜ فُو فِي طُمْ حَيْطِنِٻٜ، ٻٜ نجِيٻٛوتِرِ، ٻٜ نغَطِ کَ پَمْپَمْتِرْکِ، اٜ ٻٜ مبِعَ، ‏«‏طُمٜ وٛنِ مَعَنَ فِي طُعُمْ؟»‏</verse>
				<verse number="13">اَمَّا وٛٻّٜ نجَلِ تٛکُّٻٜ يٜىٰسُ مبِعِ، ‏«‏ندِيَمْ اِنَبٛجَمْ ٻٜ نجَرِ، ٻٜ نغِلْتِي!‏»‏</verse>
				<verse number="14">سٜيْ بِيتُرُسْ اُمِّي، کَنْکٛ اٜ لِلَاٻٜ سَڤّٛ اٜ غٛعٛ، ٻٜ ندَرِي، اٛ پٜفْتِ حٛنٛنْدٜ مَاکٛ، اٛ وِعِ حَوْرُتُٻٜ ٻٜنْ، ‏«‏اٛنٛنْ يَحُودَنْکٛعٜنْ اٜ جٛوطِيٻٜ ندٜرْ اُرُشَلِيمَ فُو، نَنٜىٰ کٛ مبِعَيْمِعٛنْ؞ مِ حٛکَّيْعٛنْ مَعَنَ فِي طُعُمْ؞</verse>
				<verse number="15">يِمْٻٜ ٻٜعٜ نَاع ٻٜ جَرُٻٜ نٛ کَمِّيطٛنْ، نغَمْ جٛونِ طُمْ سُبَکَ نجَمْندِ جٛوٜىٰنَيِ!‏</verse>
				<verse number="16">اَمَّا رَا کٛ اَنَّبِ يٛوٜلْ وِعِ اَللَّه وِعِي،</verse>
				<verse number="17">‏‹‏ندٜرْ بَلْطٜ شَکِتِيطٜ کٛ دُونِيَارُ رٜعَ، مِ حٛکَّيْ يِمْٻٜ فُو رُوحُ اَمْ؞ ٻِٻّٜ مٛوطٛنْ وٛرْٻٜ اٜ رٜوْٻٜ ٻٜ نغَعَجِنَيْ حَبَرُ اَمْ، کٛرِعٜنْ مٛوطٛنْ نغِعَيْ وَحَيُ، ندٛتِّعٜنْ مٛوطٛنْ کٛيْطَيْ کٛيْطِ پِوٛيْطِ تٛ اَللَّه؞</verse>
				<verse number="18">مِ حٛکَّيْ مَشُّٻٜ اَمْ وٛرْٻٜ اٜ رٜوْٻٜ رُوحُ اَمْ ندٜرْ بَلْطٜ طٜنْ، ٻٜ نغَعَجِنَيْ حَبَرُ اَمْ؞</verse>
				<verse number="19">مِ حٛلَّيْ فِي کُلْنِيطُمْ اٜ دٛوْ؛ ندٜرْ دُونِيَارُ بٛو مِ وَطَيْ اَلَامَاجِ کُلْنِيطِ، وَاتٛ پِيپَمْ اٜ حِيتٜ اٜ شُرْکَ ٻَلٜحَ؞</verse>
				<verse number="20">نَانغٜ وَرْتَيْ ݧِوْرٜ، لٜوْرُ بٛو وٛوجَيْ بٛ پِيپَمْ؞ فُو فِي طُعُمْ وَطَيْ کٛ ݧَلْندٜ جٛومِرَاوٛ مَوْندٜ تٜدُّندٜ وَرَ؞</verse>
				<verse number="21">ندٜرْ بَلْطٜ طٜنْ، کٛو مٛيٜ تٛرِيطٛ جٛومِرَاوٛ حِسْنَمٛ، جٛومِرَاوٛ حِسْنَيْمٛ؞›‏ »‏</verse>
				<verse number="22">طٛنْمَا بِيتُرُسْ وِعِ، ‏«‏يِمْٻٜ اِسْرَاعِيلَ، نَنٜىٰ بٛلِيطٜ طٜعٜ:‏ اَللَّه حٛلِّيعٛنْ اٛ سُٻِي يٜىٰسُ نَجَرَنْکٜىٰجٛ نغَمْ اٛ حٛکِّيمٛ بَوْطٜ حُوُکِ کُوطٜ مَوْطٜ اٜ کُوطٜ کَيْطِنِيطٜ اٜ اَلَامَاجِ طِ اٛ وَطِ ندٜرْ مٛوطٛنْ؞ اٛنٛنْ اٜ کٛعٜ مٛوطٛنْ اٛنْ اَنْدِ کٛ وَطِ؞</verse>
				<verse number="23">فُو اٜ نٛنْ اٛنْ کٛکِّتِرِيمٛ ندٜرْ جُوطٜ کَلُّٻٜ؞ اٛنْ نغَطِي ٻٜ ٻِلِيمٛ دٛوْ غَافَانغَلْ، ٻٜ مبَرِمٛ؞ فُو اٜ نٛنْ، نٛنْ اَللَّه سِرْيٛرِي فِي طُمْ وَطِرَ؞</verse>
				<verse number="24">اَمَّا اَللَّه اُمِّنِيمٛ دَغَ مَيْدٜ، وُرْتِنِيمٛ يٜنَاندٜ، نغَمْ مَيْدٜ وَاوَتَا جٛغَاکِمٛ؞</verse>
				<verse number="25">نغَمْ اَنَّبِ دَوْدَ مٜتِي دٛوْ يٜىٰسُ اَلْمَسِيحُ وِعِي، ‏‹‏کٛو ندٜيٜ اٜ مِ يِعَ جٛومِرَاوٛ يٜىٰسٛ اَمْ، وَلَا کٛ کُلَيْمِ نغَمْ اٜ مٛ وٛنْدِ اٜ اَمْ؞</verse>
				<verse number="26">نغَمْ مَاجُمْ ٻٜرْندٜ اَمْ اٜ نَنَ بٜلْطُمْ اٜ مِ وٜلْوٜلْتَ، کٛو ندٜ مِ نٜطّٛ مَايَيْطٛ مِ جٛوطٛدٛتٛ اٜ ٻٜرْندٜ وَالْتِيندٜ،</verse>
				<verse number="27">نغَمْ اَ اَلَتَا يٛنْکِ اَمْ ندٜرْ يٜنَاندٜ، اَ اَلَتَايَمْ، مِنْ شٜنِيطٛ مَاطَ مِ ݧٛلَ؞</verse>
				<verse number="28">اَ حٛلِّييَمْ طَتٜ طٜ تٛکَّيْمِ مِ حٜٻَ يٛنْکِ، تَا وٛنْدِ اٜ اَمْ مِ نَنَيْ بٜلْطُمْ طُطُّمْ؞›‏ »‏</verse>
				<verse number="29">بِيتُرُسْ ٻٜيْدِي وِعُکِ، ‏«‏بَنْدِرَاٻٜ، اَلْ مِ وِعَعٛنْ غٛونغَ؞ مَامَ مٜىٰطٜنْ دَوْدَ مَايِي اٛ اُوَامَ، يٜنَاندٜ مَاکٛ اٜ طٛعٛ حَا حَنْدٜ؞</verse>
				<verse number="30">اٛ اَنَّبِيجٛ، اٜ مٛ اَنْدِ اَللَّه وَطَنِيمٛ اَلْکَوَلْ حُنِي وِعُکِ غٛطّٛ دَغَ ندٜرْ لٜݧٛلْ مَاکٛ وَرْتَيْ لَامِيطٛ، وَاتٛ اَلْمَسِيحُ؞</verse>
				<verse number="31">اٛ يِعِي کٛ وَرٛيْتَ يٜىٰسٛ، اٛ مٜتِي دٛوْ اُمَّاکِ اَلْمَسِيحُ دَغَ مَيْدٜ؞ اٛ وِعِي اَللَّه اَلَتَا اَلْمَسِيحُ ندٜرْ يٜنَاندٜ، ٻَنْدُ مَاکٛ بٛو ݧٛلَتَا؞</verse>
				<verse number="32">اَلْمَسِيحُ اٛنْ وٛنِ يٜىٰسُ مٛ اَللَّه اُمِّنِ دَغَ مَيْدٜ؞ مِنْ فُو اٜ مِنْ شٜيْدِيطُمْ؞</verse>
				<verse number="33">اَللَّه مَوْنِنِيمٛ، جٛوطِنِيمٛ اٜ جُنْغٛ مُوطُمْ ݧَامٛ حٛکِّمٛ رُوحُ مُوطُمْ نٛ اٛ وَطُنٛو اَلْکَوَلْ؞ کَنْکٛ بٛو اٛ حٛکِّيمِنْطُمْ؞ کَنْجُمْ وٛنِ کٛ نغِعٛتٛنْ اٜ کٛ نَنٛتٛنْ جٛونِ؞</verse>
				<verse number="34">نغَمْ دَوْدَ يَحَايِ وُرٛ جٛومِرَاوٛ تٛنْ دٛوْ، اَمَّا اٛ وِعِي، ‏‹‏جٛومِرَاوٛ مٜتَنِي اَلْمَسِيحُ جٜيْطٛيَمْ، وِعِي، جٛوطَ اٜ جُنْغٛ اَمْ ݧَامٛ،</verse>
				<verse number="35">نَا مِ وَطِي وَݧْوَݧْٻٜ مَاطَ نغَرْتِي تٛ نجٛوَتَا کٛيْطٜ مَاطَ؞›‏</verse>
				<verse number="36">‏«‏نغَمْ مَاجُمْ اٜ حَانِ يِمْٻٜ اِسْرَاعِيلَ فُو تَبِّتِنَ اَللَّه سُٻِي يٜىٰسُ مٛ مبَرْطٛنْ دٛوْ غَافَانغَلْ وَرْتَ اَلْمَسِيحُ جٜيْطٛ لَامُ؞»‏</verse>
				<verse number="37">ندٜ ٻٜ نَنِ بٛلِيطٜ طٜنْ، ٻٜرْطٜ مَٻّٜ تَپِ، ٻٜ مبِعِ بِيتُرُسْ اٜ لِلَاٻٜ حٛرِيٻٜ، ‏«‏بَنْدِرَاٻٜ، طُمٜ مِنْ نغَطَتَ؟»‏</verse>
				<verse number="38">بِيتُرُسْ وِعِ، ‏«‏کٛو مٛيٜ مٛوطٛنْ تُوبَ وَطَنٜىٰ بَڤْتِسْمَ ندٜرْ اِنْدٜ يٜىٰسُ اَلْمَسِيحُ نغَمْ کٜٻٛنْ يَافَنٜىٰکِ حَکّٜ مٛوطٛنْ؞ ندٜنْ اَللَّه حٛکَّيْعٛنْ رُوحُ مُوطُمْ شَاحُ؞</verse>
				<verse number="39">نغَمْ اَللَّه وَطِي اَلْکَوَلْ مُوطُمْ نغَمْ مٛوطٛنْ، اٜ ٻِٻّٜ مٛوطٛنْ حَا اٜ يِمْٻٜ وٛطُّٻٜ، اٜ کٛو مٛيٜ مٛ اَللَّه مٜىٰطٜنْ نٛدِّ وَرَ تٛ مُوطُمْ؞»‏</verse>
				<verse number="40">غَطَ مَاجُمْ اٛ وَغِّنِٻٜ اٜ بٛلِيطٜ طُطّٜ، اٜ مٛ تٛرٛوٻٜ، اٜ مٛ وِعَ، ‏«‏کِسْنٜىٰ کٛعٜ مٛوطٛنْ دَغَ جَامَنُ کَلُّطُمْ طُعُمْ!‏»‏</verse>
				<verse number="41">فُو جَٻُٻٜ کٛ بِيتُرُسْ وِعِ ٻٜ نغَطَنَا بَڤْتِسْمَ؞ ݧَلْندٜ ندٜنْ حَادٜ يِمْٻٜ 3,000 ٻٜيْدِي ندٜرْ کَوْتَلْ کٛولِيٻٜ يٜىٰسُ؞</verse>
				<verse number="42">ٻٜ نغَطِ کَ تٛکُّکِ اٜکِّتِنٛلْ لِلَاٻٜ، اٜ ٻٜ شُمْڤٛوتِرَ، اٜ ٻٜ ݧَمْدَ، اٜ ٻٜ نغَادَ دٛعَارٜ؞</verse>
				<verse number="43">کُلٛلْ نَنْغِ کٛو مٛيٜ، نغَمْ اَللَّه اٜ وَطَ اَلَامَاجِ کَيْطِنِيطِ طُطِّ دَغَ جُوطٜ لِلَاٻٜ؞</verse>
				<verse number="44">فُو کٛولِيٻٜ يٜىٰسُ کَوْتِ حٛورٜ، اٜ ٻٜ شٜنْدَ فُو کٛ ٻٜ نغٛودِ حَکُّندٜ مَٻّٜ؞</verse>
				<verse number="45">ٻٜ شٛورِ غٜسٜ مَٻّٜ اٜ کٛ ٻٜ نغٛودِ، ٻٜ شٜنْدَنِ کٛو مٛيٜ مَٻّٜ فُو کٛ حَانِ نغَمْ مُوطُمْ؞</verse>
				<verse number="46">کٛو ندٜيٜ ݧَلْندٜ اٜ ٻٜ کَوْرِتَ ندٜرْ وُرٛ شٜنِينغٛ؞ اٜ ٻٜ ݧَمْدَ ندٜرْ غُرٜ مَٻّٜ اٜ ٻٜرْطٜ لَٻْطٜ اٜ وٜلْوٜلٛ مَنْغٛ،</verse>
				<verse number="47">اٜ ٻٜ مَنْتَ اَللَّه؞ يِمْٻٜ فُو اٜ نغِطِٻٜ؞ کٛو ندٜيٜ ݧَلْندٜ بٛو جٛومِرَاوٛ اٜ ٻٜيْدَنَٻٜ تُوبٛوٻٜ؞</verse>
			</chapter>
			<chapter number="3">
				<verse number="1">وٛنْدٜ ݧَلْندٜ بِيتُرُسْ اٜ يَحَيَ اٜ نجَحَ وُرٛ شٜنِينغٛ شَرٜلْ دٛعَارٜ، نجَمْندِ تَتِ ندِ ݧَلَوْمَ؞</verse>
				<verse number="2">اٜ وٛودِ غٛطّٛ نٜطّٛ دَغَ اٛ دَݧَا اٛ جَرَاطٛ، اٜ مٛ جٛوطِي اٜ دَمُّغَلْ وُرٛ شٜنِينغٛ بِعٜتٜىٰنغَلْ دَمُّغَلْ بٛنْغَلْ؞ کٛو ندٜيٜ ݧَلْندٜ يِمْٻٜ مَاکٛ اٜ نجَارَمٛ تٛ دَمُّغَلْ نغَلْ نغَمْ اٛ تٛرٛو نَتّٛوٻٜ وُرٛ شٜنِينغٛ شٜىٰدٜ؞</verse>
				<verse number="3">تٛو، ندٜ اٛ يِعِ بِيتُرُسْ اٜ يَحَيَ اٜ نَتَّ، سٜيْ اٛ تٛرِيٻٜ شٜىٰدٜ؞</verse>
				<verse number="4">ٻٜ شُتِيمٛ، بِيتُرُسْ وِعِمٛ، ‏«‏رَارُمِنْ!‏»‏</verse>
				<verse number="5">اٛ رَارِٻٜ اٜ مٛ کَمّٛو حٜٻُکِ غٛطُّمْ تٛ مَٻّٜ؞</verse>
				<verse number="6">بِيتُرُسْ وِعِمٛ، ‏«‏مِ وَلَا شٜىٰدٜ، اَمَّا مِ حٛکّٜتٜ کٛ نغٛودُمِ؞ ندٜرْ اِنْدٜ يٜىٰسُ اَلْمَسِيحُ نَجَرَنْکٜىٰجٛ، اٜ مِ وِعِمَا، اُمَّ، نجَاٻَا!‏»‏</verse>
				<verse number="7">سٜيْ بِيتُرُسْ نَنْغِ جُنْغٛ مَاکٛ ݧَامٛ دَرْنِمٛ؞ طٛنْ اٜ طٛنْ کٛيْطٜ مَاکٛ شٜمْبِطِ؞</verse>
				<verse number="8">اٛ دِوِ اٛ فُطِّ يَادُ؞ اٛ نَتِّدِ اٜ مَٻّٜ ندٜرْ وُرٛ شٜنِينغٛ؞ اٜ مٛ يَحَ، اٜ مٛ دِوَ، اٜ مٛ يٜتَّ اَللَّه؞</verse>
				<verse number="9">يِمْٻٜ فُو نغِعِمٛ اٜ مٛ يِيلٛو، اٜ مٛ يٜتَّ اَللَّه؞</verse>
				<verse number="10">ٻٜ اَنْدِتِي کَنْکٛ وٛنِ جٛوطٛتٛوطٛ اٜ دَمُّغَلْ بٛنْغَلْ نغَلْ وُرٛ شٜنِينغٛ اٜ تٛرٛو يِمْٻٜ شٜىٰدٜ؞ ٻٜ فُو ٻٜ کَيْطِنِ نَاع سٜطَّ کٛ طُوطِ دٛوْ کٛ حٜٻِ نٜطّٛ اٛنْ؞</verse>
				<verse number="11">جَرَاطٛ جَمْطِتِنَاطٛ اٛنْ اٜ جٛغٛوتِرِ اٜ بِيتُرُسْ اٜ يَحَيَ ندٜرْ رُمْڤَارُ مَوْندُ بِعٜتٜىٰندُ رُمْڤَارُ سُلٜيْمَانُ، سٜيْ يِمْٻٜ طُطْٻٜ ندٛغّٛيِ کَوْرِتِ تٛ مَٻّٜ اٜ کَيْطِنَ؞</verse>
				<verse number="12">ندٜ بِيتُرُسْ يِعِ يِمْٻٜ کَوْرِتِي، سٜيْ اٛ وِعِٻٜ، ‏«‏اٛنٛنْ بَنْدِرَاٻٜ اَمْ اِسْرَاعِيلَنْکٛعٜنْ، نغَمْ طُمٜ کَيْطِنْتٛنْ؟ نغَمْ طُمٜ ندَارٛتٛنْمِنْ؟ اٛنْ کَمِّي اٜ بَوْطٜ اَمِنْ کٛو نغَمْ تِينَارٜ اَمِنْ دٛوْ تٛکُّکِ اَللَّه مِنْ نجَمْطِتِنِرِ جَرَاطٛ اٛعٛ؟</verse>
				<verse number="13">اَللَّه مٛ اِبْرَاهِمْ اٜ اِشِيَاکُ اٜ يَاکُبُ، اَللَّه مٛ مَامَعٜنْ مٜىٰطٜنْ، اٛ تٜدِّنِي مَشُّطٛ مَاکٛ يٜىٰسُ؞ اَمَّا کَنْکٛ وٛنِ مٛ کٛکِّتِرْنٛوطٛنْ نغَمْ اٛ وَرٜىٰ؞ اٛنْ نغَݧِيمٛ يٜىٰسٛ بِلَاتُسْ کٛو ندٜ بِلَاتُسْ اٜ يِطِ يٛوفُکِمٛ؞</verse>
				<verse number="14">اٛ شٜنِيطٛ اَادِلِيجٛ، اَمَّا اٛنْ نغَݧِيمٛ، اٛنْ تٛرَکٜ بِلَاتُسْ يٛوفَنَعٛنْ غَطّٛ وَرْحٛورٜ؞</verse>
				<verse number="15">اٛنْ مبَرِي کٛکَّيْطٛ يٛنْکِ، اَمَّا اَللَّه اُمِّنِيمٛ دَغَ مَيْدٜ؞ مِنٛنْ بٛو، مِنْ شٜيْدُعٜنْ مَاجُمْ؞</verse>
				<verse number="16">نغَمْ دَغَ ندٜرْ بَوْطٜ غٛنْطٜ ندٜرْ اِنْدٜ يٜىٰسُ، نٜطّٛ جَرَاطٛ اٛعٛ مٛ نغِعٛتٛنْ مٛ اَنْدُطٛنْ حٜٻِ نجَمُ؞ نغَمْ حٛولَاکِ اِنْدٜ يٜىٰسُ وَطِ اٛ حٜٻِ نجَمُ يٜىٰسٛ مٛوطٛنْ، اٛنْ فُو اٛنْ شٜيْدُعٜنْ مَاجُمْ؞</verse>
				<verse number="17">‏«‏جٛونِ بَنْدِرَاٻٜ اَمْ، اٜ مِ اَنْدِ کٛ نغَطَنْطٛنْ يٜىٰسُ اٛنٛنْ اٜ مَوْٻٜ مٛوطٛنْ اٛنْ نغَطُطُمْ نغَمْ شِيَ اَنْدَلْ؞</verse>
				<verse number="18">نٛنْ اَللَّه حٜبِّنِرِ کٛ اَنَّبٛعٜنْ مُوطُمْ فُو مبِعِ کٛ نٜىٰٻِ، ٻٜ مبِعِي اَلْمَسِيحُ تٛرّٛتٛ؞</verse>
				<verse number="19">نغَمْ نٛنْ، تُوبٜىٰ، شٛعّٛوطٛنْ تٛ جٛومِرَاوٛ نغَمْ اٛ يَافَنٛوعٛنْ حَکّٜ مٛوطٛنْ، اٛ سٜمْبِطِنَعٛنْ ندٜرْ تٛکُّکِمٛ،</verse>
				<verse number="20">اٛ وَرْتِرَنَعٛنْ يٜىٰسُ اَلْمَسِيحُ مٛ اٛ وَطَنِعٛنْ اَلْکَوَلْ؞</verse>
				<verse number="21">دٛولٜ يٜىٰسُ جٛوطٛو ندٜرْ وُرٛ اَللَّه تٛنْ دٛوْ حَا يَاکِ شَرٜلْ نغٜلْ اَللَّه وَرْتِرْتَ کٛو طُمٜ کٜسُمْ، نٛ اٛ وِعُنٛو ندٜرْ کٛنْدُطٜ اَنَّبٛعٜنْ مَاکٛ شٜنِيٻٜ دَغَ ندٜنّٛ؞</verse>
				<verse number="22">نغَمْ مُوسَ وِعِي، ‏‹‏اَللَّه جٛومِرَاوٛ مٛوطٛنْ لِلْدٛنٛيَيْعٛنْ اَنَّبِيجٛ دَغَ ندٜرْ مٛوطٛنْ نٛنْ نٛ اٛ لِلْدٛيِيَمْ تٛ مٛوطٛنْ؞ نجَٻٜىٰ کٛو طُمٜ کٛ اٛ وِعَتَعٛنْ؞</verse>
				<verse number="23">نٜطّٛ فُو مٛ جَٻَايِ اَنَّبِيجٛ اٛنْ، طُمْ وُرْتِنَيْمٛ ندٜرْ يِمْٻٜ اَللَّه اٛ حَلْکٜىٰ؞›‏</verse>
				<verse number="24">اَنَّبٛعٜنْ فُو دَغَ سَمَاعِلَ حَا يَاکِ اَنَّبٛعٜنْ تٛکُّٻٜ غَطَ مَاکٛ، ٻٜ فُو ٻٜ مٜتِي دٛوْ کٛ وَطَتَ ندٜرْ بَلْطٜ طٜعٜ؞</verse>
				<verse number="25">فُو اَنَّبَاکُوجِ طِ اَنَّبٛعٜنْ نغَطِ طِ نغَطَ نغَمْ مٛوطٛنْ؞ اٛنٛنْ نغٛنِ رٛنٛوٻٜ اَلْکَوَلْ نغَلْ اَللَّه وَطَنِ مَامَعٜنْ مٜىٰطٜنْ ندٜ اٛ وِعِ اِبْرَاهِمْ، ‏‹‏دَغَ دَݧْنغٛلْ مَاطَ مِ بَرْکِطِنَيْ لٜپِّ دُونِيَارُ فُو؞›‏</verse>
				<verse number="26">ندٜ اَللَّه سُٻِ يٜىٰسُ مَشُّطٛ مَاکٛ، اٛ اَرْتِي لِلٛيْکِمٛ تٛ مٛوطٛنْ نغَمْ اٛ بَرْکِطِنَعٛنْ، اٛ وَيْلِتَ کٛو مٛيٜ مٛوطٛنْ اَلَ کُوغَلْ مُوطُمْ کَلُّنغَلْ؞»‏</verse>
			</chapter>
			<chapter number="4">
				<verse number="1">بِيتُرُسْ اٜ يَحَيَ اٜ مٜدَّ اٜ يِمْٻٜ، سٜيْ اَرْدِيٻٜ دِينَ اٜ مَوْطٛ تَادِيٻٜ وُرٛ شٜنِينغٛ اٜ سَادُسَنْکٛعٜنْ نغَرِ تٛ مَٻّٜ؞</verse>
				<verse number="2">ٻٜرْطٜ مَٻّٜ اٜ مٜتِّ نغَمْ بِيتُرُسْ اٜ يَحَيَ اٜ نغَعَجِنَ وِعُکِ يِمْٻٜ مَيْٻٜ اُمّٛدٛتٛ اٜ يٛنْکِ، نغَمْ يٜىٰسُ اُمَّکٜ دَغَ مَيْدٜ؞</verse>
				<verse number="3">نغَمْ مَاجُمْ ٻٜ نَنْغِٻٜ، ٻٜ مَٻِّٻٜ ندٜرْ سُودُ شُرَلْ حَا سُبَکَ، نغَمْ حِيرِي کٛ ٻٜ نَنْغِٻٜ؞</verse>
				<verse number="4">طُطْٻٜ ندٜرْ نَنْٻٜ وَعَجُ مَٻّٜ تٛکِّ يٜىٰسُ، حَا طُوطٛرَلْ تٛکُّٻٜ يٜىٰسُ وَطِ يِمْٻٜ 5,000؞</verse>
				<verse number="5">ندٜ فِنِ، اَرْدِيٻٜ اٜ مَوْٻٜ اٜ مٛودِٻّٜ اَتَّوْرَ کَوْرِتِ اٜ اُرُشَلِيمَ،</verse>
				<verse number="6">کَمْٻٜ اٜ حَنَانَ مَوْطٛ مَوْٻٜ اَرْدِيٻٜ دِينَ، اٜ کَيَافَ، اٜ يَحَيَ، اٜ اَلِجَنْدَ، اٜ وٛٻّٜ ندٜرْ بَنْدِرَاٻٜ حَنَانَ؞</verse>
				<verse number="7">ٻٜ ندَرْنِ بِيتُرُسْ اٜ يَحَيَ يٜىٰسٛ مَٻّٜ، ٻٜ پَمِٻٜ ٻٜ مبِعِ، ‏«‏اٜ اِرِ طٜيٜ بَوْطٜ، کٛو ندٜرْ اِنْدٜ مٛيٜ نجَمْطِتِنِرْطٛنْ جَرَاطٛ اٛنْ طٛنْ؟»‏</verse>
				<verse number="8">بِيتُرُسْ اٜ حٜىٰوِ رُوحُ اَللَّه، وِعِٻٜ، ‏«‏اٛنٛنْ اَرْدِيٻٜ يِمْٻٜ اٜ مَوْٻٜ،</verse>
				<verse number="9">حَنْدٜ اٛنْ پَمَمِنْ دٛوْ فِي بٛطُّمْ طُمْ مِنْ نغَطَنِ اٛعٛ جَرَاطٛ اٜ نٛ اٛ يَمْطِتِنِرَا؞</verse>
				<verse number="10">ندَرٜىٰ مِ وِعَعٛنْ اٛنٛنْ يِمْٻٜ اِسْرَاعِيلَ فُو، نٜطّٛ اٛعٛ جَمْطِتِنَاطٛ، دَرِيطٛ يٜىٰسٛ مٛوطٛنْ طٛعٛ، اٛ يَمْطِتِنَ ندٜرْ اِنْدٜ يٜىٰسُ اَلْمَسِيحُ نَجَرَنْکٜىٰجٛ مٛ مبَرْطٛنْ دٛوْ غَافَانغَلْ، مٛ اَللَّه اُمِّنِ دَغَ مَيْدٜ؞</verse>
				<verse number="11">کَنْکٛ وٛنِ مٛ جٛومِرَاوٛ وِعِ ندٜرْ دٜفْتٜرٜ شٜنِيندٜ، ‏‹‏حَيْرٜ ندٜ مَحٛوٻٜ نغَݧِ، کَيْرٜ وَرْتِ حَيْرٜ ٻُرْندٜ دَرْنُکِ مَادِ؞›‏</verse>
				<verse number="12">تٛ مَاکٛ تَنْ کِسْندَمْ حٜٻٜتٜىٰ، نغَمْ وَلَا وٛنْدٜ اِنْدٜ فٜىٰرٜ ندٜرْ دُونِيَارُ ندٜ اَللَّه حٛکِّ ندٜ طُمْ حِسِرْتَ تٛ نَاع اِنْدٜ يٜىٰسُ؞»‏</verse>
				<verse number="13">مَوْٻٜ ٻٜنْ کَيْطِنِ ندٜ ٻٜ نغِعِ بِيتُرُسْ اٜ يَحَيَ اٜ مٜتَ ٻٜرْندٜ غٛعٛ، حَکّٛ ندٜ ٻٜ نَنِ ٻٜ لَدّٜعٜنْ، نَاع ٻٜ جَنْغُٻٜ؞ سٜيْ ٻٜ ڤَامِ بِيتُرُسْ اٜ يَحَيَ اٜ ٻٜ نجَادَيْنٛو اٜ يٜىٰسُ؞</verse>
				<verse number="14">اَمَّا ٻٜ کٜٻَايِ کٛ ٻٜ مبِعِ نغَمْ نٜطّٛ مٛ بِيتُرُسْ اٜ يَحَيَ يَمْطِتِنِ اٜ دَرٛدِي اٜ مَٻّٜ طٛنْ؞</verse>
				<verse number="15">ٻٜ مبِعِ بِيتُرُسْ اٜ يَحَيَ مبُرْتٛو يَاسِ؞ ٻٜ نغَطِ شَاوٛرِ؞</verse>
				<verse number="16">اٜ ٻٜ مبِعَ حَکُّندٜ مَٻّٜ، ‏«‏کٛ نغَطَنْتٜنْ ٻٜعٜ يِمْٻٜ؟ اٜنْ مبَاوَتَا يٜدُّکِ کٛ ٻٜ نغَطِ نغَمْ کٛو مٛيٜ جٛوطِيطٛ ندٜرْ اُرُشَلِيمَ نَنِي ٻٜ نغَطِي فِي کَيْطِنِيطُمْ؞</verse>
				<verse number="17">اَمَّا نغَمْ حَطُکِ حَالَ کَنْ سَنْکِتَاکِ ندٜرْ يِمْٻٜ، سٜيْ مبَغِّنٜنْٻٜ تٛع ٻٜ ڤُطِّتَ ٻٜ مٜتَنَ غٛطّٛ دٛوْ اِنْدٜ يٜىٰسُ؞»‏</verse>
				<verse number="18">سٜيْ ٻٜ نٛدِّتِي بِيتُرُسْ اٜ يَحَيَ ندٜرْ سُودُ ندُنْ، ٻٜ مبِعِٻٜ تٛع ٻٜ ڤُطِّتَ ٻٜ مٜتَنَ غٛطّٛ کٛو ٻٜ اٜکِّتِنَ غٛطّٛ ندٜرْ اِنْدٜ يٜىٰسُ؞</verse>
				<verse number="19">اَمَّا بِيتُرُسْ اٜ يَحَيَ مبِعِٻٜ، ‏«‏اٛنٛنْ اٜ کٛعٜ مٛوطٛنْ، شُٻٜىٰ طُمٜ ٻُرِ وٛوطُکِ يٜىٰسٛ اَللَّه، مِنْ نغَطَ کٛ نغِطّٛنْ کٛو مِنْ نغَطَ کٛ اَللَّه يِطِ؟</verse>
				<verse number="20">مِنٛنْ کَمْ، مِنْ مبَاوَتَا مِنْ اَلَ مٜتُکِ دٛوْ کٛ مِنْ نغِعِ اٜ غِتٜ اَمِنْ اٜ کٛ مِنْ نَنِ اٜ نٛڤِّ اَمِنْ؞»‏</verse>
				<verse number="21">مَوْٻٜ اَرْدِيٻٜ دِينَ اٜ مَوْٻٜ يِمْٻٜ ٻٜيْدِ وَغِّنْکِ بِيتُرُسْ اٜ يَحَيَ؞ غَطَ مَاجُمْ ٻٜ نجٛوفِٻٜ، ٻٜ کٜٻَايِ لَاوٛلْ نٛ ٻٜ تٛرِّرْتَٻٜ نغَمْ يِمْٻٜ فُو اٜ مَنْتَ اَللَّه دٛوْ فِي کَيْطِنِيطُمْ طُمْ ٻٜ نغَطِ؞</verse>
				<verse number="22">نٜطّٛ جَمْطِتِنَاطٛ اٛنْ اٛ ٻُرِي دُوٻِ 40؞</verse>
				<verse number="23">ندٜ بِيتُرُسْ اٜ يَحَيَ نجٛوفَا ٻٜ شٛعِّي تٛ بَنْدِرَاٻٜ مَٻّٜ تٛکُّٻٜ يٜىٰسُ ٻٜ طِيوِتَنِٻٜ فُو کٛ مَوْٻٜ اَرْدِيٻٜ دِينَ اٜ مَوْٻٜ مبِعِٻٜ؞</verse>
				<verse number="24">ندٜ تٛکُّٻٜ يٜىٰسُ ٻٜنْ نَنِ نٛنْ، ٻٜ فُو ٻٜ اُمِّي ٻٜ نغَطِ دٛعَارٜ اٜ ٻٜرْندٜ وٛعٛيْرٜ، ٻٜ مبِعِ، ‏«‏يَا جٛومِرَاوٛ، تَغُطٛ دٛوْ اٜ لٜيْ اٜ مَايٛ اٜ کٛ وٛنِ ندٜرْ مَاجُمْ فُو،</verse>
				<verse number="25">اَنْ مٜتِ اٜ حٛنْدُکٛ مَامَ اَمِنْ دَوْدَ مَشُّطٛ مَاطَ ندٜرْ رُوحُ اَللَّه اٛ وِعِ، ‏‹‏نغَمْ طُمٜ يِمْٻٜ نَاع يَحُودَنْکٛعٜنْ مٜتِّنِ ٻٜرْطٜ مَٻّٜ نَاع سٜطَّ؟ نغَمْ طُمٜ يِمْٻٜ ݧُمِ ݧُمٛوجِ مٜىٰرٜ؟</verse>
				<verse number="26">لَامِيٻٜ دُونِيَارُ شِرْيَکٜ حَوْرٜ، اَرْدِيٻٜ کَوْرِتِي نغَمْ ٻٜ کٛنَ جٛومِرَاوٛ اٜ اَلْمَسِيحُ مَاکٛ؞›‏</verse>
				<verse number="27">رَا بٛو، ندٜرْ غَرِيرِ ندِعِ حِرُدُسْ اٜ بِلَاتُسْ اٜ يِمْٻٜ اِسْرَاعِيلَ اٜ غٛطِّ لٜپِّ ٻٜ کَوْتِي کٛعٜ مَٻّٜ ٻٜ نغَݧِي يٜىٰسُ، مَشُّطٛ مَاطَ شٜنِيطٛ مٛ شُٻُطَا،</verse>
				<verse number="28">نغَمْ فُو کٛ ٻٜ کُوِ دَغَ اَرَنْدٜ اٜ بَوْطٜ مَاطَ اَ سِرْيَکٜنٛ نٛنْ طُمْ وَارَتَ؞</verse>
				<verse number="29">جٛونِ جٛومِرَاوٛ، اَ نَنِي بٛلِيطٜ مَٻّٜ کَلُّطٜ، حٛکُّ مَشُّٻٜ مَاطَ سٜمْبٜ وَعَجِنْکِ بٛلِيطٜ مَاطَ کُلٛلْ وَلَا،</verse>
				<verse number="30">حٛلُّ بَوْطٜ مَاطَ، يَمْطِتِنْ ݧَوْٻٜ، وَطُ اَلَامَاجِ اٜ کُوطٜ کَيْطِنِيطٜ ندٜرْ اِنْدٜ يٜىٰسُ مَشُّطٛ مَاطَ شٜنِيطٛ؞»‏</verse>
				<verse number="31">ندٜ ٻٜ نجٛتِّنِ دٛعَارٜ وُرٛ نغٛ ٻٜ کَوْرِتِ دِمْبِي؞ ٻٜ فُو ٻٜ کٜىٰوِ رُوحُ اَللَّه، ٻٜ نغَعَجِنِ وٛلْدٜ اَللَّه کُلٛلْ وَلَا؞</verse>
				<verse number="32">فُو کٛولِيٻٜ يٜىٰسُ ٻٜرْطٜ مَٻّٜ اٜ حَکِّيلٛ مَٻّٜ وَرْتِ غٛعٛ؞ وَلَا بِعٛووٛ کَنُمْ جٜيِ کٛ وٛودِ، اٜ ٻٜ شٜنْدَ کٛو طُمٜ طُمْ ٻٜ نغٛودِ؞</verse>
				<verse number="33">لِلَاٻٜ ٻٜنْ ندٜرْ بَوْطٜ ٻٜ نغَطِ کَ وَعَجِنْکِ اُمَّاکِ يٜىٰسُ جٛومِرَاوٛ دَغَ مَيْدٜ؞ کٛو مٛيٜ مَٻّٜ اٜ وٛنْدِ اٜ بَرْکَ اَللَّه مَوْطُمْ؞</verse>
				<verse number="34">وَلَا کٛو مٛيٜ ندٜرْ مَٻّٜ دُلُّطٛ غٛطُّمْ، نغَمْ غٛودُٻٜ غٜسٜ اٜ غُرٜ فُو شٛورِيطٜ کٛکِّي لِلَاٻٜ شٜىٰدٜ طٜنْ نغَمْ ٻٜ کٛکَّ کٛو مٛيٜ مٛ وَلَنَا ندٜرْ مَٻّٜ؞</verse>
				<verse number="35"></verse>
				<verse number="36">اٜ وٛودِ غٛطّٛ لٜىٰوِيَنْکٜىٰجٛ، نٜطّٛ لٜيْدِ سَيِيفُرُسْ بِعٜتٜىٰطٛ يُسُفُ، مٛ لِلَاٻٜ نٛدِّرْتَ بَرْنَبَ ﴿مَعَنَ اِنْدٜ مَاکٛ وٛنِ شٜمْبِطِنٛووٛ ٻٜرْطٜ﴾،</verse>
				<verse number="37">اٛ سٛورِ نغٜسَ مَاکٛ، اٛ حٛکِّ لِلَاٻٜ شٜىٰدٜ طٜنْ؞</verse>
			</chapter>
			<chapter number="5">
				<verse number="1">اَمَّا اٜ وٛودِ غٛطّٛ بِعٜتٜىٰطٛ حَنَانِيَ اٜ دٜبّٛ مَاکٛ سَفِيرَتُ؞ کَنْکٛ مَا اٛ سٛورِ نغٜسَ مَاکٛ؞</verse>
				<verse number="2">اٛ سٜنْدِ شٜىٰدٜ طٜنْ اٜ اَنْدَلْ دٜبّٛ مَاکٛ؞ اٛ سُوطِ غٛطّٜ اٛ يَارِ کٛرِيطٜ اٛ حٛکِّ لِلَاٻٜ؞</verse>
				<verse number="3">بِيتُرُسْ وِعِمٛ، ‏«‏حَنَانِيَ، نغَمْ طُمٜ اَلُطَا شٜيْطَنْ نَتِّ ٻٜرْندٜ مَاطَ حَا ڤٜوَنْطَا رُوحُ اَللَّه، شُوطُطَا غٛطّٜ شٜىٰدٜ ندٜرْ شٜىٰدٜ نغٜسَ کَنْ؟</verse>
				<verse number="4">کٛ شٛورُطَا طُمْ، نَاع اُمْ طُمْ مَاطَ؟ ندٜ شٛورُطَاطُمْ نَاع اَنْ جٜيِ شٜىٰدٜ طٜنْ؟ کٛ وَطِ نغَطُطَا نٛنْ؟ نَاع يِمْٻٜ ڤٜوَنْطَا، اَمَّا اَللَّه ڤٜوَنْطَا؞»‏</verse>
				<verse number="5">ندٜ حَنَانِيَ نَنِ بٛلِيطٜ طٜنْ، اٛ يَنِ اٛ مَايِ؞ کُلٛلْ مَنْغٛلْ نَنْغِ نَنْٻٜ حَبَرُ طُمْ فُو؞</verse>
				<verse number="6">وٛٻّٜ کَيٜعٜنْ اُمِّي، تَارِ ٻَنْدُ مَاکٛ اٜ غُدٜ، کٛشِّمٛ، مبُرْتِنِمٛ يَاسِ، اُوٛيِمٛ؞</verse>
				<verse number="7">غَطَ اَوَاجِ تَتِ سٜيْ رَا دٜبّٛ مَاکٛ وَرِ نَتّٛيِ؞ اٛ اَنْدَا کٛ وَطِ؞</verse>
				<verse number="8">بِيتُرُسْ وِعِمٛ، ‏«‏وِعَمْ، طٜعٜ شٜىٰدٜ کَنْجٜ تَنْ شٛورُطٛنْ نغٜسَ مٛوطٛنْ؟»‏ اٛ وِعِ، ‏«‏اٜىٰ، طُمْ نٛنْ مِنْ شٛورِکَ؞»‏</verse>
				<verse number="9">ندٜنْ بِيتُرُسْ وِعِمٛ، ‏«‏نغَمْ طُمٜ کَوْتُطٛنْ حٛورٜ نغَمْ فٛوندُکِ رُوحُ جٛومِرَاوٛ؟ رَا، اُوٛيْٻٜ غٛرْکٛ مَاطَ طٛنْ نغَرَ، جٛونِ ٻٜ کٛشّٜتٜ اَنْ مَا!‏»‏</verse>
				<verse number="10">طٛنْ اٜ طٛنْ کَنْکٛ مَا اٛ يَنِ حَادٜ کٛيْطٜ بِيتُرُسْ، اٛ مَايِ؞ کَيٜعٜنْ ٻٜنْ نَتِّ تَوِ اٛ مَيْطٛ، ٻٜ کٛشِّمٛ ٻٜ مبُرْتِنِمٛ، ٻٜ اُوٛيِمٛ حَادٜ غٛرْکٛ مَاکٛ؞</verse>
				<verse number="11">کُلٛلْ مَنْغٛلْ نَنْغِ کَوْتَلْ تٛکُّٻٜ يٜىٰسُ اٜ نَنْٻٜ حَبَرُ طُمْ فُو؞</verse>
				<verse number="12">لِلَاٻٜ نغَطِ اَلَامَاجِ اٜ کُوطٜ کَيْطِنِيطٜ طُطّٜ ندٜرْ يِمْٻٜ؞ کٛولِيٻٜ يٜىٰسُ فُو اٜ کَوْرِتَ ندٜرْ رُمْڤَارُ سُلٜيْمَانُ مَوْندُ ندٜرْ ݧُمٛ غٛعٛ؞</verse>
				<verse number="13">کٛو مٛيٜ مٛ وَلَا ندٜرْ کَوْتَلْ مَٻّٜ اٜ حُلَ نَتُّکِٻٜ، کٛو ندٜ کٛو مٛيٜ اٜ حٛکَّٻٜ مَنْغُ نَاع سٜطَّ؞</verse>
				<verse number="14">فُو اٜ نٛنْ کٛو ندٜيٜ يِمْٻٜ طُطْٻٜ، وٛرْٻٜ اٜ رٜوْٻٜ، اٜ ٻٜيْدٛو ندٜرْ تٛکُّٻٜ يٜىٰسُ،</verse>
				<verse number="15">حَا طُمْ وَرْتِ يِمْٻٜ اٜ کٛشّٛيَ ݧَوْٻٜ، اٜ ٻٜ مبُرْتِنٛيَٻٜ دٛوْ طَتٜ، اٜ ٻٜ ڤُکِّنَٻٜ دٛوْ لٜىٰشٜ اٜ دَاغٜ، نغَمْ تٛ بِيتُرُسْ وَرِي کٛو طٛوْدِ مَاکٛ مَا تَنْ مٜىٰمَ وٛٻّٜ مَٻّٜ؞</verse>
				<verse number="16">يِمْٻٜ طُطْٻٜ دَغَ نغَرِحٛيْ ڤِلِيکٛيْ اُرُشَلِيمَ مَا نغَدِّنغَدِّنِ ݧَوْٻٜ اٜ غٛودُٻٜ غِنِّ؞ ٻٜ فُو بٛو ٻٜ نجَمْطِتِنَا؞</verse>
				<verse number="17">ندٜنْ مَوْطٛ مَوْٻٜ اَرْدِيٻٜ دِينَ اٜ وٛنْدُٻٜ اٜ مَاکٛ، وَاتٛ سَادُسَنْکٛعٜنْ، ٻٜ اُمِّنِ لَوْلِيرُ کَلُّندُ؞</verse>
				<verse number="18">ٻٜ نَنْغِ لِلَاٻٜ، ٻٜ مَٻِّٻٜ ندٜرْ سُودُ شُرَلْ؞</verse>
				<verse number="19">اَمَّا ندٜرْ جٜمَّارٜ ندٜنْ مَلَاعِکَاجٛ جٛومِرَاوٛ وَرِ مَٻِّتَنِ لِلَاٻٜ ٻٜنْ دَمُّطٜ سُودُ شُرَلْ ندُنْ، وُرْتِنِٻٜ، وِعِٻٜ،</verse>
				<verse number="20">‏«‏نجَحٜىٰ ندَرٜىٰ ندٜرْ وُرٛ شٜنِينغٛ، کٛکّٛنْ کٛو مٛيٜ حَبَرُ يٛنْکِ کٜسُمْ؞»‏</verse>
				<verse number="21">ندٜ ٻٜ نَنِ نٛنْ، ٻٜ نَتّٛيِ ندٜرْ وُرٛ شٜنِينغٛ سُبَکَ، طٛنْ اٜ طٛنْ ٻٜ ڤُطِّ اٜکِّتِنْکِ؞ مَوْطٛ مَوْٻٜ اَرْدِيٻٜ دِينَ اٜ وٛنْدُٻٜ اٜ مَاکٛ نٛدِّ کَوْتَلْ مَوْٻٜ اٜ اَرْدِيٻٜ يَحُودَنْکٛعٜنْ فُو؞ ٻٜ مبِعِ طُمْ وُرْتِنٛيَ لِلَاٻٜ ٻٜنْ دَغَ ندٜرْ سُودُ شُرَلْ، ٻٜ نغَدّٜىٰ؞</verse>
				<verse number="22">اَمَّا ندٜ تَادِيٻٜ نجَحِ، ٻٜ تَوَايِ لِلَاٻٜ ٻٜنْ ندٜرْ سُودُ ندُنْ؞ سٜيْ ٻٜ شٛعِّي، ٻٜ مبِعِ مَوْٻٜ ٻٜنْ،</verse>
				<verse number="23">‏«‏مِنْ تَوِي سُودُ شُرَلْ ندُنْ اٜ مَٻِّي، تَادِيٻٜ اٜ ندَرِي اٜ ندٜىٰنَ دَمُّطٜ طٜنْ، اَمَّا ندٜ مِنْ مَٻِّتِ، مِنْ تَوَايِ کٛو غٛعٛتٛ ندٜرْ مَٻّٜ!‏»‏</verse>
				<verse number="24">ندٜ مَوْطٛ تَادِيٻٜ وُرٛ شٜنِينغٛ اٜ مَوْٻٜ اَرْدِيٻٜ دِينَ نَنِ نٛنْ، طُمْ وَنِّيٻٜ، ٻٜ اَنْدَا نٛ فِي طُمْ وَرْتَتَ؞</verse>
				<verse number="25">سٜيْ غٛطّٛ وَرِ، وِعِٻٜ، ‏«‏يِمْٻٜ ٻٜ مَٻُّطٛنْ ندٜرْ سُودُ شُرَلْ اٜ ٻٜ تٛنْ ندٜرْ وُرٛ شٜنِينغٛ اٜ ٻٜ نغَعَجِنَنَ يِمْٻٜ!‏»‏</verse>
				<verse number="26">ندٜنْ مَوْطٛ تَادِيٻٜ اٛنْ يَادِ اٜ تَادِيٻٜ، ٻٜ نغَدِّ لِلَاٻٜ ٻٜنْ؞ اَمَّا ٻٜ نغَدِّرَايِٻٜ اٜ سٜمْبٜ، نغَمْ اٜ ٻٜ کُلَ تٛ يِمْٻٜ کُبٛرٛوٻٜ اٜ کَاپٜ؞</verse>
				<verse number="27">ندٜ ٻٜ نغَدِّٻٜ، ٻٜ ندَرْنِٻٜ يٜىٰسٛ کَوْتَلْ مَوْٻٜ؞ مَوْطٛ مَوْٻٜ اَرْدِيٻٜ دِينَ پَمْتِٻٜ،</verse>
				<verse number="28">وِعِ، ‏«‏مِنْ کَطِيعٛنْ اٜکِّتِنْکِ دٛوْ اِنْدٜ يٜىٰسُ، اَمَّا اٛنْ شَنْکِتِي وَعَجُ مٛوطٛنْ ندٜرْ اُرُشَلِيمَ فُو؞ کَدِمَا اٛنْ نغِطِ يٛوَنْکِمِنْ حَکّٜ پِيپَمْ وَرُکِمٛ؞»‏</verse>
				<verse number="29">بِيتُرُسْ اٜ لِلَاٻٜ نٛوتِي، مبِعِ، ‏«‏دٛولٜ مِنْ تٛکَّ کٛ اَللَّه وِعِ، نَاع کٛ يِمْٻٜ مبِعِ؞</verse>
				<verse number="30">اَللَّه مٛ مَامَعٜنْ مٜىٰطٜنْ اُمِّنِي يٜىٰسُ دَغَ مَيْدٜ، غَطَ اٛنْ مبَرِيمٛ دٛوْ غَافَانغَلْ؞</verse>
				<verse number="31">اَللَّه حٛکِّيمٛ مَنْغُ، جٛعِّنِيمٛ اٜ جُنْغٛ مُوطُمْ ݧَامٛ، وَرْتِرِيمٛ لَامِيطٛ اٜ کِسْنٛووٛ، نغَمْ يِمْٻٜ اِسْرَاعِيلَ تُوبَ، ٻٜ کٜٻَ يَافَنٜىٰکِ حَکّٜ مَٻّٜ؞</verse>
				<verse number="32">مِنٛنْ نغٛنِ شٜيْدِيٻٜ فِي طُعُمْ، مِنٛنْ اٜ رُوحُ اَللَّه طُمْ اَللَّه حٛکِّ يِمْٻٜ غَطٛوٻٜ کٛ اٛ وِعِ؞»‏</verse>
				<verse number="33">ندٜ مَوْٻٜ ٻٜنْ نَنِ نٛنْ، ٻٜرْطٜ مَٻّٜ مٜتِّ نَاع سٜطَّ، ٻٜ نغِطِي ٻٜ مبَرَ لِلَاٻٜ ٻٜنْ؞</verse>
				<verse number="34">اَمَّا غٛطّٛ بِعٜتٜىٰطٛ غَمَالِيَ اُمِّي دَرِي شَکَ کَوْتَلْ مَوْٻٜ؞ کَنْکٛ اٛ فَارِسَنْکٜىٰجٛ اٛ مٛودِبّٛ اَتَّوْرَ، يِمْٻٜ فُو اٜ کٛکَّمٛ مَنْغُ؞ اٛ وِعِ طُمْ وُرْتِنَ لِلَاٻٜ ٻٜنْ يَاسِ شَرٜلْ سٜطَّ؞</verse>
				<verse number="35">غَطَ ٻٜ مبُرْتِنَامَ، اٛ وِعِ کَوْتَلْ نغَلْ، ‏«‏اٛنٛنْ بَنْدِرَاٻٜ اَمْ اِسْرَاعِيلَنْکٛعٜنْ، ندٜىٰنٜىٰ کٛعٜ مٛوطٛنْ دٛوْ کٛ نغِطّٛنْ وَطَنْکِ يِمْٻٜ ٻٜعٜ؞</verse>
				<verse number="36">کٛ نٜىٰٻَايِ غٛطّٛ بِعٜتٜىٰطٛ تُدَسْ وَنْغِي؞ اٛ حٛشِّي حٛورٜ مَاکٛ بٛ اٛ مَوْطٛ؞ يِمْٻٜ کٛ وَطِ 400 تٛکِّمٛ؞ تٛو، اٛ وَرَامَ، تٛکُّنٛوٻٜمٛ فُو شَنْکِتَکٜ، وَلَا کٛو غٛعٛتٛ دَرِيطٛ؞</verse>
				<verse number="37">غَطَ مَاکٛ، يَحُودَ غَلِلَنْکٜىٰجٛ وَرِي شَرٜلْ کٛ غٛمْنَتِ لِمَتَ يِمْٻٜ، يِمْٻٜ طُطْٻٜ تٛکِّيمٛ؞ کَنْکٛ مَا اٛ وَرَامَ، تٛکُّٻٜمٛ فُو شَنْکِتَکٜ؞</verse>
				<verse number="38">جٛونِ، اٜ مِ وِعَعٛنْ، نغٛطِّتٜىٰ يِمْٻٜ ٻٜعٜ، اَلٜىٰٻٜ؞ نغَمْ تٛ ݧُمٛوجِ مَٻّٜ اٜ کُوغَلْ مَٻّٜ پِوِي تٛ يِمْٻٜ، طُمْ لَلَّيْ؞</verse>
				<verse number="39">اَمَّا تٛ طُمْ پِوٛيِي تٛ اَللَّه، ندٜنْ کَمْ اٛنْ مبَاوَتَا سَنْکُتُکِطُمْ؞ ڤَامٜىٰ تٛع کَٻْدٛنْ اٜ اَللَّه!‏»‏</verse>
				<verse number="40">مَوْٻٜ ٻٜنْ نجَٻِ کٛ اٛ وِعِ؞ ٻٜ نٛدِّتِ لِلَاٻٜ ٻٜنْ، ٻٜ ڤِيِٻٜ، ٻٜ مبِعِٻٜ تٛع ٻٜ ٻٜيْدَ مٜتُکِ دٛوْ اِنْدٜ يٜىٰسُ؞ ندٜنْ ٻٜ نجٛوفِٻٜ؞</verse>
				<verse number="41">لِلَاٻٜ ٻٜنْ مبُرْتٛيِي ندٜرْ کَوْتَلْ مَوْٻٜ اٜ وٜلْوٜلٛ نغَمْ اَللَّه مَوْنِنِيٻٜ حَا ٻٜ کٜوْتِي سٜمْتِنٜىٰکِ نغَمْ يٜىٰسُ؞</verse>
				<verse number="42">کٛو ندٜيٜ ݧَلْندٜ اٜ ٻٜ نغَعَجِنَ حَبَرُ بٜلْطُمْ وِعُکِ يٜىٰسُ وٛنِ اَلْمَسِيحُ، اٜ ٻٜ اٜکِّتِنَ ندٜرْ وُرٛ شٜنِينغٛ اٜ ندٜرْ غُرٜ فُو؞</verse>
			</chapter>
			<chapter number="6">
				<verse number="1">ندٜرْ بَلْطٜ طٜنْ، تٛکُّٻٜ يٜىٰسُ اٜ ٻٜيْدَ طُطْکِ؞ سٜيْ يَحُودَنْکٛعٜنْ مٜتٛوٻٜ حٜلٜنَنْکٛورٜ مٜتِتَنِ يَحُودَنْکٛعٜنْ مٜتٛوٻٜ اِبْرَانِيَنْکٛورٜ، نغَمْ رٜوْٻٜ مَٻّٜ ٻٜ وٛرْٻٜ مُعّٜنْ مَايِ کٛکَّتَاکٜ کٛ حَانِ کٛکّٜىٰ ندٜرْ ݧَمْندُ ندُ طُمْ وٛووِ يٜىٰدُکِ کٛو ندٜيٜ ݧَلْندٜ؞</verse>
				<verse number="2">سٜيْ لِلَاٻٜ سَڤّٛ اٜ طِطٛ نٛدِّ کَوْتَلْ تٛکُّٻٜ يٜىٰسُ فُو، ٻٜ مبِعِ، ‏«‏مِنٛنْ، طُمْ حَانَايِ مِنْ اَلَ وَعَجِنْکِ وٛلْدٜ اَللَّه نغَمْ سٜنْدُکِ ݧَمْندُ؞</verse>
				<verse number="3">نغَمْ نٛنْ، بَنْدِرَاٻٜ، شُٻٜىٰ وٛرْٻٜ نجٛوٜىٰطِطٛ ندٜرْ مٛوطٛنْ ٻٜ طُمْ حٛولِي کٜىٰوُٻٜ رُوحُ اَللَّه، غٛودُٻٜ فَامُ نغَمْ مِنْ کٛکَّٻٜ کُوغَلْ نغَلْ؞</verse>
				<verse number="4">اَمَّا مِنٛنْ، مِنْ نغَطَيْ کَ وَطُکِ دٛعَارٜ اٜ مِنْ اٜکِّتِنَ وٛلْدٜ اَللَّه؞»‏</verse>
				<verse number="5">حَالَ کَنْ بٛو وٜلِي کَوْتَلْ تٛکُّٻٜ يٜىٰسُ فُو؞ ندٜنْ ٻٜ شُٻِ اِسْتِفَانُسْ، نٜطّٛ کٛولِيطٛ جٛومِرَاوٛ، کٜىٰوُطٛ رُوحُ اَللَّه، کَنْکٛ اٜ فِلِبُسْ اٜ بُرٛکٛرَسْ اٜ نِکَنٛ اٜ تِمٛنْ اٜ بَرْمٜنَسْ اٜ نِکٛلَسْ پِوٛيْطٛ اَنْتَاکِيَ، نَتُّطٛ دِينَ يَحُودَنْکٛعٜنْ کَنْکٛ نَاع اٛ يَحُودَنْکٜىٰجٛ؞</verse>
				<verse number="6">ٻٜ نغَدِّٻٜ يٜىٰسٛ لِلَاٻٜ؞ سٜيْ لِلَاٻٜ ٻٜنْ نجٛوَنِٻٜ جُوطٜ، نغَطَنِٻٜ دٛعَارٜ؞</verse>
				<verse number="7">وٛلْدٜ اَللَّه بٛو ٻٜيْدِ سَنْکِتَاکِ؞ تٛکُّٻٜ يٜىٰسُ اٜ ٻٜيْدَ طُوطُکِ ندٜرْ غَرِيرِ اُرُشَلِيمَ، حَا اَرْدِيٻٜ دِينَ طُطْٻٜ تٛکِّ يٜىٰسُ؞</verse>
				<verse number="8">اَللَّه بَرْکِطِنِ اِسْتِفَانُسْ حٛکِّمٛ بَوْطٜ وَطُکِ کُوطٜ مَوْطٜ کَيْطِنِيطٜ اٜ اَلَامَاجِ ندٜرْ يِمْٻٜ؞</verse>
				<verse number="9">اَمَّا اٜ وٛودِ وٛٻّٜ ندٜرْ سُودُ دٛعَارٜ بِعٜتٜىٰندُ سُودُ رِمْطِنَاٻٜ، اٜ وٛٻّٜ پِوٛيْٻٜ غَرِيرِ سَايِرِنْ اٜ غَرِيرِ اَلِجَندِيرِيَ اٜ لٜيْدِ کِلِيکِيَ اٜ لٜيْدِ اَاسِيَ، ٻٜ اُمَّنِيمٛ اٜ ٻٜ نغٜدّٛوتِرَ اٜ مَاکٛ؞</verse>
				<verse number="10">اَمَّا ٻٜ ندُلِّ نٛ ٻٜ نجَالٛرْتٛومٛ نغَمْ اٜ مٛ مٜتِرَ فَامُ اٜ رُوحُ اَللَّه؞</verse>
				<verse number="11">سٜيْ ٻٜ کٛکِّ وٛٻّٜ شٜىٰدٜ اٜ سُوطٜ نغَمْ ٻٜ مبِعَ ٻٜ نَنِي اٜ مٛ حُطَ مُوسَ اٜ اَللَّه؞</verse>
				<verse number="12">نٛنْ ٻٜ اُمِّنِرِ ٻٜرْطٜ يِمْٻٜ اٜ مَوْٻٜ اٜ مٛودِٻّٜ اَتَّوْرَ؞ سٜيْ ٻٜ نَنْغِ اِسْتِفَانُسْ، ٻٜ نجَارِمٛ يٜىٰسٛ کَوْتَلْ مَوْٻٜ،</verse>
				<verse number="13">ٻٜ نغَدِّ شٜيْدُعٜنْ فٜوْرٜ؞ شٜيْدُعٜنْ ٻٜنْ مبِعِ، ‏«‏کٛو ندٜيٜ نٜطّٛ اٛعٛ اٜ مٜتَ کَلُّکَ دٛوْ وُرٛ شٜنِينغٛ اٜ اَتَّوْرَ؞</verse>
				<verse number="14">مِنْ نَنِي اٜ مٛ وِعَ يٜىٰسُ نَجَرَنْکٜىٰجٛ سَنْکِتَيْ وُرٛ شٜنِينغٛ، اٛ وَيْلِتَيْ ندٛنُوجِ طِ مُوسَ حٛکِّعٜنْ؞»‏</verse>
				<verse number="15">سٜيْ فُو جٛوطِيٻٜ ندٜرْ کَوْتَلْ نغَلْ شُتِي اِسْتِفَانُسْ، ٻٜ نغِعِ يٜىٰسٛ مَاکٛ وَرْتِي بٛ يٜىٰسٛ مَلَاعِکَاجٛ؞</verse>
			</chapter>
			<chapter number="7">
				<verse number="1">ندٜنْ مَوْطٛ مَوْٻٜ اَرْدِيٻٜ دِينَ پَمِ اِسْتِفَانُسْ وِعِ، ‏«‏کٛ ٻٜ مبِعِ دٛوْ مَاطَ طُمْ غٛونغَ؟»‏</verse>
				<verse number="2">سٜيْ اِسْتِفَانُسْ وِعِ، ‏«‏بَنْدِرَاٻٜ اَمْ اٜ دَݧٛوٻٜ اَمْ، نَنٜىٰ کٛ مبِعَيْمِ!‏ اَللَّه جٛومُ مَنْغُ وَنْغَنِي مَامَ مٜىٰطٜنْ اِبْرَاهِمْ شَرٜلْ کٛ اٛ وٛنّٛو لٜيْدِ مٜسٛفٛتَامِيَ، کٛ اٛ جٛوطٛو لٜيْدِ حَرَنْ؞</verse>
				<verse number="3">اَللَّه وِعِمٛ، ‏‹‏وُرْتَ لٜيْدِ مَاطَ اٜ يِمْٻٜ مَاطَ، نجَحَا لٜيْدِ ندِ کٛلَّيْمَامِ؞›‏</verse>
				<verse number="4">ندٜنْ اِبْرَاهِمْ وُرْتِي لٜيْدِ کَلْدِيَ، اٛ يَحِ اٛ جٛوطِي ندٜرْ لٜيْدِ حَرَنْ؞ غَطَ مَيْدٜ ݧَاکٛ مَاکٛ، اَللَّه اُمِّنِمٛ طٛنْمَا يَارِمٛ ندٜرْ لٜيْدِ ندِ نجٛوطِيطٛنْ جٛونِ؞</verse>
				<verse number="5">اَللَّه حٛکَّايِمٛ ندٛنُ لٜيْدِ ندِنْ کٛو يَاٻَندٜ وٛعٛيْرٜ، اَمَّا اٛ وَطَنِيمٛ اَلْکَوَلْ حٛکُّکِمٛندِ، ندِ وَرْتَ ندِ مَاکٛ، کَنْکٛ اٜ ٻِٻّٜ مَاکٛ، کٛو ندٜ اٛ وَلَا ٻِطّٛ اٜ شَرٜلْ نغٜلْ؞</verse>
				<verse number="6">طُعُمْ وٛنِ کٛ اَللَّه وِعِمٛ، ‏‹‏ٻِٻّٜ ٻِٻّٜىٰجِ مَاطَ نجَحَيْ لٜيْدِ وٛٻّٜ؞ يِمْٻٜ لٜيْدِ ندِنْ نغَرْتِرَٻٜ مَشُّٻٜ، ٻٜ تٛرَّٻٜ دُوٻِ 400؞</verse>
				<verse number="7">اَمَّا مِ تٛرَّيْ ٻٜنْ طٛنْ يِمْٻٜ غَرْتِرْٻٜ ٻِٻّٜ ٻِٻّٜىٰجِ مَاطَ مَشُّٻٜ؞ غَطَ مَاجُمْ ٻٜ مبُرْتٛتٛ لٜيْدِ ندِنْ ٻٜ مَوْنِنَيَمْ ندٜرْ لٜيْدِ ندِعِ؞›‏</verse>
				<verse number="8">ندٜنْ اَللَّه وَطَنِ اِبْرَاهِمْ اَلْکَوَلْ؞ نَادُکِ وٛنِ کٛ حٛلَّتَ اٛ جَٻِي اَلْکَوَلْ نغَلْ؞ ندٜ اِبْرَاهِمْ دَݧِ اِشِيَاکُ، غَطَ بَلْطٜ جٛوٜىٰتَتِ اٛ نَادِمٛ؞ نٛنْ اِشِيَاکُ مَا نَادِ يَاکُبُ؞ يَاکُبُ مَا نَادِ ٻِٻّٜ مُوطُمْ سَڤّٛ اٜ طِطٛ، کَمْٻٜ نغٛنِ مَامَعٜنْ مٜىٰطٜنْ؞</verse>
				<verse number="9">‏«‏مَامَعٜنْ مٜىٰطٜنْ نَنِ لَوْلِيرُ اِسُفُ، ٻٜ شٛورِمٛ اٛ وَرْتِ مَشُّطٛ ندٜرْ لٜيْدِ مَسَرْ؞ اَمَّا اَللَّه اٜ وٛنْدِ اٜ مَاکٛ،</verse>
				<verse number="10">حِسْنِمٛ دَغَ تٛرَّاجِ فُو، حٛکِّمٛ فَامُ حَا فِرعَوْنَ لَامِيطٛ مَسَرْ اَنْدِ کَ مَاکٛ؞ فِرعَوْنَ وَرْتِرِمٛ مَوْطٛ ندٜرْ لٜيْدِ مَسَرْ حَا دٛوْ وُرٛ مُوطُمْ فُو؞</verse>
				<verse number="11">سٜيْ وٜىٰلٛ کَلُّنغٛ وَطِ ندٜرْ لٜيْدِ مَسَرْ اٜ لٜيْدِ کَنْعَانَ فُو؞ نغٛ تٛرِّ يِمْٻٜ حَا مَامَعٜنْ مٜىٰطٜنْ ندُلِّ کٛ ݧَامَتَ؞</verse>
				<verse number="12">ندٜ يَاکُبُ نَنِ اٜ وٛودِ ݧَمْندُ ندٜرْ لٜيْدِ مَسَرْ، اٛ لِلِ مَامَعٜنْ مٜىٰطٜنْ تٛنْ؞ اَرَنْدٜ ٻٜ نجَحِ ٻٜ نغَرْتِ، سٜيْ ٻٜ شٛعِّي کَدِنْ؞</verse>
				<verse number="13">اٜ يَادُ مَٻّٜ طِطَوْرُ، اِسُفُ حٛلِّٻٜ اٛ سَکِرَاوٛ مَٻّٜ؞ فِرعَوْنَ بٛو اَنْدِ بَنْدِرَاٻٜ اِسُفُ؞</verse>
				<verse number="14">ندٜنْ اِسُفُ لِلِٻٜ ٻٜ نغَدّٛيَ ݧَاکٛ مَاکٛ يَاکُبُ اٜ وُرٛ مُوطُمْ فُو؞ طُطْکِ مَٻّٜ وَطِي يِمْٻٜ 75؞</verse>
				<verse number="15">سٜيْ يَاکُبُ يَحِ لٜيْدِ مَسَرْ؞ اٛ مَايِ تٛنْ، کَنْکٛ اٜ مَامَعٜنْ مٜىٰطٜنْ؞</verse>
				<verse number="16">ٻٜ نجَارَا شٜىٰکٜمْ، ٻٜ اُوَا تٛنْ ندٜرْ يٜنَاندٜ ندٜ اِبْرَاهِمْ سٛودُنٛو تٛ ٻِٻّٜ حَمٛرْ اٜ اَجُرْفَارِ؞</verse>
				<verse number="17">‏«‏ندٜ اَلْکَوَلْ نغَلْ اَللَّه وَطَنِ اِبْرَاهِمْ ٻَدِي حٜىٰوُکِ، يِمْٻٜ اِبْرَانِيَنْکٛعٜنْ طُوطِ ندٜرْ لٜيْدِ مَسَرْ؞</verse>
				<verse number="18">اٜ شَرٜلْ نغٜلْ غٛطّٛ وَرْتِ لَامِيطٛ لٜيْدِ مَسَرْ مٛ اَنْدَا اِسُفُ؞</verse>
				<verse number="19">لَامِيطٛ اٛنْ حَلَّنِ لٜݧٛلْ مٜىٰطٜنْ، اٛ تٛرِّ مَامَعٜنْ مٜىٰطٜنْ اٛ دٛولِٻٜ ٻٜ کُبِنَ ٻِکّٛيْ مَٻّٜ نغَمْ کٛيْ مَايَ؞</verse>
				<verse number="20">ندٜرْ شَرٜلْ نغٜلْ مُوسَ دَݧَا، اٛ ٻِنْغٜلْ بٛنْغٜلْ نَاع سٜطَّ؞ نغٜلْ رٜىٰنَا ندٜرْ وُرٛ ݧَاکٛ مَاغٜلْ لٜبِّ تَتِ؞</verse>
				<verse number="21">ندٜ نغٜلْ حُبِنَا، ٻِي فِرعَوْنَ دٜبّٛ حٛشِّنغٜلْ، وَرْتِرِنغٜلْ ٻِنْغٜلْ مُوطُمْ؞</verse>
				<verse number="22">سٜيْ طُمْ جَنْغِنِ مُوسَ اٛنْ اَنْدَلْ مَسَرَنْکٛعٜنْ فُو، اٛ وَرْتِ بَوْطٛ حَالَ اٜ کُوطٜ؞</verse>
				<verse number="23">‏«‏ندٜ مُوسَ وَطِ دُوٻِ 40، اٛ يَحِ تٛ لٜݧٛلْ مَاکٛ، ٻِٻّٜ اِسْرَاعِيلَ نغَمْ اٛ يِعَ نٛ ٻٜ نغٛنْتِندِرِ؞</verse>
				<verse number="24">ندٜ اٛ يِعِ غٛطّٛ مَسَرَنْکٜىٰجٛ اٜ تٛرَّ غٛطّٛ اِسْرَاعِيلَنْکٜىٰجٛ، اٛ وَلِّ اِسْرَاعِيلَنْکٜىٰجٛ تٛرّٜتٜىٰطٛ اٛنْ، اٛ فِيِ مَسَرَنْکٜىٰجٛ اٛنْ، اٛ وَرِمٛ؞</verse>
				<verse number="25">اٛ ݧُمِ بَنْدِرَاٻٜ مَاکٛ اَندِتَيْ اَللَّه حُوتِرَيْمٛ نغَمْ حِسْنَٻٜ دَغَ جُنْغٛ مَسَرَنْکٛعٜنْ، اَمَّا ٻٜ اَنْدِتَايِ؞</verse>
				<verse number="26">ندٜ فِنِ اٛ تَوِ اِسْرَاعِيلَنْکٛعٜنْ طِطٛ اٜ کَٻَ؞ اٛ يِطِي اٛ سِرْيٛوتِرَٻٜ، اٛ وِعِٻٜ، ‏‹‏حِغٛوٻٜ اَمْ، اٛنٛنْ اٛنْ بَنْدِرَاٻٜ!‏ نغَمْ طُمٜ کَلَّنْتٛنْ کٛعٜ مٛوطٛنْ؟›‏</verse>
				<verse number="27">اَمَّا تٛرَّيْطٛ غٛعٛتٛ اٛنْ تُرْتِي مُوسَ وُتُّدُ، وِعِمٛ، ‏‹‏مٛيٜ وَرْتِرْمَا اَرْدِيطٛ اٜ کِيتٛتٛوطٛ دٛوْ اَمِنْ؟</verse>
				<verse number="28">مِنْ مَا، اَ يِطِ مبَرَايَمْ نٛ مبَرْدُطَا مَسَرَنْکٜىٰجٛ کٜىٰݧَ؟›‏</verse>
				<verse number="29">ندٜ مُوسَ نَنِ نٛنْ دٛغِّ يَحِ لٜيْدِ مِدِيَنْ؞ تٛنْ اٛ دَݧَنَا ٻِٻّٜ وٛرْٻٜ طِطٛ؞</verse>
				<verse number="30">‏«‏غَطَ اٛ وَطِي دُوٻِ 40 تٛنْ، مَلَاعِکَاجٛ وَنْغَنِمٛ ندٜرْ طٜمْنغَلْ حِيتٜ دٛوْ لٜغّٜلْ ندٜرْ لَدّٜ، حَادٜ حٛشّٜىٰرٜ سِنَيْ؞</verse>
				<verse number="31">ندٜ مُوسَ يِعِ نٛنْ طُمْ حَيْطِنِيمٛ، اٜ مٛ ٻَتّٛو نغَمْ اٛ رَارَ، سٜيْ اٛ نَنِ حٛنٛنْدٜ جٛومِرَاوٛ وِعِي،</verse>
				<verse number="32">‏‹‏مِنْ وٛنِ اَللَّه مَامَعٜنْ مَاطَ، اَللَّه اِبْرَاهِمْ اٜ اِشِيَاکُ اٜ يَاکُبُ؞›‏ مُوسَ دَرِي اٜ دِوْنَ، حُلِ رَارُکِ؞</verse>
				<verse number="33">جٛومِرَاوٛ وِعِمٛ، ‏‹‏اِتُّ ڤَطٜ مَاطَ، نغَمْ وِغٜىٰرٜ تٛ ندَرِطَا ندٜ شٜنِيندٜ؞</verse>
				<verse number="34">مِ يِعِي تٛرَّ يِمْٻٜ اَمْ وٛنْٻٜ لٜيْدِ مَسَرْ، مِ نَنِي بٛجِّ مَٻّٜ؞ جٛونِ مِ جِڤّٛيَکٜ نغَمْ حِسْنُکِٻٜ؞ وَرْ مِ لِلْمَا لٜيْدِ مَسَرْ؞›‏</verse>
				<verse number="35">‏«‏مُوسَ مٛ ٻِٻّٜ اِسْرَاعِيلَ نغَݧُنٛو مبِعِ، ‏‹‏مٛيٜ وَرْتِرْمَا اَرْدِيطٛ اٜ کِيتٛتٛوطٛ دٛوْ اَمِنْ؟›‏ کَنْکٛ وٛنِ مٛ اَللَّه لِلٛيِ، وَرْتِرِمٛ اَرْدِيطٛ اٜ جٛوفَيْطٛٻٜ دَغَ مَشُّنغَاکُ اٜ بَلَّلْ مَلَاعِکَاجٛ وَنْغَنّٛوطٛمٛ ندٜرْ لٜغّٜلْ نغٜلْ حِيتٜ؞</verse>
				<verse number="36">کَنْکٛ اَرْدِيٻٜ، ٻٜ مبُرْتِي لٜيْدِ مَسَرْ؞ اٛ وَطِي کُوطٜ کَيْطِنِيطٜ اٜ اَلَامَاجِ ندٜرْ لٜيْدِ مَسَرْ اٜ ندٜرْ مَايٛ وٛطٜوٛ اٜ ندٜرْ لَدّٜ جٛرْندٜ دُوٻِ 40؞</verse>
				<verse number="37">مُوسَ اٛنْ کَنْکٛ وٛنِ بِيطٛ ٻِٻّٜ اِسْرَاعِيلَ، ‏‹‏اَللَّه لِلْدٛيَيْعٛنْ اَنَّبِيجٛ بٛ اَمْ، دَغَ ندٜرْ بَنْدِرَاٻٜ مٛوطٛنْ؞›‏</verse>
				<verse number="38">مُوسَ اٛنْ اٜ مٛ ندٜرْ کَوْتَلْ مَامَعٜنْ مٜىٰطٜنْ ندٜرْ لَدّٜ، اٜ مٛ وٛنْدِ اٜ مَلَاعِکَاجٛ مٜتَنْطٛمٛ دٛوْ حٛشّٜىٰرٜ سِنَيْ؞ کَنْکٛ اَللَّه حٛکِّ حَبَرُ وٛلْدٜ کٛکَّيْندٜ يٛنْکِ نغَمْ اٛ وَدَّنَعٜنْ؞</verse>
				<verse number="39">‏«‏اَمَّا مَامَعٜنْ مٜىٰطٜنْ نجَٻَايِ تٛکُّکِ کٛ اٛ وِعِ؞ ٻٜ شَلَنِيمٛ، ٻٜرْطٜ مَٻّٜ شٛعِّي مَسَرْ؞</verse>
				<verse number="40">ٻٜ مبِعِ هَرُونَ، ‏‹‏وَطَنْعٜنْ اَلَّاجِ اَرْدٛتٛوطِعٜنْ، نغَمْ اٜنْ اَنْدَا کٛ حٜٻِ مُوسَ بُرْتِنٛيْطٛعٜنْ لٜيْدِ مَسَرْ؞›‏</verse>
				<verse number="41">ندٜرْ بَلْطٜ طٜنْ ٻٜ نغَطِ غَغٜلْ جِينَارِ، ٻٜ نغَرْتِرِنغٜلْ اَلَّح مَٻّٜ، ٻٜ کِرْسَنِنغٜلْ شَکِّرِ، ٻٜ نغَطِ حُمْتٛ نغَمْ مَوْنِنْکِ کٛ ٻٜ نغَطِ اٜ جُوطٜ مَٻّٜ؞</verse>
				<verse number="42">نغَمْ نٛنْ اَللَّه وَيْلِتَنِٻٜ ٻَاوٛ، اَلِٻٜ ٻٜ مَوْنِنَ کٛودٜ، نٛنْ نٛ طُمْ وِنْدِرَا ندٜرْ دٜفْتٜرٜ اَنَّبٛعٜنْ وِعُکِ:‏ ‏‹‏اٛنٛنْ يِمْٻٜ اِسْرَاعِيلَ، دُوٻِ 40 طِ نغَطّٛنْ ندٜرْ لَدّٜ، مِنْ کِرْسَنْطٛنْ مَرْلٜ شَکَّنْطٛنْ؟</verse>
				<verse number="43">اَاعَ، نَاع طُمْ مِنْ؞ اٛنْ ندٛوندَکٜ لُکُرُ اَلَّح مٛوطٛنْ مٛلٜکْ، کَنْغَ اٜ اَلَّح حٛودٜرٜ مٛوطٛنْ بِعٜتٜىٰندٜ رِفَنْ، اَلَّاجِ طِ نغَطّٛنْ نغَمْ مَوْنِنْکِ!‏ نغَمْ مَاجُمْ مِ رِيوَيْعٛنْ، مِ يَارَعٛنْ تٛنْ لٜيْدِ بَابِيلَ؞›‏ »‏</verse>
				<verse number="44">اِسْتِفَانُسْ ٻٜيْدِ مٜتُکِ، وِعِ، ‏«‏ندٜنّٛ مَامَعٜنْ مٜىٰطٜنْ اٜ نغٛودِ لُکُرُ تٛ طُمْ حَوْرَتَ اٜ اَللَّه ندٜرْ لَدّٜ؞ کَيْرُ حٛلَّتَ اَللَّه اٜ وٛنْدِ اٜ مَٻّٜ؞ لُکُرُ طُمْ وَطِرَامَ نٛنْ نٛ اَللَّه تِندِنِرِ مُوسَ؞</verse>
				<verse number="45">مَامَعٜنْ مٜىٰطٜنْ ٻٜنْ ندٛنِ لُکُرُ طُمْ؞ ٻٜ ندِلِّدِ اٜ مَاجُمْ شَرٜلْ کٛ جٛوشُوَ اَرْدِيٻٜ؞ ٻٜ نَتِّنِطُمْ لٜيْدِ ندِ ٻٜ نجَٻِ دَغَ تٛ لٜپِّ طِ اَللَّه رِيوِ يٜىٰسٛ مَٻّٜ؞ لُکُرُ طُمْ بٛو اٜ طٛنْ حَا جَامَنُ دَوْدَ؞</verse>
				<verse number="46">دَوْدَ حٜٻِ يِدّٜ اَللَّه مٛ يَاکُبُ، اٛ تٛرِي مَحُکِ سُودُ نغَمْ مَوْنِنْکِ اَللَّه اٛنْ، اَمَّا اٛ حٜٻَايِ مَحُکِندُ؞</verse>
				<verse number="47">اَمَّا ٻِطّٛ مَاکٛ سُلٜيْمَانُ مَحِندُ؞</verse>
				<verse number="48">‏«‏اَللَّه جٛومُ مَنْغُ جٛوطَتَاکٛ ندٜرْ شُوطِ طِ يِمْٻٜ مَحِ، نٛنْ نٛ اَنَّبِيجٛ وِعِ جٛومِرَاوٛ وِعِي،</verse>
				<verse number="49">‏‹‏دٛوْ وٛنِ جٛوطٛرْغَلْ لَامُ اَمْ، لٜيْدِ وٛنِ تٛ نجٛوَيْمِ کٛيْطٜ اَمْ؞ اِرِ ندُيٜ سُودُ مَحَنْتٛنْيَمْ؟ ندٜيٜ وِغٜىٰرٜ شِوْتٛتٛومِ؟</verse>
				<verse number="50">نَاع اٜ بَوْطٜ اَمْ تَغِرْمِ طُمْ طٛنْ فُو؟›‏ »‏</verse>
				<verse number="51">اِسْتِفَانُسْ ٻٜيْدِ مٜتُکِ، وِعِ، ‏«‏اٛنٛنْ ٻٜ کٛعٜ شَاتُطٜ ٻٜ ٻٜرْطٜ کٜىٰفٜرْطٜ، ٻٜ نٛڤِّ غَݧُطِ نَنُکِ حَالَ جٛومِرَاوٛ!‏ کٛو ندٜيٜ اٛنْ کَٻْدَ اٜ رُوحُ اَللَّه نٛنْ نٛ مَامَعٜنْ مٛوطٛنْ نغَطُنٛو؞</verse>
				<verse number="52">مٛيٜ اَنَّبِيجٛ وٛنِ مٛ مَامَعٜنْ مٛوطٛنْ تٛرَّايِ؟ حَا مَا ٻٜ مبَرِي وِعُنٛوٻٜ اَادِلِيجٛ اٛنْ وَرَيْ؞ جٛونِ اٛنٛنْ اٜ کٛعٜ مٛوطٛنْ اٛنْ ݧَامِي اَمَانَ مَاکٛ، اٛنْ مبَرِيمٛ؞</verse>
				<verse number="53">اٛنٛنْ اٛنْ کٜٻِي اَتَّوْرَ دَغَ جُوطٜ مَلَاعِکَعٜنْ دَغَ ندٜنّٛ، اَمَّا اٛنْ تٛکَّايِطُمْ؞»‏</verse>
				<verse number="54">ندٜ کَوْتَلْ مَوْٻٜ يَحُودَنْکٛعٜنْ نَنِ حَالَ کَنْ، ٻٜرْطٜ مَٻّٜ مٜتِّ ٻٜ ندَرِي اٜ ٻٜ ݝَتّٛو؞</verse>
				<verse number="55">اَمَّا کَنْکٛ، اٜ مٛ حٜىٰوِ رُوحُ اَللَّه، اٛ تِجِّي دٛوْ اٛ يِعِ تٜدُّنغَلْ اَللَّه، اٛ يِعِ يٜىٰسُ اٜ دَرِي اٜ جُنْغٛ اَللَّه ݧَامٛ؞</verse>
				<verse number="56">اٛ وِعِ، ‏«‏رَا!‏ اٜ مِ يِعَ دٛوْ اٜ مَٻِّتِي، ٻِي نٜطّٛ اٜ دَرِي اٜ جُنْغٛ اَللَّه ݧَامٛ؞»‏</verse>
				<verse number="57">سٜيْ ٻٜ فُو ٻٜ نغُلِّ سٜمْبٜىٰ، ٻٜ شُکِّ نٛڤِّ مَٻّٜ؞ طٛنْ اٜ طٛنْ، ٻٜ مَکِّيمٛ، ٻٜ نَنْغِمٛ،</verse>
				<verse number="58">ٻٜ مبُرْتِنِمٛ غَرِيرِ، ٻٜ کُبٛرِيمٛ اٜ کَاپٜ، ٻٜ ٻٛرْتِي کٛلْتٜ مَٻّٜ ٻٜ ندٜسِطٜ تٛ غٛطّٛ کَيٜىٰجٛ بِعٜتٜىٰطٛ شَاوُلُ نغَمْ ٻٜ کُبٛومٛ بٛطُّمْ؞</verse>
				<verse number="59">اٜ ٻٜ کُبٛرٛومٛ کَاپٜ، کَنْکٛ بٛو اٜ مٛ وَطَ دٛعَارٜ اٜ مٛ وِعَ، ‏«‏يَا يٜىٰسُ جٛومِرَاوٛ، جَٻُ يٛنْکِ اَمْ!‏»‏</verse>
				<verse number="60">ندٜنْ اٛ دِشِّي، اٛ وُلِّ اٜ سٜمْبٜ اٜ مٛ وِعَ، ‏«‏يَا جٛومِرَاوٛ، تَاع يٛوَنْٻٜ طُعُمْ حَکّٜ!‏»‏ ندٜ اٛ وِعِ نٛنْ، اٛ مَايِ؞</verse>
			</chapter>
			<chapter number="8">
				<verse number="1">شَاوُلُ بٛو جَٻِي طُمْ وَرِ اِسْتِفَانُسْ؞ دَغَ ݧَلْندٜ ندٜنْ، تٛرَّ مَوْکَ وَرَنِ کَوْتَلْ تٛکُّٻٜ يٜىٰسُ وٛنْٻٜ اُرُشَلِيمَ؞ ٻٜ فُو ٻٜ شَنْکِتِي ندٜرْ لٜيْطٜ يَحُودِيَ اٜ سَمَارِيَ، سٜيْ لِلَاٻٜ تَنْ کٛرِي ندٜرْ اُرُشَلِيمَ؞</verse>
				<verse number="2">وٛٻّٜ کُلٛوٻٜ اَللَّه اُوِ اِسْتِفَانُسْ، ٻٜ مبٛيَنِ مَيْدٜ مَاکٛ بٛجِّ نَوْطِ؞</verse>
				<verse number="3">اَمَّا شَاوُلُ اُمَّنِي کَوْتَلْ تٛکُّٻٜ يٜىٰسُ، وَطِ کَ سَنْکُتُکِٻٜ؞ اٜ مٛ نَتَّ وُرٛ‑وُرٛ، اٜ مٛ نَنْغَ تٛکُّٻٜ يٜىٰسُ وٛرْٻٜ اٜ رٜوْٻٜ، اٜ مٛ دَسَٻٜ، اٜ مٛ مَٻَّٻٜ ندٜرْ سُودُ شُرَلْ؞</verse>
				<verse number="4">ندٜنْ شَنْکِتَاٻٜ نغَطِ کَ يِيلَاکِ اٜ نغَعَجِنَ حَبَرُ بٜلْطُمْ؞</verse>
				<verse number="5">فِلِبُسْ بٛو يَحِ وٛنْدِ غَرِيرِ ندٜرْ لٜيْدِ سَمَارِيَ، اٜ مٛ وَعَجِنَنَٻٜ حَبَرُ اَلْمَسِيحُ؞</verse>
				<verse number="6">ندٜ يِمْٻٜ فُو نَنِ، نغِعِ اَلَامَاجِ کَيْطِنِيطِ طِ فِلِبُسْ وَطِ، ٻٜ شٛعِّ حَکِّيلٛ مَٻّٜ دٛوْ کٛ اٛ وِعِ؞</verse>
				<verse number="7">نغَمْ يِمْٻٜ طُطْٻٜ مبُرْتِنَنَامَ غِنِّ اٜ طِ نغُلَّ سٜمْبٜىٰ، ندٜنْ جَرَاٻٜ اٜ لَپٛوٻٜ طُطْٻٜ نجَمْطِتِنَا؞</verse>
				<verse number="8">نغَمْ نٛنْ طُمْ نَنِ وٜلْوٜلٛ طُطْنغٛ ندٜرْ غَرِيرِ ندِنْ؞</verse>
				<verse number="9">ندٜرْ غَرِيرِ ندِنْ بٛو اٜ وٛودِ غٛطّٛ نٜطّٛ بِعٜتٜىٰطٛ سِيمَنْ، اٛ دَرْنٛووٛ؞ اٜ مٛ حَيْطِنَ سَمَارِيَنْکٛعٜنْ نَاع سٜطَّ اٜ کُوطٜ مَاکٛ، اٜ مٛ وِعَ حٛورٜ مَاکٛ اٛ مَوْطٛ؞</verse>
				<verse number="10">يِمْٻٜ فُو دَغَ مَوْٻٜ حَا سُکَاٻٜ نجَٻِي کٛ اٛ وِعَتَ، اٜ ٻٜ مبِعَ، ‏«‏نٜطّٛ اٛعٛ اٜ وٛودِ بَوْطٜ اَللَّه بِعٜتٜىٰطٜ بَوْطٜ مَوْطٜ؞»‏</verse>
				<verse number="11">ٻٜ تٛکُّمٛ نغَمْ اٛ نٜىٰٻِي اٜ مٛ حَيْطِنَٻٜ اٜ سِحِرِيجِ مَاکٛ؞</verse>
				<verse number="12">اَمَّا ندٜ ٻٜ نجَٻِ حَبَرُ بٜلْطُمْ طُمْ فِلِبُسْ وَعَجِنَنْتَٻٜ دٛوْ لَامُ اَللَّه اٜ اِنْدٜ يٜىٰسُ اَلْمَسِيحُ، وٛرْٻٜ اٜ رٜوْٻٜ فُو نغَطَنَا بَڤْتِسْمَ؞</verse>
				<verse number="13">حَا سِيمَنْ مَا اٜ حٛورٜ مُوطُمْ تٛکِّ يٜىٰسُ؞ غَطَ اٛ وَطَنَامَ بَڤْتِسْمَ، اٛ تٛکِّ فِلِبُسْ حَادٜ، اٛ حَيْطِنِي ندٜ اٛ يِعِ اَلَامَاجِ اٜ کُوطٜ کَيْطِنِيطٜ مَوْطٜ طٜ فِلِبُسْ وَطِ؞</verse>
				<verse number="14">ندٜ لِلَاٻٜ وٛنْٻٜ اُرُشَلِيمَ نَنِ سَمَارِيَنْکٛعٜنْ نجَٻِي وٛلْدٜ اَللَّه، سٜيْ ٻٜ لِلِ بِيتُرُسْ اٜ يَحَيَ تٛ مَٻّٜ؞</verse>
				<verse number="15">ندٜ ٻٜ نجٛتِّي، ٻٜ تٛرِي اَللَّه حٛکَّ سَمَارِيَنْکٛعٜنْ ٻٜنْ رُوحُ مُوطُمْ،</verse>
				<verse number="16">نغَمْ ٻٜ نغَطَنَامَ بَڤْتِسْمَ ندٜرْ اِنْدٜ يٜىٰسُ جٛومِرَاوٛ تَنْ، اَمَّا رُوحُ اَللَّه جِڤّٛيَاکِ دٛوْ کٛو مٛيٜ مَٻّٜ تَوْ؞</verse>
				<verse number="17">سٜيْ بِيتُرُسْ اٜ يَحَيَ نجٛوِ جُوطٜ مُعّٜنْ دٛوْ مَٻّٜ، ٻٜ کٜٻِ رُوحُ اَللَّه؞</verse>
				<verse number="18">ندٜ سِيمَنْ يِعِ يٛوُکِ جُوطٜ لِلَاٻٜ دٛوْ تٛکُّٻٜ يٜىٰسُ اٜ حٛکَّ رُوحُ اَللَّه، اٛ وَدَّنِٻٜ شٜىٰدٜ،</verse>
				<verse number="19">اٛ وِعِ، ‏«‏کٛکّٜىٰيَمْ، مِنْ مَا بَوْطٜ طٜنْ، نغَمْ مٛ نجٛوَنْمِ جُوطٜ فُو حٜٻَ رُوحُ اَللَّه؞»‏</verse>
				<verse number="20">اَمَّا بِيتُرُسْ وِعِمٛ، ‏«‏اَنْ اٜ شٜىٰدٜ مَاطَ کَلْکِدٜىٰ، نغَمْ اَ ݧُمِي اَ وَاوَيْ سٛودُکِ دٛکَّلْ اَللَّه اٜ شٜىٰدٜ!‏</verse>
				<verse number="21">اَ وَلَا غٜطَلْ ندٜرْ کُوغَلْ نغَعَلْ، نغَمْ ٻٜرْندٜ مَاطَ لَاٻَايِ يٜىٰسٛ اَللَّه؞</verse>
				<verse number="22">تُوبُ دَغَ حَلّٜىٰندٜ مَاطَ، تٛرَ جٛومِرَاوٛ يَافَنٛمَا ݧُمٛوجِ مَاطَ کَلُّطِ؞</verse>
				<verse number="23">نغَمْ مِ يِعِي اَ وٛودِ ٻٜرْندٜ ٻَلٜىٰرٜ، حَلّٜىٰندٜ طُوطَنِيمَ؞»‏</verse>
				<verse number="24">سِيمَنْ وِعِمٛ، ‏«‏تٛرَنٜىٰيَمْ جٛومِرَاوٛ، نغَمْ تٛع کٛ مبِيطَا حٜٻَيَمْ؞»‏</verse>
				<verse number="25">غَطَ بِيتُرُسْ اٜ يَحَيَ تَبِّتِنَنِي سَمَارِيَنْکٛعٜنْ دٛوْ يٜىٰسُ، ٻٜ نغَعَجِنَنِٻٜ وٛلْدٜ جٛومِرَاوٛ؞ ندٜ اٜ ٻٜ دٛوْ لَاوٛلْ حٛوتُکِ اُرُشَلِيمَ، ٻٜ نغَعَجِنِ حَبَرُ بٜلْطُمْ ندٜرْ نغَرِحٛيْ سَمَارِيَ طُطْکٛيْ؞</verse>
				<verse number="26">سٜيْ غٛطّٛ مَلَاعِکَاجٛ جٛومِرَاوٛ وِعِ فِلِبُسْ، ‏«‏اُمَّ دِلِّرْ فٛمْبِنَ تٛکَّا طَتَلْ پِوٛيْنغَلْ اُرُشَلِيمَ يَاکِ غَاجَ، طَتَلْ لَدّٜوَلْ؞»‏</verse>
				<verse number="27">سٜيْ فِلِبُسْ اُمِّي دِلِّ؞ اٜ مٛ دٛوْ لَاوٛلْ اٛ حَوْرِ اٜ غٛطّٛ نٜطّٛ لٜيْدِ اِتِيٛوفِيَ تَڤَّاطٛ؞ نٜطّٛ اٛنْ اٜ وٛودِ لَامُ مَوْطُمْ ندٜرْ لَامٛرْدٜ لَامِيطٛ دٜبّٛ بِعٜتٜىٰطٛ کَندِسْ؞ کَنْکٛ وٛنِ دٜسٛووٛ شٜىٰدٜ لَامِيطٛ اٛنْ؞ اٛ يَحُنٛ اُرُشَلِيمَ نغَمْ مَوْنِنْکِ جٛومِرَاوٛ؞</verse>
				<verse number="28">اٜ مٛ حٛوتَ، اٜ مٛ جٛوطِي ندٜرْ کٜىٰکٜ ڤُشِّ، اٜ مٛ جَنْغَ دٜفْتٜرٜ اَنَّبِ اِشَايَ؞</verse>
				<verse number="29">رُوحُ اَللَّه وِعِ فِلِبُسْ، ‏«‏يَحُ، ٻَدّٛطَا کٜىٰکٜ ڤُشِّ طُمْ؞»‏</verse>
				<verse number="30">سٜيْ فِلِبُسْ دٛغِّ يَحِ تٛ مَاکٛ، نَنِ اٜ مٛ جَنْغَ دٜفْتٜرٜ اَنَّبِ اِشَايَ؞ فِلِبُسْ پَمِمٛ، وِعِ، ‏«‏اَ فَامَ کٛ نجَنْغَتَا بٛو؟»‏</verse>
				<verse number="31">نٜطّٛ اٛنْ وِعِمٛ، ‏«‏نٛيٜ ڤَامِرَيْمِ ندٜ وَلَا ڤَمْتِنَيْطٛيَمْ؟»‏ اٛ تٛرِي فِلِبُسْ نَتَّ جٛوطٛدٛو اٜ مَاکٛ؞</verse>
				<verse number="32">رَا اَايَاجٜ طٜ اٛ جَنْغَتَ ندٜرْ دٜفْتٜرٜ ندٜنْ:‏ ‏«‏اٛ فٛوطَامَ بٛ مبَالَ کِرْسٛيْتٜىٰنغَ؞ نٛ ٻِي مبَالَ دٜعِّتِرْتَ تٛ جُنْغٛ تَپٛووٛ لٜىٰٻٜ مَاغَ، نٛنْ اٛ دٜعِّتِرِ؞</verse>
				<verse number="33">ٻٜ شٜمْتِنِمٛ، ٻٜ نغَطَنَايِمٛ کِيتَ غٛونغَ؞ مٛيٜ وَاوَتَ حٛکُّکِ حَبَرُ ٻِٻّٜ مَاکٛ؟ نغَمْ يٛنْکِ مَاکٛ اِتَّامَ دَغَ ندٜرْ دُونِيَارُ؞»‏</verse>
				<verse number="34">اِتِيٛوفِيَنْکٜىٰجٛ اٛنْ وِعِ فِلِبُسْ، ‏«‏وِعَمْ دٛوْ مٛيٜ اَنَّبِيجٛ اٛعٛ مٜتِ حَالَ کَعَ، دٛوْ حٛورٜ مَاکٛ کٛو دٛوْ غٛطّٛ؟»‏</verse>
				<verse number="35">سٜيْ فِلِبُسْ فُطِّ مٜتَنْکِمٛ دٛوْ اَايَاجٜ طٜنْ، اٜ وَعَجِنَنَمٛ حَبَرُ بٜلْطُمْ دٛوْ يٜىٰسُ؞</verse>
				<verse number="36">اٜ ٻٜ ندٜرْ يَادُ ٻٜ نجٛتِّي تٛ ندِيَمْ وٛنِ؞ سٜيْ نٜطّٛ اٛنْ وِعِ، ‏«‏رَا ندِيَمْ!‏ کٛ حَطَتَ طُمْ وَطَنَيَمْ بَڤْتِسْمَ؟»‏</verse>
				<verse number="37">‏[‏فِلِبُسْ وِعِمٛ، ‏«‏تَا حٛولَکٜ يٜىٰسُ اٜ ٻٜرْندٜ غٛعٛ، وَلَا کٛ حَطَتَ طُمْ وَطَنْمَا بَڤْتِسْمَ؞»‏ سٜيْ نٜطّٛ اٛنْ وِعِ، ‏«‏مِ جَٻِي يٜىٰسُ اَلْمَسِيحُ اٛ ٻِي اَللَّه؞»‏]‏</verse>
				<verse number="38">اٛ وِعِ طُمْ دَرْنَ کٜىٰکٜ ڤُشِّ طُمْ؞ ٻٜ فُو طِطٛ ٻٜ نجِڤِّي، ٻٜ نَتِّ ندٜرْ ندِيَمْ طَمْ؞ فِلِبُسْ وَطَنِمٛ بَڤْتِسْمَ؞</verse>
				<verse number="39">ندٜ ٻٜ مبُرْتِي ندِيَمْ طَمْ، سٜيْ رُوحُ جٛومِرَاوٛ حٛشِّ فِلِبُسْ؞ نٜطّٛ اٛنْ فُطِّتَايِ يِعُکِمٛ، اٛ ݧَمْرِ يٜىٰسٛ اٜ يَادُ، اٜ مٛ نَنَ بٜلْطُمْ؞</verse>
				<verse number="40">اَمَّا فِلِبُسْ يِعِ حٛورٜ مُوطُمْ اٜ غَرِيرِ اَجٛتُسْ؞ دٛوْ لَاوٛلْ اٛ وَطِ کَ وَعَجِنْکِ حَبَرُ بٜلْطُمْ اٜ کٛو ندِيٜ غَرِيرِ حَا اٛ يٛتِّي کَيْسَارِيَ؞</verse>
			</chapter>
			<chapter number="9">
				<verse number="1">ندٜرْ شَرٜلْ نغٜلْ بٛو، شَاوُلُ اٜ ٻٜيْدَ تٛرُّکِ تٛکُّٻٜ يٜىٰسُ، اٜ مٛ يِطِ وَرْکِٻٜ؞ سٜيْ اٛ يَحِ تٛ مَوْطٛ مَوْٻٜ اَرْدِيٻٜ دِينَ؞</verse>
				<verse number="2">اٛ تٛرِيمٛ اٛ وِنْدَنَمٛ طٜرٜوٛلْ نغٛلْ اٛ حٛلَّتَ مَوْٻٜ شُوطِ دٛعَارٜ غٛنْطِ غَرِيرِ دِمَسْکُ، وِيکِ تٛ اٛ تَوِي تٛکُّٻٜ لَاوٛلْ يٜىٰسُ تٛنْ، وٛرْٻٜ کٛو رٜوْٻٜ، اٛ نَنْغَٻٜ، اٛ حَٻَّٻٜ، اٛ يَارَٻٜ غَرِيرِ اُرُشَلِيمَ؞</verse>
				<verse number="3">اٜ مٛ دٛوْ لَاوٛلْ اٛ ٻَدَکٜ يٛتَّاکِ غَرِيرِ دِمَسْکُ، اٛ اَنْدَا اٛ اَنْدِتَا سٜيْ رَا جَيْنغٛلْ دَغَ دٛوْ يٜيْنَنِيمٛ فِلِيمٛ؞</verse>
				<verse number="4">اٛ يَنِ اٜ لٜيْدِ، اٛ نَنِ حٛنٛنْدٜ اٜ وِعَمٛ، ‏«‏شَاوُلُ، شَاوُلُ، نغَمْ طُمٜ تٛرَّتَايَمْ؟»‏</verse>
				<verse number="5">شَاوُلُ وِعِ، ‏«‏مَوْطٛ، اَنْ طُمْ مٛيٜ؟»‏ حٛنٛنْدٜ ندٜنْ وِعِمٛ، ‏«‏مِنْ وٛنِ يٜىٰسُ مٛ تٛرَّتَا؞</verse>
				<verse number="6">اُمَّ نَتُّ ندٜرْ غَرِيرِ؞ طُمْ وِعٜتٜ کٛ حَانِ نغَطَا؞»‏</verse>
				<verse number="7">حِغٛوٻٜ يَادُ مَاکٛ نَنِي حٛنٛنْدٜ ندٜنْ، اَمَّا ٻٜ نغِعَايِ کٛو مٛيٜ؞ ٻٜ ندَرِي، ٻٜ ندُلِّ کٛ ٻٜ مبِعَتَ؞</verse>
				<verse number="8">شَاوُلُ اُمِّي دَرِي فٜىٰرِ غِتٜ مُوطُمْ، اَمَّا يِعَتَا؞ ندٜنْ اٛ جٛغَنَا جُنْغٛ، اٛ نَتِّنَا غَرِيرِ دِمَسْکُ؞</verse>
				<verse number="9">اٛ وَطِ بَلْطٜ تَتِ اٜ مٛ وُمِ، اٛ يَرَايِ اٛ ݧَامَايِ؞</verse>
				<verse number="10">اٜ وٛودِ غٛطّٛ تٛکُّطٛ يٜىٰسُ ندٜرْ غَرِيرِ ندِنْ بِعٜتٜىٰطٛ حَنَانِيَ؞ جٛومِرَاوٛ نٛدِّمٛ ندٜرْ کٛيْطٛلْ، وِعِمٛ، ‏«‏حَنَانِيَ!‏»‏ اٛ وِعِ، ‏«‏نَعَمْ، جٛومِرَاوٛ؞»‏</verse>
				<verse number="11">جٛومِرَاوٛ وِعِمٛ، ‏«‏اُمَّ تٛکَّا لَاوٛلْ بِعٜتٜىٰنغٛلْ لَاوٛلْ ڤٛرْتِينغٛلْ، نجَحَا وُرٛ يَحُودَ، نغٜيْنَا غٛطّٛ بِعٜتٜىٰطٛ شَاوُلُ پِوٛيْطٛ غَرِيرِ تَرْسُسْ؞ نغَمْ اٜ مٛ طٛنْ وَطَ دٛعَارٜ،</verse>
				<verse number="12">حَا مَا ندٜرْ کٛيْطٛلْ اٛ يِعِي نٜطّٛ بِعٜتٜىٰطٛ حَنَانِيَ نَتّٛيِي، يٛوِي جُوطٜ مُوطُمْ دٛوْ مَاکٛ نغَمْ اٛ وُمْتَ؞»‏</verse>
				<verse number="13">اَمَّا حَنَانِيَ وِعِمٛ، ‏«‏جٛومِرَاوٛ، مِ نَنِي يِمْٻٜ طُطْٻٜ کٛکِّي حَبَرُ نٜطّٛ اٛنْ، اٜ تٛرَّاجِ طُطِّ طِ اٛ تٛرِّ يِمْٻٜ مَاطَ وٛنْٻٜ اُرُشَلِيمَ؞</verse>
				<verse number="14">اٛ وَرْدِي اٜ طٜرٜوٛلْ طٛعٛ دَغَ تٛ مَوْٻٜ اَرْدِيٻٜ دِينَ، نغَمْ اٛ نَنْغَ نٛدِّرَاٻٜ اِنْدٜ مَاطَ فُو؞»‏</verse>
				<verse number="15">اَمَّا جٛومِرَاوٛ وِعِمٛ، ‏«‏يَحُ نغَطَا کٛ مبِيمَامِ، نغَمْ مِ سُٻِيمٛ اٛ حُوَنَيَمْ، اٛ اَنْدِنَ اِنْدٜ اَمْ يٜىٰسٛ يِمْٻٜ نَاع يَحُودَنْکٛعٜنْ اٜ لَامِيٻٜ مَٻّٜ، اٜ اِسْرَاعِيلَنْکٛعٜنْ؞</verse>
				<verse number="16">مِنْ اٜ حٛورٜ اَمْ مِ حٛلَّيْمٛ دٛولٜ اٛ تٛرّٜىٰ تٛرَّاجِ طُطِّ نغَمْ اِنْدٜ اَمْ؞»‏</verse>
				<verse number="17">ندٜنْ حَنَانِيَ يَحِ، نَتِّ وُرٛ نغٛ شَاوُلُ وٛنِ، يٛوِ جُوطٜ مُوطُمْ دٛوْ مَاکٛ، وِعِمٛ، ‏«‏بَنْدِرَاوٛ اَمْ شَاوُلُ، يٜىٰسُ جٛومِرَاوٛ وَنْغَنْطٛمَ دٛوْ لَاوٛلْ نغٛلْ نغَرْدُطَا، اٛ لِلٛيِييَمْ نغَمْ مبُمْتَا، کٜٻَا رُوحُ اَللَّه؞»‏</verse>
				<verse number="18">طٛنْ اٜ طٛنْ، غٛطُّمْ بٛ کٛٻٜ مبُرْتِي ندٜرْ غِتٜ شَاوُلُ؞ اٛ وُمْتِ، اٛ اُمِّي، اٛ وَطَنَا بَڤْتِسْمَ؞</verse>
				<verse number="19">سٜيْ اٛ ݧَامِ ݧَمْندُ، اٛ حٜٻِ سٜمْبٜ؞ دَغَ طٛنْ اٛ وَالِ بَلْطٜ سٜطَّ تٛ تٛکُّٻٜ يٜىٰسُ وٛنْٻٜ غَرِيرِ دِمَسْکُ ندِنْ؞</verse>
				<verse number="20">طٛنْ اٜ طٛنْ شَاوُلُ فُطِّ وَعَجِنْکِ حَبَرُ يٜىٰسُ ندٜرْ شُوطِ دٛعَارٜ؞ اٛ وِعِ غٛونغَ يٜىٰسُ وٛنِ ٻِطّٛ اَللَّه؞</verse>
				<verse number="21">طُمْ حَيْطِنِي نَنْٻٜمٛ فُو، ٻٜ مبِعِ، ‏«‏نَاع کَنْکٛ وٛنِ تٛرَّيْنٛوطٛ کٛولِيٻٜ يٜىٰسُ وٛنْٻٜ ندٜرْ غَرِيرِ اُرُشَلِيمَ؟ نَاع اٛ وَرٛيِ طٛعٛ نغَمْ اٛ حَٻَّٻٜ اٛ يَارَٻٜ تٛ مَوْٻٜ اَرْدِيٻٜ دِينَ؟»‏</verse>
				<verse number="22">اَمَّا شَاوُلُ ٻٜيْدِ سٜمْبُطُکِ ندٜرْ وَعَجِنْکِ، حَا طُمْ جِيٻِ حَکِّيلٛوجِ يَحُودَنْکٛعٜنْ جٛوطِيٻٜ دِمَسْکُ فُو، نغَمْ ٻٜ کٜٻَايِ کٛ ٻٜ مبِعِمٛ ندٜ اٛ تَبِّتِنَنِٻٜ يٜىٰسُ وٛنِ اَلْمَسِيحُ؞</verse>
				<verse number="23">سٜيْ غَطَ بَلْطٜ طُطّٜ، يَحُودَنْکٛعٜنْ ندَرْوِ دَبَرٜ نٛ مبَرْدَتَ شَاوُلُ؞</verse>
				<verse number="24">شَاوُلُ بٛو اَنْدِتِ دَبَرٜ مَٻّٜ؞ جٜمَّ اٜ ݧَلَوْمَ فُو اٜ ٻٜ ندٜىٰنَ دَمُّطٜ غَرِيرِ نغَمْ ٻٜ کٜٻَ نٛ ٻٜ مبَرِرْتَمٛ؞</verse>
				<verse number="25">اَمَّا حِغٛوٻٜ مَاکٛ کٛشِّمٛ جٜمَّ، نغَطِمٛ ندٜرْ سٛمْڤٛورٜ، ٻٜ نجِڤِّنِرِمٛ يٛلْندٜ مَادِ ڤِلِيندِ غَرِيرِ ندِنْ؞</verse>
				<verse number="26">ندٜ شَاوُلُ وَرْتِ اُرُشَلِيمَ اٛ يِطِي نَتُّکِ تٛکُّٻٜ يٜىٰسُ، اَمَّا ٻٜ فُو ٻٜ کُلِمٛ، ٻٜ نجَٻَايِ اٛ وَرْتِي تٛکُّطٛ يٜىٰسُ اٜ غٛونغَ؞</verse>
				<verse number="27">اَمَّا بَرْنَبَ يَارِمٛ تٛ لِلَاٻٜ، طِيوِتِٻٜ نٛ شَاوُلُ يِعِرِ جٛومِرَاوٛ اٜ نٛ جٛومِرَاوٛ مٜتِرَنِمٛ دٛوْ لَاوٛلْ، اٜ نٛ اٛ وَعَجِنِرِ حَبَرُ يٜىٰسُ اٜ غَرِيرِ دِمَسْکُ کُلٛلْ وَلَا؞</verse>
				<verse number="28">نغَمْ نٛنْ شَاوُلُ جٛوطٛدِي اٜ لِلَاٻٜ، اٜ مٛ يِيلٛدٛو اٜ مَٻّٜ ندٜرْ غَرِيرِ اُرُشَلِيمَ، اٜ مٛ اٜکِّتِنَ حَبَرُ جٛومِرَاوٛ اٜ ٻٜرْندٜ غٛعٛ، کُلٛلْ وَلَا؞</verse>
				<verse number="29">اٜ مٛ وَعَجِنَنَ يَحُودَنْکٛعٜنْ مٜتٛوٻٜ حٜلٜنَنْکٛورٜ، اٜ مٛ يٜدّٛوتِرَ اٜ مَٻّٜ، اَمَّا کَمْٻٜ اٜ ٻٜ طَٻِّتَ نٛ ٻٜ مبَرْدَتَمٛ؞</verse>
				<verse number="30">ندٜ تٛکُّٻٜ يٜىٰسُ نَنِ حَبَرُ طُمْ، ٻٜ نجَارِ شَاوُلُ غَرِيرِ کَيْسَارِيَ؞ ٻٜ نَتِّنِمٛ کٛمِوَلْ ٻٜ شٛعِّمٛ تَرْسُسْ غَرِيرِ مَاکٛ؞</verse>
				<verse number="31">غَطَ مَاجُمْ کَوْتَلْ تٛکُّٻٜ يٜىٰسُ ندٜرْ لٜيْطٜ يَحُودِيَ اٜ غَلِيلِ اٜ سَمَارِيَ فُو کٜٻِ جٛنْدٜ جَمْ؞ رُوحُ اَللَّه وَلِّٻٜ، ٻٜ شٜمْبِطِ، ٻٜ ٻٜيْدِ کُلٛلْ جٛومِرَاوٛ، ٻٜ طُوطِ؞</verse>
				<verse number="32">تٛو، ندٜ بِيتُرُسْ يِيلِي ندٜرْ لٜيْدِ ندِنْ فُو، سٜيْ جِڤِّي تٛ تٛکُّٻٜ يٜىٰسُ وٛنْٻٜ غَرِيرِ لِدَّ؞</verse>
				<verse number="33">طٛنْ اٛ تَوِ غٛطّٛ ݧَوْطٛ بِعٜتٜىٰطٛ اِنِيَسْ مٛ ٻَنْدُ مُوطُمْ فُو وَاتِي؞ اٛ وَطِي دُوٻِ جٛوٜىٰتَتِ اٜ مٛ فُکِّي؞</verse>
				<verse number="34">بِيتُرُسْ وِعِمٛ، ‏«‏اِنِيَسْ، يٜىٰسُ اَلْمَسِيحُ يَمْطِتِنِيمَ!‏ اُمَّ تَغُّ مبٜعِّتَارِ مَاطَ!‏»‏ طٛنْ اٜ طٛنْ اٛ اُمِّي؞</verse>
				<verse number="35">ندٜ وٛنْٻٜ غَرِيرِ لِدَّ اٜ وٛنْٻٜ لٜيْدِ شَرٛنْ فُو نغِعِ کٛ وَطِ، ٻٜ تُوبِ ٻٜ تٛکِّ جٛومِرَاوٛ؞</verse>
				<verse number="36">ندٜرْ غَرِيرِ جٛفَّ بٛو اٜ وٛودِ غٛطّٛ دٜبّٛ تٛکُّطٛ يٜىٰسُ بِعٜتٜىٰطٛ تَبِيتَ؞ ﴿مَعَنَ تَبِيتَ ندٜرْ حٜلٜنَنْکٛورٜ وٛنِ دٛوکَسْ، وَاتٛ لٜلْوَ؞﴾اٜ مٛ حُوَ کُوطٜ بٛطّٜ، اٜ مٛ وَلَّ ٻٜ نغَلَنَا؞</verse>
				<verse number="37">ندٜرْ بَلْطٜ طٜنْ اٛ ݧَوِ، اٛ مَايِ؞ ٻٜ لٛوتِمٛ، ٻٜ ڤُکِّنِمٛ ندٜرْ سُودُ دٛوْ؞</verse>
				<verse number="38">غَرِيرِ جٛفَّ وٛطِّدَا اٜ غَرِيرِ لِدَّ؞ نغَمْ مَاجُمْ ندٜ تٛکُّٻٜ يٜىٰسُ نَنِ بِيتُرُسْ اٜ تٛنْ، ٻٜ لِلِ وٛرْٻٜ طِطٛ نجَحِ تٛرِيمٛ اٛ وَرَ تٛ مَٻّٜ جَوْطُمْ؞</verse>
				<verse number="39">بِيتُرُسْ اُمِّي، يَادِ اٜ مَٻّٜ؞ ندٜ اٛ وَرِ، ٻٜ پٜنْتِنِمٛ سُودُ دٛوْ؞ رٜوْٻٜ ٻٜ وٛرْٻٜ مُعّٜنْ مَايِ فُو ٻَدِّيمٛ، ٻٜ ندَرِي اٜ ٻٜ مبٛيَ، اٜ ٻٜ کٛلَّمٛ تٛغّٛوجٜ اٜ غٛطّٜ کٛلْتٜ طٜ دٛوکَسْ ݧٛوتَنِٻٜ کٛ اٛ وٛنْدُنٛو اٜ مَٻّٜ؞</verse>
				<verse number="40">سٜيْ بِيتُرُسْ وُرْتِنِ يِمْٻٜ فُو ندٜرْ سُودُ ندُنْ، اٛ دِشِّي اٛ وَطِ دٛعَارٜ؞ غَطَ مَاجُمْ اٛ وَيْلِتِي اٛ رَارِ ٻَنْدُ ندُنْ، اٛ وِعِ، ‏«‏تَبِيتَ، اُمَّ!‏»‏ سٜيْ تَبِيتَ فٜىٰرِ غِتٜ مُوطُمْ؞ ندٜ اٛ يِعِ بِيتُرُسْ بٛو، اٛ اُمِّي اٛ جٛوطِي؞</verse>
				<verse number="41">سٜيْ بِيتُرُسْ نَنْغِ جُنْغٛ مَاکٛ، اُمِّنِمٛ؞ غَطَ مَاجُمْ اٛ نٛدِّ رٜوْٻٜ ٻٜ وٛرْٻٜ مُعّٜنْ مَايِ اٜ کٛولِيٻٜ يٜىٰسُ ٻٜنْ، اٛ حٛلِّٻٜ تَبِيتَ اٜ فٛوفَ؞</verse>
				<verse number="42">حَبَرُ طُمْ نَنَامَ ندٜرْ غَرِيرِ جٛفَّ فُو، حَا طُطْٻٜ کٛولِي جٛومِرَاوٛ؞</verse>
				<verse number="43">بِيتُرُسْ بٛو وَطِي بَلْطٜ طُطّٜ اٜ مٛ جٛوطِي ندٜرْ غَرِيرِ جٛفَّ تٛ وُرٛ ڤِيٛووٛ لَرٜ بِعٜتٜىٰطٛ سِيمَنْ؞</verse>
			</chapter>
			<chapter number="10">
				<verse number="1">اٜ وٛودِ غٛطّٛ نٜطّٛ بِعٜتٜىٰطٛ کٛنٜىٰلِيُسْ غٛنْطٛ غَرِيرِ کَيْسَارِيَ؞ اٛ مَوْطٛ ندٜرْ کَوْتَلْ سٛوجِعٜنْ بِعٜتٜىٰنغَلْ نغَلْ اِتَالِيَ؞</verse>
				<verse number="2">اٛ کُلٛووٛ اَللَّه، کَنْکٛ اٜ وُرٛ مَاکٛ فُو؞ اٜ مٛ وَلَّ يَحُودَنْکٛعٜنْ ٻٜ نغَلَنَا نَاع سٜطَّ، اٜ مٛ تٛرٛو اَللَّه کٛو نغٜلٜ شَرٜلْ؞</verse>
				<verse number="3">وٛنْدٜ ݧَلْندٜ حَادٜ نجَمْندِ تَتِ ندِ ݧَلَوْمَ اٛ يِعِ وَحَيُ؞ ندٜرْ وَحَيُ طُمْ اٛ يِعِ مَلَاعِکَاجٛ بُرْتَنِيطٛمٛ اٜ نجَيْرِ، وِعِمٛ، ‏«‏کٛنٜىٰلِيُسْ!‏»‏</verse>
				<verse number="4">اٛ رَارِ مَلَاعِکَاجٛ اٛنْ ندٜرْ کُلٛلْ، اٛ وِعِمٛ، ‏«‏نَعَمْ، مَوْطٛ؟»‏ مَلَاعِکَاجٛ اٛنْ وِعِمٛ، ‏«‏اَللَّه نَنِي دٛعَاجٜ مَاطَ اٛ يِعِي کٛ کٛکَّتَا ٻٜ نغَلَنَا؞</verse>
				<verse number="5">جٛونِ لِلُ وٛٻّٜ نجَحَ غَرِيرِ جٛفَّ ٻٜ نٛدّٛيَ غٛطّٛ بِعٜتٜىٰطٛ سِيمَنْ بِيتُرُسْ؞</verse>
				<verse number="6">اٜ مٛ طٛنْ جٛوطِي اٜ وُرٛ سِيمَنْ ڤِيٛووٛ لَرٜ مٛ وُرٛ مُوطُمْ وٛنِ حَادٜ مَايٛ؞»‏</verse>
				<verse number="7">ندٜ مَلَاعِکَاجٛ اٛنْ دِلِّ، کٛنٜىٰلِيُسْ نٛدِّ کُوَنٛوٻٜمٛ طِطٛ اٜ سٛوجِيجٛ غٛعٛتٛ کُلٛووٛ اَللَّه غٛنْطٛ لٜيْ مَاکٛ؞</verse>
				<verse number="8">اٛ طِيوِتَنِٻٜ کٛ مَلَاعِکَاجٛ وِعِمٛ فُو، اٛ لِلِٻٜ ٻٜ نجَحَ غَرِيرِ جٛفَّ؞</verse>
				<verse number="9">ندٜ فِنِ اٜ ٻٜ دٛوْ لَاوٛلْ، شَکَ ݧَلَوْمَ اٜ ٻٜ حَادٜ غَرِيرِ جٛفَّ، اٜ شَرٜلْ نغٜلْ بِيتُرُسْ پٜنْتِ دٛوْ سُودُ نغَمْ وَطُکِ دٛعَارٜ؞</verse>
				<verse number="10">سٜيْ وٜىٰلٛ نَنْغِمٛ، اٛ وِعِ طُمْ دٜفَنَمٛ ݧَمْندُ؞ اٜ طُمْ ندٜرْ سِرْيَنَاکِمٛ ݧَمْندُ، سٜيْ اٛ يِعِ وَحَيُ؞</verse>
				<verse number="11">اٛ يِعِ دٛوْ اٜ مَٻِّتِي، غٛطُّمْ نَنْدُطُمْ اٜ وُدٜرٜ مَوْندٜ اٜ طُمْ جِڤِّنِرٛيٜىٰ غُتُّلِّ مَاجُمْ نَيِ؞</verse>
				<verse number="12">ندٜرْ مَاجُمْ بٛو اٜ وٛودِ مَرْلٜ فٜىٰرٜ‑فٜىٰرٜ طٜ کٛيْطٜ نَيِ، اٜ دَسٛتٛوطٜ، اٜ شٛلِّ؞</verse>
				<verse number="13">سٜيْ اٛ نَنِ وٛنْدٜ حٛنٛنْدٜ اٜ وِعَمٛ، ‏«‏بِيتُرُسْ، اُمَّ، نَنْغُ، کِرْسَا، ݧَامَا!‏»‏</verse>
				<verse number="14">اَمَّا بِيتُرُسْ نٛوتِي وِعِ، ‏«‏اَاعَ، جٛومِرَاوٛ!‏ مِ مٜىٰطَايِ ݧَامُکِ کٛ حَرْمِنِي کٛو کٛ لَاٻَايِ؞»‏</verse>
				<verse number="15">حٛنٛنْدٜ ندٜنْ ٻٜيْدِ وِعُکِمٛ، ‏«‏تَاع حَرْمِنْ کٛ اَللَّه لَاٻِنِ؞»‏</verse>
				<verse number="16">طُمْ وَطِ نٛنْ ندٜ تَتِ؞ ندٜنْ کٛ اٛ يِعِ طُمْ سٛعَّا يَاکِ دٛوْ؞</verse>
				<verse number="17">بِيتُرُسْ اٜ ندٜرْ ݧُمُکِ دٛوْ مَعَنَ وَحَيُ طُمْ اٛ يِعِ؞ اٜ شَرٜلْ نغٜلْ، وٛرْٻٜ ٻٜ کٛنٜىٰلِيُسْ لِلٛيِ اٜ نغٜيْنَ وُرٛ سِيمَنْ؞ ٻٜ نغَرِ، ٻٜ ندَرِي اٜ دَمُّغَلْ؞</verse>
				<verse number="18">ٻٜ شِلْمِنِي، ٻٜ پَمِ، ٻٜ مبِعِ کٛو طٛعٛ سِيمَنْ بِعٜتٜىٰطٛ بِيتُرُسْ وٛنِ؞</verse>
				<verse number="19">بِيتُرُسْ اٜ ندٜرْ ݧُمُکِ دٛوْ کٛ اٛ يِعِ، سٜيْ رُوحُ اَللَّه وِعِمٛ، ‏«‏رَا يِمْٻٜ تَتٛ اٜ طَٻُّتُمَا؞</verse>
				<verse number="20">اُمَّ جِڤَّ، نجَادَا اٜ مَٻّٜ؞ تَاع حُلُ، نغَمْ مِنْ لِلٛيِٻٜ؞»‏</verse>
				<verse number="21">بِيتُرُسْ جِڤِّي، وِعِ لِلٛيَاٻٜ ٻٜنْ، ‏«‏مِنْ وٛنِ مٛ طَٻِّتٛتٛنْ؞ طُمٜ وَدِّعٛنْ؟»‏</verse>
				<verse number="22">ٻٜ مبِعِمٛ، ‏«‏کٛنٜىٰلِيُسْ مَوْطٛ سٛوجِعٜنْ لِلٛيِمِنْ؞ اٛ اَادِلِيجٛ، کُلٛووٛ اَللَّه، مٛ لٜݧٛلْ يَحُودَنْکٛعٜنْ فُو مَنَتَ؞ مَلَاعِکَاجٛ شٜنِيطٛ وَنْغَنِيمٛ وِعِيمٛ اٛ نٛدُّمَا نغَرَا وُرٛ مَاکٛ، نغَمْ اٛ نَنَ کٛ مبِعَتَامٛ؞»‏</verse>
				<verse number="23">سٜيْ بِيتُرُسْ جَٻِّيٻٜ، حٛکِّٻٜ تٛ ٻٜ مبَالَتَ ندٜرْ وُرٛ نغٛنْ؞ ندٜ فِنِ، اٛ اُمِّي اٛ دِلِّدِ اٜ مَٻّٜ؞ وٛٻّٜ ندٜرْ تٛکُّٻٜ يٜىٰسُ وٛنْٻٜ جٛفَّ تٛکِّٻٜ؞</verse>
				<verse number="24">ندٜ فِنْتِ ٻٜ نجٛتِّي غَرِيرِ کَيْسَارِيَ؞ ندٜنْ مَا کٛنٜىٰلِيُسْ اٜ کَمّٛو غَرٛلْ مَٻّٜ، اٛ حَوْرِتِ بَنْدِرَاٻٜ مَاکٛ اٜ حِغٛوٻٜ مَاکٛ اٜ ٻٜ کٜطِيٻٜ؞</verse>
				<verse number="25">اٜ نَتُّکِ بِيتُرُسْ وُرٛ نغٛنْ، کٛنٜىٰلِيُسْ جَٻِّيمٛ، دِشِّي يٜىٰسٛ مَاکٛ مَوْنِنِمٛ؞</verse>
				<verse number="26">اَمَّا بِيتُرُسْ اُمِّنِمٛ، وِعِ، ‏«‏اُمَّ؞ مِنْ مِ نٜطّٛ تَنْ؞»‏</verse>
				<verse number="27">بِيتُرُسْ اٜ مٜدَّ اٜ مَاکٛ، حَا ٻٜ نَتِّ ندٜرْ وُرٛ، ٻٜ تَوِ يِمْٻٜ طُطْٻٜ اٜ کَوْرِتِ؞</verse>
				<verse number="28">سٜيْ بِيتُرُسْ وِعِٻٜ، ‏«‏اٛنٛنْ اٜ کٛعٜ مٛوطٛنْ اٛنْ اَنْدِ دِينَ اَمِنْ حَطِي يَحُودَنْکٜىٰجٛ حَوْتُکِ حٛورٜ اٜ غٛطّٛ نَاع يَحُودَنْکٜىٰجٛ کٛو نَتُّکِ وُرٛ مَاکٛ؞ اَمَّا اَللَّه حٛلِّييَمْ تٛع مِ وِعَ کٛو مٛيٜ نٛ کَرْمِنِيطٛ کٛو لَاٻَا؞</verse>
				<verse number="29">نغَمْ نٛنْ ندٜ لِلٛنٛيْطٛنْيَمْ، مِ وَرِي مِ سَلَاکِ؞ جٛونِ اٜ مِ يِطِ نَنُکِ کٛ نٛدَّنْطٛنْيَمْ؞»‏</verse>
				<verse number="30">سٜيْ کٛنٜىٰلِيُسْ وِعِمٛ، ‏«‏بَلْطٜ نَيِ پَٻِّيطٜ اٜ مِ وَطَ دٛعَارٜ ندٜرْ وُرٛ اَمْ نجَمْندِ تَتِ بٛ جٛونِ؞ سٜيْ رَا، نٜطّٛ مٛ کٛلْتٜ طٜلْکِتٛتٛوطٜ وَرِي، اٛ دَرِي يٜىٰسٛ اَمْ؞</verse>
				<verse number="31">اٛ وِعِيَمْ، ‏‹‏کٛنٜىٰلِيُسْ، اَللَّه نَنِي دٛعَاجٜ مَاطَ اٛ جَٻِي سَدَکَاجِ مَاطَ؞</verse>
				<verse number="32">لِلُ غٛطّٛ غَرِيرِ جٛفَّ، نٛدَّا غٛطّٛ بِعٜتٜىٰطٛ سِيمَنْ بِيتُرُسْ غٛنْطٛ وُرٛ غٛطّٛ ڤِيٛووٛ لَرٜ بِعٜتٜىٰطٛ سِيمَنْ، مٛ وُرٛ مُوطُمْ وٛنِ حَادٜ مَايٛ؞›‏</verse>
				<verse number="33">طٛنْ اٜ طٛنْ لِلْمِ تٛ مَاطَ؞ مِ نَنِي بٜلْطُمْ غَرٛلْ مَاطَ؞ جٛونِ مِنْ فُو اٜ مِنْ طٛعٛ يٜىٰسٛ اَللَّه نغَمْ مِنْ نَنَ کٛ جٛومِرَاوٛ وِعِمَا مبِعَامِنْ فُو؞»‏</verse>
				<verse number="34">ندٜنْ بِيتُرُسْ فُطِّ مٜتَنْکِٻٜ وِعِ، ‏«‏جٛونِ غٛونغَ اٜ مِ اَنْدِ اَللَّه حٛلَّتَا فٜىٰرٛوتِرٛلْ حَکُّندٜ يِمْٻٜ؞</verse>
				<verse number="35">تٛ غٛطّٛ حُلِيمٛ، حُوِي کٛ وٛوطِ، اَللَّه جَٻَيْمٛ کٛو طُمْ اِرِ نغٛلٜ لٜݧٛلْ؞</verse>
				<verse number="36">اٛنْ اَنْدِ حَبَرُ طُمْ اَللَّه لِلْدٛيِ اِسْرَاعِيلَنْکٛعٜنْ؞ کَنْجُمْ وٛنِ ٻٜ نغَعَجِنَ حَبَرُ بٜلْطُمْ، طُمْ جَمْ کٜٻَاطُمْ بَرْکَ يٜىٰسُ اَلْمَسِيحُ؞ کَنْکٛ وٛنِ جٛومِرَاوٛ يِمْٻٜ فُو؞</verse>
				<verse number="37">اٛنْ اَنْدِ نٛ حَبَرُ طُمْ سَنْکِتٛرِي کٛو تٛيٜ ندٜرْ لٜيْدِ يَحُودِيَ؞ طُمْ فُطِّي دَغَ لٜيْدِ غَلِيلِ غَطَ يَحَيَ وَطِي وَعَجُ دٛوْ بَڤْتِسْمَ؞</verse>
				<verse number="38">اٛنْ اَنْدِ نٛ اَللَّه سُٻِرِ يٜىٰسُ نَجَرَنْکٜىٰجٛ، اٜ نٛ اٛ حٛکِّرِمٛ بَوْطٜ رُوحُ مَاکٛ؞ اٛنْ اَنْدِ نٛ يٜىٰسُ يِيلٛرِي ندٜرْ غَرِيجٜ فُو اٜ مٛ حُوَ کُوطٜ بٛطّٜ، اٜ مٛ يَمْطِتِنَ ٻٜ شٜيْطَنْ تٛرَّتَ فُو نغَمْ اَللَّه اٜ وٛنْدِ اٜ مَاکٛ؞</verse>
				<verse number="39">مِنٛنْ مِنْ شٜيْدُعٜنْ کٛ اٛ حُوِ ندٜرْ لٜيْدِ يَحُودِيَ اٜ ندٜرْ غَرِيرِ اُرُشَلِيمَ فُو؞ ٻٜ ٻِلِمٛ دٛوْ غَافَانغَلْ، ٻٜ مبَرِمٛ،</verse>
				<verse number="40">اَمَّا اَللَّه اُمِّنِمٛ دَغَ مَيْدٜ ݧَلْندٜ تَتَوْرٜ، وَنْغِنِمٛ ندٜرْ يِمْٻٜ؞</verse>
				<verse number="41">اٛ وَنْغَنَايِ يِمْٻٜ فُو، اَمَّا اٛ وَنْغَنِيمِنْ مِنٛنْ شٜيْدُعٜنْ ٻٜ اَللَّه اَرْتِ سُٻُکِ؞ مِنٛنْ نغٛنِ ݧَمْندُٻٜ اٜ مَاکٛ نجَرْدِ اٜ مَاکٛ غَطَ اٛ اُمَّکٜ دَغَ مَيْدٜ؞</verse>
				<verse number="42">اٛ وِعِمِنْ مِنْ نغَعَجِنَنَ يِمْٻٜ، مِنْ تَبِّتِنَنَٻٜ يٜىٰسُ وٛنِ مٛ اَللَّه وَرْتِرِ کِيتٛتٛوطٛ مَيْٻٜ اٜ ٻٜ يٛنْکِ؞</verse>
				<verse number="43">اَنَّبٛعٜنْ فُو مٜتِي دٛوْ مَاکٛ ٻٜ مبِعِي کٛولِيطٛمٛ فُو حٜٻَيْ يَافَنٜىٰکِ حَکّٜ مُوطُمْ بَرْکَ اِنْدٜ مَاکٛ؞»‏</verse>
				<verse number="44">بِيتُرُسْ اٜ ندٜرْ مٜتَنْکِٻٜ، سٜيْ رُوحُ اَللَّه جِڤِّي دٛوْ نَنٛوٻٜمٛ فُو؞</verse>
				<verse number="45">يَحُودَنْکٛعٜنْ کٛولِيٻٜ يٜىٰسُ غَرْدُٻٜ اٜ بِيتُرُسْ کَيْطِنِي ندٜ ٻٜ نغِعِ نٛ اَللَّه حٛکِّرِ يِمْٻٜ نَاع يَحُودَنْکٛعٜنْ رُوحُ مُوطُمْ،</verse>
				<verse number="46">نغَمْ ٻٜ نَنِي يِمْٻٜ ٻٜنْ اٜ مٜتِرَ طٜمْطٜ طٜ ٻٜ اَنْدَا، اٜ نغٜتَّ اَللَّه؞ سٜيْ بِيتُرُسْ وِعِ،</verse>
				<verse number="47">‏«‏يِمْٻٜ ٻٜعٜ کٜٻِي رُوحُ اَللَّه نٛ کٜٻِرْطٜنْطُمْ؞ طُمٜ حَطَتَ ٻٜ نغَطَنٜىٰ بَڤْتِسْمَ؟»‏</verse>
				<verse number="48">نغَمْ نٛنْ اٛ وَطِ ٻٜ نغَطَنٜىٰ بَڤْتِسْمَ ندٜرْ اِنْدٜ يٜىٰسُ اَلْمَسِيحُ؞ غَطَ مَاجُمْ، ٻٜ تٛرِيمٛ اٛ جٛوطٛو تٛ مَٻّٜ بَلْطٜ سٜطَّ؞</verse>
			</chapter>
			<chapter number="11">
				<verse number="1">لِلَاٻٜ اٜ تٛکُّٻٜ يٜىٰسُ وٛنْٻٜ لٜيْدِ يَحُودِيَ فُو ٻٜ نَنِي حَبَرُ يِمْٻٜ نَاع يَحُودَنْکٛعٜنْ نجَٻِي وٛلْدٜ اَللَّه؞</verse>
				<verse number="2">ندٜ بِيتُرُسْ يَحِ اُرُشَلِيمَ، يَحُودَنْکٛعٜنْ کٛولِيٻٜ يٜىٰسُ دَرِيٻٜ دٛوْ ندٛنُ مُعّٜنْ نغُ نَادُکِ ٻٜ مبِعِ کٛ اٛ وَطِ طُمْ وٛوطَا،</verse>
				<verse number="3">اٜ ٻٜ مبِعَ، ‏«‏نغَمْ طُمٜ نَتُّطَا ندٜرْ وُرٛ يِمْٻٜ ٻٜ نَادَاکَ، حَا اَ ݧَمْدِي اٜ مَٻّٜ؟»‏</verse>
				<verse number="4">بِيتُرُسْ طِيوِتَنِٻٜ نٛ کٛو طُمٜ فُطِّرِ، اٛ وِعِٻٜ،</verse>
				<verse number="5">‏«‏کٛ نغٛنّٛومِ ندٜرْ غَرِيرِ جٛفَّ اٜ مِ وَطَ دٛعَارٜ، مِ يِعِي وَحَيُ؞ ندٜرْ وَحَيُ طُمْ مِ يِعِي غٛطُّمْ اٜ جِڤّٛيٛو دَغَ دٛوْ؞ اٜ طُمْ نَنْدِ اٜ وُدٜرٜ مَوْندٜ کَٻَّاندٜ اٜ غُتُّلِّ نَيِ؞ طُمْ پِوٛيِ دَغَ دٛوْ اٜ طُمْ جِڤِّنٛيٜىٰ تٛ اَمْ؞</verse>
				<verse number="6">ندٜ ندَارُمِ ندٜرْ مَاجُمْ، سٜيْ نغِيمِ مَرْلٜ طٜ کٛيْطٜ نَيِ اٜ دِيوٜ لَدّٜ اٜ دَسٛتٛوطٜ اٜ شٛلِّ ندٜرْ مَيْرٜ؞</verse>
				<verse number="7">سٜيْ نَنْمِ حٛنٛنْدٜ اٜ وِعَيَمْ، ‏‹‏بِيتُرُسْ، اُمَّ، نَنْغُ، کِرْسَا، ݧَامَا!‏›‏</verse>
				<verse number="8">مبِعُمِ، ‏‹‏اَاعَ، جٛومِرَاوٛ!‏ مِ مٜىٰطَايِ ݧَامُکِ کٛ حَرْمِنِي کٛو کٛ لَاٻَايِ؞›‏</verse>
				<verse number="9">حٛنٛنْدٜ ندٜنْ فُطِّتِ وِعِيَمْ، ‏‹‏تَاع حَرْمِنْ کٛ اَللَّه لَاٻِنِ؞›‏</verse>
				<verse number="10">طُمْ وَطِ نٛنْ ندٜ تَتِ؞ غَطَ نٛنْ طُمْ فُو طُمْ سٛعَّا دٛوْ؞</verse>
				<verse number="11">اٜ شَرٜلْ نغٜلْ، وٛرْٻٜ تَتٛ لِلٛيَاٻٜ تٛ اَمْ دَغَ کَيْسَارِيَ نجٛتِّي وُرٛ تٛ نغٛنْمِ؞</verse>
				<verse number="12">رُوحُ اَللَّه وِعِيَمْ مِ يَادَ اٜ مَٻّٜ تٛع مِ وَطَ سٜکٛ؞ ٻٜعٜ تٛکُّٻٜ يٜىٰسُ جٛوٜىٰغٛعٛ نجَادِ اٜ اَمْ، مِنْ نَتِّدِ وُرٛ کٛنٜىٰلِيُسْ؞</verse>
				<verse number="13">اٛ وِعِمِنْ نٛ اٛ يِعِرِ مَلَاعِکَاجٛ غَرْطٛ وُرٛ مَاکٛ وِعِمٛ، ‏‹‏لِلُ غٛطّٛ غَرِيرِ جٛفَّ، نٛدَّا غٛطّٛ بِعٜتٜىٰطٛ سِيمَنْ بِيتُرُسْ؞</verse>
				<verse number="14">اٛ وِعٜتٜ نٛ کٜٻْرَتَا کِسْندَمْ، اَنْ اٜ وُرٛ مَاطَ فُو؞›‏</verse>
				<verse number="15">ندٜ ڤُطُّمِ مٜتُکِ، سٜيْ رُوحُ اَللَّه جِڤِّي دٛوْ مَٻّٜ نٛنْ نٛ طُمْ جِڤّٛرِي دٛوْ مٜىٰطٜنْ اَرَنْدٜ؞</verse>
				<verse number="16">سٜيْ شِفْتٛرْمِ کٛ جٛومِرَاوٛ وِعُنٛو وِعُکِ، ‏‹‏يَحَيَ وَطَنِي يِمْٻٜ بَڤْتِسْمَ اٜ ندِيَمْ، اَمَّا اٛنٛنْ، اَللَّه وَطِرَنَيْعٛنْ بَڤْتِسْمَ اٜ رُوحُ مُوطُمْ؞›‏</verse>
				<verse number="17">تٛ اَللَّه حٛکِّيٻٜ دٛکَّلْ نغَلْ اٛ حٛکِّعٜنْ ندٜ کٛولِيطٜنْ يٜىٰسُ اَلْمَسِيحُ جٛومِرَاوٛ، تٛو، مِنْ مِ مٛيٜ کَطَيْمِ کٛ اَللَّه يِطِ وَطُکِ؟»‏</verse>
				<verse number="18">ندٜ ٻٜ نَنِ کٛ اٛ وِعِ، ٻٜ ندٜعِّتِ، ٻٜ مَنْتِ اَللَّه، ٻٜ مبِعِ، ‏«‏اَللَّه وَطَنِي يِمْٻٜ نَاع يَحُودَنْکٛعٜنْ لَاوٛلْ تُوبُکِ نغَمْ ٻٜ کِسَ ٻٜ کٜٻَ يٛنْکِ کِ رٜعَتَا؞»‏</verse>
				<verse number="19">وٛٻّٜ تٛکُّٻٜ يٜىٰسُ شَنْکِتَامَ نغَمْ تٛرَّاجِ طِ ٻٜ تٛرَّا غَطَ طُمْ وَرِي اِسْتِفَانُسْ؞ وٛٻّٜ نجَحِ فِنِيکِيَ، وٛٻّٜ نجَحِ سَيِيفُرُسْ، وٛٻّٜ بٛو نجَحِ اَنْتَاکِيَ؞ اٜ ٻٜ نغَعَجِنَ ندٜرْ يَحُودَنْکٛعٜنْ تَنْ؞</verse>
				<verse number="20">اَمَّا وٛٻّٜ ندٜرْ مَٻّٜ پِوٛيْٻٜ سَيِيفُرُسْ اٜ سَايِرِنْ نَتِّ غَرِيرِ اَنْتَاکِيَ، اٜ ٻٜ نغَعَجِنَ حَبَرُ بٜلْطُمْ طُمْ يٜىٰسُ جٛومِرَاوٛ ندٜرْ يِمْٻٜ نَاع يَحُودَنْکٛعٜنْ؞</verse>
				<verse number="21">جٛومِرَاوٛ بٛو اٜ وٛنْدِ اٜ مَٻّٜ؛ يِمْٻٜ طُطْٻٜ تُوبِ نغَيْلِتِي تٛ جٛومِرَاوٛ؞</verse>
				<verse number="22">کَوْتَلْ تٛکُّٻٜ يٜىٰسُ وٛنْٻٜ اُرُشَلِيمَ بٛو نَنِي حَبَرُ کٛ وَطِ تٛنْ اَنْتَاکِيَ، سٜيْ ٻٜ لِلِ بَرْنَبَ تٛ مَٻّٜ؞</verse>
				<verse number="23">ندٜ بَرْنَبَ وَرِ يِعِ نٛ اَللَّه بَرْکِطِنِرِ يِمْٻٜ نَاع يَحُودَنْکٛعٜنْ تٛکُّٻٜ يٜىٰسُ، اٛ نَنِ بٜلْطُمْ، اٛ سٜمْبِطِنِٻٜ ٻٜ ندَرٛو دٛوْ کٛ ٻٜ کٛولِي، ٻٜ تٛکَّ جٛومِرَاوٛ اٜ ٻٜرْندٜ غٛعٛ؞</verse>
				<verse number="24">نغَمْ بَرْنَبَ اٛ نٜطّٛ مٛ نغِکُّ بٛطُّمْ، کٜوْطٛ رُوحُ اَللَّه کٛولِيطٛ جٛومِرَاوٛ؞ سٜيْ يِمْٻٜ طُطْٻٜ تُوبِ تٛکِّ جٛومِرَاوٛ؞</verse>
				<verse number="25">غَطَ نٛنْ، بَرْنَبَ يَحِ غَرِيرِ تَرْسُسْ نغَمْ طَٻُّتُکِ شَاوُلُ؞</verse>
				<verse number="26">ندٜ اٛ تَوِمٛ، اٛ يَارِمٛ غَرِيرِ اَنْتَاکِيَ؞ ٻٜ نجٛوطٛدِي اٜ کَوْتَلْ تٛکُّٻٜ يٜىٰسُ وٛنْٻٜ تٛنْ حِتَاندٜ وٛعٛيْرٜ، اٜ ٻٜ اٜکِّتِنَ يِمْٻٜ طُطْٻٜ؞ اٜ اَنْتَاکِيَ طُمْ فُطِّ نٛدِّرْکِ تٛکُّٻٜ يٜىٰسُ مَسِيحِيَنْکٛعٜنْ؞</verse>
				<verse number="27">ندٜرْ بَلْطٜ طٜنْ، وٛٻّٜ اَنَّبٛعٜنْ پِوٛيِ اُرُشَلِيمَ نغَرِ اَنْتَاکِيَ؞</verse>
				<verse number="28">غٛعٛتٛ ندٜرْ مَٻّٜ بِعٜتٜىٰطٛ اَغَبُسْ اُمِّي دَرِي وَطِ اَنَّبَاکُ اٜ بَوْطٜ رُوحُ اَللَّه، وِعِ وٜىٰلٛ کَلُّنغٛ وَطَيْ ندٜرْ دُونِيَارُ فُو؞ نغٛ بٛو وَطِ ندٜرْ شَرٜلْ لَامِيطٛ مَوْطٛ بِعٜتٜىٰطٛ کَلَوْدِيُسْ؞</verse>
				<verse number="29">سٜيْ تٛکُّٻٜ يٜىٰسُ ڤُطِّ حَوْرُتُکِ شٜىٰدٜ، کٛو مٛيٜ وَدَّ کٛ وَاوِ وَدُّکِ، نغَمْ ٻٜ مبَلَّ بَنْدِرَاٻٜ مَٻّٜ وٛنْٻٜ لٜيْدِ يَحُودِيَ؞</verse>
				<verse number="30">ندٜ ٻٜ کَوْرِتِ بَلَّلْ نغَلْ، سٜيْ ٻٜ لِلْدِنغَلْ اٜ جُنْغٛ بَرْنَبَ اٜ شَاوُلُ، ٻٜ نجَارَنغَلْ تٛ مَوْٻٜ کَوْتَلْ تٛکُّٻٜ يٜىٰسُ تٛنْ اُرُشَلِيمَ؞</verse>
			</chapter>
			<chapter number="12">
				<verse number="1">ندٜرْ شَرٜلْ نغٜلْ، حِرُدُسْ لَامِيطٛ فُطِّ تٛرُّکِ وٛٻّٜ ندٜرْ تٛکُّٻٜ يٜىٰسُ؞</verse>
				<verse number="2">اٛ نَنْغِ يَاکُبُ مِݧِرَاوٛ يَحَيَ، اٛ وَطِ طُمْ وَرْدِمٛ کَافَحِ؞</verse>
				<verse number="3">ندٜ اٛ يِعِ کٛ اٛ وَطِ وٜلِي يَحُودَنْکٛعٜنْ، اٛ نَنْغِ بِيتُرُسْ؞ نَنْغُکِ کِنْ بٛو وَرِ دٜي‑دٜيْ اٜ شَرٜلْ حُمْتٛ بُرٛودِ طُمْ وَلَا پُوفِنِرْطُمْ؞</verse>
				<verse number="4">غَطَ اٛ نَنْغِيمٛ، اٛ مَٻِّمٛ ندٜرْ سُودُ شُرَلْ، اٛ وَطِ مٛٻْطٜ سٛوجِعٜنْ نَيِ طٜ سٛوجِعٜنْ نَيٛ‑نَيٛ ٻٜ ندٜىٰنَمٛ؞ اٜ مٛ يِطِ وَدُّکِمٛ يٜىٰسٛ يِمْٻٜ غَطَ حُمْتٛ نغٛنْ اٛ وَطَنَمٛ کِيتَ؞</verse>
				<verse number="5">بِيتُرُسْ مَٻَّا ندٜرْ سُودُ شُرَلْ، اَمَّا کَوْتَلْ تٛکُّٻٜ يٜىٰسُ نغَطِ کَ وَطَنْکِمٛ دٛعَارٜ؞</verse>
				<verse number="6">ندٜرْ جٜمَّارٜ ندٜ حِرُدُسْ ݧُمِ وُرْتِنْکِ بِيتُرُسْ، وَطَنَمٛ کٛ يِطِ تٛ وٜىٰتِ، بِيتُرُسْ اٜ طَانِي حَکُّندٜ سٛوجِعٜنْ طِطٛ، اٜ مٛ حَٻّٛرِي ٻٛغِّ نجَمْندِ؞ رٜىٰنٛوٻٜ بٛو اٜ ندٜىٰنِ دَمُّطٜ سُودُ شُرَلْ ندُنْ؞</verse>
				<verse number="7">طٛنْ اٜ طٛنْ مَلَاعِکَاجٛ جٛومِرَاوٛ وَنْغَنِمٛ، جَيْنغٛلْ يٜيْنِي ندٜرْ سُودُ ندُنْ فُو؞ اٛ دِمْبِ بِيتُرُسْ، اٛ فِندِنِمٛ، اٛ وِعِ، ‏«‏يَوْنُ، اُمَّ!‏»‏ سٜيْ ٻٛغِّ نجَمْندِ طِطُمْ حَٻِّرِ جُوطٜ مَاکٛ تَپِ، طِ نجَنِ؞</verse>
				<verse number="8">مَلَاعِکَاجٛ اٛنْ وِعِمٛ، ‏«‏تَادَ تَادٛرْدٜ مَاطَ، فَطَ ڤَطٜ مَاطَ؞»‏ ندٜ بِيتُرُسْ وَطِ نٛنْ، مَلَاعِکَاجٛ اٛنْ وِعِمٛ، ‏«‏وَانَ شُدَّارِ مَاطَ، تٛکَّمْ؞»‏</verse>
				<verse number="9">بِيتُرُسْ وُرْتِي، تٛکِّمٛ؞ اٛ اَنْدَا کٛ مَلَاعِکَاجٛ اٛنْ وَطَتَ طُمْ غٛونغَ؛ اٛ کَمِّ طُمْ وَحَيُ؞</verse>
				<verse number="10">ندٜ ٻٜ پَٻِّي رٜىٰنٛوٻٜ اَرَنْدٜعٜنْ اٜ شَکِتِيٻٜ، ٻٜ نغَرِ دَمُّغَلْ نجَمْندِ دَارَيْنغَلْ غَرِيرِ؞ نغَلْ مَٻِّتِي اٜ حٛورٜ مَاغَلْ يٜىٰسٛ مَٻّٜ، سٜيْ ٻٜ مبُرْتِي، ٻٜ نَنْغِ لَاوٛلْ؞ اٜ ٻٜ نجَحَ، سٜيْ طٛنْ اٜ طٛنْ مَلَاعِکَاجٛ اٛنْ مَجِّتَنِمٛ؞</verse>
				<verse number="11">ندٜنْ حَکِّيلٛ بِيتُرُسْ وَرْتِ، اٛ وِعِ، ‏«‏جٛونِ مِ تَبِّتِنِي جٛومِرَاوٛ لِلٛيِي مَلَاعِکَاجٛ مُوطُمْ نغَمْ حِسْنَيَمْ دَغَ جُنْغٛ حِرُدُسْ اٜ ݧُمٛوجِ يَحُودَنْکٛعٜنْ کَلُّطِ؞»‏</verse>
				<verse number="12">ندٜ اٛ اَنْدِتِ نٛنْ، اٛ يَحِ وُرٛ مَرْيَامَ، مَدُوجٛ يَحَيَ بِعٜتٜىٰطٛ مَرْکُسْ، تٛنْ تٛ يِمْٻٜ طُطْٻٜ کَوْرِتِ اٜ نغَطَ دٛعَارٜ؞</verse>
				<verse number="13">ندٜ بِيتُرُسْ فِيِ دَمُّغَلْ وُرٛ نغٛنْ، کٛرْطٛ بِعٜتٜىٰطٛ رٛودَ وَرِ دَمُّغَلْ نغَلْ نغَمْ يِعَ طُمْ مٛيٜ؞</verse>
				<verse number="14">ندٜ اٛ اَنْدِتِ حٛنٛنْدٜ بِيتُرُسْ، اٛ نَنِ بٜلْطُمْ حَا اٛ يٜجِّتِ مَٻِّتَنْکِمٛ دَمُّغَلْ؞ اٛ حَٻْتِي اٛ سٛعِّي ندٜرْ، اٛ وِعِٻٜ طُمْ بِيتُرُسْ دَرِي يَاسِ دَمُّغَلْ؞</verse>
				<verse number="15">ٻٜ مبِعِمٛ، ‏«‏اَ کَاݝَاطٛ!‏»‏ اَمَّا اٛ ٻٜيْدِ وِعُکِ طُمْ بِيتُرُسْ؞ طٛنْمَا ٻٜ مبِعِمٛ، ‏«‏طُمْ مَلَاعِکَاجٛ مَاکٛ؞»‏</verse>
				<verse number="16">اَمَّا بِيتُرُسْ دَرِي اٜ فِيَ دَمُّغَلْ؞ ندٜ ٻٜ مَٻِّتَنِمٛ ٻٜ نغِعِمٛ، طُمْ حَيْطِنِيٻٜ نَاع سٜطَّ؞</verse>
				<verse number="17">اٛ پٜفْتَنِٻٜ جُنْغٛ نغَمْ ٻٜ ندٜعِّتَ، اٛ وِعِٻٜ نٛ جٛومِرَاوٛ وُرْتِنِرِمٛ ندٜرْ سُودُ شُرَلْ، اٛ وِعِ، ‏«‏کٛکّٜىٰ يَاکُبُ حَبَرُ طُعُمْ، اٜ تٛکُّٻٜ يٜىٰسُ حٛرِيٻٜ فُو؞»‏ غَطَ مَاجُمْ اٛ وُرْتِي، اٛ يَحِ وٛنْدٜ وِغٜىٰرٜ؞</verse>
				<verse number="18">ندٜ وٜىٰتِ، وٜمْبٜرٜ مَوْندٜ نَنْغِ سٛوجِعٜنْ ٻٜنْ نغَمْ ٻٜ اَنْدَا تٛ بِيتُرُسْ وٛنِ؞</verse>
				<verse number="19">ندٜ حِرُدُسْ طَٻِّتِ بِيتُرُسْ حٜٻْتَايِمٛ، وَطِ طُمْ پَمَ سٛوجِعٜنْ رٜىٰنٛوٻٜ ٻٜنْ طُمْ وَرَٻٜ؞ غَطَ مَاجُمْ حِرُدُسْ اَلِ لٜيْدِ يَحُودِيَ، اٛ يَحِ غَرِيرِ کَيْسَارِيَ، اٛ نٜىٰٻِ تٛنْ؞</verse>
				<verse number="20">حِرُدُسْ اٜ مٛنَّنَ يِمْٻٜ غَرِيجٜ تَايَ اٜ سِدٛنْ؞ سٜيْ يِمْٻٜ غَرِيجٜ طٜنْ کَوْرِتِ نجَحِ تٛ مَاکٛ؞ ٻٜ اَرْتِ نَرُّکِ اٜ مَوْطٛ کُوَنٛوٻٜ حِرُدُسْ بِعٜتٜىٰطٛ بِلَسْتُسْ؞ ندٜنْ ٻٜ نجَحِ تٛ حِرُدُسْ، ٻٜ تٛرِي جٛنْدٜ جَمْ حَکُّندٜ مَٻّٜ، نغَمْ ندٜرْ لٜيْدِ مَاکٛ ٻٜ کٜٻَتَ ݧَمْندُ؞</verse>
				<verse number="21">ندٜ ݧَلْندٜ ندٜ اٛ رٜسَنِٻٜ وَرِ، حِرُدُسْ ٻٛرْنِي کٛلْتٜ لَامُ، جٛوطِي دٛوْ جٛوطٛرْغَلْ لَامُ، اٛ مٜتَنِٻٜ؞</verse>
				<verse number="22">سٜيْ ٻٜ مٜتِ سٜمْبٜىٰ، ٻٜ مبِعِ، ‏«‏طُعُمْ طُمْ حٛنٛنْدٜ اَلَّح، نَاع طُمْ حٛنٛنْدٜ نٜطّٛ!‏»‏</verse>
				<verse number="23">طٛنْ اٜ طٛنْ مَلَاعِکَاجٛ جٛومِرَاوٛ يٛوفٛنٛيِمٛ ݧَوُ نغَمْ اٛ مَوْنِنَايِ اَللَّه؞ غِلْپِ نغَطِ کَ ݧَامُکِمٛ حَا اٛ مَايِ؞</verse>
				<verse number="24">اَمَّا حَالَ اَللَّه يَحِ يٜىٰسٛ، ٻٜيْدِ سَنْکِتَاکِ؞</verse>
				<verse number="25">ندٜ بَرْنَبَ اٜ شَاوُلُ کٜىٰݧِ کُوغَلْ مُعّٜنْ ندٜرْ اُرُشَلِيمَ، ٻٜ کٛوتِدِ اٜ يَحَيَ بِعٜتٜىٰطٛ مَرْکُسْ؞</verse>
			</chapter>
			<chapter number="13">
				<verse number="1">ندٜرْ کَوْتَلْ تٛکُّٻٜ يٜىٰسُ وٛنْٻٜ غَرِيرِ اَنْتَاکِيَ اٜ وٛودِ اَنَّبٛعٜنْ اٜ اٜکِّتِنٛوٻٜ، کَمْٻٜ نغٛنِ بَرْنَبَ اٜ سَامِنُ بِعٜتٜىٰطٛ ٻَلٜىٰجٛ، اٜ لُوسِيُسْ سَايِرَنْکٜىٰجٛ، اٜ مَنَيٜنْ مَوْنُدُطٛ اٜ حِرُدُسْ لَامِيطٛ، اٜ شَاوُلُ؞</verse>
				<verse number="2">وٛنْدٜ ݧَلْندٜ اٜ ٻٜ مَوْنِنَ جٛومِرَاوٛ اٜ ٻٜ شُومٛو، سٜيْ رُوحُ اَللَّه وِعِٻٜ، ‏«‏کَکِّتَنٜىٰيَمْ بَرْنَبَ اٜ شَاوُلُ نغَمْ کُوغَلْ نغَلْ نٛدُّمِٻٜ ٻٜ نغَطَ؞»‏</verse>
				<verse number="3">غَطَ ٻٜ شُومَکٜ ٻٜ نغَطِي دٛعَارٜ، ٻٜ نجٛوَنِ بَرْنَبَ اٜ شَاوُلُ جُوطٜ ٻٜ مبَرْکِطِنِٻٜ، ٻٜ طٛفْتِٻٜ ٻٜ ندِلِّ؞</verse>
				<verse number="4">غَطَ رُوحُ اَللَّه لِلِي بَرْنَبَ اٜ شَاوُلُ، ٻٜ نجَحِ غَرِيرِ سَلُوکِيَ، دَغَ تٛنْ ٻٜ نَتِّ کٛمِوَلْ ٻٜ نجَحِ لٜيْدِ سَيِيفُرُسْ نغٛنْدِ شَکَ ندِيَمْ؞</verse>
				<verse number="5">ندٜ ٻٜ نجٛتِّي سَلَمِسْ، ٻٜ نغَعَجِنِ وٛلْدٜ اَللَّه طٛنْ ندٜرْ شُوطِ دٛعَارٜ يَحُودَنْکٛعٜنْ؞ يَحَيَ بِعٜتٜىٰطٛ مَرْکُسْ بٛو اٜ وٛنْدِ اٜ مَٻّٜ، اٜ مٛ وَلَّٻٜ؞</verse>
				<verse number="6">ٻٜ نغِيلِي ندٜرْ لٜيْدِ سَيِيفُرُسْ نغٛنْدِ شَکَ ندِيَمْ حَا ٻٜ نغَرِ غَرِيرِ بَافٛسْ؞ تٛنْ ٻٜ کَوْرِ اٜ غٛطّٛ يَحُودَنْکٜىٰجٛ دَرْنٛووٛ بِعٜتٜىٰطٛ بَر‑جٛوشُوَ؞ اٛ اَنَّبِيجٛ فٜوْرٜ،</verse>
				<verse number="7">غٛنْدُطٛ اٜ غٛمْنَاجٛ لٜيْدِ ندِنْ؞ اِنْدٜ غٛمْنَاجٛ اٛنْ سَرْجِيُسْ بُلُسْ، اٛ نٜطّٛ غٛودُطٛ فَامُ؞ اٛ نٛدِّ بَرْنَبَ اٜ شَاوُلُ نغَمْ اٜ مٛ يِطِ نَنُکِ وٛلْدٜ اَللَّه؞</verse>
				<verse number="8">اَمَّا بَر‑جٛوشُوَ اٛنْ بِعٜتٜىٰطٛ اَلِمَسْ، اٛ جَٻَايِ لِلَاٻٜ ٻٜنْ؞ ﴿مَعَنَ اَلِمَسْ وٛنِ دَرْنٛووٛ نغَمْ اٛ دَرْنٛووٛ؞﴾اٜ مٛ يِطِ حَطُکِ غٛمْنَاجٛ اٛنْ جَٻَ وٛلْدٜ اَللَّه؞</verse>
				<verse number="9">سٜيْ شَاوُلُ، بِعٜتٜىٰطٛ بُلُسْ، کٜىٰوُطٛ رُوحُ اَللَّه، سُتِيمٛ،</verse>
				<verse number="10">وِعِمٛ، ‏«‏اَنْ ٻِي شٜيْطَنْ، اَ غَݧٛ کٛو طُمٜ بٛطُّمْ، کٜىٰوُطٛ پٛيْرٜ کَلُّندٜ اٜ نغَݧَاندِ؞ اَ يِطِ وَيْلُتُکِ غٛونغَ جٛومِرَاوٛ کَ وَرْتَ فٜوْرٜ؟</verse>
				<verse number="11">جٛونِ جٛومِرَاوٛ نٛ تٛرّٜتٜ، اَ وُمَيْ، اَ يِعَتَا نَانغٜ نَا طُمْ حٛشِّي شَرٜلْ؞»‏ طٛنْ اٜ طٛنْ وٛنْدٜ ݧِوْرٜ سُدِّ غِتٜ اَلِمَسْ اٛ وُمِ؞ اٛ وَطِ کَ مبُمْبُمْتُکِ، اٜ مٛ طَٻِّتَ جٛغَنْتٛوطٛمٛ جُنْغٛ؞</verse>
				<verse number="12">ندٜ غٛمْنَاجٛ اٛنْ يِعِ کٛ وَطِ، اٛ جَٻِ يٜىٰسُ، نغَمْ اٛ حَيْطِنِي اٜ اٜکِّتِنٛلْ نغٛلْ دٛوْ جٛومِرَاوٛ؞</verse>
				<verse number="13">سٜيْ بُلُسْ اٜ ٻٜ اٛ يَادَتَ نَتِّ کٛمِوَلْ دَغَ غَرِيرِ بَافٛسْ، ٻٜ نجَحِ فٜرْغَ ندٜرْ لٜيْدِ بَمْفِيلِيَ؞ اَمَّا يَحَيَ مَرْکُسْ اَلِٻٜ سٛعِّي اُرُشَلِيمَ؞</verse>
				<verse number="14">ٻٜ پَٻِّي فٜرْغَ، ٻٜ نجَحِ غَرِيرِ اَنْتَاکِيَ ندٜرْ لٜيْدِ بِسِيدِيَ؞ ݧَلْندٜ سِوْتَارٜ ٻٜ نَتِّ سُودُ دٛعَارٜ ٻٜ نجٛوطِي؞</verse>
				<verse number="15">غَطَ طُمْ جَنْغِي اَتَّوْرَ اٜ دٜفْتٜ اَنَّبٛعٜنْ، سٜيْ اَرْدِيٻٜ سُودُ دٛعَارٜ ندُنْ لِلِ غٛطّٛ وِعَٻٜ، ‏«‏بَنْدِرَاٻٜ، تٛ اٛنْ نغٛودِ بٛلِيطٜ طٜ شٜمْبِطِنِرْتٛنْ يِمْٻٜ، مبِعٜىٰٻٜکَ؞»‏</verse>
				<verse number="16">سٜيْ بُلُسْ اُمِّي، پٜفْتِ جُنْغٛ مُوطُمْ، وِعِ، ‏«‏اٛنٛنْ بَنْدِرَاٻٜ اَمْ اِسْرَاعِيلَنْکٛعٜنْ اٜ حٛرِيٻٜ کُلٛوٻٜ اَللَّه، نَنٜىٰ کٛ مبِعَيْمِعٛنْ؞</verse>
				<verse number="17">اَللَّه مٛ اِسْرَاعِيلَنْکٛعٜنْ اٛ سُٻِي مَامَعٜنْ مٜىٰطٜنْ، اٛ مَوْنِنِي لٜݧٛلْ مَٻّٜ کٛ نغٛلْ وٛنّٛو لٜيْدِ مَسَرْ، کَدِمَا اٛ وُرْتِنِيٻٜ لٜيْدِ ندِنْ اٜ بَوْطٜ مَاکٛ؞</verse>
				<verse number="18">اٛ مُݧَنِيٻٜ دُوٻِ 40 ندٜرْ لَدّٜ؞</verse>
				<verse number="19">غَطَ اٛ حَلْکِي لٜپِّ جٛوٜىٰطِطِ جٛوطِنٛوطِ ندٜرْ لٜيْدِ کَنْعَانَ، اٛ حٛکِّٻٜ ندٛنُ لٜيْدِ ندِنْ؞</verse>
				<verse number="20">فِي طُعُمْ فُو وَطِي ندٜرْ دُوٻِ 450؞ غَطَ مَاجُمْ، اٛ سُٻَنِٻٜ غَطٛوٻٜ کِيتَ حَا يَاکِ جَامَنُ اَنَّبِ سَمَاعِلَ؞</verse>
				<verse number="21">‏«‏غَطَ طٛنْ ٻٜ تٛرِي اَللَّه حٛکَّٻٜ لَامِيطٛ؞ سٜيْ اَللَّه حٛکِّٻٜ شَاوُلُ، ٻِي کِسْ، پِوٛيْطٛ لٜݧٛلْ بِلِيَامِنُ؞ اٛ لَامِيٻٜ دُوٻِ 40؞</verse>
				<verse number="22">ندٜ جٛومِرَاوٛ جِڤِّنِ شَاوُلُ دٛوْ لَامُ، اٛ لَمْنِ دَوْدَ؞ دٛوْ دَوْدَ اٛنْ بٛو اٛ وِعِ، ‏‹‏مِ يِعِي دَوْدَ ٻِي جٜىٰسِ، اٛ نٜطّٛ ڤُکَّنِيطٛيَمْ تٛ ٻٜرْندٜ، غَطَيْطٛ کٛ نغِطْمِ؞›‏</verse>
				<verse number="23">دَغَ ندٜرْ لٜݧٛلْ دَوْدَ اٛنْ اَللَّه وُرْتِنِ يٜىٰسُ، کِسْنٛووٛ اِسْرَاعِيلَ نٛنْ نٛ اٛ وَارُنٛو اَلْکَوَلْ؞</verse>
				<verse number="24">ندٜنْ کٛ يٜىٰسُ فُطَّ کُوغَلْ مُوطُمْ، يَحَيَ وَعَجِنَنِي لٜݧٛلْ اِسْرَاعِيلَ فُو ٻٜ تُوبَ، ٻٜ نغَطَنٜىٰ بَڤْتِسْمَ؞</verse>
				<verse number="25">ندٜ يَحَيَ ٻَدِي حٜىٰݧُکِ کُوغَلْ مُوطُمْ، اٛ وِعِ، ‏‹‏مِنْ نَاع طُمْ اٛنْ طٛنْ مٛ کَمِّيطٛنْ؞ اَمَّا اٜ وٛودِ غَرَيْطٛ غَطَ اَمْ، مٛ مِ فٛتَايِ فِتُّکِ کٛو ٻٛغِّ ڤَطٜ مَاکٛ؞›‏</verse>
				<verse number="26">‏«‏اٛنٛنْ بَنْدِرَاٻٜ اَمْ، لٜݧٛلْ اِبْرَاهِمْ، اٜ اٛنٛنْ کُلٛوٻٜ اَللَّه وٛنْٻٜ ندٜرْ مٜىٰطٜنْ!‏ اٜنٜنْ طُمْ وَدَّنِ حَبَرُ کِسْندَمْ؞</verse>
				<verse number="27">وٛنْٻٜ اُرُشَلِيمَ اٜ مَوْٻٜ مَٻّٜ فُو اَنْدِتَايِ يٜىٰسُ اٛ مٛيٜ؞ ٻٜ ڤَامَايِ بٛلِيطٜ اَنَّبٛعٜنْ جَنْغٜتٜىٰطٜ ݧَلْندٜ سِوْتَارٜ فُو ندٜرْ شُوطِ دٛعَارٜ؞ اَمَّا فُو اٜ نٛنْ، ٻٜ کٜبِّنِ کٛ اَنَّبٛعٜنْ ٻٜنْ مبِعِ ندٜ ٻٜ مبَرِ يٜىٰسُ؞</verse>
				<verse number="28">کٛو ندٜ ٻٜ کٜٻَايِ دَلِيلَ وَطَنْکِمٛ کِيتَ مَيْدٜ، فُو اٜ نٛنْ ٻٜ تٛرَکٜ بِلَاتُسْ وَرَمٛ؞</verse>
				<verse number="29">ندٜنْ غَطَ ٻٜ کٜبِّنِي کٛ دٜفْتٜرٜ وِعِ دٛوْ مَاکٛ فُو، ٻٜ نجِڤِّنِ ٻَنْدُ مَاکٛ دَغَ دٛوْ غَافَانغَلْ، ٻٜ نغَطِندُ ندٜرْ يٜنَاندٜ؞</verse>
				<verse number="30">اَمَّا اَللَّه اُمِّنِيمٛ دَغَ مَيْدٜ؞</verse>
				<verse number="31">بَلْطٜ طُطّٜ اٜ مٛ وَنْغَنَ وٛنْدُنٛوٻٜ اٜ مَاکٛ، تٛکُّٻٜمٛ دَغَ لٜيْدِ غَلِيلِ يَاکِ اُرُشَلِيمَ؞ جٛونِ کَمْٻٜ ٻٜ نغَرْتِي اَنْدِنٛوٻٜمٛ يٜىٰسٛ يِمْٻٜ؞</verse>
				<verse number="32">مِنْ نغَدَّنِيعٛنْ حَبَرُ بٜلْطُمْ طُمْ اَللَّه وَطَنّٛو مَامَعٜنْ مٜىٰطٜنْ اَلْکَوَلْ؞</verse>
				<verse number="33">اَللَّه حٜبِّنَنِيعٜنْ اَلْکَوَلْ نغَلْ، اٜنٜنْ ٻِٻّٜ مَٻّٜ، ندٜ اٛ اُمِّنِ يٜىٰسُ دَغَ مَيْدٜ؞ کَدِمَا نٛنْ نٛ طُمْ وِنْدِرَا ندٜرْ دٜفْتٜرٜ جَبُورَ سُورَوٛلْ طِطَٻٛلْ وِعُکِ، ‏‹‏اَنْ، اَ ٻِطّٛ اَمْ، حَنْدٜ مِ وَرْتِي ݧَاکٛ مَاطَ؞›‏</verse>
				<verse number="34">اَللَّه اُمِّنِي يٜىٰسُ دَغَ مَيْدٜ اٛ اَلَتَا ٻَنْدُ مَاکٛ ݧٛلَ ندٜرْ يٜنَاندٜ؞ نٛنْ نٛ اٛ وِعُنٛو:‏ ‏‹‏مِ حٛکَّيْعٛنْ بَرْکَ شٜنِيطُمْ تَبِّتَيْطُمْ، طُمْ نغَطَنْمِ دَوْدَ اَلْکَوَلْ؞›‏</verse>
				<verse number="35">کَدِمَا بَنْݧٜ ندٜرْ جَبُورَ وِعِ، ‏‹‏اَ اَلَتَا شٜنِيطٛ مَاطَ ݧٛلَ؞›‏</verse>
				<verse number="36">دَوْدَ حُوِي کٛ اَللَّه يِطِ ندٜرْ جَامَنُ مُوطُمْ؞ غَطَ مَاجُمْ اٛ مَايِ، اٛ اُوَا حَادٜ مَامَعٜنْ مَاکٛ، اٛ ݧٛلِي؞</verse>
				<verse number="37">اَمَّا مٛ اَللَّه اُمِّنِ دَغَ مَيْدٜ ݧٛلَايِ؞</verse>
				<verse number="38">بَنْدِرَاٻٜ اَمْ، سٜيْ اَنْدٛنْ اٜ مِنْ نغَعَجِنَنَعٛنْ حَبَرُ يَافَنٜىٰکِ حَکّٜ بَرْکَ يٜىٰسُ؞</verse>
				<verse number="39">کٛولِيطٛمٛ فُو، اٛ رِمْطِنَيْمٛ دَغَ حَکّٜ طُمْ اَتَّوْرَ وَاوَايِ رِمْطِنْکِطُمْ؞</verse>
				<verse number="40">نغَمْ مَاجُمْ، ڤَامٜىٰ تٛع کٛ اَنَّبٛعٜنْ مبِعِ حٜٻَعٛنْ؞ نغَمْ ٻٜ مبِعِي،</verse>
				<verse number="41">‏‹‏رَطُّمْ، اٛنٛنْ يَوَنْٻٜ کُوطٜ جٛومِرَاوٛ، اٛنْ کَيْطِنَيْ، اٛنْ کَلْکَيْ!‏ نغَمْ مِ وَطَيْ غٛطُّمْ ندٜرْ جَامَنُ مٛوطٛنْ، طُمْ اٛنْ نجَٻَتَا کٛو دَا غٛطّٛ فَمْتِنِيعٛنْطُمْ!‏›‏ »‏</verse>
				<verse number="42">تٛو، بُلُسْ اٜ بَرْنَبَ اٜ مبُرْتٛو سُودُ دٛعَارٜ ندُنْ، سٜيْ يِمْٻٜ تٛرِيٻٜ ٻٜ شٛعّٛيٛو ݧَلْندٜ سِوْتَارٜ وَرَيْندٜ، ٻٜ ٻٜيْدَ مٜتَنْکِٻٜ حَالَ کَنْ؞</verse>
				<verse number="43">غَطَ يِمْٻٜ ٻٜنْ شَنْکِتَکٜ، يَحُودَنْکٛعٜنْ طُطْٻٜ اٜ نَتُّٻٜ ندٜرْ دِينَ مَٻّٜ تٛکِّ بُلُسْ اٜ بَرْنَبَ؞ کَمْٻٜ بٛو ٻٜ مٜتَنِٻٜ، اٜ ٻٜ شٜمْبِطِنَٻٜ ٻٜ نغَطَ کَ تٛکُّکِ اَللَّه نغَمْ ندٜرْ يِدّٜ مَاکٛ اٛ وَلَّٻٜ ٻٜ نغَطَ کٛ اٛ يِطِ؞</verse>
				<verse number="44">ندٜ ݧَلْندٜ سِوْتَارٜ يَلْتِ، ٻُرْٻٜ طُوطُکِ ندٜرْ غَرِيرِ ندِنْ نغَرِ نغَمْ نَنُکِ وٛلْدٜ جٛومِرَاوٛ؞</verse>
				<verse number="45">اَمَّا ندٜ يَحُودَنْکٛعٜنْ نغِعِ مٛٻْدٜ يِمْٻٜ طُطْٻٜ، ٻٜ نَنِ لَوْلِيرُ، ٻٜ نغَطِ کَ يٜدُّکِ کٛ بُلُسْ اٜکِّتِنْتَ، اٜ ٻٜ کُطَمٛ؞</verse>
				<verse number="46">اَمَّا بُلُسْ اٜ بَرْنَبَ مٜتَنِٻٜ کُلٛلْ وَلَا مبِعِ، ‏«‏دٛولٜ مِنْ اَرْتَ وَعَجِنَنْکِعٛنْ وٛلْدٜ اَللَّه اٛنٛنْ يَحُودَنْکٛعٜنْ؞ اَمَّا نغَمْ اٛنْ شَلَکٜندٜ، اٛنْ کٛلِّي اٛنْ ڤٛتَايِ حٜٻُکِ يٛنْکِ کِ رٜعَتَا؞ نغَمْ نٛنْ مِنْ نجَحَيْ تٛ لٜپِّ طِ نَاع يَحُودَنْکٛعٜنْ؞</verse>
				<verse number="47">نغَمْ کَنْجُمْ وٛنِ کٛ جٛومِرَاوٛ وِعِ مِنْ نغَطَ، ندٜ اٛ وِعِ، ‏‹‏مِ وَطِيمَ نغَرْتَا جَيْنغٛلْ تٛ لٜپِّ نَاع يَحُودَنْکٛعٜنْ، نغَمْ نغَدَّنَا دُونِيَارُ فُو کِسْندَمْ؞›‏ »‏</verse>
				<verse number="48">ندٜ يِمْٻٜ نَاع يَحُودَنْکٛعٜنْ نَنِ نٛنْ، ٻٜ نَنِ بٜلْطُمْ، ٻٜ تٜدِّنِ وٛلْدٜ جٛومِرَاوٛ؞ ندٜنْ ٻٜنْ طٛنْ ٻٜ اَللَّه سِرْيَنِي حٜٻُکِ يٛنْکِ کِ رٜعَتَا تٛکِّ يٜىٰسُ؞</verse>
				<verse number="49">وٛلْدٜ جٛومِرَاوٛ بٛو سَنْکِتِي کٛو تٛيٜ ندٜرْ لٜيْدِ ندِنْ؞</verse>
				<verse number="50">اَمَّا اَرْدِيٻٜ يَحُودَنْکٛعٜنْ نغَطِ رٜوْٻٜ کُلٛوٻٜ اَللَّه ٻٜ طُمْ مَوْنِنْتَ، اٜ اَرْدِيٻٜ غَرِيرِ ندِنْ نغَݧَ بُلُسْ اٜ بَرْنَبَ، سٜيْ ٻٜ نغَطِ طُمْ فُطِّ تٛرُّکِ بُلُسْ اٜ بَرْنَبَ، ٻٜ ندِيوِٻٜ دَغَ ندٜرْ غَرِيرِ مَٻّٜ؞</verse>
				<verse number="51">نغَمْ نٛنْ بُلُسْ اٜ بَرْنَبَ ڤِطِّ سٛلَّارٜ ڤَطٜ مَٻّٜ نغَمْ حٛلُّکِ يِمْٻٜ ٻٜنْ نغَطِي حَکّٜ، ندٜنْ ٻٜ ندِلِّ غَرِيرِ اِکٛونِيَ؞</verse>
				<verse number="52">اَمَّا تٛکُّٻٜ يٜىٰسُ وٛنْٻٜ اَنْتَاکِيَ نَنِ بٜلْطُمْ نَاع سٜطَّ، اٜ ٻٜ کٜىٰوِ رُوحُ اَللَّه؞</verse>
			</chapter>
			<chapter number="14">
				<verse number="1">تٛو، ندٜ بُلُسْ اٜ بَرْنَبَ نجٛتِّي اِکٛونِيَ، ٻٜ نَتِّ ندٜرْ سُودُ دٛعَارٜ نٛنْ نٛ ٻٜ مبٛووِ وَطُکِ؞ ٻٜ نغَعَجِنِ حَا طُطْٻٜ ندٜرْ يَحُودَنْکٛعٜنْ اٜ غٛطِّ لٜپِّ کٛولِي يٜىٰسُ؞</verse>
				<verse number="2">اَمَّا يَحُودَنْکٛعٜنْ غَݧُٻٜ کٛولٛو يٜىٰسُ اُمِّنِ ٻٜرْطٜ يِمْٻٜ نَاع يَحُودَنْکٛعٜنْ نغَمْ ٻٜ نغَݧَ تٛکُّٻٜ يٜىٰسُ؞</verse>
				<verse number="3">فُو اٜ نٛنْ بُلُسْ اٜ بَرْنَبَ نٜىٰٻِ تٛنْ، اٜ ٻٜ نغَعَجِنَ ٻٜرْندٜ غٛعٛ دٛوْ جٛومِرَاوٛ کٛلُّطٛ کٛ ٻٜ نغَعَجِنْتَ طُمْ غٛونغَ ندٜ اٛ حٛکِّٻٜ بَوْطٜ وَطُکِ اَلَامَاجِ اٜ کُوطٜ کَيْطِنِيطٜ؞</verse>
				<verse number="4">اَمَّا يِمْٻٜ اِکٛونِيَ شٜنْدِي طِطِ؞ وٛٻّٜ تٛکِّ يَحُودَنْکٛعٜنْ، وٛٻّٜ بٛو تٛکِّ لِلَاٻٜ ٻٜنْ؞</verse>
				<verse number="5">سٜيْ يِمْٻٜ نَاع يَحُودَنْکٛعٜنْ اٜ يَحُودَنْکٛعٜنْ اٜ اَرْدِيٻٜ مَٻّٜ فُو ٻٜ کَوْتِ حٛنْدُکٛ ٻٜ اُمَّنٛو لِلَاٻٜ ٻٜ کُبٛرٛوٻٜ اٜ کَاپٜ حَا ٻٜ مبَرَٻٜ؞</verse>
				<verse number="6">ندٜ لِلَاٻٜ ٻٜنْ نَنِ نٛنْ، سٜيْ ٻٜ ندٛغِّ يَاکِ غَرِيرِ لِسْتِرَ اٜ غَرِيرِ دَرْبٜ ندٜرْ لٜيْدِ لِکٛونِيَ، اٜ لَدّٜ غَرِيجٜ طٜنْ؞</verse>
				<verse number="7">تٛنْ ٻٜ نغَعَجِنِ حَبَرُ بٜلْطُمْ؞</verse>
				<verse number="8">ندٜرْ غَرِيرِ لِسْتِرَ اٜ وٛودِ غٛطّٛ جَرَاطٛ؞ دَغَ اٛ دَݧَا اٛ مٜىٰطَايِ دَرٛرَاکِ کٛيْطٜ مَاکٛ؞</verse>
				<verse number="9">وٛنْدٜ ݧَلْندٜ اٜ مٛ حٜتِّندَنٛو وَعَجِنْکِ بُلُسْ، سٜيْ بُلُسْ سُتِيمٛ، يِعِ اٜ مٛ وٛودِ حٛولَارٜ کٜوْتُندٜ اٛ يَمْطِتِنٜىٰ؞</verse>
				<verse number="10">سٜيْ اٛ وِعِ اٜ سٜمْبٜ، ‏«‏اُمَّ ندَرٛطَا!‏»‏ طٛنْ اٜ طٛنْ نٜطّٛ اٛنْ اُمِّي فُطِّ يَادُ؞</verse>
				<verse number="11">ندٜ يِمْٻٜ حَوْرُتُٻٜ نغِعِ کٛ بُلُسْ وَطِ، ٻٜ مبِعِ سٜمْبٜىٰ ندٜرْ طٜمْنغَلْ مَٻّٜ نغَلْ لِکٛونِيَارٜ، ‏«‏اَلَّاجِ نجِڤَّنَکٜعٜنْ ندٜرْ نَنْدِ يِمْٻٜ!‏»‏</verse>
				<verse number="12">ٻٜ نٛدِّرِ بَرْنَبَ جٜىٰوُسْ، ٻٜ نٛدِّرِ بُلُسْ حٜرْمٜسْ، نغَمْ کَنْکٛ وٛنِ ٻُرْطٛ مٜتُکِ؞</verse>
				<verse number="13">وُرٛ تٛ طُمْ مَوْنِنْتَ اَلَّح مَٻّٜ بِعٜتٜىٰطُمْ جٜىٰوُسْ تٛ دَمُّغَلْ غَرِيرِ ندِنْ نغٛ وٛنِ؞ سٜيْ اَرْدِيطٛ دِينَ جٜىٰوُسْ وَدِّ غَعِ اٜ ڤِنْدِ تٛ دَمُّغَلْ نغَلْ؞ کَنْکٛ اٜ حَوْرُتُٻٜ طُطْٻٜ اٜ ٻٜ نغِطِ سَکَّنْکِ لِلَاٻٜ ٻٜنْ شَکِّرِ؞</verse>
				<verse number="14">اَمَّا ندٜ بَرْنَبَ اٜ بُلُسْ نَنِ نٛنْ، ٻٜ شٜىٰکِ کٛلْتٜ مَٻّٜ نغَمْ ٻٜ نغَنِّي؞ ٻٜ کَٻْتِي ٻٜ نَتِّ ندٜرْ يِمْٻٜ ٻٜنْ، ٻٜ مبِعِ اٜ سٜمْبٜ،</verse>
				<verse number="15">‏«‏نغَمْ طُمٜ نغَطٛتٛنْ نِحِ؟ مِنٛنْ يِمْٻٜ بٛ مٛوطٛنْ؞ اٜ مِنْ نغَعَجِنَنَعٛنْ حَبَرُ بٜلْطُمْ نغَمْ تُوبٛنْ، اَلٛنْ طٜعٜ کُوطٜ مٜىٰرٜ، نغَيْلِتٛيٛوطٛنْ تٛ اَللَّه مٛ يٛنْکِ، تَغُطٛ دٛوْ اٜ لٜيْ اٜ مَايٛ اٜ کٛ وٛنِ ندٜرْ مَاجُمْ؞</verse>
				<verse number="16">ندٜرْ جَامَنُوجِ پَٻِّيطِ اَللَّه اَلِي لٜپِّ دُونِيَارُ فُو تٛکَّ طَتٜ طٜ نغِطِ؞</verse>
				<verse number="17">فُو اٜ نٛنْ، اٛ اَلَايِ حٛلُّکِ يِمْٻٜ حٛورٜ مَاکٛ ندٜرْ کُوطٜ بٛطّٜ طٜ اٛ وَطَتَ؞ اٜ مٛ حٛکَّعٛنْ ندِيَمْ دَغَ دٛوْ، اٜ مٛ ٻٜنْدِنَنَعٛنْ غٜسٜ ندٜرْ شَرٜلْ کَانُنغٜلْ، اٜ مٛ حٛکَّعٛنْ ݧَمْندُ، اٜ مٛ وٜلْنَ ٻٜرْطٜ مٛوطٛنْ؞»‏</verse>
				<verse number="18">اَمَّا فُو اٜ بٛلِيطٜ طٜعٜ، لِلَاٻٜ ٻٜنْ تٛرَّکٜ کٛ کَطَ يِمْٻٜ ٻٜنْ حِرْسَنْکِٻٜ شَکِّرِ؞</verse>
				<verse number="19">غَطَ مَاجُمْ يَحُودَنْکٛعٜنْ نغَرِ دَغَ اَنْتَاکِيَ اٜ اِکٛونِيَ؞ ٻٜ ڤٛوطِ حَکِّيلٛ يِمْٻٜ، حَا ٻٜ کُبٛرِي بُلُسْ اٜ کَاپٜ؞ سٜيْ ٻٜ ندَسِمٛ ٻٜ نجَارِمٛ غَطَ غَرِيرِ، نغَمْ اٜ ٻٜ کَمِّي اٛ مَايِي؞</verse>
				<verse number="20">اَمَّا ندٜ تٛکُّٻٜ يٜىٰسُ نغَرِ ڤِلِيمٛ، اٛ اُمِّي، اٛ نَتِّ ندٜرْ غَرِيرِ؞ ندٜ فِنِ، اٛ دِلِّدِ اٜ بَرْنَبَ غَرِيرِ دَرْبٜ؞</verse>
				<verse number="21">بُلُسْ اٜ بَرْنَبَ نغَعَجِنِ حَبَرُ بٜلْطُمْ تٛنْ دَرْبٜ، ٻٜ کٜٻِ تٛکُّٻٜ يٜىٰسُ طُطْٻٜ؞ غَطَ مَاجُمْ ٻٜ شٛعِّي لِسْتِرَ اٜ اِکٛونِيَ اٜ اَنْتَاکِيَ؞</verse>
				<verse number="22">اٜ ٻٜ شٜمْبِطِنَ ٻٜرْطٜ تٛکُّٻٜ يٜىٰسُ، اٜ ٻٜ مبَغِّنَٻٜ ٻٜ ندَرٛو اٜ سٜمْبٜ ندٜرْ تٛکُّکِ يٜىٰسُ؞ ٻٜ مبِعِٻٜ، ‏«‏سٜيْ اٜ تٛرَّاجِ طُطِّ کٜٻٜتٜنْ نَتُّکِ لَامُ اَللَّه؞»‏</verse>
				<verse number="23">ندٜرْ کٛو نغَلٜ کَوْتَلْ تٛکُّٻٜ يٜىٰسُ، ٻٜ شُٻَنِٻٜ مَوْٻٜ؞ ندٜرْ سُومَيٜىٰرٜ اٜ دٛعَارٜ، ٻٜ نغَطِ شُٻَاٻٜ ٻٜنْ ندٜرْ جُنْغٛ جٛومِرَاوٛ مٛ ٻٜ کٛولِي؞</verse>
				<verse number="24">ندٜ ٻٜ کُولِ لٜيْدِ بِسِيدِيَ، ٻٜ نغَرِ لٜيْدِ بَمْفِيلِيَ؞</verse>
				<verse number="25">ندٜ ٻٜ نغَعَجِنِ وٛلْدٜ اَللَّه ندٜرْ غَرِيرِ فٜرْغَ، سٜيْ ٻٜ ندِلِّرِ غَرِيرِ اَتَالِيَ؞</verse>
				<verse number="26">دَغَ تٛنْ ٻٜ نَتِّ کٛمِوَلْ، ٻٜ کٛوتِ اَنْتَاکِيَ، نغَمْ ٻٜ نجٛتِّنِي کُوغَلْ نغَلْ ٻٜ نغِطِ وَطُکِ ندٜرْ يَادُ ندُنْ؞ اَنْتَاکِيَ وٛنِ غَرِيرِ ندِ تٛکُّٻٜ يٜىٰسُ نغٛنِ غَطَنْٻٜٻٜ دٛعَارٜ اَللَّه بَرْکِطِنَٻٜ وَلَّٻٜ ندٜرْ يَادُ ندُنْ؞</verse>
				<verse number="27">ندٜ ٻٜ نجٛتِّي، ٻٜ کَوْرِتِ کَوْتَلْ تٛکُّٻٜ يٜىٰسُ، ٻٜ طِيوِتَنِٻٜ کٛ اَللَّه وَطِ لَاوٛلْ مَٻّٜ، اٜ نٛ اٛ مَٻِّتِرَنِ لٜپِّ طِ نَاع يَحُودَنْکٛعٜنْ دَمُّغَلْ حٛولَاکِ يٜىٰسُ؞</verse>
				<verse number="28">ٻٜ مبَالِ بَلْطٜ طُطّٜ تٛنْ ندٜرْ تٛکُّٻٜ يٜىٰسُ ٻٜنْ؞</verse>
			</chapter>
			<chapter number="15">
				<verse number="1">سٜيْ وٛٻّٜ يِمْٻٜ پِوٛيِ لٜيْدِ يَحُودِيَ نغَرِ غَرِيرِ اَنْتَاکِيَ، اٜ ٻٜ اٜکِّتِنَ تٛکُّٻٜ يٜىٰسُ، اٜ ٻٜ مبِعَ، ‏«‏تٛ اٛنْ نَادَاکَ نٛنْ نٛ اَتَّوْرَ وِعِ اٛنْ کِسَتَا؞»‏</verse>
				<verse number="2">بُلُسْ اٜ بَرْنَبَ نغٜدّٛوتِرِ اٜ مَٻّٜ غٜدِّ نَوْطِ؞ سٜيْ کٛولِيٻٜ يٜىٰسُ وٛنْٻٜ اَنْتَاکِيَ شُٻِ بُلُسْ اٜ بَرْنَبَ اٜ وٛٻّٜ ندٜرْ مَٻّٜ، ٻٜ لِلِٻٜ اُرُشَلِيمَ نغَمْ ٻٜ مٜدَّ اٜ لِلَاٻٜ اٜ مَوْٻٜ وٛنْٻٜ تٛنْ دٛوْ حَالَ کَنْ؞</verse>
				<verse number="3">سٜيْ تٛکُّٻٜ يٜىٰسُ ٻٜنْ طٛفْتِٻٜ ٻٜ نَنْغِ لَاوٛلْ يَاکِ لٜيْطٜ فِنِيکِيَ اٜ سَمَارِيَ، اٜ ٻٜ کٛکَّ تٛکُّٻٜ يٜىٰسُ حَبَرُ تُوبُکِ يِمْٻٜ نَاع يَحُودَنْکٛعٜنْ؞ تٛکُّٻٜ يٜىٰسُ فُو نَنِ بٜلْطُمْ حَبَرُ طُمْ؞</verse>
				<verse number="4">ندٜ ٻٜ نجٛتِّي اُرُشَلِيمَ، کَوْتَلْ تٛکُّٻٜ يٜىٰسُ اٜ لِلَاٻٜ اٜ مَوْٻٜ ٻٜنْ نجَٻِّيٻٜ؞ ندٜنْ بُلُسْ اٜ بَرْنَبَ طِيوِتَنِٻٜ فُو کٛ اَللَّه حُوتِنِرِٻٜ ٻٜ نغَطِ؞</verse>
				<verse number="5">اَمَّا وٛٻّٜ کٛولِيٻٜ يٜىٰسُ ندٜرْ فَارِسَنْکٛعٜنْ اُمِّي، مبِعِ، ‏«‏دٛولٜ تٛکُّٻٜ يٜىٰسُ نَاع يَحُودَنْکٛعٜنْ نَادٜىٰ، ٻٜ مبِعٜىٰ ٻٜ تٛکَّ کٛ اَتَّوْرَ وِعِ؞»‏</verse>
				<verse number="6">سٜيْ لِلَاٻٜ اٜ مَوْٻٜ کَوْرِتِ نغَمْ ٻٜ مٜدَّ دٛوْ حَالَ کَنْ؞</verse>
				<verse number="7">ندٜ ٻٜ نٜىٰٻِ اٜ ٻٜ فٛطْفٛطْتِرَ دٛوْ فِي طُمْ، بِيتُرُسْ اُمِّي وِعِٻٜ، ‏«‏بَنْدِرَاٻٜ، اٛنْ اَنْدِ کٛ نٜىٰٻِ اَللَّه سُٻِييَمْ ندٜرْ مٛوطٛنْ مِ وَعَجِنَ حَبَرُ بٜلْطُمْ ندٜرْ لٜپِّ طِ نَاع يَحُودَنْکٛعٜنْ، نغَمْ ٻٜ نَنَ ٻٜ نغَرْتَ تٛکُّٻٜ يٜىٰسُ؞</verse>
				<verse number="8">اَللَّه اَنْدُطٛ ٻٜرْطٜ يِمْٻٜ فُو حٛلِّي اٛ جَٻِيٻٜ ندٜ اٛ حٛکِّٻٜ رُوحُ مَاکٛ نٛنْ نٛ اٛ حٛکِّرِعٜنْطُمْ؞</verse>
				<verse number="9">اٛ فٜىٰرٛوتِرَايِعٜنْ اٜ مَٻّٜ، نغَمْ اٛ يَافَنَکٜٻٜ حَکّٜ ندٜ ٻٜ کٛولِي يٜىٰسُ؞</verse>
				<verse number="10">جٛونِ، نغَمْ طُمٜ ڤٛوندٛتٛنْ اَللَّه اٛنْ نجٛوَنَ تٛکُّٻٜ يٜىٰسُ دٛنْغَلْ نغَلْ اٜنْ مبَاوَايِ رٛنْدَاکِ، اٜنٜنْ اٜ مَامَعٜنْ مٜىٰطٜنْ؟</verse>
				<verse number="11">اَاعَ!‏ نٛنْ نٛ تٛکِّرْطٜنْ يٜىٰسُ جٛومِرَاوٛ کٜٻْطٜنْ کِسْندَمْ بَرْکَ يِدّٜ مَاکٛ، نٛنْ کَمْٻٜ مَا ٻٜ کِسْرَتَ؞»‏</verse>
				<verse number="12">حَوْرُتُٻٜ فُو ندٜعِّتِ کٜتِّندَنِي کٛ بَرْنَبَ اٜ بُلُسْ مبِعَتَٻٜ دٛوْ نٛ اَللَّه حُوتِنِرِٻٜ وَطِ اَلَامَاجِ اٜ کُوطٜ کَيْطِنِيطٜ ندٜرْ لٜپِّ طِ نَاع يَحُودَنْکٛعٜنْ؞</verse>
				<verse number="13">ندٜ ٻٜ کٜىٰݧِ مٜتُکِ، سٜيْ يَاکُبُ وِعِ، ‏«‏بَنْدِرَاٻٜ، نَنٜىٰ کٛ مبِعَيْمِعٛنْ!‏</verse>
				<verse number="14">جٛونِ سِيمَنْ يٛتِّنِ طِيوِتَنْکِعٜنْ نٛ اَللَّه سُٻِرِ وٛٻّٜ ندٜرْ لٜپِّ طِ نَاع يَحُودَنْکٛعٜنْ، وَرْتِرِٻٜ يِمْٻٜ مُوطُمْ؞</verse>
				<verse number="15">طُمْ فٛتِّدِي اٜ کٛ اَنَّبٛعٜنْ مبِنْدُنٛو، ٻٜ مبِعِي،</verse>
				<verse number="16">‏‹‏اَللَّه وِعِي، ‏«‏غَطَ مَاجُمْ، مِ سٛعّٛيْتٛ، مِ مَحِتٛتٛو وُرٛ دَوْدَ سَنْکِتَانغٛ؞ مِ مَحِتٛونغٛ، مِ دَرْنَنغٛ کَدِمَا،</verse>
				<verse number="17">نغَمْ يِمْٻٜ حٛرِيٻٜ فُو طَٻِّتَ جٛومِرَاوٛ، فُو اٜ يِمْٻٜ نَاع يَحُودَنْکٛعٜنْ نٛدِّرْتٜىٰٻٜ اِنْدٜ اَمْ؞</verse>
				<verse number="18">نٛنْ جٛومِرَاوٛ وِعِ، اَنْدِنْطٛ فِي طُعُمْ کٛ نٜىٰٻِ؞»‏ ›‏</verse>
				<verse number="19">‏«‏تٛو، نغَمْ مَاجُمْ مِنْ اٜ يِيکِ اَمْ، تٛع اٜنْ نغَنُّ يِمْٻٜ نَاع يَحُودَنْکٛعٜنْ نغَيْلِتٛيِيٻٜ تٛ اَللَّه؞</verse>
				<verse number="20">اٜنْ مبِنْدَنْٻٜ طٜرٜوٛلْ تٛع ٻٜ ݧَامَ ݧَمْندُ حَرْمِنِيندُ ندُ طُمْ حِرْسَنِ اَلَّاجِ، تٛع ٻٜ نغَطَ نجٜىٰنُ، تٛع ٻٜ ݧَامَ کٛ مٛيْلَنَا دَاندٜ کٛو کٛ سَاطِ کٛو پِيپَمْ؞</verse>
				<verse number="21">نغَمْ کٛ نٜىٰٻِ اٜ طُمْ وَعَجِنَ اَتَّوْرَ اٜ کٛو ندِيٜ غَرِيرِ، اٜ طُمْ جَنْغَطُمْ کٛو ندٜيٜ ݧَلْندٜ سِوْتَارٜ ندٜرْ شُوطِ دٛعَارٜ؞»‏</verse>
				<verse number="22">سٜيْ لِلَاٻٜ اٜ مَوْٻٜ اٜ کَوْتَلْ تٛکُّٻٜ يٜىٰسُ فُو ندَرْوِ سُٻُکِ وٛٻّٜ دَغَ ندٜرْ مَٻّٜ نغَمْ ٻٜ لِلَٻٜ غَرِيرِ اَنْتَاکِيَ، ٻٜ نجَادَ اٜ بُلُسْ اٜ بَرْنَبَ؞ ٻٜ شُٻِ مَوْٻٜ طِطٛ ندٜرْ مَٻّٜ:‏ يَحُودَ، بِعٜتٜىٰطٛ بَرْسَبَ، اٜ سِيلَ؞</verse>
				<verse number="23">ٻٜ کٛکِّٻٜ طٜرٜوٛلْ بِينغٛلْ:‏ ‏«‏دَغَ بَنْدِرَاٻٜ مٛوطٛنْ لِلَاٻٜ اٜ مَوْٻٜ، اٜ مِنْ کٛوْنَعٛنْ، اٛنٛنْ بَنْدِرَاٻٜ اَمِنْ دَغَ غٛطِّ لٜپِّ غٛنْطِ ندٜرْ غَرِيرِ اَنْتَاکِيَ اٜ ندٜرْ لٜيْطٜ سِيرِيَ اٜ کِلِيکِيَ؞</verse>
				<verse number="24">مِنْ نَنِي حَبَرُ وٛٻّٜ ندٜرْ اَمِنْ اُمِّنَنِيعٛنْ حَکِّيلٛ اٜ مٜتٜمٜتٜىٰجِ مَٻّٜ اٜ ٻٜ نغَنَّعٛنْ، کٛو ندٜ نَاع مِنٛنْ لِلِٻٜ؞</verse>
				<verse number="25">کَنْجُمْ وَطِ مِنْ کَوْرِتِ کٛعٜ اَمِنْ مِنْ ندَرْوِ سُٻُکِ وٛٻّٜ ندٜرْ اَمِنْ مِنْ لِلٛيَٻٜ تٛ مٛوطٛنْ، حَوْتِ اٜ بَرْنَبَ اٜ بُلُسْ حِغٛوٻٜ اَمِنْ،</verse>
				<verse number="26">شٛورُٻٜ يٛنْکِيجِ مَٻّٜ نغَمْ حُوَنْکِ جٛومِرَاوٛ مٜىٰطٜنْ يٜىٰسُ اَلْمَسِيحُ؞</verse>
				<verse number="27">نغَمْ نٛنْ مِنْ لِلٛيِ يَحُودَ اٜ سِيلَ ٻٜ مٜدَّ اٜ مٛوطٛنْ حٛنْدُکٛ اٜ حٛنْدُکٛ دٛوْ کٛ مِنْ مبِنْدَنِعٛنْ؞</verse>
				<verse number="28">طُمْ دَرْوُکِ رُوحُ اَللَّه اٜ اَمِنْ، تٛع مِنْ نجٛوَنَعٛنْ وٛنْغَلْ تٜدّٛرَلْ، سٜيْ نِ طُعُمْ نَنْغُطُمْ دٛولٜ:‏</verse>
				<verse number="29">تٛع اٛنْ ݧَامُ کٛ طُمْ سَکَّنِ غُنْکِيجِ کٛو کٛ سَاطِ کٛو کٛ طُمْ مٛيْلَنِ دَاندٜ کٛو پِيپَمْ، ندٜنْ تٛع اٛنْ نغَطُ نجٜىٰنُ؞ تٛ اٛنْ شُرِي کٛعٜ مٛوطٛنْ اٜ وَطُکِ فِي طُعُمْ اٛنْ نغَطِي بٛطُّمْ؞ اَللَّه وَلَّعٜنْ!‏»‏</verse>
				<verse number="30">سٜيْ ٻٜ لِلِٻٜ يَاکِ اَنْتَاکِيَ؞ ندٜ ٻٜ نجٛتِّي تٛنْ، ٻٜ کَوْرِتِ تٛکُّٻٜ يٜىٰسُ، ٻٜ کٛکِّٻٜ طٜرٜوٛلْ نغٛلْ؞</verse>
				<verse number="31">ندٜ تٛکُّٻٜ يٜىٰسُ وٛنْٻٜ اَنْتَاکِيَ نجَنْغِنغٛلْ، ٻٜ نَنِ بٜلْطُمْ نغَمْ نغٛلْ سٜمْبِطِنِيٻٜ؞</verse>
				<verse number="32">ندٜ يَحُودَ اٜ سِيلَ ٻٜ اَنَّبٛعٜنْ، ٻٜ شٜمْبِطِنِ ٻٜرْطٜ تٛکُّٻٜ يٜىٰسُ، ٻٜ مبَغِّنِٻٜ دٛوْ فِي طُطُّمْ؞</verse>
				<verse number="33">غَطَ ٻٜ مبَالِي بَلْطٜ تٛنْ، ٻٜ طٛفْتَا ٻٜ مبَرْکِطِنِٻٜ، ٻٜ شٛعِّي تٛ لِلٛيْٻٜٻٜ؞</verse>
				<verse number="34">‏[‏اَمَّا سِيلَ جٛوطِي طٛنْ؞]‏</verse>
				<verse number="35">بُلُسْ اٜ بَرْنَبَ بٛو نجٛوطِي ندٜرْ اَنْتَاکِيَ اٜ يِمْٻٜ طُطْٻٜ اٜ ٻٜ اٜکِّتِنَ، اٜ ٻٜ نغَعَجِنَ وٛلْدٜ جٛومِرَاوٛ؞</verse>
				<verse number="36">غَطَ بَلْطٜ سٜطَّ بُلُسْ وِعِ بَرْنَبَ، ‏«‏اٜنْ شٛعّٛ غَرِيجٜ تٛ نغَعَجِنّٛوطٜنْ وٛلْدٜ جٛومِرَاوٛ، ندَارٜنْ نٛ تٛکُّٻٜ يٜىٰسُ نغٛنْتِندِرِ؞»‏</verse>
				<verse number="37">بَرْنَبَ اٜ يِطِ ٻٜ نجَادَ اٜ يَحَيَ بِعٜتٜىٰطٛ مَرْکُسْ؞</verse>
				<verse number="38">اَمَّا بُلُسْ يِعِ طُمْ حَانَايِ، نغَمْ مَرْکُسْ سٜنْدِرِينٛ اٜ مَٻّٜ اٜ لٜيْدِ بَمْفِيلِيَ، اٛ حٜىٰݧَايِ کُوغَلْ نغَلْ اٛ فُطِّدِ اٜ مَٻّٜ؞</verse>
				<verse number="39">ٻٜ نغٜدّٛوتِرِ نَاع سٜطَّ حَا غٜدِّ طِنْ نجَارِٻٜ اٜ سٜنْدِرْکِ؞ بَرْنَبَ حٛشِّ مَرْکُسْ، ٻٜ نَتِّ کٛمِوَلْ يَاکِ سَيِيفُرُسْ؞</verse>
				<verse number="40">اَمَّا بُلُسْ سُٻِ سِيلَ، دِلِّدِ اٜ مَاکٛ؞ تٛکُّٻٜ يٜىٰسُ نغَطِٻٜ ندٜرْ جُنْغٛ جٛومِرَاوٛ نغَمْ اٛ رٜىٰنَٻٜ؞</verse>
				<verse number="41">سٜيْ ٻٜ تٛکِّ ندٜرْ لٜيْطٜ سِيرِيَ اٜ کِلِيکِيَ، اٜ ٻٜ شٜمْبِطِنَ تٛکُّٻٜ يٜىٰسُ؞</verse>
			</chapter>
			<chapter number="16">
				<verse number="1">بُلُسْ يَحِ غَرِيرِ دَرْبٜ اٜ غَرِيرِ لِسْتِرَ؞ تٛ لِسْتِرَ بٛو اٜ وٛودِ غٛطّٛ کٛولِيطٛ يٜىٰسُ بِعٜتٜىٰطٛ تِمٛوتِ؞ مَدُوجٛ مَاکٛ نٛ يَحُودَنْکٜىٰجٛ تٛکُّطٛ يٜىٰسُ، ݧَاکٛ مَاکٛ بٛو نٛ حٜلٜنَنْکٜىٰجٛ؞</verse>
				<verse number="2">تٛکُّٻٜ يٜىٰسُ وٛنْٻٜ لِسْتِرَ اٜ اِکٛونِيَ اٜ مٜتَ حَالَ مبٛطْکَ دٛوْ تِمٛوتِ؞</verse>
				<verse number="3">بُلُسْ اٜ يِطِ يَادُکِ اٜ مَاکٛ، نغَمْ مَاجُمْ اٛ نَادِمٛ؛ نغَمْ يَحُودَنْکٛعٜنْ وٛنْٻٜ بِغٜىٰجٜ طٜنْ فُو اٜ اَنْدِ ݧَاکٛ تِمٛوتِ نٛ حٜلٜنَنْکٜىٰجٛ؞</verse>
				<verse number="4">غَرِيجٜ تٛ ٻٜ نجَالِ فُو، اٜ ٻٜ مبِعَ تٛکُّٻٜ يٜىٰسُ کٛ لِلَاٻٜ اٜ مَوْٻٜ وٛنْٻٜ اُرُشَلِيمَ ندَرْنِ نغَمْ ٻٜ تٛکَّطُمْ؞</verse>
				<verse number="5">نٛنْ تٛکُّٻٜ يٜىٰسُ ٻٜيْدِ سٜمْبٜ ندٜرْ حٛولَاکِ يٜىٰسُ، اٜ ٻٜ ٻٜيْدَ طُوطُکِ کٛو ندٜيٜ ݧَلْندٜ؞</verse>
				<verse number="6">رُوحُ اَللَّه حَطِٻٜ وَعَجِنْکِ وٛلْدٜ اَللَّه ندٜرْ لٜيْدِ اَاسِيَ، نغَمْ نٛنْ ٻٜ ندِلِّ لٜيْطٜ فِرِيجِيَ اٜ غَلَاتِيَ؞</verse>
				<verse number="7">ندٜ ٻٜ نغَرِ کٜىٰرٛلْ لٜيْدِ مِيسِيَ، ٻٜ نغِطِي يَاکِ لٜيْدِ بِتِينِيَ، اَمَّا رُوحُ يٜىٰسُ، وَاتٛ رُوحُ اَللَّه، جَٻَايِ؞</verse>
				<verse number="8">نغَمْ مَاجُمْ، ٻٜ تٛکِّرِ ندٜرْ لٜيْدِ مِيسِيَ، ٻٜ نجَحِ غَرِيرِ بِعٜتٜىٰندِ تٛورُوَسْ؞</verse>
				<verse number="9">ندٜرْ جٜمَّارٜ ندٜنْ بُلُسْ حٛيْطِ؞ اٛ يِعِي نٜطّٛ مَکِدٛونِيَ اٜ دَرِي اٜ تٛرٛومٛ اٜ وِعَ، ‏«‏وٛرٛيْ مَکِدٛونِيَ، مبَلَّامِنْ!‏»‏</verse>
				<verse number="10">ندٜ بُلُسْ حٛيْطِ کٛيْطٛلْ نغٛلْ، طٛنْ اٜ طٛنْ مِنْ ندَرْوِ يَاکِ مَکِدٛونِيَ، نغَمْ مِنْ اَنْدِتِي اَللَّه نٛدِّيمِنْ مِنْ نغَعَجِنَنَٻٜ حَبَرُ بٜلْطُمْ کَمْٻٜ مَا؞</verse>
				<verse number="11">مِنْ نَتِّ کٛمِوَلْ اٜ تٛورُوَسْ، مِنْ نجَحِ حَا سَمُتَرْکِيَ؞ ندٜ فِنِ مِنْ نجَحِ نِيَافٛلِسْ؞</verse>
				<verse number="12">دَغَ طٛنْ مِنْ نجَحِ فِلِبِ، غَرِيرِ مَوْندِ ندٜرْ لٜيْدِ مَکِدٛونِيَ نغٛنْدِ لٜيْ لَامُ رٛومَنْکٛعٜنْ؞ مِنْ مبَالِ بَلْطٜ تٛنْ؞</verse>
				<verse number="13">ݧَلْندٜ سِوْتَارٜ، مِنْ مبُرْتِي غَرِيرِ ندِنْ مِنْ نجَحِ رٜغٛرْدٜ شَانغٛلْ، نغَمْ اٜ مِنْ کَمِّي اٜ وٛودِ وِغٜىٰرٜ تٛ يَحُودَنْکٛعٜنْ نغَطَتَ دٛعَارٜ تٛنْ؞ تٛنْ مِنْ تَوِ رٜوْٻٜ اٜ کَوْرِتِ؞ مِنْ نجٛوطِي، اٜ مِنْ مٜدَّ اٜ مَٻّٜ؞</verse>
				<verse number="14">ندٜرْ مَٻّٜ اٜ وٛودِ غٛطّٛ دٜبّٛ بِعٜتٜىٰطٛ لِيدِيَ، پِوٛيْطٛ غَرِيرِ تَيَاتِرَ کُلٛووٛ اَللَّه؞ اٜ مٛ سٛورَ کٛلْتٜ بٛطٜىٰجٜ طٜ شٜىٰدٜ؞ جٛومِرَاوٛ مَٻِّتِ ٻٜرْندٜ مَاکٛ اٛ حٜتِّندَنِي کٛ بُلُسْ وِعَتَ؞</verse>
				<verse number="15">غَطَ کَنْکٛ اٜ وُرٛ مَاکٛ فُو ٻٜ نغَطَنَامَ بَڤْتِسْمَ، سٜيْ اٛ تٛرِيمِنْ، اٛ وِعِ، ‏«‏تٛ اٛنْ جَٻِي مِ کٛولِيطٛ جٛومِرَاوٛ اٜ غٛونغَ، نغَرٜىٰ نجٛوطٛوطٛنْ تٛ وُرٛ اَمْ؞»‏ اٛ اٜسْتِمِنْ مِنْ نجِڤّٛو تٛ مَاکٛ، سٜيْ مِنْ نجِڤِّي؞</verse>
				<verse number="16">وٛنْدٜ ݧَلْندٜ اٜ مِنْ نجَحَ تٛ طُمْ وَطَتَ دٛعَارٜ، سٜيْ مِنْ کَوْرِ اٜ غٛطّٛ کٛرْطٛ؞ کٛرْطٛ اٛنْ اٛ دَرْنٛووٛ، اٜ مٛ حٜٻَنَ جٜيْٻٜمٛ شٜىٰدٜ طُطّٜ اٜ کُوغَلْ مَاکٛ نغَلْ رَرْنُکِ؞</verse>
				<verse number="17">سٜيْ اٛ وَطِ کَ تٛکُّکِمِنْ، مِنٛنْ اٜ بُلُسْ، اٜ مٛ وُلَّ، اٜ مٛ وِعَ، ‏«‏يِمْٻٜ ٻٜعٜ ٻٜ کُوَنٛوٻٜ اَللَّه مَوْطٛ!‏ اٜ ٻٜ اَنْدِنَعٛنْ لَاوٛلْ کِسْندَمْ؞»‏</verse>
				<verse number="18">اٛ وَطِ بَلْطٜ طُطّٜ اٜ مٛ وَطَ نٛنْ حَا بُلُسْ ٻٜرْنِ، يٜىٰپِيمٛ، وِعِ غِنّٛلْ نغٛلْ، ‏«‏ندٜرْ اِنْدٜ يٜىٰسُ اَلْمَسِيحُ، اٜ مِ وِعِمَا وُرْتَ ندٜرْ مَاکٛ!‏»‏ طٛنْ اٜ طٛنْ غِنّٛلْ نغٛلْ وُرْتِيمٛ؞</verse>
				<verse number="19">ندٜ جٛومِرَاٻٜ مَاکٛ نغِعِ لَاوٛلْ حٜٻُکِ شٜىٰدٜ مَٻّٜ تٛ کٛرْطٛ اٛنْ دَرَکٜ، ٻٜ نَنْغِ بُلُسْ اٜ سِيلَ، ٻٜ ندَسِٻٜ ٻٜ نجَارِيٻٜ لُومٛ، تٛنْ تٛ مَوْٻٜ غَرِيرِ؞</verse>
				<verse number="20">ٻٜ نجَارِٻٜ يٜىٰسٛ مَوْٻٜ غَرِيرِ ندِنْ، ٻٜ مبِعِ، ‏«‏ٻٜعٜ يِمْٻٜ طِطٛ ٻٜ يَحُودَنْکٛعٜنْ، اٜ ٻٜ اُمِّنَ حَکِّيلٛ يِمْٻٜ غَرِيرِ مٜىٰطٜنْ نَاع سٜطَّ؞</verse>
				<verse number="21">اٜ ٻٜ اٜکِّتِنَ ندٛنُوجِ طِ حَانَا نجَٻٜنْ کٛو تٛکّٜنْ، نغَمْ اٜنٜنْ اٜنْ رٛومَنْکٛعٜنْ؞»‏</verse>
				<verse number="22">يِمْٻٜ طُطْٻٜ کَوْرِتِ دٛوْ مَٻّٜ؞ مَوْٻٜ غَرِيرِ نغَطِ طُمْ ٻٛرْتِٻٜ طُمْ فِيِٻٜ؞</verse>
				<verse number="23">غَطَ ٻٜ ڤِيَامَ ڤِيطٜ کَلُّطٜ، ٻٜ مَٻَّا ندٜرْ سُودُ شُرَلْ؞ مَوْٻٜ ٻٜنْ مبِعِ دٜىٰنٛووٛ سُودُ شُرَلْ رٜىٰنَٻٜ بٛطُّمْ؞</verse>
				<verse number="24">کَنْکٛ بٛو، ندٜ اٛ نَنِ نٛنْ، اٛ نَتِّنِٻٜ ندٜرْ سُودُ شُرَلْ شَکَارُ، اٛ حَٻِّ کٛيْطٜ مَٻّٜ حَکُّندٜ لٜطّٜ طِطِ مَوْطٜ؞</verse>
				<verse number="25">شَکَ جٜمَّ، بُلُسْ اٜ سِيلَ اٜ ٻٜ نغَطَ دٛعَارٜ اٜ ٻٜ مَنْتَ اَللَّه اٜ غِمِ؞ نَنْغَاٻٜ حٛرِيٻٜ اٜ کٜتِّندَنِي کٛ ٻٜ مبِعَتَ؞</verse>
				<verse number="26">طٛنْ اٜ طٛنْ لٜيْدِ دِمْبِي دِمْبَاکِ مَوْکِ، حَا فُطّٛودٜ سُودُ شُرَلْ ندُنْ دِمْبِي؞ دَمُّطٜ طٜنْ فُو مَٻِّتِي، ٻٛغِّ نجَمْندِ طِ طُمْ حَٻِّرِ وٛنْٻٜ ندٜرْ سُودُ شُرَلْ ندُنْ فُو تَپِ؞</verse>
				<verse number="27">ندٜ دٜىٰنٛووٛ سُودُ شُرَلْ اٛنْ حُيْلِي، اٛ يِعِ دَمُّطٜ طٜنْ فُو اٜ مَٻِّتِي، اٛ کَمِّ مَٻَّاٻٜ فُو ندٛغِّي؞ نغَمْ مَاجُمْ اٛ سٛرْتِ کَافَحِ نغَمْ اٛ وَرَ حٛورٜ مَاکٛ؞</verse>
				<verse number="28">سٜيْ بُلُسْ نٛدِّ اٜ سٜمْبٜ، وِعِ، ‏«‏تَاع وَرُ حٛورٜ مَاطَ؞ مِنْ فُو اٜ مِنْ طٛنْ!‏»‏</verse>
				<verse number="29">دٜىٰنٛووٛ اٛنْ وِعِ حٛکّٜىٰ فِتِلَارُ، اٛ دٛغِّ اٛ نَتِّ تٛ بُلُسْ اٜ سِيلَ نغٛنِ، اٛ دِشِّي يٜىٰسٛ مَٻّٜ، اٜ مٛ دِوْنَ نغَمْ کُلٛلْ؞</verse>
				<verse number="30">ندٜنْ اٛ وُرْتِنِٻٜ، اٛ وِعِٻٜ، ‏«‏مٛودِٻّٜ، کٛ نغَطَيْمِ مِ حِسَ؟»‏</verse>
				<verse number="31">ٻٜ نٛوتِي ٻٜ مبِعِ، ‏«‏حٛولَ يٜىٰسُ جٛومِرَاوٛ، اَنْ اٜ وُرٛ مَاطَ فُو، اٛنْ کِسَيْ؞»‏</verse>
				<verse number="32">ٻٜ مٜتَنِمٛ وٛلْدٜ جٛومِرَاوٛ، کَنْکٛ اٜ وُرٛ مَاکٛ فُو؞</verse>
				<verse number="33">ندٜرْ جٜمَّارٜ ندٜنْ، اٛ وُرْتِنِٻٜ، اٛ لٛوتَنِٻٜ نَوْنٛوطٜ؞ اٜ نغٜلْ طٛنْ شَرٜلْ اٛ وَطَنَا بَڤْتِسْمَ، کَنْکٛ اٜ وُرٛ مَاکٛ فُو؞</verse>
				<verse number="34">ندٜنْ اٛ يَارِ بُلُسْ اٜ سِيلَ وُرٛ مَاکٛ، اٛ حٛکِّٻٜ ݧَمْندُ؞ کَنْکٛ اٜ وُرٛ مَاکٛ فُو ٻٜ نَنِ بٜلْطُمْ نغَمْ ٻٜ نغَرْتِي کٛولِيٻٜ اَللَّه؞</verse>
				<verse number="35">ندٜ وٜىٰتِ، مَوْٻٜ غَرِيرِ ندِنْ لِلٛيِ تَادِيٻٜ مبِعَ دٜىٰنٛووٛ اٛنْ اٛ يٛوفَ بُلُسْ اٜ سِيلَ ندِلَّ؞</verse>
				<verse number="36">سٜيْ دٜىٰنٛووٛ اٛنْ وِعِ بُلُسْ، ‏«‏مَوْٻٜ لِلٛيِي مبِعِ طُمْ يٛوفَعٛنْ؞ نغَمْ نٛنْ مبُرْتٜىٰ جٛونِ، نجَحٛنْ جَمْ؞»‏</verse>
				<verse number="37">اَمَّا بُلُسْ وِعِمٛ، ‏«‏ٻٜ نغَطِي طُمْ فِيِيمِنْ يٜىٰسٛ يِمْٻٜ دَغَ مِنْ نغَطَنَاکَ کِيتَ، ٻٜ مَٻِّيمِنْ ندٜرْ سُودُ شُرَلْ؞ مِنٛنْ بٛو، مِنْ رٛومَنْکٛعٜنْ؞ ندٜنْ جٛونِ ٻٜ مبُرْتِنَمِنْ اٜ سُوطٜ؟ طُمْ وَطَتَاکٛ سَمْ!‏ دٛولٜ کَمْٻٜ اٜ کٛعٜ مَٻّٜ، ٻٜ نغَرَ طٛعٛ ٻٜ مبُرْتِنَمِنْ!‏»‏</verse>
				<verse number="38">سٜيْ تَادِيٻٜ ٻٜنْ نجَحِ طِيوِتَنِ مَوْٻٜ غَرِيرِ حَالَ کَنْ؞ ندٜ ٻٜ نَنِ بُلُسْ اٜ سِيلَ ٻٜ رٛومَنْکٛعٜنْ، ٻٜ کُلِ؞</verse>
				<verse number="39">ٻٜ نجَحِ ٻٜ تُوبَنِٻٜ، ٻٜ مبُرْتِنِٻٜ سُودُ شُرَلْ ندُنْ؞ ٻٜ تٛرِيٻٜ ٻٜ مبُرْتٛو غَرِيرِ مَٻّٜ؞</verse>
				<verse number="40">ندٜ بُلُسْ اٜ سِيلَ مبُرْتِي سُودُ شُرَلْ ندُنْ، ٻٜ نَتِّ وُرٛ لِيدِيَ؞ ٻٜ نغِيدِ اٜ تٛکُّٻٜ يٜىٰسُ، ٻٜ شٜمْبِطِنِ ٻٜرْطٜ مَٻّٜ؞ غَطَ مَاجُمْ ٻٜ ندِلِّ؞</verse>
			</chapter>
			<chapter number="17">
				<verse number="1">ندٜ بُلُسْ اٜ سِيلَ تٛکِّ لَاوٛلْ تٛکُّنغٛلْ ندٜرْ غَرِيجٜ اَمْڤِبٛلِسْ اٜ اَفٛلٛونِيَ، سٜيْ ٻٜ نغَرِ تَسَلٛونِکَ؞ غَرِيرِ ندِنْ اٜ وٛودِ سُودُ دٛعَارٜ يَحُودَنْکٛعٜنْ؞</verse>
				<verse number="2">سٜيْ بُلُسْ نَتِّ ندٜرْ سُودُ دٛعَارٜ ندُنْ نٛنْ نٛ اٛ وٛووِ وَطُکِ؞ اٛ وَطِ يٛنْتٛوجٜ تَتِ ݧَلْندٜ سِوْتَارٜ فُو اٜ مٛ نَتَّ سُودُ دٛعَارٜ ندُنْ اٜ مٛ مٜدَّ اٜ مَٻّٜ دٛوْ دٜفْتٜرٜ شٜنِيندٜ؞</verse>
				<verse number="3">اٜ مٛ فَمْتِنَٻٜ اٜ مٛ تَبِّتِنَنَٻٜ ندٜرْ دٜفْتٜرٜ شٜنِيندٜ وِعُکِ دٛولٜ اَلْمَسِيحُ تٛرّٜىٰ، ندٜنْ اٛ اُمّٛو دَغَ مَيْدٜ؞ اٛ وِعِٻٜ، ‏«‏يٜىٰسُ اٛعٛ مٛ نغَعَجِنَنَيْمِعٛنْ حَبَرُ مَاکٛ، کَنْکٛ وٛنِ اَلْمَسِيحُ؞»‏</verse>
				<verse number="4">وٛٻّٜ ندٜرْ يَحُودَنْکٛعٜنْ نجَٻِکَ، ٻٜ تٛکِّ بُلُسْ اٜ سِيلَ، کَمْٻٜ اٜ يِمْٻٜ نَاع يَحُودَنْکٛعٜنْ طُطْٻٜ کُلٛوٻٜ اَللَّه، حَوْتِ اٜ رٜوْٻٜ طُطْٻٜ غٛودُٻٜ مَنْغُ؞</verse>
				<verse number="5">اَمَّا وٛٻّٜ يَحُودَنْکٛعٜنْ ٻٜ کٛولَاکِ يٜىٰسُ نَنِ لَوْلِيرُ بُلُسْ اٜ سِيلَ؞ سٜيْ ٻٜ کَوْرِتِ سُکَحٛ مٜىٰرٜحٛ، نغِيلٛتٛوکٛ ندٜرْ لُومٛ؞ ٻٜ اُمِّنَنِ فُو يِمْٻٜ غَرِيرِ ندِنْ حَکِّيلٛ؞ ٻٜ نَتِّ وُرٛ جَاسٛنْ، اٜ ٻٜ طَٻِّتَ بُلُسْ اٜ سِيلَ نغَمْ ٻٜ نجَارَٻٜ يٜىٰسٛ يِمْٻٜ؞</verse>
				<verse number="6">ندٜ ٻٜ کٜٻْتَايِ بُلُسْ اٜ سِيلَ، ٻٜ ندَسٛيِ جَاسٛنْ اٜ وٛٻّٜ تٛکُّٻٜ يٜىٰسُ، ٻٜ نغَدِّٻٜ يٜىٰسٛ مَوْٻٜ غَرِيرِ، اٜ ٻٜ مبِعَ اٜ سٜمْبٜ، ‏«‏رَا يِمْٻٜ کَطٛوٻٜ جٛنْدٜ جَمْ کٛو تٛيٜ، رَا ٻٜ نغَرِي حَا طٛعٛ؞</verse>
				<verse number="7">جَاسٛنْ بٛو جِڤِّنِيٻٜ ندٜرْ وُرٛ مُوطُمْ!‏ ٻٜ فُو ٻٜ تٛکَّتَا کٛ کَيْسَرْ لَامِيطٛ وِعِ، اٜ ٻٜ مبِعَ اٜ وٛودِ غٛطّٛ لَامِيطٛ بِعٜتٜىٰطٛ يٜىٰسُ؞»‏</verse>
				<verse number="8">ندٜ يِمْٻٜ غَرِيرِ ندِنْ اٜ مَوْٻٜ مَٻّٜ نَنِ نٛنْ، حَکِّيلٛ مَٻّٜ اُمِّي؞</verse>
				<verse number="9">مَوْٻٜ ٻٜنْ نغَطِ جَاسٛنْ اٜ ٻٜ اٛ نَنْغِدَا نجٛٻِ شٜىٰدٜ، ندٜنْ ٻٜ نجٛوفِٻٜ؞</verse>
				<verse number="10">ندٜ جٜمَّ وَطِ، تٛکُّٻٜ يٜىٰسُ نغَطِ بُلُسْ اٜ سِيلَ نجَحَ غَرِيرِ بِيرِيَ؞ ندٜ ٻٜ نجٛتِّي غَرِيرِ ندِنْ، ٻٜ نجَحِ سُودُ دٛعَارٜ يَحُودَنْکٛعٜنْ؞</verse>
				<verse number="11">يِمْٻٜ غَرِيرِ بِيرِيَ ٻُرِي يِمْٻٜ تَسَلٛونِکَ نغِکُّ بٛطُّمْ نغَمْ ٻٜ نجَٻِي حَبَرُ طُمْ بُلُسْ وَدَّنِٻٜ اٜ جُوطٜ طِطِ؞ اٜ ٻٜ لِنْشِتَ دٜفْتٜرٜ شٜنِيندٜ کٛو ندٜيٜ ݧَلْندٜ، نغَمْ ٻٜ نغِعَ کٛو کٛ بُلُسْ اٜکِّتِنْتَٻٜ طُمْ غٛونغَ؞</verse>
				<verse number="12">يَحُودَنْکٛعٜنْ طُطْٻٜ نجَٻِ وٛلْدٜ جٛومِرَاوٛ، حَا اٜ رٜوْٻٜ حٜلٜنَنْکٛعٜنْ غٛودُٻٜ مَنْغُ اٜ وٛرْٻٜ حٜلٜنَنْکٛعٜنْ طُطْٻٜ؞</verse>
				<verse number="13">ندٜ يَحُودَنْکٛعٜنْ تَسَلٛونِکَ نَنِ بُلُسْ وَعَجِنِي وٛلْدٜ اَللَّه ندٜرْ غَرِيرِ بِيرِيَ، ٻٜ نجَحِ تٛنْ مَا، ٻٜ اُمِّنِ حَکِّيلٛ يِمْٻٜ؞</verse>
				<verse number="14">طٛنْ اٜ طٛنْ تٛکُّٻٜ يٜىٰسُ نغَطِ بُلُسْ حُولَ فٛنْغٛ مَايٛ، اَمَّا سِيلَ اٜ تِمٛوتِ نجٛوطِي ندٜرْ غَرِيرِ ندِنْ؞</verse>
				<verse number="15">طٛفْتُٻٜ بُلُسْ بٛو نجَادِ اٜ مَاکٛ ندٜرْ کٛمِوَلْ حَا غَرِيرِ اَتِنَ؞ ندٜ ٻٜ نجٛتِّي تٛنْ، بُلُسْ لِلٛيِٻٜ ٻٜ مبِعَ سِيلَ اٜ تِمٛوتِ نغَرَ تٛ مَاکٛ ندٜرْ يَوْطَارٜ؞</verse>
				<verse number="16">شَرٜلْ کٛ بُلُسْ اٜ رٜنْتِ غَرٛلْ سِيلَ اٜ تِمٛوتِ اٜ غَرِيرِ اَتِنَ، ٻٜرْندٜ مَاکٛ نَاوِي نَاع سٜطَّ ندٜ اٛ يِعِ نٛ غَرِيرِ ندِنْ حٜىٰوِرِ غُنْکِيجِ؞</verse>
				<verse number="17">نغَمْ مَاجُمْ اٜ مٛ يٜدّٛوتِرَ اٜ يَحُودَنْکٛعٜنْ اٜ وٛٻّٜ نَاع يَحُودَنْکٛعٜنْ کُلٛوٻٜ اَللَّه ندٜرْ سُودُ دٛعَارٜ؞ طٛنْمَا کٛو ندٜيٜ اٜ مٛ وَطَ نٛنْ ندٜرْ لُومٛ اٜ ٻٜ اٛ حَوْرِ طٛنْ فُو؞</verse>
				<verse number="18">سٜيْ وٛٻّٜ غٛودُٻٜ اَنْدَلْ بِعٜتٜىٰٻٜ اَبِکُورِعٜنْ اٜ سِتٛوکِعٜنْ مٜدِّ اٜ مَاکٛ؞ وٛٻّٜ مَٻّٜ اٜ مبِعَ، ‏«‏طُمٜ اٛعٛ مَوْنِنٛووٛ حٛورٜ مٛ اَنْدَا کٛو طُمٜ يِطِ وِعُکِ؟»‏ وٛٻّٜ مبِعِ، ‏«‏اٜ مِنْ نغِعَ بٛ اٛ غَعَجِنٛووٛ حَبَرُ اَلَّاجِ غٛطّٜ لٜيْطٜ؞»‏ ٻٜ مبِعُ نٛنْ نغَمْ اٜ مٛ وَعَجِنَ حَبَرُ يٜىٰسُ اٜ اُمَّاکِ مَيْٻٜ؞</verse>
				<verse number="19">نغَمْ نٛنْ ٻٜ نجَارِمٛ يٜىٰسٛ مَوْٻٜ غَرِيرِ تٛ وِغٜىٰرٜ بِعٜتٜىٰندٜ پٛلْدٜ اَرَاسَ، ٻٜ مبِعِمٛ، ‏«‏اٜ مِنْ نغِطِ اَنْدُکِ اٜکِّتِنٛلْ کٜسٛلْ نغٛلْ اٜکِّتِنْتَا،</verse>
				<verse number="20">نغَمْ اَ وَدِّي فِي طُمْ مِنْ مٜىٰطَايِ نَنُکِ؞ اٜ مِنْ نغِطِ اَنْدُکِ مَعَنَ مَاجُمْ؞»‏</verse>
				<verse number="21">يِمْٻٜ غَرِيرِ اَتِنَ اٜ حٛٻّٜ جٛوطِيٻٜ طٛنْ وَلَا کٛ ٻٜ ٻُرِ يِطُکِ بٛ نَنُکِ فِي کٜسُمْ ٻٜ مٜتَ دٛوْ مَاجُمْ؞</verse>
				<verse number="22">سٜيْ بُلُسْ دَرِي يٜىٰسٛ مَوْٻٜ ٻٜنْ تٛ پٛلْدٜ اَرَاسَ، اٛ وِعِ، ‏«‏اٛنٛنْ يِمْٻٜ اَتِنَ، مِ يِعِي اٜ کٛو نغٛلٜ لَاوٛلْ اٛنْ غِطُٻٜ تٛکُّکِ دِينَ نَاع سٜطَّ،</verse>
				<verse number="23">نغَمْ ندٜ نغِيلِيمِ ندٜرْ غَرِيرِ مٛوطٛنْ، اٜ مِ رَارَ بِغٜىٰجٜ دِينَ مٛوطٛنْ حَا مِ يِعِ سَکِّرْدٜ، طُمْ وِنْدِ دٛوْ مَيْرٜ ‏‹‏نغَمْ اَللَّه مٛ اَنْدَاکَ؞›‏ تٛو، اٛنْ طٛنْ مٛ مَوْنِنْتٛنْ ندٜرْ شِيَ اَنْدَلْ، کَنْکٛ نغِطُمِ اَنْدِنْکِعٛنْ؞</verse>
				<verse number="24">اَللَّه تَغُطٛ دُونِيَارُ اٜ کٛ وٛنِ ندٜرْ مَيْرُ فُو، کَنْکٛ وٛنِ جٛومُ دٛوْ اٜ لٜيْ؞ اٛ جٛوطَتَاکٛ ندٜرْ شُوطِ مَحِرَاطِ جُوطٜ؞</verse>
				<verse number="25">کَنْکٛ اٛ يِطَا بَلَّلْ نٜطّٛ؞ وَلَا کٛو طُمٜ کٛ يِمْٻٜ مبَاوَتَ وَطَنْکِمٛ، نغَمْ کَنْکٛ حٛکَّتَ يِمْٻٜ يٛنْکِ اٜ فٛوفَانغٛ اٜ کٛو طُمٜ؞</verse>
				<verse number="26">دَغَ تٛ نٜطّٛ غٛعٛتٛ اَللَّه تَغِ لٜپِّ فُو، اٛ جٛوطِنِطِ ندٜرْ دُونِيَارُ؞ اٛ دَرْنِ شَرٜلْ نغٜلْ ٻٜ نغَطَتَ کٜىٰرٛلْ جٛنْدٜ مَٻّٜ فُو؞</verse>
				<verse number="27">اَللَّه وَطِي طُعُمْ نغَمْ ٻٜ طَٻِّتَمٛ طُمْ غَطٛتٛوطُمْ ٻٜ مبُمْبُنْتَ ٻٜ کٜٻَمٛ، کٛو ندٜ اٛ وٛطَّا کٛو مٛيٜ مٜىٰطٜنْ؞</verse>
				<verse number="28">نغَمْ غٛطّٛ وِعِ، ‏‹‏يٛنْکِ مٜىٰطٜنْ اٜ يَادُ مٜىٰطٜنْ اٜ جٛنْدٜ مٜىٰطٜنْ طُمْ فُو تٛ مَاکٛ طُمْ پِوٛيِ؞›‏ نٛنْ نٛ وٛٻّٜ غِمٛوٻٜ مٛوطٛنْ مبِعِ، ‏‹‏غٛونغَ اٜنٜنْ مَا، اٜنْ لٜݧٛلْ مَاکٛ؞›‏</verse>
				<verse number="29">تٛو، ندٜ اٜنْ لٜݧٛلْ اَللَّه، حَانَايِ کَمّٛوطٜنْ اٜ مٛ نَنْدِ اٜ غٛطُّمْ غَطِرَاطُمْ اٜ جِينَارِ کٛو اٜ اَجُرْفَارِ کٛو اٜ حَيْرٜ شٜحَاندٜ، کٛو اٜ کٛ نٜطّٛ وَطِرِ ݧُمٛ مُوطُمْ؞</verse>
				<verse number="30">اَللَّه مُݧَنِي يِمْٻٜ کٛ ٻٜ نغٛنّٛو ندٜرْ شِيَ اَنْدَلْ؞ اَمَّا جٛونِ، اٜ مٛ وِعَ يِمْٻٜ فُو کٛو تٛيٜ ٻٜ تُوبَ،</verse>
				<verse number="31">نغَمْ اٛ سِرْيَکٜ ݧَلْندٜ ندٜ اٛ وَطَنْتَ دُونِيَارُ کِيتَ ندٜرْ غٛونغَ؞ اٛ وَطَيْ شُٻَاطٛ مَاکٛ وَطَ کِيتَ کَنْ؞ اٛ تَبِّتِنَنِيطُمْ يِمْٻٜ فُو ندٜ اٛ اُمِّنِمٛ دَغَ مَيْدٜ؞»‏</verse>
				<verse number="32">ندٜ ٻٜ نَنِ بُلُسْ اٜ مٜتَ دٛوْ اُمَّاکِ مَيْٻٜ، وٛٻّٜ نجَلِمٛ، وٛٻّٜ بٛو مبِعِ، ‏«‏اٜ مِنْ نغِطِ ٻٜيْدَا مٜتَنْکِمِنْ دٛوْ فِي طُعُمْ وٛنْدٜ ݧَلْندٜ؞»‏</verse>
				<verse number="33">سٜيْ بُلُسْ دِلِّ اَلِٻٜ؞</verse>
				<verse number="34">اَمَّا وٛٻّٜ نجَٻِ کٛ بُلُسْ وِعِ ٻٜ تٛکِّ يٜىٰسُ؞ ندٜرْ مَٻّٜ اٜ وٛودِ غٛطّٛ غٛنْطٛ ندٜرْ کَوْتَلْ پٛلْدٜ اَرَاسَ بِعٜتٜىٰطٛ دِيٛنِيسِيُسْ، کَنْکٛ اٜ دٜبّٛ بِعٜتٜىٰطٛ دَمَارِسْ، ندٜنْ اٜ وٛٻّٜ؞</verse>
			</chapter>
			<chapter number="18">
				<verse number="1">غَطَ مَاجُمْ، بُلُسْ اَلِ اَتِنَ، يَحِ کٛرِنْتِ؞</verse>
				<verse number="2">تٛنْ اٛ تَوِ غٛطّٛ يَحُودَنْکٜىٰجٛ بِعٜتٜىٰطٛ اَکِيلَ، کَنْکٛ اٜ دٜبّٛ مَاکٛ بِعٜتٜىٰطٛ بِرِسْکِلَ، پِوٛيْٻٜ لٜيْدِ فَنْتُسْ؞ ٻٜ نٜىٰٻَايِ کٛ ٻٜ پِوٛيِ لٜيْدِ اِتَالِيَ، نغَمْ کَلَوْدِيُسْ، مَوْطٛ لَامِيٻٜ لٜيْطٜ رٛومَ، وِعِ يَحُودَنْکٛعٜنْ فُو مبُرْتٛو غَرِيرِ رٛومَ؞ بُلُسْ يَحِ تٛ مَٻّٜ؞</verse>
				<verse number="3">اٛ جٛوطِي تٛ مَٻّٜ، اٜ مٛ حُودَ اٜ مَٻّٜ نغَمْ کَنْکٛ اٛ ݧٛوتٛووٛ شُدَّحٛ لُکُرُوجِ بٛنٛ مَٻّٜ؞</verse>
				<verse number="4">کٛو ندٜيٜ ݧَلْندٜ سِوْتَارٜ، بُلُسْ اٜ يٜدّٛوتِرَ اٜ يِمْٻٜ ندٜرْ سُودُ دٛعَارٜ، اٜ مٛ فٛوطَ حَکِّيلٛ يَحُودَنْکٛعٜنْ اٜ يِمْٻٜ نَاع يَحُودَنْکٛعٜنْ نغَمْ ٻٜ تٛکَّ يٜىٰسُ؞</verse>
				<verse number="5">ندٜ سِيلَ اٜ تِمٛوتِ پِوٛيِ لٜيْدِ مَکِدٛونِيَ نجٛتِّي غَرِيرِ کٛرِنْتِ، بُلُسْ حٛشِّ شَرٜلْ مُوطُمْ فُو نغَمْ وَعَجِنْکِ اٜ تَبِّتِنَنْکِ يَحُودَنْکٛعٜنْ يٜىٰسُ وٛنِ اَلْمَسِيحُ؞</verse>
				<verse number="6">اَمَّا ندٜ ٻٜ نغٜدِّمٛ، ٻٜ کُطِمٛ؞ سٜيْ اٛ فِطِّ سٛلَّارٜ کٛلْتٜ مَاکٛ، اٛ وِعِٻٜ، ‏«‏مِ وُرْتَکٜ حَکّٜ مٛوطٛنْ!‏ پِيپَمْ مٛوطٛنْ اٜ دٛوْ کٛعٜ مٛوطٛنْ؞ دَغَ حَنْدٜ، تٛ يِمْٻٜ نَاع يَحُودَنْکٛعٜنْ نجَحَيْمِ؞»‏</verse>
				<verse number="7">اٛ وُرْتِي اٛ اَلِ سُودُ دٛعَارٜ ندُنْ، اٛ يَحِ وُرٛ غٛطّٛ مَوْنِنٛووٛ اَللَّه، بِعٜتٜىٰطٛ تِيتِيُسْ جُسْتُسْ، مٛ وُرٛ مُوطُمْ وٛنِ حَادٜ سُودُ دٛعَارٜ ندُنْ؞</verse>
				<verse number="8">کِرِبُسْ، مَوْطٛ سُودُ دٛعَارٜ ندُنْ، کَنْکٛ اٜ وُرٛ مَاکٛ فُو ٻٜ تٛکِّ يٜىٰسُ؞ طُطْٻٜ دَغَ ندٜرْ کٛرِنْتِيَنْکٛعٜنْ نَنْٻٜ وَعَجُ بُلُسْ مَا تٛکِّ يٜىٰسُ، ٻٜ نغَطَنَا بَڤْتِسْمَ؞</verse>
				<verse number="9">وٛنْدٜ جٜمَّارٜ جٛومِرَاوٛ مٜدِّ اٜ بُلُسْ ندٜرْ وَحَيُ، وِعِمٛ، ‏«‏تَاع حُلُ!‏ وَعَجِنْ حَبَرُ اَمْ، تَاع دٜعُّتُ،</verse>
				<verse number="10">نغَمْ اٜ مِ وٛنْدِ اٜ مَاطَ؞ وَلَا بَاوَيْطٛ وَطَنْکِمَ غٛطُّمْ، نغَمْ اٜ مِ وٛودِ يِمْٻٜ طُطْٻٜ ندٜرْ غَرِيرِ ندِعِ؞»‏</verse>
				<verse number="11">نغَمْ نٛنْ بُلُسْ جٛوطٛدِي اٜ مَٻّٜ حِتَاندٜ غٛعٛ اٜ لٜبِّ جٛوٜىٰغٛعٛ، اٜ مٛ اٜکِّتِنَٻٜ وٛلْدٜ اَللَّه؞</verse>
				<verse number="12">اَمَّا شَرٜلْ کٛ غَالِيٛ لَامٛتٛو لٜيْدِ اَکَايَ، يَحُودَنْکٛعٜنْ کَوْتِ کٛعٜ، نَنْغِ بُلُسْ، نجَارِمٛ يٜىٰسٛ لَامُ؞</verse>
				<verse number="13">ٻٜ نغُلِّيمٛ، ٻٜ مبِعِ، ‏«‏نٜطّٛ اٛعٛ اٜ فٛوطَ يِمْٻٜ نغَمْ ٻٜ تٛکَّ اَللَّه دٛوْ لَاوٛلْ نغٛلْ اَتَّوْرَ حَطِ؞»‏</verse>
				<verse number="14">بُلُسْ اٜ يِطِ مٜتَنْکِٻٜ وٛنْ طٛنْ، سٜيْ غَالِيٛ وِعِٻٜ، ‏«‏اٛنٛنْ يَحُودَنْکٛعٜنْ، دَا طُمْ غٛطُّمْ کٛ وٛوطَا کٛو کُوغَلْ کَلُّنغَلْ اٛ وَطِ، دَا مِ جَٻَيْ کٛ مبِيطٛنْ دٛوْ مَاکٛ؞</verse>
				<verse number="15">اَمَّا ندٜ طُمْ غٜدِّ دٛوْ دِينَ مٛوطٛنْ، اٜ اِنْطٜ، اٜ دٛوکَ مٛوطٛنْ، اٛنٛنْ اٜ کٛعٜ مٛوطٛنْ نغَطَنٜىٰمٛ کِيتَ؞ مِنْ کَمْ، مِ وَطَنْتَا اِرِ طُعُمْ فِي کِيتَ!‏»‏</verse>
				<verse number="16">سٜيْ اٛ رِيوِٻٜ دَغَ ندٜرْ سُودُ کِيتَ ندُنْ؞</verse>
				<verse number="17">سٜيْ ٻٜ نَنْغِ سٛسْتَانُسْ، مَوْطٛ سُودُ دٛعَارٜ ندُنْ، ٻٜ ڤِيِمٛ يٜىٰسٛ دَمُّغَلْ سُودُ کِيتَ ندُنْ؞ اَمَّا غَالِيٛ وَنَّايِ؞</verse>
				<verse number="18">غَطَ بُلُسْ ٻٜيْدِي بَلْطٜ سٜطَّ تٛ کٛرِنْتِ، اٛ اَلِ تٛکُّٻٜ يٜىٰسُ، اٛ نَتِّ کٛمِوَلْ جَحَيْنغَلْ لٜيْدِ سِيرِيَ، کَنْکٛ اٜ بِرِسْکِلَ اٜ اَکِيلَ؞ اٛ فٜمْبِ اٜ کَنْکِيرِيَ نغَمْ اٛ وَطِي اَلْکَوَلْ يٜىٰسٛ جٛومِرَاوٛ؞</verse>
				<verse number="19">ندٜ ٻٜ نجٛتِّي غَرِيرِ اَافِسَ، طٛنْ بُلُسْ اَلِ بِرِسْکِلَ اٜ اَکِيلَ؞ کَنْکٛ اٛ نَتِّ سُودُ دٛعَارٜ، اٜ مٛ مٜدَّ اٜ يَحُودَنْکٛعٜنْ؞</verse>
				<verse number="20">ٻٜ تٛرِيمٛ اٛ ٻٜيْدَ جٛوطَاکِ بَلْطٜ سٜطَّ تٛ مَٻّٜ، اَمَّا اٛ جَٻَايِ؞</verse>
				<verse number="21">ندٜ اٛ وَرِ سٜنْدِرْکِ اٜ مَٻّٜ، اٛ وِعِ، ‏«‏مِ سٛعّٛيْتٛ تٛ مٛوطٛنْ تٛ اَللَّه جَٻِي؞»‏ اٛ نَتِّ کٛمِوَلْ، اٛ دِلِّ؞</verse>
				<verse number="22">ندٜ اٛ يٛتِّي غَرِيرِ کَيْسَارِيَ، اٛ پَٻِّي يَاکِ اُرُشَلِيمَ اٛ حٛوْنِ تٛکُّٻٜ يٜىٰسُ؞ سٜيْ اٛ يَحِ اَنْتَاکِيَ؞</verse>
				<verse number="23">غَطَ اٛ وَطِي بَلْطٜ تٛنْ، اٛ دِلِّ اٛ تٛکِّ ندٜرْ لٜيْطٜ غَلَاتِيَ اٜ فِرِيجِيَ، اٜ مٛ سٜمْبِطِنَ تٛکُّٻٜ يٜىٰسُ؞</verse>
				<verse number="24">اٜ شَرٜلْ نغٜلْ سٜيْ غٛطّٛ يَحُودَنْکٜىٰجٛ بِعٜتٜىٰطٛ اَفٛولٛسْ نٜطّٛ غَرِيرِ اَلِجَندِيرِيَ وَرِ غَرِيرِ اَافِسَ؞ نٜطّٛ اٛنْ اٛ بَوْطٛ مٜتُکِ، اٛ اَنْدُطٛ وٛلْدٜ اَللَّه نَاع سٜطَّ؞</verse>
				<verse number="25">اٛ اٜکِّتِنَامَ لَاوٛلْ يٜىٰسُ بٛطُّمْ؞ اٜ مٛ وَعَجِنَ حَبَرُ يٜىٰسُ ندٜرْ وٜلْوٜلٛ، اٜ مٛ وَعَجِنَ بٛطُّمْ، کٛو ندٜ بَڤْتِسْمَ يَحَيَ تَنْ اٛ اَنْدِ؞</verse>
				<verse number="26">سٜيْ اٛ فُطِّ وَعَجِنْکِ اٜ سٜمْبٜ مَاکٛ فُو ندٜرْ سُودُ دٛعَارٜ؞ ندٜ بِرِسْکِلَ اٜ اَکِيلَ نَنِمٛ، ٻٜ نٛدِّمٛ وُتُّدُ غٛعٛ، ٻٜ ٻٜيْدِ فَمْتِنْکِمٛ لَاوٛلْ اَللَّه؞</verse>
				<verse number="27">ندٜ اَفٛولٛسْ يِطِ حُولُکِ يَحَ لٜيْدِ اَکَايَ، تٛکُّٻٜ يٜىٰسُ مبَلِّمٛ مبِنْدَنِ تٛکُّٻٜ يٜىٰسُ وٛنْٻٜ تٛنْ طٜرٜوٛلْ نغَمْ ٻٜ نجَٻّٛومٛ جُوطٜ طِطِ؞ ندٜ اٛ يٛتِّي تٛنْ، اٛ وَرْتِ وَلِّرّٜ مَوْندٜ تٛ يِمْٻٜ غَرْتُٻٜ تٛکُّٻٜ يٜىٰسُ بَرْکَ يِدّٜ جٛومِرَاوٛ؞</verse>
				<verse number="28">اٛ يٜدّٛوتِرِ اٜ يَحُودَنْکٛعٜنْ اٛ دٛعِّٻٜ يٜىٰسٛ يِمْٻٜ فُو، نغَمْ اٛ حٛلِّيٻٜ ندٜرْ دٜفْتٜرٜ شٜنِيندٜ يٜىٰسُ وٛنِ اَلْمَسِيحُ؞</verse>
			</chapter>
			<chapter number="19">
				<verse number="1">شَرٜلْ کٛ اَفٛولٛسْ وٛنِ غَرِيرِ کٛرِنْتِ، بُلُسْ تٛکِّ لَاوٛلْ پِوْرُنغٛلْ ندٜرْ کٛشّٜىٰجٜ، اٛ يَحِ اَافِسَ؞ تٛنْ اٛ تَوِ وٛٻّٜ تٛکُّٻٜ يٜىٰسُ؞</verse>
				<verse number="2">اٛ پَمِٻٜ، اٛ وِعِ، ‏«‏کٛو اٛنْ کٜٻِي رُوحُ اَللَّه ندٜ نغَرْتُطٛنْ تٛکُّٻٜ يٜىٰسُ؟»‏ ٻٜ نٛوتِي، ٻٜ مبِعِمٛ، ‏«‏مِنْ مٜىٰطَايِ نَنُکِ حَبَرُ رُوحُ اَللَّه؞»‏</verse>
				<verse number="3">اٛ وِعِٻٜ، ‏«‏اِرِ طُمٜ بَڤْتِسْمَ نغَطَنَاطٛنْ؟»‏ ٻٜ مبِعِ، ‏«‏بَڤْتِسْمَ يَحَيَ؞»‏</verse>
				<verse number="4">بُلُسْ وِعِ، ‏«‏يَحَيَ وَطِي بَڤْتِسْمَ تُوبُکِ؞ اٜ مٛ وِعَ يِمْٻٜ کٛولٛو غٛطّٛ غَرَيْطٛ غَطَ مَاکٛ، وَاتٛ يٜىٰسُ؞»‏</verse>
				<verse number="5">ندٜ ٻٜ نَنِ نٛنْ، ٻٜ نغَطَنَا بَڤْتِسْمَ ندٜرْ اِنْدٜ يٜىٰسُ جٛومِرَاوٛ؞</verse>
				<verse number="6">ندٜ بُلُسْ يٛوِ جُوطٜ مُوطُمْ دٛوْ مَٻّٜ، رُوحُ اَللَّه جِڤّٛيِي دٛوْ مَٻّٜ، ٻٜ مٜتِ ندٜرْ طٜمْطٜ طٜ ٻٜ اَنْدَا، ٻٜ ڤُطِّ وَعَجِنْکِ؞</verse>
				<verse number="7">طُطْکِ مَٻّٜ وَطِي يِمْٻٜ سَڤّٛ اٜ طِطٛ؞</verse>
				<verse number="8">بُلُسْ وَطِ لٜبِّ تَتِ اٜ مٛ وَعَجِنَنَ يَحُودَنْکٛعٜنْ ندٜرْ سُودُ دٛعَارٜ اٜ سٜمْبٜ مَاکٛ فُو، کُلٛلْ وَلَا؞ اٜ مٛ مٜدَّ اٜ مَٻّٜ، اٜ مٛ فٛوطَ حَکِّيلٛ مَٻّٜ حَا اٛ اَنْدِنِٻٜ حَبَرُ لَامُ اَللَّه؞</verse>
				<verse number="9">اَمَّا ندٜرْ مَٻّٜ اٜ وٛودِ ٻٜ کٛعٜ جٛرْطٜ؞ ٻٜ نغَݧِ حٛولَاکِ يٜىٰسُ، ٻٜ مٜتِ حَالَ کَلُّکَ دٛوْ لَاوٛلْ يٜىٰسُ يٜىٰسٛ يِمْٻٜ فُو؞ نغَمْ مَاجُمْ بُلُسْ سٜنْدِرِ اٜ مَٻّٜ، اٛ حٛشِّ تٛکُّٻٜ يٜىٰسُ؞ کٛو ندٜيٜ ݧَلْندٜ اٜ مٛ اٜکِّتِنَ ندٜرْ سُودُ جَنْغِرْدٜ تِرَانُسْ؞</verse>
				<verse number="10">اٛ وَطِ کَ وَطُکِ نٛنْ دُوٻِ طِطِ حَا يَحُودَنْکٛعٜنْ اٜ لٜپِّ اَاسِيَ فُو نَنِ حَالَ جٛومِرَاوٛ؞</verse>
				<verse number="11">اَللَّه وَطِ کُوطٜ کَيْطِنِيطٜ مَوْطٜ دَغَ جُوطٜ بُلُسْ طٜ طُمْ مٜىٰطَايِ يِعُکِ؞</verse>
				<verse number="12">حَا مَا لٜفٛيْ اٜ کٛلْتٜ مٜىٰمُطٜ ٻَنْدُ مَاکٛ فُو اٜ نجَارَنٜىٰ ݧَوْٻٜ، اٜ ٻٜ نجَمْطِتَ، غِنِّ مَا مبُرْتٛو ندٜرْ مَٻّٜ؞</verse>
				<verse number="13">تٛو، اٜ وٛودِ وٛٻّٜ يَحُودَنْکٛعٜنْ يِيلٛتٛوٻٜ نغَمْ وُرْتِنَنْکِ غِنَّاٻٜ غِنِّ؞ وٛٻّٜ مَٻّٜ ڤٛوندِي حُوتِرْکِ اِنْدٜ يٜىٰسُ جٛومِرَاوٛ، اٜ ٻٜ مبِعَ غِنِّ طِنْ، ‏«‏ندٜرْ اِنْدٜ يٜىٰسُ مٛ بُلُسْ وَعَجِنْتَ اٜ مِنْ مبِعَعٛنْ مبُرْتٜىٰ!‏»‏</verse>
				<verse number="14">ٻِٻّٜ غٛطّٛ مَوْطٛ اَرْدِيٻٜ دِينَ يَحُودَنْکٛعٜنْ بِعٜتٜىٰطٛ سِيبَ کَمْٻٜ نجٛوٜىٰطِطٛ اٜ نغَطَ نٛنْ؞</verse>
				<verse number="15">اَمَّا غِنّٛلْ نغٛلْ وِعِٻٜ، ‏«‏اٜ مِ اَنْدِ يٜىٰسُ، اٜ مِ اَنْدِ بُلُسْ، اَمَّا اٛنٛنْ، اٛنْ ٻٜيٜ؟»‏</verse>
				<verse number="16">غِنَّاطٛ اٛنْ يَنَنِٻٜ، نَوْنِٻٜ، جَالِيٻٜ حَا ٻٜ مبُرْتِي وُرٛ نغٛنْ، اٜ ٻٜ ندٛغَّ ٻٜ ٻٛرْنَاکِ ٻٜ فُو ٻٜ نَوْنٛوطٜ؞</verse>
				<verse number="17">حَبَرُ مَاجُمْ سَنْکِتِي ندٜرْ يَحُودَنْکٛعٜنْ اٜ يِمْٻٜ نَاع يَحُودَنْکٛعٜنْ جٛوطِيٻٜ ندٜرْ غَرِيرِ اَافِسَ؞ کُلٛلْ نَنْغِٻٜ، ٻٜ فُو؞ اِنْدٜ يٜىٰسُ بٛو حٜٻِي مَوْنِنٜىٰکِ؞</verse>
				<verse number="18">يِمْٻٜ طُطْٻٜ غَرْتُٻٜ تٛکُّٻٜ يٜىٰسُ نغَرِ مبِعِ اٜ نجَيْرِ فُو کُوطٜ کَلُّطٜ طٜ ٻٜ کُوُنٛو؞</verse>
				<verse number="19">دَرْنٛوٻٜ طُطْٻٜ کَوْرِتِ طٜرٜىٰجِ مَٻّٜ، ٻٜ نغُلِطِ يٜىٰسٛ يِمْٻٜ؞ ندٜ ٻٜ لِمِ شٜىٰدٜ مَاجِ، طٜ نجَارِي شٜىٰدٜ اَجُرْفَارِ 50,000؞</verse>
				<verse number="20">نٛنْ حَبَرُ يٜىٰسُ ٻٜيْدِ سَنْکِتٛرَاکِ کٛو تٛيٜ؞</verse>
				<verse number="21">غَطَ فِي طُمْ طٛنْ فُو، بُلُسْ سُٻِ تٛکَّ لَاوٛلْ لٜيْطٜ مَکِدٛونِيَ اٜ اَکَايَ يَاکِ اُرُشَلِيمَ؞ اٛ وِعِ، ‏«‏غَطَ مِ يَحِي تٛنْ، دٛولٜ مِ يَحَ غَرِيرِ رٛومَ مَا؞»‏</verse>
				<verse number="22">سٜيْ اٛ لِلِ وَلَّيْٻٜمٛ طِطٛ، تِمٛوتِ اٜ اٜرَسْتُسْ، ٻٜ نجَحَ لٜيْدِ مَکِدٛونِيَ؞ کَنْکٛ بٛو اٛ وَالِ بَلْطٜ ندٜرْ لٜيْدِ اَاسِيَ؞</verse>
				<verse number="23">اٜ شَرٜلْ نغٜلْ حَوْرٜ مَوْندٜ اُمِّي ندٜرْ اَافِسَ دٛوْ لَاوٛلْ جٛومِرَاوٛ نغٛلْ بُلُسْ اٜکِّتِنْتَ؞</verse>
				<verse number="24">اٜ وٛودِ غٛطّٛ بَعِلّٛ اَجُرْفَارِ بِعٜتٜىٰطٛ دِمِتِيرِيُسْ؞ اٜ مٛ وَطَ شُوطِ ڤَمَرِ طِ مَوْنِنْکِ اَلَّح مَٻّٜ طِ اَجُرْفَارِ نَنْدُطِ اٜ شُوطِ غُنْکِ مَٻّٜ دٜبُمْ بِعٜتٜىٰطُمْ اَرْتٜمِسْ؞ نَاع شٜىٰدٜ سٜطَّ اٛ حٜٻَنْتَٻٜ، کَنْکٛ اٜ ٻٜ اٛ حُودَتَ؞</verse>
				<verse number="25">سٜيْ اٛ حَوْرِتِ ٻٜ اٛ حُودَتَ ٻٜنْ اٜ وٛٻّٜ غَطٛوٻٜ اِرِ کُوغَلْ نغَلْ، اٛ وِعِٻٜ، ‏«‏بَنْدِرَاٻٜ اَمْ، اٛنْ اَنْدِ کُوغَلْ نغَعَلْ اٜ وَدَّنَعٜنْ شٜىٰدٜ طُطّٜ؞</verse>
				<verse number="26">کَدِمَا اٛنْ نَنِي، اٛنْ نغِعِي کٛ بُلُسْ وَطَتَ؞ اٜ مٛ سٜلْنَ يِمْٻٜ طُطْٻٜ، نَاع طٛعٛ ندٜرْ غَرِيرِ اَافِسَ تَنْ، اَمَّا حَا ندٜرْ لٜيْدِ اَاسِيَ فُو؞ اٜ مٛ وِعَٻٜ اَلَّاجِ طِ يِمْٻٜ نغَطِ اٜ جُوطٜ مَٻّٜ، نَاع طِ غٛونغَاجِ؞</verse>
				<verse number="27">تٛ اٜنْ اَلْدِيمٛ نٛنْ، يِمْٻٜ مبٛنَّيْ اِنْدٜ کُوغَلْ مٜىٰطٜنْ؞ نَاع کَنْجُمْ تَنْ، طٛنْمَا ٻٜ مبٛنَّيْ اِنْدٜ سُودُ مَوْنِنْکِ اَلَّح مٜىٰطٜنْ اَرْتٜمِسْ مَوْطٛ؞ ندٜنْ ٻٜ اَلَيْ تٜدِّنْکِمٛ، کَنْکٛ مٛ جٛوطِيٻٜ لٜيْدِ اَاسِيَ اٜ دُونِيَارُ ندُعُ فُو مَوْنِنْتَ؞»‏</verse>
				<verse number="28">ندٜ ٻٜ نَنِ نٛنْ، ٻٜرْطٜ مَٻّٜ مٜتِّ، ٻٜ نغُلِّ، اٜ ٻٜ مبِعَ، ‏«‏اَرْتٜمِسْ مٛ اَافِسَ کَنْکٛ وٛنِ مَوْطٛ!‏»‏</verse>
				<verse number="29">حَکِّيلٛ يِمْٻٜ غَرِيرِ ندِنْ فُو اُمِّي، ٻٜ نجَحِ ٻٜ نَنْغِ غَايُسْ اٜ اَرِسْتَرْکُسْ، يِمْٻٜ مَکِدٛونِيَ، جَادٛوٻٜ اٜ بُلُسْ؞ ٻٜ ندَسِٻٜ، ٻٜ نجَارِٻٜ نجَيْرِ تٛ يِمْٻٜ غَرِيرِ کَوْرِتَتَ؞</verse>
				<verse number="30">بُلُسْ اٜ يِطِ نَتُّکِ ندٜرْ مٛٻْتٛرْدٜ ندٜنْ، اَمَّا تٛکُّٻٜ يٜىٰسُ کَطِمٛ؞</verse>
				<verse number="31">حَا اٜ وٛٻّٜ ندٜرْ مَوْٻٜ لٜيْدِ اَاسِيَ، حِغٛوٻٜ مَاکٛ، لِلٛنٛيِمٛ تٛرِيمٛ تٛع اٛ نَتَّ وِغٜىٰرٜ ندٜنْ؞</verse>
				<verse number="32">اٜ شَرٜلْ نغٜلْ، حَکِّيلٛ حَوْرُتُٻٜ فُو جِيٻَکٜ؞ کٛو مٛيٜ اٜ کَ وِعَتَ، نغَمْ طُطْٻٜ ندٜرْ مَٻّٜ اَنْدَا کٛ حَوْرِتِٻٜ؞</verse>
				<verse number="33">يَحُودَنْکٛعٜنْ نغَرْتِرِ اَلِجَنْدَ مٜتٛووٛ نغَمْ مَٻّٜ؞ وٛٻّٜ ندٜرْ حَوْرُتُٻٜ ٻٜنْ مبِعِمٛ اٛ مٜتَ؞ سٜيْ اَلِجَنْدَ پٜفْتِ جُنْغٛ نغَمْ ٻٜ ندٜعِّتَ اٛ مٜتَنَٻٜ؞</verse>
				<verse number="34">اَمَّا ندٜ ٻٜ اَنْدِتِ اٛ يَحُودَنْکٜىٰجٛ، ٻٜ نغَطِ اَوَاجِ طِطِ اٜ ٻٜ مبِعَ اٜ سٜمْبٜ، ‏«‏اَرْتٜمِسْ مٛ اَافِسَ کَنْکٛ وٛنِ مَوْطٛ!‏»‏</verse>
				<verse number="35">اَمَّا ندٜ بِنْدٛووٛ غَرِيرِ ندِنْ دٜعِّتِنِٻٜ، اٛ وِعِٻٜ، ‏«‏اٛنٛنْ اَافِسَنْکٛعٜنْ، کٛو مٛيٜ اٜ اَنْدِ طٛعٛ اَافِسَ وٛنِ تٛ طُمْ رٜىٰنَتَ سُودُ مَوْنِنْکِ اَرْتٜمِسْ مَوْطٛ اٜ حَيْرٜ مَاکٛ جَنٛيْندٜ دَغَ دٛوْ؞</verse>
				<verse number="36">وَلَا بَاوَيْطٛ يٜدُّکِطُمْ؞ نغَمْ نٛنْ اٜ حَانِ ڤُکِّنٛنْ ٻٜرْطٜ مٛوطٛنْ، ڤَامٜىٰ اٜ کٛ نغَطٛتٛنْ؞</verse>
				<verse number="37">يِمْٻٜ ٻٜ نغَدُّطٛنْ طٛعٛ ٻٜ نغُجَّايِ کٛو طُمٜ ندٜرْ سُودُ دٛعَارٜ، ٻٜ کُطَايِ اَلَّح مٜىٰطٜنْ؞</verse>
				<verse number="38">تٛ دِمِتِيرِيُسْ اٜ ٻٜ اٛ حُودَتَ اٜ نغِطِ وُلَّاکِ غٛطّٛ، سُودُ کِيتَ اٜ مَٻِّتِي، اٜ وٛودِ غَطٛوٻٜ کِيتَ، سٜيْ ٻٜ نغُلّٛيٛو تٛنْ!‏</verse>
				<verse number="39">تٛ بٛو اٜ وٛودِ غٛطُّمْ کٛ نغِطّٛنْ ٻُرْطُمْ نٛنْ، سٜيْ نجَارٛنْطُمْ تٛ مَوْٻٜ غَرِيرِ طُمْ مٛعِّنٜىٰ؞</verse>
				<verse number="40">حَنْدٜ اٜنْ ندٜرْ شَطُّمْ، طُمْ وُلّٛرْتٛعٜنْ اُمِّنْکِ حَکِّيلٛ؞ وَلَا بٛو کٛ کٜٻٜتٜنْ مبِعٜنْ دٛوْ حَوْرٜ اُمِّيندٜ حَنْدٜ؞ اٜنْ مبَاوَتَا کٛکّٜنْ شٜيْدَ غٜىٰتُمْ اُمِّنْطُمْ حَوْرٜ ندٜنْ؞»‏</verse>
				<verse number="41">ندٜ اٛ وِعِ نٛنْ، اٛ وِعِ يِمْٻٜ ٻٜنْ شَنْکِتٛو؞</verse>
			</chapter>
			<chapter number="20">
				<verse number="1">ندٜ کٛو طُمٜ وَلْتِي، بُلُسْ حَوْرِتِ تٛکُّٻٜ يٜىٰسُ، سٜمْبِطِنِ ٻٜرْطٜ مَٻّٜ؞ غَطَ اٛ جَٻّٛوتِرِ اٜ مَٻّٜ، اٛ دِلِّ لٜيْدِ مَکِدٛونِيَ؞</verse>
				<verse number="2">اٛ تٛکِّ ندٜرْ لٜيْدِ ندِنْ، اٜ مٛ سٜمْبِطِنَ ٻٜرْطٜ يِمْٻٜ اٜ بٛلِيطٜ طُطّٜ؞ ندٜنْ اٛ يٛتِّي لٜيْدِ حٜلٜنَ؞</verse>
				<verse number="3">اٛ وَطِ لٜبِّ تَتِ تٛنْ؞ شَرٜلْ کٛ اٛ سِرْيٛتٛو نَتُّکِ کٛمِوَلْ يَاکِ لٜيْدِ سِيرِيَ، سٜيْ اٛ نَنِ حَبَرُ يَحُودَنْکٛعٜنْ ندَرْوِي وَرُکِمٛ؞ نغَمْ نٛنْ، اٛ سُٻِ سٛعّٛرَاکِ لَاوٛلْ مَکِدٛونِيَ؞</verse>
				<verse number="4">اٛ يَادِ اٜ سُفَاتَ ٻِي فَارُسْ مٛ غَرِيرِ بِيرِيَ، اٜ اَرِسْتَرْکُسْ اٜ سَکُندُسْ ٻٜ غَرِيرِ تَسَلٛونِکَ، اٜ غَايُسْ مٛ غَرِيرِ دَرْبٜ، اٜ تِمٛوتِ اٜ تِيکِکُسْ اٜ تُرٛوفِمُسْ ٻٜ لٜيْطٜ اَاسِيَ؞</verse>
				<verse number="5">ٻٜ اَرْتِمِنْ يَاکِ غَرِيرِ تٛورُوَسْ، ٻٜ ندٜنْتِمِنْ تٛنْ؞</verse>
				<verse number="6">غَطَ حُمْتٛ بُرٛودِ طُمْ وَلَا پُوفِنِرْطُمْ، مِنْ نَتِّ کٛمِوَلْ تٛ غَرِيرِ فِلِبِ؞ غَطَ بَلْطٜ جٛوِ مِنْ نجٛتِّي تٛ مَٻّٜ اٜ غَرِيرِ تٛورُوَسْ، مِنْ نغَطِ بَلْطٜ جٛوٜىٰطِطِ تٛنْ؞</verse>
				<verse number="7">ݧَلْندٜ سِوْتَارٜ مِنْ کَوْرِتِ نغَمْ سٜنْدُکِ بُرٛودِ، سٜيْ بُلُسْ وَطِ کَ مٜتَنْکِ يِمْٻٜ حَا شَکَ جٜمَّ، نغَمْ اٜ مٛ يِطِ دِلُّکِ تٛ فِنِي؞</verse>
				<verse number="8">ندٜرْ سُودُ دٛوْ تٛ مِنْ کَوْرِتِ اٜ وٛودِ فِتِلَاجِ طُطِّ؞</verse>
				<verse number="9">غٛطّٛ کَيٜىٰجٛ بِعٜتٜىٰطٛ يُوتِکُسْ اٜ جٛوطِي دٛوْ يٛلْندٜ سُودُ؞ بُلُسْ جُوتِنِ حَالَ مُوطُمْ حَا کَيٜىٰجٛ اٛنْ فُطِّ ݝٛݝُکِ؞ طٜيْنغٛلْ تٜدُّنغٛلْ نَنْغِمٛ، اٛ يَنٛيِ دَغَ تٛنْ دٛوْ سُودُ تَتَوْرُ؞ کٛ ٻٜ کٛشَّمٛ فُو، اٛ مَايِي؞</verse>
				<verse number="10">اَمَّا بُلُسْ جِڤِّي، يَحِ، تُرِي دٛوْ مَاکٛ، وُوندِيمٛ اٜ جُوطٜ مُوطُمْ، وِعِ، ‏«‏تٛع اٛنْ کُلُ!‏ اٜ مٛ وٛودِ يٛنْکِ!‏»‏</verse>
				<verse number="11">سٜيْ بُلُسْ پٜنْتِتِ، سٜنْدِ بُرٛودِ، ݧَامِ؞ غَطَ مَاجُمْ اٛ ݧَمْرِ يٜىٰسٛ اٜ مٜتَنْکِٻٜ حَا وٜىٰتِ، ندٜنْ اٛ دِلِّ؞</verse>
				<verse number="12">ٻٜ کٛوتِدِ اٜ کَيٜىٰجٛ اٛنْ، اٜ مٛ فٛوفَ؞ نٛنْ سٜمْبِطِنِي ٻٜرْطٜ مَٻّٜ نَاع سٜطَّ؞</verse>
				<verse number="13">بُلُسْ سُٻِ تٛکَّ طَتَلْ يَحَ اَاسُسْ؞ مِنٛنْ بٛو، مِنْ نَتِّ کٛمِوَلْ نغَمْ اٜ مٛ يِطِ نَا مِنْ نجَحِي تٛنْ مِنْ کٛشَّمٛ؞</verse>
				<verse number="14">ندٜ اٛ تَوِمِنْ تٛ غَرِيرِ اَاسُسْ، مِنْ کٛشِّمٛ ندٜرْ کٛمِوَلْ، مِنْ نجَحِ غَرِيرِ مِتِلِنْ؞</verse>
				<verse number="15">طٛنْمَا مِنْ اُمّٛيِي تٛنْ ندٜرْ کٛمِوَلْ، ندٜ فِنِ مِنْ نجٛتِّي کِيٛسْ؞ ݧَلْندٜ طِطَوْرٜ مِنْ نجٛتِّي سَامٛسْ، ندٜرْ ݧَلْندٜ تَتَوْرٜ بٛو مِنْ نجٛتِّي مِلِتُسْ؞</verse>
				<verse number="16">بُلُسْ يِطَا دَرَاکِ ندٜرْ اَافِسَ، نغَمْ اٛ يِطَا نٜىٰٻُکِ ندٜرْ اَاسِيَ؞ اٜ مٛ يِطِ يٛتَّاکِ اُرُشَلِيمَ کٛ ݧَلْندٜ حُمْتٛ ٻٜنْدٛلْ اَلْکَمَارِ وَرَ، تٛ طُمْ وَطٛتٛ؞</verse>
				<verse number="17">دَغَ غَرِيرِ مِلِتُسْ، بُلُسْ لِلٛنٛيِ مَوْٻٜ تٛکُّٻٜ يٜىٰسُ وٛنْٻٜ اَافِسَ ٻٜ نغَرَ تٛ مَاکٛ؞</verse>
				<verse number="18">ندٜ ٻٜ نغَرِ، اٛ وِعِٻٜ، ‏«‏اٛنٛنْ اٜ کٛعٜ مٛوطٛنْ اٛنْ اَنْدِ نٛ نجٛوطٛرِيمِ ندٜرْ مٛوطٛنْ دَغَ ݧَلْندٜ ندٜ ڤُطُّمِ نَتُّکِ لٜيْدِ اَاسِيَ وَرْکِ حَنْدٜ؞</verse>
				<verse number="19">مِ حُوَنِي جٛومِرَاوٛ ندٜرْ لٜسْتِنْکِ حٛورٜ اٜ غٛنْطِ طُطِّ، کٛو ندٜ مِ يَرِي تٛرَّاجِ طُطِّ اٜ جُوطٜ يَحُودَنْکٛعٜنْ؞</verse>
				<verse number="20">اٛنْ اَنْدِ مِ سُوطَايِعٛنْ کٛو طُمٜ کٛ وَلَّتَعٛنْ؞ مِ وَعَجِنَنِيعٛنْ، مِ اٜکِّتِنِيعٛنْ يٜىٰسٛ يِمْٻٜ فُو، حَا ندٜرْ غُرٜ مٛوطٛنْ؞</verse>
				<verse number="21">مِ وَغِّنِي يَحُودَنْکٛعٜنْ اٜ يِمْٻٜ نَاع يَحُودَنْکٛعٜنْ فُو ٻٜ تُوبَنَ اَللَّه، ٻٜ کٛولٛو جٛومِرَاوٛ مٜىٰطٜنْ يٜىٰسُ اَلْمَسِيحُ؞</verse>
				<verse number="22">رُوحُ اَللَّه حٛلِّييَمْ مِ يَحَ اُرُشَلِيمَ جٛونِ؞ مِ اَنْدَا کٛ حٜٻَتَيَمْ تٛنْ،</verse>
				<verse number="23">سٜيْ نِ رُوحُ اَللَّه وِعِييَمْ ندٜرْ غَرِيرِ ندِ نجَالُمِ فُو حَٻّٜىٰکِ اٜ تٛرَّ اٜ حٜطِييَمْ؞</verse>
				<verse number="24">اَمَّا مِ حٛشَّايِ يٛنْکِ اَمْ بٛنٛ غٛطُّمْ غٜىٰتُمْ، تٛ نِ مِ حٜٻِي مِ حٜىٰݧِي کُوغَلْ نغَلْ يٜىٰسُ جٛومِرَاوٛ حٛکِّيَمْ، وَاتٛ وَعَجِنْکِ حَبَرُ بٜلْطُمْ طُمْ يِدّٜ اَللَّه؞</verse>
				<verse number="25">‏«‏مِ يِيلَکٜ ندٜرْ مٛوطٛنْ، اٜ مِ وَعَجِنَنَعٛنْ حَبَرُ لَامُ جٛومِرَاوٛ؞ جٛونِ، اٜ مِ اَنْدِ اٛنْ ڤُطِّتَتَا يِعُکِيَمْ؞</verse>
				<verse number="26">نغَمْ نٛنْ اٜ مِ وِعَعٛنْ حَنْدٜ تٛ غٛطّٛ ندٜرْ مٛوطٛنْ سٜلِي لَاوٛلْ غٛونغَ، حَکّٜ مَاکٛ وَلَا دٛوْ اَمْ؞</verse>
				<verse number="27">نغَمْ مِ وَعَجِنَنِيعٛنْ کٛ اَللَّه يِطِ فُو، مِ سُوطَايِعٛنْ کٛو طُمٜ؞</verse>
				<verse number="28">ڤَامَنٜىٰ کٛعٜ مٛوطٛنْ، ندٜىٰنٛنْ اٛرْندٜ ندٜ رُوحُ اَللَّه حٛکِّعٛنْ؞ نغَرْتٜىٰ وٛيْنَاٻٜ کَوْتَلْ يِمْٻٜ اَللَّه، ٻٜ اٛ سٛودِرِ اٜ مَيْدٜ ٻِطّٛ مَاکٛ؞</verse>
				<verse number="29">اٜ مِ اَنْدِ غَطَ مِ اَلِي طٛعٛ يِمْٻٜ کَلُّٻٜ بٛ شَافَالِ نٛ نَتَّيْ ندٜرْ مٛوطٛنْ، کَدِمَا بٛو ٻٜ اَلَتَا اٛرْندٜ ندٜنْ؞</verse>
				<verse number="30">حَا ندٜرْ مٛوطٛنْ مَا، وٛٻّٜ اُمّٛتٛ اٜ اٜکِّتِنَ اٜکِّتِنٛلْ فٜوْرٜ نغَمْ ٻٜ ڤٛوطٛيَ تٛکُّٻٜ يٜىٰسُ تٛکَّٻٜ؞</verse>
				<verse number="31">نغَمْ نٛنْ، ڤَامٜىٰ، شِفْتٛرٜىٰ دُوٻِ تَتِ نغَطُمِ، جٜمَّ اٜ ݧَلَوْمَ، اٜ مِ وَغِّنَ کٛو مٛيٜ مٛوطٛنْ فُو حَا اٜ غٛنْطِ؞</verse>
				<verse number="32">‏«‏جٛونِ، مِ وَطِيعٛنْ ندٜرْ جُنْغٛ اَللَّه اٜ وٛلْدٜ مَاکٛ، بَاوَيْندٜ سٜمْبِطِنْکِعٛنْ حٛکَّعٛنْ ندٛنُ نغُ اٛ رٜسَنِ شٜنِيٻٜ مَاکٛ فُو؞</verse>
				<verse number="33">مِ مٜىٰطَايِ يِطُکِ شٜىٰدٜ غٛطّٛ کٛو کٛلْتٜ غٛطّٛ؞</verse>
				<verse number="34">اٛنٛنْ اٜ کٛعٜ مٛوطٛنْ، اٛنْ اَنْدِ مِ حُوتِرِي جُوطٜ اَمْ نغَمْ مِ وَلَّ حٛورٜ اَمْ اٜ وٛنْدُٻٜ اٜ اَمْ؞</verse>
				<verse number="35">مِ حٛلِّيعٛنْ مِسَالُ ندٜرْ کٛ نغَطُمِ فُو؞ نٛنْ حَانِ نغَطٛنْ نغَمْ مبَلّٛنْ تَمْڤُٻٜ؞ شِفْتٛرٜىٰ بٛلِيطٜ طٜ يٜىٰسُ جٛومِرَاوٛ وِعِ اٜ حٛورٜ مُوطُمْ، ‏‹‏کٛکّٛووٛ ٻُرِي جَٻٛووٛ بَرْکَ؞›‏ »‏</verse>
				<verse number="36">ندٜ بُلُسْ يٛتِّنِ بٛلِيطٜ مُوطُمْ، سٜيْ کَنْکٛ اٜ مَٻّٜ ٻٜ فُو ٻٜ ندِشِّي ٻٜ نغَطِ دٛعَارٜ؞</verse>
				<verse number="37">ٻٜ فُو ٻٜ مبٛيِ بٛجِّ طُطِّ، ٻٜ نغُوندِ بُلُسْ ٻٜ نجَٻّٛتِرِ اٜ مَاکٛ؞</verse>
				<verse number="38">کٛ ٻُرِ وَنُّکِٻٜ وٛنِ ندٜ اٛ وِعِٻٜ ٻٜ ڤُطِّتَتَا ٻٜ نغِعَمٛ؞ سٜيْ ٻٜ طٛفْتِمٛ ٻٜ نجَارِمٛ تٛ کٛمِوَلْ؞</verse>
			</chapter>
			<chapter number="21">
				<verse number="1">ندٜ مِنْ شٜنْدِرِ اٜ مَٻّٜ، مِنْ نَتِّ کٛمِوَلْ، مِنْ نجَحِ لٜيْدِ کٛسْ؞ ندٜ وٜىٰتِ، مِنْ نجَحِ لٜيْدِ رٛودٛسْ، دَغَ تٛنْ مِنْ نجَحِ غَرِيرِ فَاتِرَ؞</verse>
				<verse number="2">طٛنْ مِنْ تَوِ کٛمِوَلْ جَحَيْنغَلْ لٜيْدِ فِنِيکِيَ، سٜيْ مِنْ نَتِّنغَلْ، مِنْ ندِلِّ؞</verse>
				<verse number="3">مِنْ کَيْنِي لٜيْدِ نغٛنْدِ شَکَ ندِيَمْ بِعٜتٜىٰندِ سَيِيفُرُسْ مِنْ تٛکِّ فٛمْبِنَ مَيْرِ، مِنْ اُمَّنِي لٜيْدِ سِيرِيَ؞ مِنْ نجٛتِّ غَرِيرِ تَايَ، تٛنْ تٛ طُمْ جِڤِّنَنْتَ کٛمِوَلْ اَمِنْ دٛݝْلٜ؞</verse>
				<verse number="4">مِنْ تَوِ تٛکُّٻٜ يٜىٰسُ تٛنْ، مِنْ نجٛوطٛدِي اٜ مَٻّٜ بَلْطٜ جٛوٜىٰطِطِ؞ ندٜرْ بَوْطٜ رُوحُ اَللَّه ٻٜ مبِعِ بُلُسْ تٛع اٛ يَحَ اُرُشَلِيمَ؞</verse>
				<verse number="5">اَمَّا ندٜ يٛنْتٛورٜ ندٜنْ حٜىٰݧِ، مِنْ شٛعِّي تٛ کٛمِوَلْ؞ ٻٜ فُو ٻٜ طٛفْتِمِنْ، کَمْٻٜ اٜ رٜوْٻٜ مَٻّٜ اٜ ٻِکّٛيْ مَٻّٜ، حَا مِنْ مبُرْتِي غَرِيرِ؞ مِنْ ندِشِّي دَاندٜ مَايٛ، مِنْ نغَطِ دٛعَارٜ؞</verse>
				<verse number="6">ندٜ مِنْ شٜنْدِرِ، مِنٛنْ مِنْ نَتِّ کٛمِوَلْ، کَمْٻٜ بٛو ٻٜ شٛعِّي غُرٜ مَٻّٜ؞</verse>
				<verse number="7">مِنْ اَلِ غَرِيرِ تَايَ مِنْ دِلِّ ندٜرْ کٛمِوَلْ نغَلْ، مِنْ نجٛتِّ غَرِيرِ تٛلٜمَيِسْ؞ مِنْ تَوِ تٛکُّٻٜ يٜىٰسُ تٛنْ، مِنْ مبَالِ تٛ مَٻّٜ وَلْندٜ وٛعٛيْرٜ؞</verse>
				<verse number="8">ندٜ فِنِ مِنْ اَلِ طٛنْ، مِنْ نجَحِ غَرِيرِ کَيْسَارِيَ؞ مِنْ نَتِّ وُرٛ فِلِبُسْ غَعَجِنٛووٛ حَبَرُ بٜلْطُمْ، مِنْ نجِڤِّي تٛ مَاکٛ؞ کَنْکٛ اٛ غٛعٛتٛ ندٜرْ ٻٜنْ طٛنْ نجٛوٜىٰطِطٛ ٻٜ طُمْ سُٻِ نغَمْ کُوَنَ تٛکُّٻٜ يٜىٰسُ؞</verse>
				<verse number="9">اٜ مٛ وٛودِ ٻِٻّٜ رٜوْٻٜ نَيٛ ٻٜ تٜعَاکَ، غَطٛوٻٜ اَنَّبَاکُ؞</verse>
				<verse number="10">غَطَ مِنْ نجٛوطَکٜ طٛنْ بَلْطٜ سٜطَّ، غٛطّٛ اَنَّبِيجٛ بِعٜتٜىٰطٛ اَغَبُسْ وَرِ دَغَ لٜيْدِ يَحُودِيَ وَرِ تٛ اَمِنْ؞</verse>
				<verse number="11">اٛ حٛشِّ تَادٛرْدٜ بُلُسْ، اٛ حَٻِّ جُوطٜ مَاکٛ اٜ کٛيْطٜ مَاکٛ، اٛ وِعِ، ‏«‏رُوحُ اَللَّه وِعِي نِحِ يَحُودَنْکٛعٜنْ وٛنْٻٜ اُرُشَلِيمَ کَٻِّرْتَ جٛومُ تَادٛرْدٜ ندٜعٜ، ٻٜ نغَطَمٛ ندٜرْ جُوطٜ يِمْٻٜ نَاع يَحُودَنْکٛعٜنْ؞»‏</verse>
				<verse number="12">ندٜ مِنْ نَنِ کٛ اٛ وِعِ، مِنٛنْ اٜ وٛنْٻٜ طٛنْ فُو، مِنْ تٛرِي بُلُسْ تٛع يَحَ اُرُشَلِيمَ؞</verse>
				<verse number="13">بُلُسْ نٛوتِي، وِعِمِنْ، ‏«‏اَلٜىٰ بٛجِّ، تٛع اٛنْ نغٜوَنَمْ ٻٜرْندٜ!‏ اٜ مِ سِرْيِي نَاع مِ حَٻّٜىٰ تَنْ، اَمَّا حَا مِ مَايَ تٛنْ اُرُشَلِيمَ نغَمْ اِنْدٜ يٜىٰسُ جٛومِرَاوٛ؞»‏</verse>
				<verse number="14">ندٜ مِنْ اَنْدِتِ مِنْ مبَاوَتَا وَيْلُتُکِ ݧُمٛ مَاکٛ، مِنْ ندٜعِّتِ، مِنْ مبِعِ، ‏«‏جٛومِرَاوٛ وَطَ نٛ يِطِ!‏»‏</verse>
				<verse number="15">غَطَ مِنْ نغَطِي بَلْطٜ سٜطَّ تٛنْ، مِنْ شِرْيِي يَاکِ اُرُشَلِيمَ؞</verse>
				<verse number="16">وٛٻّٜ ندٜرْ تٛکُّٻٜ يٜىٰسُ دَغَ کَيْسَارِيَ طٛفْتِمِنْ، ٻٜ نجَارِمِنْ وُرٛ غٛطّٛ نٜطّٛ بِعٜتٜىٰطٛ مَنَاسٛنْ پِوٛيْطٛ سَيِيفُرُسْ؞ کَنْکٛ اٛ غٛعٛتٛ ندٜرْ تٛکُّٻٜ يٜىٰسُ اَرَنْدٜعٜنْ مٛ مِنْ نجِڤّٛتٛ تٛ وُرٛ مُوطُمْ؞</verse>
				<verse number="17">ندٜ مِنْ نجٛتِّي اُرُشَلِيمَ، تٛکُّٻٜ يٜىٰسُ نجَٻِّمِنْ ندٜرْ وٜلْوٜلٛ؞</verse>
				<verse number="18">ندٜ وٜىٰتِ مِنْ نجَادِ اٜ بُلُسْ تٛ يَاکُبُ؞ مَوْٻٜ کَوْتَلْ تٛکُّٻٜ يٜىٰسُ فُو اٜ طٛنْ؞</verse>
				<verse number="19">غَطَ بُلُسْ حٛوْنِيٻٜ، اٛ وِعِٻٜ کٛو طُمٜ کٛ اَللَّه حُوِ دَغَ جُوطٜ مَاکٛ ندٜرْ يِمْٻٜ نَاع يَحُودَنْکٛعٜنْ؞</verse>
				<verse number="20">ندٜ ٻٜ نَنِ کٛ اٛ وِعِ، ٻٜ نغٜتِّ اَللَّه؞ ٻٜ مبِعِ بُلُسْ، ‏«‏اَنْ بَنْدِرَاوٛ اَمِنْ، اَ يِعِي نٛ يَحُودَنْکٛعٜنْ تٛکُّٻٜ يٜىٰسُ طُوطِرِ، ٻٜ فُو اٜ ٻٜ تِينِ تٛکُّکِ اَتَّوْرَ؞</verse>
				<verse number="21">ٻٜ نَنِي اَ اٜکِّتِنَ يَحُودَنْکٛعٜنْ وٛنْٻٜ ندٜرْ غٛطِّ لٜپِّ اَلَ تٛکُّکِ اَتَّوْرَ، اَ وِعَ تٛع ٻٜ نَادَ ٻِکّٛيْ مَٻّٜ، تٛع ٻٜ تٛکَّ ندٛنُ يَحُودَنْکٛعٜنْ؞</verse>
				<verse number="22">نٛيٜ نغَطٜتٜنْ؟ نغَمْ اٜ مِنْ اَنْدِ ٻٜ نَنَيْ اَ وَرِي طٛعٛ؞</verse>
				<verse number="23">جٛونِ وَطُ کٛ مِنْ مبِعَتَمَ؞ طٛعٛ اٜ وٛودِ وٛرْٻٜ نَيٛ غَطَنْٻٜ اَللَّه اَلْکَوَلْ؞</verse>
				<verse number="24">يَادُ اٜ مَٻّٜ، نغَطٛنْ کٛ دِينَ يَحُودَنْکٛعٜنْ وِعِ نغَطٜنْ نغَمْ نغَرْتٛنْ لَاٻُٻٜ يٜىٰسٛ جٛومِرَاوٛ؞ ندٜنْ کٛکَّا کٛ حَانِ ٻٜ کٛکَّ نغَمْ ٻٜ ڤٜمْبٜىٰ؞ نٛنْ حٛلَّيْ يِمْٻٜ کٛ نَنَتَ فُو دٛوْ مَاطَ نَاع طُمْ غٛونغَ؞ ٻٜ اَنْدَيْ کَدِمَا اَنْ اٜ حٛورٜ مَاطَ، اَ تٛکِّ اَتَّوْرَ؞</verse>
				<verse number="25">اَمَّا کٛولِيٻٜ يٜىٰسُ پِوٛيْٻٜ غٛطِّ لٜپِّ، مِنْ مبِنْدَنِيٻٜ تٛع ٻٜ ݧَامَ کٛ حِرْسَنَا غُنْکِيجِ اٜ کٛ سَاطِ اٜ کٛ مٛيْلَنَا دَاندٜ، کٛو پِيپَمْ، ندٜنْ تٛع ٻٜ نغَطَ نجٜىٰنُ؞»‏</verse>
				<verse number="26">سٜيْ بُلُسْ حٛشِّ وٛرْٻٜ نَيٛ ٻٜنْ يَادِ اٜ مَٻّٜ؞ ندٜ فِنِ ٻٜ نغَطِ کٛ دِينَ يَحُودَنْکٛعٜنْ وِعِ ٻٜ نغَطَ نغَمْ وَرْتُکِ لَاٻُٻٜ؞ سٜيْ اٛ نَتِّ وُرٛ شٜنِينغٛ، اٛ وِعِ اَرْدِيٻٜ دِينَ ݧَلْندٜ ندٜ بَلْطٜ لَاٻِنْکِ مَٻّٜ کٜىٰݧَتَ، ݧَلْندٜ ندٜ طُمْ حِرْسَتَ شَکِّرِ نغَمْ کٛو مٛيٜ مَٻّٜ؞</verse>
				<verse number="27">ندٜ بَلْطٜ جٛوٜىٰطِطِ طٜنْ ٻَدِي حٜىٰوُکِ، وٛٻّٜ يَحُودَنْکٛعٜنْ پِوٛيْٻٜ لٜيْدِ اَاسِيَ نغِعِ بُلُسْ ندٜرْ وُرٛ شٜنِينغٛ؞ سٜيْ ٻٜ اُمِّنِ حَکِّيلٛ حَوْرُتُٻٜ طٛنْ فُو، ٻٜ نَنْغِمٛ؞</verse>
				<verse number="28">ٻٜ نغُلِّ ٻٜ مبِعِ، ‏«‏اِسْرَاعِيلَنْکٛعٜنْ، مبَلّٜىٰمِنْ!‏ رَا نٜطّٛ جَحٛووٛ کٛو تٛيٜ اٜ اٜکِّتِنَ يِمْٻٜ اٜ وِعَ لٜݧٛلْ مٜىٰطٜنْ اٜ اَتَّوْرَ مٜىٰطٜنْ اٜ وُرٛ شٜنِينغٛ نغٛعٛ وَلَا کٛ نَفِ؞ جٛونِ مَا اٛ وٛنِّي وِغٜىٰرٜ شٜنِيندٜ نغَمْ اٛ وَدِّي يِمْٻٜ نَاع يَحُودَنْکٛعٜنْ ندٜرْ وُرٛ شٜنِينغٛ!‏»‏</verse>
				<verse number="29">ٻٜ مبِعُ نٛنْ نغَمْ ٻٜ نغِيدِينٛ بُلُسْ اٜ تُرٛوفِمُسْ نٜطّٛ اَافِسَ ندٜرْ غَرِيرِ ندِنْ؞ اٜ ٻٜ کَمِّي بُلُسْ نَتِّنِيمٛ ندٜرْ وُرٛ شٜنِينغٛ؞</verse>
				<verse number="30">حَکِّيلٛ يِمْٻٜ غَرِيرِ ندِنْ فُو اُمِّي؞ يِمْٻٜ اٜ مبُرْتٛيٛو کٛو تٛيٜ اٜ ندٛغّٛيَ اٜ نغَرَ؞ ٻٜ نَنْغِ بُلُسْ ٻٜ ندَسِمٛ ٻٜ مبُرْتِنِمٛ وُرٛ شٜنِينغٛ؞ طٛنْ اٜ طٛنْ دَمُّطٜ مَاغٛ فُو مَٻَّا؞</verse>
				<verse number="31">اٜ ٻٜ شِرْيٛ ٻٜ مبَرَ بُلُسْ، سٜيْ مَوْطٛ سٛوجِعٜنْ رٛومَ نَنِ حَبَرُ حَکِّيلٛ يِمْٻٜ اُرُشَلِيمَ فُو اُمَّکٜ؞</verse>
				<verse number="32">طٛنْ اٜ طٛنْ، اٛ حٛشِّ سٛوجِعٜنْ اٜ مَوْٻٜ مَٻّٜ، اٛ اُمَّنِي کَوْرُتُٻٜ ٻٜنْ؞ ندٜ يِمْٻٜ ٻٜنْ نغِيدِمٛ اٜ سٛوجِعٜنْ، طٛنْ اٜ طٛنْ ٻٜ اَلِ فِيکِ بُلُسْ؞</verse>
				<verse number="33">مَوْطٛ اٛنْ ٻَتِّي بُلُسْ وِعِ اٛ نَنْغٜىٰ اٛ حَٻِّرٜىٰ ٻٛغِّ نجَمْندِ طِطِ؞ ندٜنْ اٛ پَمِ بُلُسْ کَنْکٛ اٛ مٛيٜ، طُمٜ اٛ وَطِ؟</verse>
				<verse number="34">يِمْٻٜ ٻٜنْ بٛو اٜ نغُلَّ؞ کٛو مٛيٜ اٜ کَ وِعَتَ حَا اٛ دُلِّ غٛونغَ حَالَ کَنْ؞ سٜيْ اٛ وِعِ بُلُسْ يَارٜىٰ وُرٛ سٛوجِعٜنْ؞</verse>
				<verse number="35">ندٜ ٻٜ نجٛتِّي پٜنْتِرْطُمْ وُرٛ نغٛنْ، سٛوجِعٜنْ پٜفْتِمٛ دٛوْ نغَمْ يِمْٻٜ ٻٜنْ طُوطِي؞</verse>
				<verse number="36">يِمْٻٜ طُطْٻٜ ٻٜنْ اٜ تٛکِّمٛ اٜ ٻٜ نغُلَّ اٜ ٻٜ مبِعَ، ‏«‏مبَرٜىٰمٛ!‏»‏</verse>
				<verse number="37">ندٜ ٻٜ نغَرِ نَتِّنْکِمٛ وُرٛ سٛوجِعٜنْ ٻٜنْ، بُلُسْ وِعِ مَوْطٛ اٛنْ، ‏«‏کٛو اَ جَٻَيْ مِ مٜدَّ اٜ مَاطَ؟»‏ مَوْطٛ سٛوجِعٜنْ اٛنْ وِعِ بُلُسْ ‏«‏اَشٜىٰ، اَ وَاوِ حٜلٜنَنْکٛورٜ؟</verse>
				<verse number="38">نَاع اَنْ وٛنِ مَسَرَنْکٜىٰجٛ اُمِّنْطٛ حَوْرٜ کٛ نٜىٰٻَايِ، حَا حَوْرِتِ يِمْٻٜ کَلُّٻٜ ندٜرْ لَدّٜ کٜوْتُٻٜ 4,000؟»‏</verse>
				<verse number="39">بُلُسْ وِعِ، ‏«‏مِنْ مِ يَحُودَنْکٜىٰجٛ دَݧَاطٛ ندٜرْ غَرِيرِ مَوْندِ بِعٜتٜىٰندِ تَرْسُسْ ندٜرْ لٜيْدِ کِلِيکِيَ؞ اٜ مِ تٛرٛمَا اَلَايَمْ مِ مٜدَّ اٜ يِمْٻٜ؞»‏</verse>
				<verse number="40">سٜيْ مَوْطٛ سٛوجِعٜنْ اٛنْ جَٻِ اٛ مٜدَّ اٜ مَٻّٜ؞ سٜيْ بُلُسْ دَرِي دٛوْ پٜنْتِرْطُمْ سُودُ، اٛ پٜفْتَنِ يِمْٻٜ ٻٜنْ جُنْغٛ نغَمْ ٻٜ ندٜعِّتَ؞ ندٜ ٻٜ ندٜعِّتِ، اٛ مٜتِرَنِٻٜ طٜمْنغَلْ اِبْرَانِيَنْکٛورٜ، اٛ وِعِ،</verse>
			</chapter>
			<chapter number="22">
				<verse number="1">‏«‏اٛنٛنْ بَنْدِرَاٻٜ اَمْ اٜ دَݧٛوٻٜ اَمْ، کٜتِّندَنٜىٰيَمْ مِ وِعَعٛنْ غٛونغَ دٛوْ کٛ نغُلّٛرِيطٛنْيَمْ؞»‏</verse>
				<verse number="2">ندٜ ٻٜ نَنِ اٜ مٛ مٜتِرَنَٻٜ اِبْرَانِيَنْکٛورٜ ٻٜ ٻٜيْدِ دٜعُّتُکِ؞ ندٜنْ اٛ وِعِٻٜ،</verse>
				<verse number="3">‏«‏مِنْ مِ يَحُودَنْکٜىٰجٛ دَݧَاطٛ غَرِيرِ تَرْسُسْ ندٜرْ لٜيْدِ کِلِيکِيَ؞ اَمَّا طٛعٛ اُرُشَلِيمَ مَوْنُمِ؞ غَمَالِيَ وٛنِ مٛودِبّٛ اَمْ؞ کَنْکٛ جَنْغِنِيَمْ اَتَّوْرَ مَامَعٜنْ مٜىٰطٜنْ؞ اٜ مِ تٛکِّ اَللَّه اٜ ٻٜرْندٜ غٛعٛ نٛنْ نٛ تٛکِّرْطٛنْمٛ حَنْدٜ؞</verse>
				<verse number="4">مِ تٛرِّينٛ تٛکُّٻٜ لَاوٛلْ يٜىٰسُ حَا مِ وَرِي وٛٻّٜ؞ مِ نَنْغِي وٛرْٻٜ حَا اٜ رٜوْٻٜ، مِ مَٻِّيٻٜ ندٜرْ سُودُ شُرَلْ؞</verse>
				<verse number="5">مَوْطٛ مَوْٻٜ اَرْدِيٻٜ دِينَ اٜ کَوْتَلْ مَوْٻٜ بٛو ٻٜ مبَاوَيْ تَبِّتِنَنْکِعٛنْ کٛ مبِيمِعٛنْ طُمْ غٛونغَ؞ دَغَ تٛ مَٻّٜ کٜٻُمِ طٜرٜىٰجِ يَاکِ تٛ يَحُودَنْکٛعٜنْ وٛنْٻٜ غَرِيرِ دِمَسْکُ؞ مِ يَحِ تٛنْ نَنْغٛيْکِ تٛکُّٻٜ يٜىٰسُ، مِ وَدَّٻٜ اُرُشَلِيمَ نغَمْ ٻٜ تٛرّٜىٰ؞</verse>
				<verse number="6">‏«‏اٜ مِ دٛوْ لَاوٛلْ يَاکِ دِمَسْکُ، ندٜ ٻَدِيمِ غَرِيرِ ندِنْ، شَکَ ݧَلَوْمَ مِ اَنْدَا مِ اَنْدِتَا سٜيْ وٛنْغٛلْ جَيْنغٛلْ دَنٜوٛلْ تَرْ پِوٛيِ دَغَ دٛوْ يٜيْنَنِييَمْ؞</verse>
				<verse number="7">سٜيْ نجَنُمِ اٜ لٜيْدِ، نَنْمِ وٛنْدٜ حٛنٛنْدٜ اٜ وِعَيَمْ، ‏‹‏شَاوُلُ، شَاوُلُ، نغَمْ طُمٜ تٛرَّتَايَمْ؟›‏</verse>
				<verse number="8">نٛوتِيمِ مبِيمِ، ‏‹‏مَوْطٛ، اَنْ طُمْ مٛيٜ؟›‏ اٛ وِعِيَمْ، ‏‹‏مِنْ وٛنِ يٜىٰسُ نَجَرَنْکٜىٰجٛ مٛ تٛرَّتَا؞›‏</verse>
				<verse number="9">وٛنْدُٻٜ اٜ اَمْ نغِعِ جَيْنغٛلْ نغٛلْ، اَمَّا ٻٜ نَنَايِ حٛنٛنْدٜ مٜتَنَيْطٛيَمْ اٛنْ؞</verse>
				<verse number="10">ندٜنْ مبِيمِ، ‏‹‏جٛومِرَاوٛ، کٛ نغِطَّا مِ وَطَ؟›‏ اٛ وِعِيَمْ، ‏‹‏اُمَّ نجَحَا دِمَسْکُ؞ تٛنْ طُمْ وِعَتَمَ کٛ نغَطَتَا فُو؞›‏</verse>
				<verse number="11">وٛنْدُٻٜ اٜ اَمْ نجٛغَنِييَمْ جُوطٜ حَا ندٜرْ غَرِيرِ دِمَسْکُ، نغَمْ جَيْنغٛلْ نغٛلْ وُمْنِييَمْ؞</verse>
				<verse number="12">‏«‏ندٜرْ غَرِيرِ ندِنْ اٜ وٛودِ غٛطّٛ نٜطّٛ بِعٜتٜىٰطٛ حَنَانِيَ، کُلٛووٛ جٛومِرَاوٛ، تٛکُّطٛ اَتَّوْرَ، مٛ يَحُودَنْکٛعٜنْ جٛوطِيٻٜ تٛنْ فُو مَنَتَ؞</verse>
				<verse number="13">اٛ وَرِ اٛ دَرِي يٜىٰسٛ اَمْ، اٛ وِعِيَمْ، ‏‹‏بَنْدِرَاوٛ اَمْ شَاوُلُ، وُمْتُ!‏›‏ طٛنْ اٜ طٛنْ مبُمْتُمِ نغِيمٛومِ؞</verse>
				<verse number="14">اٛ وِعِيَمْ، ‏‹‏اَللَّه مٛ مَامَعٜنْ مٜىٰطٜنْ سُٻِيمَ نغَمْ اَنْدَا کٛ اٛ يِطِ وَطُکِ، نغِعَا اَادِلِيجٛ مَاکٛ، نَنَا کٛ اٛ وِعَتَ اٜ حٛنْدُکٛ مَاکٛ،</verse>
				<verse number="15">نغَمْ اَنْ اَندِنْتَمٛ يٜىٰسٛ يِمْٻٜ فُو دٛوْ کٛ نغِيطَا اٜ کٛ نَنْطَا؞</verse>
				<verse number="16">جٛونِ، طُمٜ ندٜنْتُطَا؟ اُمَّ طُمْ وَطَنْمَا بَڤْتِسْمَ، تٛرٛطَا اَللَّه يَافَنٛمَا حَکّٜ مَاطَ؞›‏</verse>
				<verse number="17">‏«‏غَطَ مِ وَرْتِي اُرُشَلِيمَ، اٜ مِ وَطَ دٛعَارٜ ندٜرْ وُرٛ شٜنِينغٛ، سٜيْ نغِيمِ وَحَيُ؞</verse>
				<verse number="18">ندٜرْ وَحَيُ طُمْ، مِ يِعِ جٛومِرَاوٛ اٜ وِعَيَمْ، ‏‹‏يَوْنُ، وُرْتَ اُرُشَلِيمَ، نغَمْ يِمْٻٜ طٛعٛ نجَٻَتَا کٛ مبِعَتَا دٛوْ اَمْ؞›‏</verse>
				<verse number="19">ندٜنْ نٛوتِيمِ مبِيمِ، ‏‹‏جٛومِرَاوٛ، کَمْٻٜ اٜ کٛعٜ مَٻّٜ اٜ ٻٜ اَنْدِ مِ نَتِّي ندٜرْ شُوطِ دٛعَارٜ فُو، مِ نَنْغِي تٛکُّٻٜ يٜىٰسُ، مِ ڤِيِيٻٜ، مِ مَٻِّيٻٜ ندٜرْ سُودُ شُرَلْ؞</verse>
				<verse number="20">ندٜ اِسْتِفَانُسْ مٜتَنَيْطٛ يِمْٻٜ دٛوْ مَاطَ وَرَا، مِنْ اٜ حٛورٜ اَمْ مِ جَٻِي وَرُکِمٛ، مِنْ رٜىٰنِ کٛلْتٜ بَرْٻٜمٛ؞›‏</verse>
				<verse number="21">جٛومِرَاوٛ وِعِيَمْ، ‏‹‏اُمَّ، مِ لِلٜتٜ تٛ وٛطِّ ندٜرْ لٜپِّ طِ نَاع يَحُودَنْکٛعٜنْ؞›‏ »‏</verse>
				<verse number="22">يِمْٻٜ ٻٜنْ اٜ کٜتِّندَنِي بُلُسْ نَاکِ اٛ وِعِ کَعَ حَالَ؞ سٜيْ ٻٜ نغُلِّ سٜمْبٜىٰ، ٻٜ مبِعِ، ‏«‏مبَرٜىٰمٛ، اِتّٜىٰمٛ دَغَ ندٜرْ دُونِيَارُ ندُعُ!‏ اٛ حَانَايِ اَلْدٜىٰکِ اٜ يٛنْکِ!‏»‏</verse>
				<verse number="23">اٜ ٻٜ نغُلَّ، اٜ ٻٜ ٻٛرْتٛو کٛلْتٜ مَٻّٜ، اٜ ٻٜ نٛکَّ مبُلْمبُلْدِ اٜ ٻٜ شَنْکِتَندِ دٛوْ؞</verse>
				<verse number="24">سٜيْ مَوْطٛ سٛوجِعٜنْ اٛنْ وِعِ طُمْ يَارَ بُلُسْ ندٜرْ وُرٛ سٛوجِعٜنْ، ٻٜ ڤِيَمٛ نغَمْ ٻٜ اَنْدَ کٛ وَطِ يِمْٻٜ ٻٜنْ نغُلِّرْتَ دٛوْ مَاکٛ نِحِ؞</verse>
				<verse number="25">ندٜ ٻٜ کَٻِّمٛ نغَمْ ٻٜ ڤِيَمٛ، سٜيْ بُلُسْ وِعِ اَرْدِيطٛ غٛنْطٛ طٛنْ، ‏«‏کٛو اٛنْ نغٛودِ لَامُ فِيکِ رٛومَنْکٜىٰجٛ مٛ وَطَنَاکَ کِيتَ تَوْ؟»‏</verse>
				<verse number="26">ندٜ اَرْدِيطٛ اٛنْ نَنِ نٛنْ، اٛ يَحِ تٛ مَوْطٛ مَاکٛ، اٛ وِعِ، ‏«‏طُمٜ نغِطَّا وَطَنْکِمٛ؟ نغَمْ نٜطّٛ اٛنْ اٛ رٛومَنْکٜىٰجٛ!‏»‏</verse>
				<verse number="27">سٜيْ مَوْطٛ سٛوجِعٜنْ اٛنْ وَرِ تٛ بُلُسْ، پَمِمٛ وِعِ، ‏«‏وِعَمْ غٛونغَ، اَ رٛومَنْکٜىٰجٛ؟»‏ بُلُسْ نٛوتِي، وِعِ، ‏«‏اٜىٰ، مِ رٛومَنْکٜىٰجٛ!‏»‏</verse>
				<verse number="28">اٛ وِعِ بُلُسْ، ‏«‏مِنْ، اٜ شٜىٰدٜ طُطّٜ کٜٻُمِ وَرْتُکِ رٛومَنْکٜىٰجٛ؞»‏ بُلُسْ وِعِمٛ، ‏«‏مِنْ بٛو مِ رٛومَنْکٜىٰجٛ نغَمْ دَݧٛوٻٜ اَمْ نغَرْتِي رٛومَنْکٛعٜنْ؞»‏</verse>
				<verse number="29">طٛنْ اٜ طٛنْ شِرْيِنٛوٻٜ فِيکِمٛ اَلِمٛ؞ مَوْطٛ اٛنْ حُلِ، نغَمْ اٛ اَنْدِتِي بُلُسْ نٛ رٛومَنْکٜىٰجٛ، رَطُّمْ حَا ٻٜ کَٻِّرِيمٛ ٻٛغِّ نجَمْندِ؞</verse>
				<verse number="30">تٛو، مَوْطٛ سٛوجِعٜنْ اٛنْ اٜ يِطِ اَنْدُکِ کٛ وَطِ يَحُودَنْکٛعٜنْ نغُلّٛيِي بُلُسْ؞ نغَمْ نٛنْ، ندٜ وٜىٰتِ اٛ وَطِ طُمْ فِتِّ بُلُسْ اٛ نٛدِّ مَوْٻٜ اَرْدِيٻٜ دِينَ اٜ کَوْتَلْ مَوْٻٜ فُو ٻٜ کَوْرِتَ؞ اٛ وَدِّ بُلُسْ يٜىٰسٛ مَٻّٜ؞</verse>
			</chapter>
			<chapter number="23">
				<verse number="1">بُلُسْ سُتِي کَوْتَلْ مَوْٻٜ، وِعِٻٜ، ‏«‏بَنْدِرَاٻٜ اَمْ، اٜ ٻٜرْندٜ لَاٻُندٜ تٛکِّرْمِ اَللَّه دَغَ اَرَنْدٜ حَا وَرْکِ حَنْدٜ؞»‏</verse>
				<verse number="2">سٜيْ حَنَانِيَ، مَوْطٛ مَوْٻٜ اَرْدِيٻٜ دِينَ وِعِ دَرِيٻٜ حَادٜ بُلُسْ ڤِيَ حٛنْدُکٛ مَاکٛ؞</verse>
				<verse number="3">سٜيْ بُلُسْ وِعِمٛ، ‏«‏اَنْ مَا اَللَّه فِيٜتٜ، اَنْ مُنَافُکِيجٛ!‏ اَ جٛوطِ نغَمْ نغَطَنَايَمْ کِيتَ دٛوْ دٛوکَ اَتَّوْرَ، اَمَّا اَنْ اَ يٜوِي دٛوکَ طُمْ نغَمْ اَ وِعِ مِ فِيٜىٰ؞»‏</verse>
				<verse number="4">دَرِيٻٜ حَادٜ مَاکٛ مبِعِمٛ، ‏«‏اَ حُطُ مَوْطٛ مَوْٻٜ اَرْدِيٻٜ دِينَ مٛ اَللَّه سُٻِ؟»‏</verse>
				<verse number="5">بُلُسْ وِعِ، ‏«‏بَنْدِرَاٻٜ اَمْ، مِ اَنْدَا اٛ مَوْطٛ مَوْٻٜ اَرْدِيٻٜ دِينَ، نغَمْ اَايَارٜ وِعِي، ‏‹‏تَاع حُطُ اَرْدِيطٛ لٜݧٛلْ!‏›‏ »‏</verse>
				<verse number="6">ندٜ بُلُسْ اَنْدِتِ وٛٻّٜ ندٜرْ کَوْتَلْ نغَلْ ٻٜ سَادُسَنْکٛعٜنْ، وٛٻّٜ ندٜرْ مَٻّٜ بٛو ٻٜ فَارِسَنْکٛعٜنْ، اٛ وِعِ اٜ سٜمْبٜ، ‏«‏بَنْدِرَاٻٜ اَمْ، مِنْ مِ فَارِسَنْکٜىٰجٛ، ٻِي فَارِسَنْکٛعٜنْ؞ مِ وُلَّ دٛوْ کَمُّندٜ ندٜ نغٛودُمِ دٛوْ اُمَّاکِ مَيْٻٜ؞»‏</verse>
				<verse number="7">ندٜ اٛ وِعِ نٛنْ، سٜيْ فَارِسَنْکٛعٜنْ اٜ سَادُسَنْکٛعٜنْ ڤُطِّ يٜدّٛوتِرْکِ؞ کَوْتَلْ نغَلْ سٜنْدِي طِطِ،</verse>
				<verse number="8">نغَمْ سَادُسَنْکٛعٜنْ مبِعِ اُمَّاکِ مَيْٻٜ وَلَا، مَلَاعِکَعٜنْ نغَلَا، رُوحُوجِ نغَلَا، اَمَّا فَارِسَنْکٛعٜنْ اٜ مبِعَ طُمْ فُو تَتُمْ اٜ طُمْ وٛودِ؞</verse>
				<verse number="9">غٜدِّ ٻٜيْدِ اُمَّاکِ؞ وٛٻّٜ دَغَ ندٜرْ مٛودِٻّٜ اَتَّوْرَ ندٜرْ فَارِسَنْکٛعٜنْ ندَرِ، اُمِّنِ غٜدِّ کَلُّطِ، ٻٜ مبِعِ، ‏«‏مِنْ نغِعَايِ غٛطُّمْ کٛ حَلِّ کٛ نٜطّٛ اٛعٛ وَطِ؞ طُمْ غَطٛتٛوطُمْ رُوحُ کٛو مَلَاعِکَاجٛ مٜدِّي اٜ مَاکٛ!‏»‏</verse>
				<verse number="10">غٜدِّ طِنْ نغَرْتِ کَلُّطِ حَا مَوْطٛ سٛوجِعٜنْ اٛنْ حُلِ تٛ بُلُسْ شِشِّتٜىٰ؞ نغَمْ نٛنْ اٛ وِعِ سٛوجِعٜنْ مَاکٛ نجَحَ تٜىٰتٛيَ بُلُسْ تٛ يِمْٻٜ اٜ سٜمْبٜ، ٻٜ نجَارَمٛ وُرٛ سٛوجِعٜنْ؞</verse>
				<verse number="11">ندٜرْ جٜمَّارٜ ندٜنْ جٛومِرَاوٛ وَنْغِ حَادٜ بُلُسْ، وِعِمٛ، ‏«‏تَاع حُلُ!‏ نٛنْ نٛ اَندِنِرْطَا حَبَرُ اَمْ ندٜرْ اُرُشَلِيمَ، دٛولٜ نغَطَا نٛنْ ندٜرْ غَرِيرِ رٛومَ؞»‏</verse>
				<verse number="12">ندٜ وٜىٰتِ، وٛٻّٜ يَحُودَنْکٛعٜنْ کَوْتِ کٛعٜ، ٻٜ کُنِي وِيکِ ٻٜ نجَرَتَا ٻٜ ݧَامَتَا سٜيْ تٛ ٻٜ مبَرِي بُلُسْ؞</verse>
				<verse number="13">کَٻُّٻٜ دَبَرٜ ندٜنْ ٻُرِي يِمْٻٜ 40؞</verse>
				<verse number="14">ٻٜ نجَحِ تٛ مَوْٻٜ اَرْدِيٻٜ دِينَ اٜ مَوْٻٜ، ٻٜ مبِعِٻٜ، ‏«‏مِنْ کُنَنَکٜ اَللَّه مِنْ نجَرَتَا مِنْ ݧَامَتَا، سٜيْ تٛ مِنْ مبَرِي بُلُسْ؞</verse>
				<verse number="15">جٛونِ، اٛنٛنْ اٜ کَوْتَلْ مَوْٻٜ، مبِعٜىٰ مَوْطٛ سٛوجِعٜنْ اٛ وَدَّنَعٛنْ بُلُسْ، نغَطٛنْ بٛ اٛنْ نغِطِ ٻٜيْدٛنْ نَنُکِ کٛ اٛ وِعَتَ؞ مِنٛنْ بٛو، اٜ مِنْ شِرْيِي وَرُکِمٛ کٛ اٛ يٛتّٛو تٛ مٛوطٛنْ؞»‏</verse>
				<verse number="16">اَمَّا ٻِي مِݧِرَاوٛ بُلُسْ دٜبّٛ نَنِي کٛ طُمْ شِرْيِي؞ نغَمْ نٛنْ اٛ يَحِ تٛ وُرٛ سٛوجِعٜنْ نغٛنْ، اٛ نَتِّ، اٛ وِعِکَ بُلُسْ؞</verse>
				<verse number="17">سٜيْ بُلُسْ نٛدِّ غٛعٛتٛ ندٜرْ اَرْدِيٻٜ سٛوجِعٜنْ، وِعِمٛ، ‏«‏يَارُ کَيٜىٰجٛ اٛعٛ تٛ مَوْطٛ مٛوطٛنْ، نغَمْ اٜ مٛ وٛودِ کٛ اٛ وِعَتَمٛ؞»‏</verse>
				<verse number="18">سٜيْ اَرْدِيطٛ سٛوجِعٜنْ اٛنْ يَارِمٛ تٛ مَوْطٛ اٛنْ، اٛ وِعِمٛ، ‏«‏نَنْغَاطٛ بِعٜتٜىٰطٛ بُلُسْ نٛدِّيَمْ، تٛرِييَمْ مِ وَدَّ کَيٜىٰجٛ اٛعٛ تٛ مَاطَ، نغَمْ اٜ وٛودِ کٛ اٛ وِعَتَمَ؞»‏</verse>
				<verse number="19">مَوْطٛ اٛنْ نَنْغِ جُنْغٛ مَاکٛ، فٛوطِمٛ وُتُّدُ، پَمِمٛ، وِعِمٛ، ‏«‏طُمٜ نغِطَّا وِعُکِيَمْ؟»‏</verse>
				<verse number="20">کَيٜىٰجٛ اٛنْ نٛوتِي، وِعِ، ‏«‏اَرْدِيٻٜ يَحُودَنْکٛعٜنْ کَوْتِي حٛورٜ جَانغٛ ٻٜ تٛرٜتٜ نجَارَنَاٻٜ بُلُسْ يٜىٰسٛ کَوْتَلْ مَوْٻٜ، ٻٜ نغَطَيْ بٛ اٜ ٻٜ نغِطِ ٻٜ ٻٜيْدَ نَنُکِ کٛ اٛ وِعَتَ؞</verse>
				<verse number="21">اَمَّا تَاع جَٻُ کٛ ٻٜ مبِعِ!‏ نغَمْ کٛ ٻُرِ يِمْٻٜ 40 ندٜرْ مَٻّٜ شِرْيَکٜ تَٻَّاکِمٛ دٛوْ لَاوٛلْ؞ ٻٜ فُو ٻٜ کُنَکٜ ٻٜ نجَرَتَا ٻٜ ݧَامَتَا سٜيْ تٛ ٻٜ مبَرِيمٛ؞ جٛونِ ٻٜ شِرْيَکٜ، اٜ ٻٜ کٜطِي کٛ نغَطَتَا؞»‏</verse>
				<verse number="22">مَوْطٛ اٛنْ وِعِ کَيٜىٰجٛ اٛنْ، ‏«‏تَاع وِعُ کٛو مٛيٜ اَ وِعِييَمْکَ؞»‏ سٜيْ اٛ اَلِ کَيٜىٰجٛ اٛنْ دِلِّ؞</verse>
				<verse number="23">سٜيْ مَوْطٛ سٛوجِعٜنْ اٛنْ نٛدِّ اَرْدِيٻٜ سٛوجِعٜنْ مُوطُمْ طِطٛ، وِعِٻٜ، ‏«‏شِرْيٜىٰ سٛوجِعٜنْ 200 اٜ سٛوجِعٜنْ وَطّٛتٛوٻٜ ڤُشِّ کَمْٻٜ 70 اٜ سٛوجِعٜنْ جٛغٛتٛوٻٜ لَبّٜ 200، نَنْغٛنْ لَاوٛلْ يَاکِ غَرِيرِ کَيْسَارِيَ نجَمْندِ جٛوٜىٰنَيِ حَنْدٜ جٜمَّ؞</verse>
				<verse number="24">شِرْيٜىٰ ڤُشِّ طِ بُلُسْ وَطّٛتٛو نجَارٛنْمٛ جَمْ تٛ فٜلِسْ غٛمْنَاجٛ؞»‏</verse>
				<verse number="25">مَوْطٛ اٛنْ وِنْدِ طٜرٜوٛلْ، وِعِ،</verse>
				<verse number="26">‏«‏مِنْ، کَلَوْدِيُسْ لِسِيَ، اٜ مِ حٛوْنُمَا، يَا فٜلِسْ، لَامِيطٛ مَوْطٛ؞</verse>
				<verse number="27">نٜطّٛ مٛ لِلْدٛيْمَامِ، اَرْدِيٻٜ يَحُودَنْکٛعٜنْ نَنْغِيمٛ، اٜ نغِطِ وَرْکِمٛ؞ ندٜ طُمْ وِعِيَمْ اٛ رٛومَنْکٜىٰجٛ، مِ يَادِي اٜ سٛوجِعٜنْ، تٜىٰتُمٛومِ؞</verse>
				<verse number="28">ندٜ اٜ مِ يِطِ اَنْدُکِ کٛ ٻٜ نغُلّٛرِيمٛ، نجَارُمٛومِ يٜىٰسٛ کَوْتَلْ مَوْٻٜ يَحُودَنْکٛعٜنْ؞</verse>
				<verse number="29">مِ تَوِي دٛوْ دٛوکَ مَٻّٜ تَنْ ٻٜ نغُلّٛرِيمٛ، اَمَّا کٛ ٻٜ نغُلّٛرِيمٛ حٜوْتَايِ اٛ وَرٜىٰ کٛو اٛ مَٻّٜىٰ ندٜرْ سُودُ شُرَلْ؞</verse>
				<verse number="30">ندٜ طُمْ وِعِيَمْ يَحُودَنْکٛعٜنْ شِرْيَکٜ دَبَرٜ وَرُکِمٛ، طٛنْ اٜ طٛنْ مِ لِلْدٛيِيمٛ تٛ مَاطَ؞ مِ وِعِ غُلّٛيِيٻٜمٛ نجَحَ مبِعَ کٛ اٛ وَطِ يٜىٰسٛ مَاطَ؞»‏</verse>
				<verse number="31">سٛوجِعٜنْ ٻٜنْ نغَطِ کٛ مَوْطٛ مَٻّٜ وِعِٻٜ، ٻٜ کٛشِّ بُلُسْ جٜمَّ، ٻٜ نجَارِمٛ غَرِيرِ اَنْتِفَاتِرِسْ؞</verse>
				<verse number="32">ندٜ فِنِ، سٛوجِعٜنْ غَرْٻٜ اٜ کٛيْطٜ شٛعِّي وُرٛ سٛوجِعٜنْ؞ ٻٜ اَلْدِ بُلُسْ اٜ سٛوجِعٜنْ وَطّٛتٛوٻٜ ڤُشِّ نجَادَ اٜ مَاکٛ؞</verse>
				<verse number="33">ندٜ سٛوجِعٜنْ وَطِّيٻٜ ڤُشِّ ٻٜنْ نجٛتِّي کَيْسَارِيَ، ٻٜ کٛکِّ غٛمْنَاجٛ اٛنْ طٜرٜوٛلْ نغٛلْ، ٻٜ اَلِ بُلُسْ تٛ جُنْغٛ مَاکٛ؞</verse>
				<verse number="34">ندٜ غٛمْنَاجٛ اٛنْ جَنْغِ طٜرٜوٛلْ نغٛلْ، اٛ پَمِ ندِيٜ لٜيْدِ بُلُسْ دَݧَا؞ ندٜ اٛ نَنِ بُلُسْ نٛ نٜطّٛ لٜيْدِ کِلِيکِيَ،</verse>
				<verse number="35">اٛ وِعِمٛ، ‏«‏مِ نَنَيْ کٛ مبِعَتَا تٛ غُلِّيٻٜمَ نغَرِي؞»‏ سٜيْ اٛ وِعِ رٜىٰنٛوٻٜ ندٜىٰنَ بُلُسْ ندٜرْ لَامٛرْدٜ ندٜ حِرُدُسْ مَحِ؞</verse>
			</chapter>
			<chapter number="24">
				<verse number="1">غَطَ بَلْطٜ جٛوِ، حَنَانِيَ، مَوْطٛ مَوْٻٜ اَرْدِيٻٜ دِينَ، وَرِ کَيْسَارِيَ؞ اٜ مٛ وٛنْدِ اٜ وٛٻّٜ مَوْٻٜ اٜ غٛطّٛ لَوْيَاجٛ بِعٜتٜىٰطٛ تَرْتُلُسْ؞ ٻٜ نغُلِّي بُلُسْ يٜىٰسٛ فٜلِسْ غٛمْنَاجٛ؞</verse>
				<verse number="2">ندٜ طُمْ وَدِّ بُلُسْ، تَرْتُلُسْ فُطِّ مٜتُکِ دٛوْ مَاکٛ اٜ وِعَ، ‏«‏اَللَّه رٜىٰنٜ، لَامِيطٛ مَوْطٛ!‏ لَامُ مَاطَ وَدَّنِيمِنْ جٛنْدٜ جَمْ نَاع سٜطَّ، کَدِمَا اَ مٛعِّنِي کٛ حَانِ مٛعِّنٜىٰکِ، کٛ لٜيْدِ ندِعِ ٻٜيْدٛرْتٛو، اَنْ وَطِطُمْ؞</verse>
				<verse number="3">طُمْ فُو دَغَ تٛ مَاطَ مِنْ کٜٻِطُمْ، مِنْ نغٜتِّيمَ نَاع سٜطَّ؞</verse>
				<verse number="4">مِ يِطَا جُوتِنَنْکِمَ بٛلِيطٜ، اَمَّا اٜ مِ تٛرٛمَا تَا جَٻِي حٜتِّندَنَمِنْ سٜطَّ؞</verse>
				<verse number="5">مِنْ تَوِي نٜطّٛ اٛعٛ نٛ کَلُّطٛ نَاع سٜطَّ، غَدّٛووٛ حَوْرٜ حَکُّندٜ يَحُودَنْکٛعٜنْ ندٜرْ دُونِيَارُ فُو؞ اٛ مَوْطٛ ندٜرْ دِينَ نَجَرَنْکٛعٜنْ، وَاتٛ تٛکُّٻٜ يٜىٰسُ؞</verse>
				<verse number="6">حَا مَا اٛ فُطِّي لَلِّنْکِ وُرٛ شٜنِينغٛ، کَنْجُمْ وَطِ مِنْ نَنْغِمٛ؞ ‏[‏مِنْ نغِطِي وَطَنْکِمٛ کِيتَ اَمِنْ،</verse>
				<verse number="7">اَمَّا لِسِيَ مَوْطٛ سٛوجِعٜنْ تٜىٰتِمٛ تٛ جُوطٜ اَمِنْ اٜ سٜمْبٜ،</verse>
				<verse number="8">اٛ وِعِ وُلّٛيِيٻٜمٛ نغَرَ يٜىٰسٛ مَاطَ؞]‏ اَنْ اٜ حٛورٜ مَاطَ، پَمُمٛ، اَ نَنَيْ بٛطُّمْ کٛ مِنْ نغُلّٛرِيمٛ فُو؞»‏</verse>
				<verse number="9">يَحُودَنْکٛعٜنْ غَرْدُٻٜ اٜ مَاکٛ کَوْتِ مبِعِ کٛ اٛ وِعِ فُو طُمْ غٛونغَ؞</verse>
				<verse number="10">سٜيْ فٜلِسْ غٛمْنَاجٛ حٛلِّ بُلُسْ مٜتَ، سٜيْ بُلُسْ وِعِمٛ، ‏«‏اٜ مِ اَنْدِ اَ وَطِي دُوٻِ طُطِّ اَ وَطَنَ يِمْٻٜ لٜيْدِ ندِعِ کِيتَ؞ نغَمْ مَاجُمْ اٜ مِ نَنَ بٜلْطُمْ وِعُکِمَ کٛ يِمْٻٜ ٻٜعٜ نغُلّٛرِييَمْ؞</verse>
				<verse number="11">طُمْ ٻُرَايِ بَلْطٜ سَڤّٛ اٜ طِطِ کٛ نجَامِ اُرُشَلِيمَ نغَمْ مِ مَوْنِنَ جٛومِرَاوٛ؞ تَا طَٻِّتِي کٛو طُمٜ، اَ تَوَيْ نٛنْ طُمْ وٛنْتِندِرِ؞</verse>
				<verse number="12">وَلَا تَوُطٛيَمْ اٜ مِ يٜدّٛوتِرَ اٜ غٛطّٛ کٛو اٜ مِ اُمِّنَ حَکِّيلٛ يِمْٻٜ، کٛو ندٜرْ وُرٛ شٜنِينغٛ، کٛو ندٜرْ شُوطِ دٛعَارٜ، کٛو ندٜرْ غَرِيرِ؞</verse>
				<verse number="13">ٻٜ مبَاوَتَا تَبِّتِنَنْکِمَ کٛ ٻٜ نغُلّٛرِييَمْ جٛونِ؞</verse>
				<verse number="14">اٜ مِ اَنْدِ اٜ ٻٜ مبِعَ لَاوٛلْ يٜىٰسُ نغٛلْ تٛکُّمِ طُمْ فٜوْرٜ، اَمَّا اٜ مِ مَوْنِنَ اَللَّه مٛ مَامَعٜنْ اَمِنْ، اٜ مِ حٛولِي کٛ وِنْدَا ندٜرْ اَتَّوْرَ اٜ دٜفْتٜ اَنَّبٛعٜنْ فُو؞</verse>
				<verse number="15">طٛنْمَا اٜ مِ وَطِ کَمُّندٜ اَمْ تٛ اَللَّه، نٛ کَمْٻٜ مَا ٻٜ نغَطِرِ کَمُّندٜ مَٻّٜ دٛوْ مَاکٛ، وِعُکِ مَيْٻٜ اَادِلِعٜنْ اٜ کَلُّٻٜ فُو ٻٜ اُمّٛتٛ دَغَ مَيْدٜ؞</verse>
				<verse number="16">کَنْجُمْ وَطِ کٛو ندٜيٜ ݧَلْندٜ اٜ مِ يِطِ جٛوطٛدَاکِ اٜ ٻٜرْندٜ لَاٻُندٜ يٜىٰسٛ اَللَّه اٜ يٜىٰسٛ يِمْٻٜ؞</verse>
				<verse number="17">‏«‏مِ وَطِي دُوٻِ سٜطَّ اٜ لٜيْطٜ يَاسِ؞ غَطَ طٛنْ مِ سٛعَّکٜ اُرُشَلِيمَ نغَمْ يَارَنْکِ ٻٜ نغَلَنَا دٛکَّلْ اٜ سَکَّنْکِ جٛومِرَاوٛ؞</verse>
				<verse number="18">اٜ مِ ندٜرْ وَطُکِ کٛ دِينَ اَمِنْ وِعِ مِ وَطَ نغَمْ مِ وَرْتَ لَاٻُطٛ يٜىٰسٛ جٛومِرَاوٛ، سٜيْ ٻٜ تَوِيَمْ ندٜرْ وُرٛ شٜنِينغٛ؞ مِ وٛنْدَا اٜ يِمْٻٜ طُطْٻٜ، مِ اُمِّنَايِ حَکِّيلٛ کٛو مٛيٜ؞</verse>
				<verse number="19">اَمَّا اٜ وٛودِ وٛٻّٜ يَحُودَنْکٛعٜنْ طٛنْ پِوٛيْٻٜ لٜيْدِ اَاسِيَ، کَمْٻٜ کَانِ نغَرَ نغُلّٛويَمْ يٜىٰسٛ مَاطَ، تٛ اٜ وٛودِ کٛ ٻٜ نغُلّٛرْتٛويَمْ؞</verse>
				<verse number="20">کٛو بٛو ٻٜعٜ وٛنْٻٜ طٛعٛ سٜيْ ٻٜ مبِعَ فِي کَلُّطُمْ طُمْ ٻٜ تَوْرِيَمْ شَرٜلْ کٛ ندَرِيمِ يٜىٰسٛ کَوْتَلْ مَوْٻٜ،</verse>
				<verse number="21">سٜيْ نِ حَالَ نغٛعٛتَ تَنْ کَ مبِيمِ ندٜ ندَرِيمِ يٜىٰسٛ مَٻّٜ، وِعُکِ، ‏‹‏اٛنْ نغَطَنَيَمْ کِيتَ حَنْدٜ نغَمْ مِ جَٻِي مَيْٻٜ اُمّٛتٛ دَغَ مَيْدٜ!‏›‏ »‏</verse>
				<verse number="22">ندٜ فٜلِسْ نَنِ نٛنْ اٛ پٜفْتِ حَالَ کَنْ، نغَمْ اٜ مٛ اَنْدِ لَاوٛلْ يٜىٰسُ بٛطُّمْ؞ اٛ وِعِ، ‏«‏سٜيْ تٛ لِسِيَ مَوْطٛ سٛوجِعٜنْ وَرِي، مِ تَپَنَعٛنْ کِيتَ؞»‏</verse>
				<verse number="23">اٛ وِعِ اَرْدِيطٛ سٛوجِعٜنْ سُرَ بُلُسْ، اَمَّا تٛع اٛ حَطَمٛ وٜدِّتَاکِ، اٛ اَلَ حِغٛوٻٜ مَاکٛ مبَلَّمٛ؞</verse>
				<verse number="24">غَطَ بَلْطٜ سٜطَّ فٜلِسْ وَرْدِ اٜ دٜبّٛ مُوطُمْ، يَحُودَنْکٜىٰجٛ بِعٜتٜىٰطٛ دُرُوسِلَ؞ اٛ لِلِ بُلُسْ نٛدّٛيٜىٰ اٛ نَنَ کٛ اٛ وِعَتَ دٛوْ حٛولَاکِ يٜىٰسُ اَلْمَسِيحُ؞</verse>
				<verse number="25">اَمَّا ندٜ بُلُسْ وَطِ کَ مٜتُکِ دٛوْ اَادِلَاکُ اٜ سُرُکِ حٛورٜ اٜ ݧَلْندٜ جَانغٛ، سٜيْ فٜلِسْ حُلِ، وِعِ، ‏«‏جٛونِ طُمْ حٜپِي؞ يَحُ!‏ تٛ مِ حٜٻِي شَرٜلْ، مِ نٛدّٜتٜ؞»‏</verse>
				<verse number="26">اٜ مٛ کَمِّي بُلُسْ حٛکَّيْمٛ شٜىٰدٜ؞ کَنْجُمْ وَطِ کٛو ندٜيٜ اٜ مٛ نٛدَّمٛ نغَمْ ٻٜ مٜدَّ؞</verse>
				<verse number="27">غَطَ دُوٻِ طِطِ، فٜلِسْ جِڤِّي، فٛکِيُسْ فٜسْتُسْ وَرْتِ غٛمْنَاجٛ؞ ندٜ فٜلِسْ اٜ يِطِ وٜلْنَنْکِ يَحُودَنْکٛعٜنْ ٻٜرْطٜ، اٛ اَلِ بُلُسْ ندٜرْ سُودُ شُرَلْ؞</verse>
			</chapter>
			<chapter number="25">
				<verse number="1">بَلْطٜ تَتِ غَطَ فٜسْتُسْ وَرِي ندٜرْ لٜيْدِ ندِنْ نغَمْ فُطُّکِ کُوغَلْ لَامُ مُوطُمْ، اٛ اُمِّي دَغَ کَيْسَارِيَ، اٛ يَحِ اُرُشَلِيمَ؞</verse>
				<verse number="2">تٛنْ مَوْٻٜ اَرْدِيٻٜ دِينَ اٜ اَرْدِيٻٜ يَحُودَنْکٛعٜنْ نغُلِّي بُلُسْ تٛ مَاکٛ؞ ٻٜ تٛرِيمٛ</verse>
				<verse number="3">اٛ وَدَّنَٻٜ بُلُسْ اُرُشَلِيمَ، نغَمْ ٻٜ نغَطِي دَبَرٜ نٛ ٻٜ مبَرْدَتَمٛ دٛوْ لَاوٛلْ؞</verse>
				<verse number="4">فٜسْتُسْ وِعِٻٜ، ‏«‏بُلُسْ اٜ تٛنْ مَٻِّي ندٜرْ سُودُ شُرَلْ غَرِيرِ کَيْسَارِيَ؞ مِنْ اٜ حٛورٜ اَمْ مِ سٛعّٛتٛ تٛنْ نَاع کٛ نٜىٰٻِ؞</verse>
				<verse number="5">نغَمْ مَاجُمْ، سٜيْ مَوْٻٜ مٛوطٛنْ نجَادَ اٜ اَمْ کَيْسَارِيَ، ٻٜ نغُلّٛومٛ تٛنْ تٛ اٜ وٛودِ غٛطُّمْ کَلُّطُمْ طُمْ اٛ وَطِ؞»‏</verse>
				<verse number="6">فٜسْتُسْ جٛوطِي تٛ مَٻّٜ کٛ ٻَدِي بَلْطٜ جٛوٜىٰتَتِ کٛو سَڤّٛ؞ غَطَ مَاجُمْ اٛ سٛعِّي غَرِيرِ کَيْسَارِيَ؞ ندٜ وٜىٰتِ، اٛ جٛوطِي دٛوْ جٛوطٛرْغَلْ کِيتَ، اٛ وِعِ بُلُسْ وَدّٜىٰ؞</verse>
				<verse number="7">ندٜ بُلُسْ وَرِ، يَحُودَنْکٛعٜنْ پِوٛيْٻٜ اُرُشَلِيمَ ڤِلِيمٛ، ٻٜ نغُلّٛرِيمٛ غُلَّالِ طُطِّ کَلُّطِ، طِ ٻٜ مبَاوَايِ تَبِّتِنْکِ؞</verse>
				<verse number="8">اَمَّا بُلُسْ وِعِٻٜ، ‏«‏مِ وَطَايِ کٛ اَتَّوْرَ حَطِ، کٛو کٛ حَانَا دٛوْ وُرٛ شٜنِينغٛ، کٛو بٛو دٛوْ کَيْسَرْ لَامِيطٛ رٛومَنْکٛعٜنْ مَوْطٛ؞»‏</verse>
				<verse number="9">اَمَّا فٜسْتُسْ اٜ يِطِ وٜلْنَنْکِ يَحُودَنْکٛعٜنْ ٻٜرْندٜ، نغَمْ نٛنْ اٛ پَمِ بُلُسْ، اٛ وِعِ، ‏«‏اَ جَٻَيْ نجَحَا اُرُشَلِيمَ نغَمْ مِ وَطَنْمَا کِيتَ تٛنْ دٛوْ کٛ طُمْ وُلّٛرْتٛمَا؟»‏</verse>
				<verse number="10">بُلُسْ نٛوتِي، وِعِ، ‏«‏جٛونِ اٜ مِ دَرِي يٜىٰسٛ جٛوطٛرْغَلْ کِيتَ لٜيْ لَامُ کَيْسَرْ لَامِيطٛ رٛومَنْکٛعٜنْ مَوْطٛ تٛ حَانِ مِ وَطَنٜىٰ کِيتَ؞ مِ وَطَنَايِ يَحُودَنْکٛعٜنْ غٛطُّمْ کٛ وٛوطَا؞ اَنْ اٜ حٛورٜ مَاطَ اَ اَنْدِ؞</verse>
				<verse number="11">تٛ مِ وَطِي غٛطُّمْ کٛ حٜوْتِ مِ وَرٜىٰ، مِ سَلَتَاکٛ وَرٜىٰکِ؞ اَمَّا تٛ کٛ ٻٜ نغُلّٛرِييَمْ نَاع طُمْ غٛونغَ، وَلَا بَاوَيْطٛ وَطُکِيَمْ اٜ جُوطٜ مَٻّٜ؞ اٜ مِ يِطِ مِ وَطَنٜىٰ کِيتَ يٜىٰسٛ کَيْسَرْ!‏»‏</verse>
				<verse number="12">غَطَ فٜسْتُسْ مٜدِّي اٜ کٛکّٛوٻٜمٛ شَاوٛرِ، اٛ وِعِ بُلُسْ، ‏«‏ندٜ اَ تٛرَکٜ کِيتَ مَاطَ يَارٜىٰ تٛ کَيْسَرْ، طُمْ يَارٜتٜ تٛ مَاکٛ!‏»‏</verse>
				<verse number="13">بَلْطٜ سٜطَّ غَطَ مَاجُمْ، غٛطّٛ لَامِيطٛ بِعٜتٜىٰطٛ اَغَرِفَ اٜ مَوْنِرَاوٛ مَاکٛ دٜبّٛ بِعٜتٜىٰطٛ بَنِسْ ٻٜ نغَرِ غَرِيرِ کَيْسَارِيَ نغَمْ ٻٜ نجَٻّٛو فٜسْتُسْ؞</verse>
				<verse number="14">ندٜ ٻٜ مبَالِ تٛنْ بَلْطٜ سٜطَّ، فٜسْتُسْ حٛکِّ لَامِيطٛ اٛنْ حَبَرُ بُلُسْ، اٛ وِعِ، ‏«‏اٜ وٛودِ غٛطّٛ نٜطّٛ مٛ فٜلِسْ لَامِيطٛ اَلِ طٛعٛ ندٜرْ سُودُ شُرَلْ؞</verse>
				<verse number="15">کٛ نجَامِ اُرُشَلِيمَ، مَوْٻٜ اَرْدِيٻٜ دِينَ اٜ مَوْٻٜ يَحُودَنْکٛعٜنْ نغُلِّيمٛ تٛ اَمْ، ٻٜ تٛرِييَمْ مِ تَپَنَمٛ کِيتَ وَرٜىٰکِ؞</verse>
				<verse number="16">نٛوتِيمِ، مبِيمِٻٜ، اٜنٜنْ رٛومَنْکٛعٜنْ اٜنْ نغَطَنْتَا غٛطّٛ کِيتَ تٛ غُلِّيطٛمٛ وَلَا طٛنْ، ندٜنْ نَاع اٛ حٛکَّامَ شَرٜلْ نغَمْ اٛ وُرْتِنَ حٛورٜ مَاکٛ دٛوْ کٛ طُمْ وُلّٛرِيمٛ؞</verse>
				<verse number="17">تٛو، ندٜ نغَرْدُمِ اٜ مَٻّٜ طٛعٛ، مِ وٛنَّايِ شَرٜلْ کٛو سٜطَّ؞ ندٜ فِنِ نجٛوطِيمِ دٛوْ جٛوطٛرْغَلْ کِيتَ، مبِيمِ نٜطّٛ اٛنْ وَدّٜىٰ؞</verse>
				<verse number="18">ندٜ غُلِّيٻٜمٛ ندَرِي، ٻٜ نغُلّٛرَاکِمٛ غٛطُّمْ کَلُّطُمْ نٛ کَمِّنٛومِ؞</verse>
				<verse number="19">سٜيْ غٜدِّ تَنْ ٻٜ نغَادِ اٜ مَاکٛ دٛوْ بٛلِيطٜ دِينَ مَٻّٜ، اٜ غٛطّٛ مَيْطٛ بِعٜتٜىٰطٛ يٜىٰسُ، مٛ بُلُسْ وِعَتَ اٜ فٛوفَ؞</verse>
				<verse number="20">مِنْ بٛو، ندٜ مِ اَنْدَا نٛ نغَطَنَيْمِ حَالَ کَنْ، پَمُمٛومِ تٛ اٛ جَٻِي اٛ يَحَ اُرُشَلِيمَ اٛ وَطَنٜىٰ کِيتَ تٛنْ دٛوْ کٛ طُمْ وُلّٛرْتٛومٛ؞</verse>
				<verse number="21">اَمَّا ندٜ اٛ تٛرِييَمْ اٛ اَلٜىٰ ندٜرْ جُوطٜ سٛوجِعٜنْ نَا کَيْسَرْ وَطَنِيمٛ کِيتَ، مبِيمِ اٛ سُرٜىٰ تٛنْ نَا شَرٜلْ نغٜلْ لِلْدَيْمٛومِ تٛ کَيْسَرْ؞»‏</verse>
				<verse number="22">ندٜنْ اَغَرِفَ وِعِ فٜسْتُسْ، ‏«‏مِنْ اٜ حٛورٜ اَمْ، اٜ مِ يِطِ نَنْکِ کٛ نٜطّٛ اٛعٛ وِعَتَ؞»‏ فٜسْتُسْ وِعِمٛ، ‏«‏اَ نَنَيْ کٛ اٛ وِعَتَ جَانغٛ؞»‏</verse>
				<verse number="23">ندٜ فِنِ اَغَرِفَ اٜ بَنِسْ نغَرِ ندٜرْ لَامُ مَوْطُمْ، ٻٜ نَتِّ ندٜرْ سُودُ کِيتَ، کَمْٻٜ اٜ مَوْٻٜ سٛوجِعٜنْ اٜ اَرْدِيٻٜ غَرِيرِ ندِنْ فُو؞ ندٜنْ فٜسْتُسْ وِعِ بُلُسْ وَدّٜىٰ، سٜيْ اٛ وَدَّا؞</verse>
				<verse number="24">فٜسْتُسْ وِعِ، ‏«‏اَنْ اَغَرِفَ لَامِيطٛ اٜ يِمْٻٜ حَوْرُتُٻٜ طٛعٛ!‏ اٛنْ نغِعِي نٜطّٛ مٛ يَحُودَنْکٛعٜنْ فُو نغُلِّي تٛ اَمْ ندٜرْ اُرُشَلِيمَ حَا اٜ طٛعٛ، اٜ ٻٜ مبِعَ اٜ سٜمْبٜ اٛ حَانَا اَلْدٜىٰکِ اٜ يٛنْکِ؞</verse>
				<verse number="25">اَمَّا مِ تَوِي اٛ وَطَايِ غٛطُّمْ کٛ حَانِ اٛ وَرٜىٰ؞ اَمَّا ندٜ کَنْکٛ اٜ حٛورٜ مَاکٛ اٛ تٛرَکٜ کِيتَ مَاکٛ يَارٜىٰ تٛ کَيْسَرْ، مِ سُٻِي لِلْدُکِمٛ تٛ کَيْسَرْ لَامِيطٛ؞</verse>
				<verse number="26">اَمَّا مِ وَلَا حَالَ ندَرِيکَ دٛوْ مَاکٛ کٛ حَانِ مِ وِنْدَنَ لَامِيطٛ اٛنْ؞ کَنْجُمْ وَطِ نغَدُّمٛومِ طٛعٛ يٜىٰسٛ مٛوطٛنْ اٛنْ فُو، کٛ ٻُرِ مَا يٜىٰسٛ مَاطَ اَنْ، اَغَرِفَ لَامِيطٛ، نغَمْ تٛ اٜنْ طَٻِّتِي کٛو طُمٜ مِ حٜٻَ کٛ مبِنْدُمِ؞</verse>
				<verse number="27">نغَمْ اٜ يِيکِ اَمْ، طُمْ لَاٻَنَايَمْ مِ يَارَ نَنْغَاطٛ تٛ لَامِيطٛ مَوْطٛ، مِ حٜٻَايِ فِي جَمُمْ طُمْ اٛ نَنْغِرَا؞»‏</verse>
			</chapter>
			<chapter number="26">
				<verse number="1">ندٜنْ اَغَرِفَ وِعِ بُلُسْ، ‏«‏مِ اَلِيمَ وِعُ کٛ نغِطَّا وِعُکِ؞»‏ سٜيْ بُلُسْ پٜفْتِ جُنْغٛ فُطِّ وُرْتِنْکِ حٛورٜ مُوطُمْ، وِعِ،</verse>
				<verse number="2">‏«‏اَللَّه رٜىٰنٜ، اَغَرِفَ لَامِيطٛ؞ مِ نَنِي بٜلْطُمْ ندٜ کٜٻُمِ شَرٜلْ مٜتُکِ نغَمْ مِ وُرْتِنَ حٛورٜ اَمْ يٜىٰسٛ مَاطَ حَنْدٜ دٛوْ کٛ يَحُودَنْکٛعٜنْ نغُلّٛرِييَمْ فُو،</verse>
				<verse number="3">نغَمْ اَ اَنْدِ ندٛنُوجِ يَحُودَنْکٛعٜنْ اٜ غٜدِّ اَمِنْ فُو؞ نغَمْ مَاجُمْ اٜ مِ تٛرٛمَا، حٜتِّندَنَيَمْ ندٜرْ مُݧَلْ؞</verse>
				<verse number="4">‏«‏يَحُودَنْکٛعٜنْ فُو اٜ اَنْدِ جٛنْدٜ اَمْ دَغَ کٛ مِ سُکَيٜلْ ڤَمَرٜلْ؞ اٜ ٻٜ اَنْدِ نٛ نجٛوطٛرِيمِ ندٜرْ لٜيْدِ اَمْ اٜ ندٜرْ اُرُشَلِيمَ فُو؞</verse>
				<verse number="5">کَمْٻٜ اٜ کٛعٜ مَٻّٜ، تٛ ٻٜ نجَٻِي وَطُکِ شٜيْدَ اَمْ، اٜ ٻٜ اَنْدِ دَغَ اَرَنْدٜ مِ غٛعٛتٛ ندٜرْ تٛکُّٻٜ لَاوٛلْ دِينَ اَمِنْ ٻُرْنغٛلْ سَطُکِ نغٛلْ فَارِسَنْکٛعٜنْ؞</verse>
				<verse number="6">جٛونِ، اٜ مِ دَرِي طٛعٛ يٜىٰسٛ مٛوطٛنْ اٜ مِ وَطَنٜىٰ کِيتَ نغَمْ کَمُّندٜ اَمْ دٛوْ حٜٻُکِ اَلْکَوَلْ نغَلْ اَللَّه وَطَنِ مَامَعٜنْ اَمِنْ؞</verse>
				<verse number="7">لٜپِّ اَمِنْ سَڤّٛ اٜ طِطِ فُو اٜ ندٜنْتِ ندٜرْ کَمُّندٜ حٜٻُکِ اَلْکَوَلْ نغَلْ، کَنْجُمْ وَطِ اٜ ٻٜ مَوْنِنَ اَللَّه جٜمَّ اٜ ݧَلَوْمَ؞ اَللَّه رٜىٰنٜ، نغَمْ اٜ مِ وٛودِ کَمُّندٜ ندٜنْ وَطِ يَحُودَنْکٛعٜنْ نغُلِّييَمْ!‏</verse>
				<verse number="8">نغَمْ طُمٜ کَمِّيطٛنْ اَللَّه وَاوَتَا اُمِّنْکِ مَيْٻٜ؟</verse>
				<verse number="9">‏«‏مِنْ اٜ حٛورٜ اَمْ، ندٜنّٛ مِ کَمَّکٜ اٜ حَانِ مِ وَطَ کٛ مبَاوَيْمِ وَطُکِ نغَمْ مِ وٛنَّ اِنْدٜ يٜىٰسُ نَجَرَنْکٜىٰجٛ؞</verse>
				<verse number="10">کَنْجُمْ نغَطُمِ ندٜرْ اُرُشَلِيمَ؞ مَوْٻٜ اَرْدِيٻٜ دِينَ کٛکِّييَمْ لَامُ مِ مَٻَّ تٛکُّٻٜ يٜىٰسُ؞ مِ مَٻِّ طُطْٻٜ ندٜرْ سُودُ شُرَلْ؞ ندٜ ٻٜ تَپَنَا کِيتَ وَرٜىٰکِ، مِ جَٻِيطُمْ؞</verse>
				<verse number="11">مِ تٛرِّيٻٜ ندٜ طُطُّمْ ندٜرْ شُوطِ دٛعَارٜ فُو؞ اٜ مِ وَطَٻٜ ٻٜ نغَݧَ تٛکُّکِ يٜىٰسُ؞ مِ حَلَّنِيٻٜ نَاع سٜطَّ حَا اٜ مِ طَٻِّتَٻٜ ندٜرْ غَرِيجٜ غٛطّٜ لٜيْطٜ، اٜ مِ تٛرَّٻٜ؞</verse>
				<verse number="12">‏«‏ندٜ مَوْٻٜ اَرْدِيٻٜ دِينَ کٛکِّيَمْ لَامُ نَنْغُکِ تٛکُّٻٜ يٜىٰسُ تٛ غَرِيرِ دِمَسْکُ سٜيْ ندِلُّمِ؞</verse>
				<verse number="13">اَللَّه رٜىٰنٜ، اٜ مِ دٛوْ لَاوٛلْ شَکَ ݧَلَوْمَ، سٜيْ نغِيمِ جَيْنغٛلْ پِوٛيِي دَغَ دٛوْ نغٛلْ ٻُرِي جَيْنغٛلْ نَانغٜ نغٛلْ يٜيْنِي دٛوْ اَمِنْ، مِنْ اٜ ٻٜ نجَادَيْمِ؞</verse>
				<verse number="14">غَطَ مِنْ فُو مِنْ نجَنِي اٜ لٜيْدِ، سٜيْ نَنْمِ حٛنٛنْدٜ اٜ وِعَيَمْ ندٜرْ اِبْرَانِيَنْکٛورٜ، ‏‹‏شَاوُلُ، شَاوُلُ، نغَمْ طُمٜ تٛرَّتَايَمْ؟ اَ تٛرَّ حٛورٜ مَاطَ اٜ مٜىٰرٜ ندٜ نغَݧُطَايَمْ؞›‏</verse>
				<verse number="15">نٛوتِيمِ مبِيمِ، ‏‹‏مَوْطٛ، اَنْ طُمْ مٛيٜ؟›‏ جٛومِرَاوٛ وِعِ، ‏‹‏مِنْ وٛنِ يٜىٰسُ مٛ تٛرَّتَا؞</verse>
				<verse number="16">اُمَّ دَرَ؞ مِ وَنْغَنٜ نغَمْ مِ سُٻُمَا نغَرْتَا کُوَنَيْطٛيَمْ، شٜيْدِنَا کٛ نغِيطَا دٛوْ اَمْ جٛونِ اٜ کٛ کٛلَّيْمَامِ يٜىٰسٛ طٛعٛ؞</verse>
				<verse number="17">مِ حِسْنٜتٜ دَغَ جُوطٜ يَحُودَنْکٛعٜنْ اٜ يِمْٻٜ نَاع يَحُودَنْکٛعٜنْ، ٻٜ لِلَيْمَامِ تٛ مَٻّٜ؞</verse>
				<verse number="18">اَ وُمْتِنَيْٻٜ، ٻٜ مبُرْتٛيٛ ندٜرْ ݧِوْرٜ، ٻٜ نغَرْتَ ندٜرْ جَيْنغٛلْ، ٻٜ مبُرْتٛو ندٜرْ لَامُ شٜيْطَنْ، ٻٜ شٛعّٛو تٛ اَللَّه، نغَمْ ٻٜ کٜٻَ يَافَنٜىٰکِ حَکّٜ، ٻٜ نَتَّ ندٜرْ يِمْٻٜ غَرْتُٻٜ شٜنِيٻٜ نغَمْ ٻٜ کٛولَکٜيَمْ؞›‏</verse>
				<verse number="19">‏«‏اَللَّه رٜىٰنٜ، اَغَرِفَ لَامِيطٛ، کَنْجُمْ وَطِ مِ سَلَاکِ وَطُکِ کٛ نغِيمِ ندٜرْ وَحَيُ دَغَ دٛوْ؞</verse>
				<verse number="20">اَرَنْدٜ مِ وَعَجِنَنِي يِمْٻٜ دِمَسْکُ، ندٜنْ اٜ يِمْٻٜ اُرُشَلِيمَ اٜ لٜيْدِ يَحُودِيَ فُو؞ غَطَ نٛنْ تٛکُّمِ ندٜرْ يِمْٻٜ نَاع يَحُودَنْکٛعٜنْ، مبِيمِٻٜ ٻٜ تُوبَ، ٻٜ نغَيْلِتٛيٛو تٛ اَللَّه، ٻٜ کُوَ کُوطٜ کٛلَّيْطٜ ٻٜ تُوبِي؞</verse>
				<verse number="21">کَنْجُمْ وَطِ يَحُودَنْکٛعٜنْ نَنْغِيَمْ ندٜرْ وُرٛ شٜنِينغٛ، ٻٜ ٻَدِي وَرْکِيَمْ؞</verse>
				<verse number="22">اَمَّا اَللَّه اٜ وَلَّيَمْ حَا حَنْدٜ؞ نغَمْ نٛنْ اٜ مِ دَرِي طٛعٛ اٜ مِ مٜتَنَعٛنْ غٛونغَ يٜىٰسٛ مَوْٻٜ اٜ ڤَمَرْٻٜ فُو؞ مِ وِعَايِ کٛو طُمٜ سٜيْ کٛ مُوسَ اٜ اَنَّبٛعٜنْ حٛرِيٻٜ مبِعِ وَطَيْ،</verse>
				<verse number="23">وَاتٛ اَلْمَسِيحُ تٛرّٛتٛ، ندٜنْ اٛ وَرْتَ اَرْتُطٛ اُمَّاکِ دَغَ مَيْدٜ، نغَمْ اٛ وَدَّ جَيْنغٛلْ تٛ يَحُودَنْکٛعٜنْ اٜ يِمْٻٜ نَاع يَحُودَنْکٛعٜنْ؞»‏</verse>
				<verse number="24">بُلُسْ اٜ ندٜرْ مٜتُکِ، سٜيْ فٜسْتُسْ پٜفْتِ حٛنٛنْدٜ، وِعِ، ‏«‏بُلُسْ، حٛورٜ مَاطَ وَيْلِتَکٜ!‏ طُوطُکِ اَنْدَلْ مَاطَ حَاݝِيمَ!‏»‏</verse>
				<verse number="25">اَمَّا بُلُسْ وِعِ، ‏«‏اَللَّه رٜىٰنٜ، فٜسْتُسْ، مِ حَاݝَاکِ؞ کٛ مبِيمِ طُمْ غٛونغَ شٜمْبِطْکَ؞</verse>
				<verse number="26">اَغَرِفَ لَامِيطٛ اٜ اَنْدِ فِي طُعُمْ فُو؞ کَنْجُمْ وَطِ مِ حُلَايِ مٜتُکِ يٜىٰسٛ مَاکٛ؞ مِ تَبِّتِنِي اٜ مٛ اَنْدِ کٛو طُمٜ نٛ وٛنْتِندِرِ، نغَمْ طُمْ وَطَاکَ اٜ سُوطٜ؞</verse>
				<verse number="27">اَغَرِفَ لَامِيطٛ!‏ اَ جَٻِي کٛ اَنَّبٛعٜنْ مبِنْدِ؟ اٜ مِ اَنْدِ اَ جَٻِي!‏»‏</verse>
				<verse number="28">اَغَرِفَ وِعِ بُلُسْ، ‏«‏ندٜرْ شَرٜلْ سٜطَّ نغٜعٜلْ اَ ݧُمَ اَ وَاوَيْ وَرْتِرْکِيَمْ تٛکُّطٛ يٜىٰسُ؟»‏</verse>
				<verse number="29">بُلُسْ وِعِمٛ، ‏«‏کٛو ندٜرْ شَرٜلْ سٜطَّ، کٛو نَاع ندٜرْ شَرٜلْ سٜطَّ، اٜ مِ تٛرٛو اَللَّه نغَمْ مَاطَ اَنْ اٜ نَنْٻٜيَمْ حَنْدٜ فُو نغَرْتٛنْ کٛ نغَرْتُمِ، اَمَّا نَاع اٜ طِعِ ٻٛغِّ نجَمْندِ؞»‏</verse>
				<verse number="30">ندٜنْ اَغَرِفَ اٜ فٜسْتُسْ اٜ بَنِسْ اٜ جٛوطٛدِيٻٜ اٜ مَٻّٜ فُو اُمِّي، ندِلِّ؞</verse>
				<verse number="31">ندٜ ٻٜ مبُرْتِي وُرٛ نغٛنْ، ٻٜ مبِعِ حَکُّندٜ مَٻّٜ، ‏«‏نٜطّٛ اٛعٛ وَطَايِ کٛ حٜوْتِ اٛ وَرٜىٰ کٛو اٛ مَٻّٜ ندٜرْ سُودُ شُرَلْ؞»‏</verse>
				<verse number="32">سٜيْ اَغَرِفَ وِعِ فٜسْتُسْ، ‏«‏دَا نٜطّٛ اٛعٛ وِعَايِنٛ کِيتَ مَاکٛ يَارٜىٰ تٛ کَيْسَرْ، دَا اٛ يٛوفَامَ؞»‏</verse>
			</chapter>
			<chapter number="27">
				<verse number="1">ندٜ طُمْ سُٻِ مِنْ نجَحَ لٜيْدِ اِتَالِيَ ندٜرْ کٛمِوَلْ، سٜيْ بُلُسْ اٜ وٛٻّٜ نَنْغَاٻٜ نغَطَا ندٜرْ جُنْغٛ مَوْطٛ سٛوجِعٜنْ بِعٜتٜىٰطٛ جُولِيٛسْ؞ کَنْکٛ وٛنِ اَرْدِيطٛ کَوْتَلْ سٛوجِعٜنْ بِعٜتٜىٰنغَلْ سٛوجِعٜنْ کَيْسَرْ؞</verse>
				<verse number="2">مِنْ نَتِّ کٛمِوَلْ پِوٛيْنغَلْ اَدِرَمِتِييُمْ جَحَيْنغَلْ غَرِيجٜ غٛنْطٜ فٛنْغٛ مَايٛ ندٜرْ لٜيْدِ اَاسِيَ؛ مِنْ ندِلِّ؞ اٜ مِنْ نغٛنْدِ اٜ اَرِسْتَرْکُسْ، نٜطّٛ لٜيْدِ مَکِدٛونِيَ پِوٛيْطٛ غَرِيرِ تَسَلٛونِکَ؞</verse>
				<verse number="3">ندٜ فِنِ مِنْ نجٛتِّي غَرِيرِ سِدٛنْ؞ جُولِيٛسْ نَنِ جُرُمْطُمْ بُلُسْ؛ اٛ جَٻِ بُلُسْ يَحَ تٛ حِغٛوٻٜ مَاکٛ نغَمْ ٻٜ مبَلَّمٛ؞</verse>
				<verse number="4">ندٜ مِنْ اُمِّي طٛنْ، مِنْ تٛکِّ فُونَ لٜيْدِ سَيِيفُرُسْ نغٛنْدِ شَکَ ندِيَمْ، نغَمْ حٜنْدُ سٜمْبِطِرَا تٛنْ؞</verse>
				<verse number="5">مِنْ کُلْتِ مَايٛ نغٛ حَادٜ کِلِيکِيَ اٜ بَمْفِيلِيَ، مِنْ نجٛتِّي غَرِيرِ مِرَ ندٜرْ لٜيْدِ لِيکِيَ؞</verse>
				<verse number="6">تٛنْ اَرْدِيطٛ سٛوجِعٜنْ اٛنْ حٜٻَنِمِنْ کٛمِوَلْ پِوٛيْنغَلْ اَلِجَندِيرِيَ اُمَّنِينغَلْ اِتَالِيَ، اٛ تِّنِمِنْغَلْ؞</verse>
				<verse number="7">بَلْطٜ طُطّٜ کٛمِوَلْ اَمِنْ وَطِ اٜ يَارَ سٜىٰسٜ‑سٜىٰسٜ؞ اٜ بٛنٜ مِنْ نجٛتّٛرِي حَادٜ غَرِيرِ کِنِدُسْ؞ ندٜ حٜنْدُ حَطِمِنْ يَاکِ يٜىٰسٛ، سٜيْ مِنْ تٛکِّرِ فٛمْبِنَ حَا مِنْ نجٛتِّ کِرِتِ، لٜيْدِ نغٛنْدِ شَکَ ندِيَمْ؞ ندٜ مِنْ پَٻِّي حَادٜ سَلْمٛنِ مِنْ تٛکِّرِ فٛنْغٛ کِرِتِ تٛنْ تٛ حٜنْدُ سٜمْبِطِرَا؞</verse>
				<verse number="8">اٜ بٛنٜ مِنْ پَٻّٛرِي، مِنْ نجٛتِّي وِغٜىٰرٜ بِعٜتٜىٰندٜ جِڤّٛرْدٜ بٛنْدٜ حَادٜ غَرِيرِ لَاسِيَ؞</verse>
				<verse number="9">مِنْ مبٛنِّ شَرٜلْ طُنغٜلْ حَا ݧَلْندٜ حُمْتٛ اِتُّکِ حَکّٜ پَٻِّي؞ ندٜرْ شَرٜلْ نغٜلْ يَادُ ندٜرْ کٛمِوَلْ اٜ سَطِ نَاع سٜطَّ؞ نغَمْ مَاجُمْ بُلُسْ حٛکِّ شَاوٛرِ،</verse>
				<verse number="10">اٛ وِعِ، ‏«‏بَنْدِرَاٻٜ، مِ يِعِي کٛمِوَلْ نغَلْ اٜ کٛ وٛنِ ندٜرْ مَاغَلْ فُو وٛنّٛتٛ؞ نَاع کَنْجُمْ تَنْ، اَمَّا حَا اٜ اٜنٜنْ مَا اٜنْ کَلْکَيْ؞»‏</verse>
				<verse number="11">اَمَّا مَوْطٛ سٛوجِعٜنْ ٻُرِي جَٻُکِ حَالَ جٛومُ کٛمِوَلْ نغَلْ اٜ ڤٛوطٛووٛ نغَلْ دٛوْ حَالَ بُلُسْ؞</verse>
				<verse number="12">جِڤّٛرْدٜ کٛمِيجٜ تٛ مِنْ نغٛنِ وٛوطَا ندٜرْ ندُنْغُ؞ نغَمْ نٛنْ طُطْٻٜ وٛنْٻٜ ندٜرْ کٛمِوَلْ نغَلْ ٻُرِي يِطُکِ مِنْ نجَحَ فِنِکِ نغَمْ مِنْ ندُومَ تٛنْ، تٛ طُمْ وَطٛتٛ؞ فِنِکِ وٛنِ جِڤّٛرْدٜ کٛمِيجٜ ندٜرْ لٜيْدِ کِرِتِ، دَارَيْندٜ لٛکِرّٜ حِرْنَا اٜ وٛيْلَ اٜ لٛکِرّٜ حِرْنَا اٜ فٛمْبِنَ؞</verse>
				<verse number="13">ندٜ حٜنْدُ فٛمْبِنَ فُطِّ وِسُکِ سٜىٰسٜ‑سٜىٰسٜ، حُوٛوٻٜ ندٜرْ کٛمِوَلْ نغَلْ کَمِّي ٻٜ مبَاوَيْ يَاکِ تٛ ٻٜ نغِطِ؞ ٻٜ اِتّٛيِ نجَمْنغَ دَرْنِرْغَ کٛمِوَلْ نغَلْ، مِنْ تٛکِّ حَادٜ فٛنْغٛ لٜيْدِ کِرِتِ، مِنْ ندِلِّ؞</verse>
				<verse number="14">اَمَّا غَطَ مَاجُمْ سٜطَّ، حٜنْدُ مَوْندُ بِعٜتٜىٰندُ حٜنْدُ لٛکِرّٜ وٛيْلَ اٜ فُونَ اُمّٛيِي دَغَ لٜيْدِ کِرِتِ؞</verse>
				<verse number="15">حٜنْدُ ندُنْ تَٻِّي کٛمِوَلْ نغَلْ حَا مِنْ مبَاوَايِ تٛکُّکِ ندٜرْ مَيْرُ؞ نغَمْ نٛنْ، مِنْ اَلِندُ ندُ دِلِّدِ اٜ مَاغَلْ؞</verse>
				<verse number="16">ندٜ مِنْ تٛکِّ حَادٜ وٛنْدِ لٜيْدِ ڤَمَرْدِ نغٛنْدِ شَکَ ندِيَمْ بِعٜتٜىٰندِ کَوْدَ، ندِ اُسْتَنِمِنْ حٜنْدُ؞ اٜ بٛنٜ مِنْ ڤٛوطِرٛيِ کٛمِوَلْ ڤَمَرَلْ،</verse>
				<verse number="17">مِنْ نَتِّنِنغَلْ ندٜرْ کٛمِوَلْ مَنْغَلْ؞ ندٜنْ ٻٜ نغَطِ ٻٛغِّ لٜيْ کٛمِوَلْ مَنْغَلْ نغَلْ، ٻٜ کَٻِّنغَلْ، نغَمْ تٛع نغَلْ فٜشّٛو؞ اٜ ٻٜ کُلَ تٛع نغَلْ نُفَ ندٜرْ نجَارٜىٰندِ ندٜرْ ندِيَمْ حَادٜ سِرْتِسْ؞ نغَمْ نٛنْ ٻٜ نجِڤِّنِ غُدٜ غَطَيْطٜ کٛمِوَلْ دِلَّ، ٻٜ اَلِ حٜنْدُ دِلِّدِ اٜ مَاغَلْ؞</verse>
				<verse number="18">حٜنْدُ شٜمْبِنْدُ ندُنْ وَطِ کَ فِيکِ؞ نغَمْ نٛنْ ندٜ فِنِ ٻٜ ڤُطِّ حُبِنْکِ کٛ وٛنِ ندٜرْ کٛمِوَلْ نغَلْ ندٜرْ ندِيَمْ؞</verse>
				<verse number="19">ندٜرْ ݧَلْندٜ تَتَوْرٜ، کَمْٻٜ اٜ کٛعٜ مَٻّٜ ٻٜ کُبِنِ کٛ ٻٜ کُوتِرْتَ ندٜرْ کٛمِوَلْ نغَلْ ندٜرْ ندِيَمْ؞</verse>
				<verse number="20">بَلْطٜ طُطّٜ مِنْ نغِعَايِ نَانغٜ اٜ کٛودٜ، نغَمْ حٜنْدُ ندُنْ وَطِي کَ فَلْپِنْکِ مَايٛ نغٛنْ سٜمْبٜىٰ حَا مِنْ اِتِّ کَمُّندٜ حِسُکِ؞</verse>
				<verse number="21">غَطَ ٻٜ نغَطِي بَلْطٜ ٻٜ ݧَامَايِ، بُلُسْ دَرِي يٜىٰسٛ مَٻّٜ، وِعِ، ‏«‏دَا اٛنْ نجَٻِينٛ حَالَ اَمْ، دَا اٛنْ اَلَايِ کِرِتِ، دَا تٛرَّ کَعَ اٜ دُلّٜرٜ ندٜعٜ حٜٻَايِعٜنْ؞</verse>
				<verse number="22">اَمَّا جٛونِ اٜ مِ تٛرٛوعٛنْ، شٜمْبِطِنٜىٰ ٻٜرْطٜ مٛوطٛنْ، نغَمْ کٛو غٛعٛتٛ ندٜرْ مٛوطٛنْ حَلْکَتَا، سٜيْ کٛمِوَلْ نغَعَلْ تَنْ؞</verse>
				<verse number="23">اَللَّه جٜيْطٛيَمْ مٛ مَوْنِنَيْمِ لِلٛيِي مَلَاعِکَاجٛ مُوطُمْ، اٛ وَرِي تٛ اَمْ جٜمَّ؞</verse>
				<verse number="24">اٛ وِعِيَمْ، ‏‹‏بُلُسْ، تَاع حُلُ، اَ دَرٛتٛ يٜىٰسٛ کَيْسَرْ لَامِيطٛ رٛومَنْکٛعٜنْ مَوْطٛ؞ کَدِمَا، بَرْکَ مَاطَ اَللَّه حِسْنَيْ يِمْٻٜ وٛنْدُٻٜ اٜ مَاطَ ندٜرْ کٛمِوَلْ فُو؞›‏</verse>
				<verse number="25">نغَمْ نٛنْ، شٜمْبِطِنٜىٰ ٻٜرْطٜ مٛوطٛنْ، نغَمْ اٜ مِ حٛولِي اَللَّه، کٛ اٛ وِعِيَمْ طُمْ وَرْتَيْ غٛونغَ؞</verse>
				<verse number="26">اَمَّا دٛولٜ حٜنْدُ نٛ يَارَيْعٜنْ ندٜرْ وٛنْدِ لٜيْدِ نغٛنْدِ ندٜرْ ندِيَمْ؞»‏</verse>
				<verse number="27">ندٜرْ جٜمَّارٜ سَڤّٛ اٜ نَيَوْرٜ، ندٜ حٜنْدُ وَطِ کَ دِلُّدُکِ اٜ اَمِنْ ندٜرْ مَايٛ اَدِيرِيَ، شَکَ جٜمَّ حُوٛوٻٜ ندٜرْ کٛمِوَلْ نغَلْ اٜ کَمِّي مِنْ ٻَدَکٜ لٜيْدِ،</verse>
				<verse number="28">سٜيْ ٻٜ نغَطِ ٻٛغّٛلْ ڤٛوندِرْنغٛلْ لُغُّکِ ندِيَمْ ٻٜ نغِعِ لُغُّکِ ندِيَمْ طَمْ کٛيْطٜ 40؞ مِنْ ٻٜيْدِ يٜىٰسٛ سٜطَّ، ٻٜ ڤٛوندِ کَدِمَا، ٻٜ نغِعِ لُغُّکِ مَاجَمْ حَادٜ کٛيْطٜ 30؞</verse>
				<verse number="29">ٻٜ کُلِ تٛ کٛمِوَلْ نغَلْ فِيَ حَيْرٜ، نغَمْ نٛنْ ٻٜ نغَطِ نجَمْکٛ نَيٛ ندَرْنِرْکٛ کٛمِوَلْ ندٜرْ ندِيَمْ طَمْ غَطَ مَاغَلْ، ٻٜ نغَطِ کَ وَطُکِ دٛعَارٜ غَرِ وٜىٰتَ؞</verse>
				<verse number="30">ندٜنْ کُوٛوٻٜ ندٜرْ کٛمِوَلْ نغَلْ اٜ ٻٜ نغِطِ وُرْتَاکِنغَلْ ٻٜ ندَطَ، سٜيْ ٻٜ نجِڤِّنِ کٛمِوَلْ ڤَمَرَلْ ندٜرْ ندِيَمْ، ٻٜ نغَطِ بٛ ٻٜ نجِڤِّنَيْ نجَمْکٛ ندَرْنِرْکٛ دَغَ يٜىٰسٛ کٛمِوَلْ مَنْغَلْ نغَلْ؞</verse>
				<verse number="31">سٜيْ بُلُسْ وِعِ سٛوجِعٜنْ ٻٜنْ اٜ مَوْطٛ مَٻّٜ، ‏«‏تٛ يِمْٻٜ ٻٜعٜ ندَرَاکِ ندٜرْ کٛمِوَلْ نغَعَلْ اٛنْ کِسَتَا؞»‏</verse>
				<verse number="32">سٜيْ سٛوجِعٜنْ ٻٜنْ تَپِ ٻٛغِّ جٛغِيطِ کٛمِوَلْ ڤَمَرَلْ نغَلْ، ٻٜ اَلِنغَلْ نغَلْ تٛکِّ ندِيَمْ؞</verse>
				<verse number="33">ندٜ غَرِ ٻَدِي وٜىٰتُکِ، بُلُسْ تٛرِيٻٜ ٻٜ فُو ٻٜ ݧَامَ ݧَمْندُ؞ اٛ وِعِ، ‏«‏حَنْدٜ وٛنِ ݧَلْندٜ سَڤّٛ اٜ نَيَوْرٜ اٛنْ ݧَامَايِ غٛطُّمْ نغَمْ وَنَّارٜ؞</verse>
				<verse number="34">نغَمْ نٛنْ اٜ مِ تٛرٛوعٛنْ، ݧَامٜىٰ نغَمْ کِسٛنْ، نغَمْ کٛو لَاسٛلْ حٛورٜ غٛعٛتٛ ندٜرْ مٛوطٛنْ حَلْکَتَا؞»‏</verse>
				<verse number="35">ندٜ اٛ وِعِ نٛنْ، اٛ حٛشِّ بُرٛودِ، اٛ يٜتِّ اَللَّه يٜىٰسٛ مَٻّٜ ٻٜ فُو، اٛ ݝَڤِّتِطُمْ اٛ فُطِّ ݧَامُکِ؞</verse>
				<verse number="36">سٜيْ ٻٜرْطٜ مَٻّٜ شٜمْبِطِ، کَمْٻٜ مَا ٻٜ کٛشِّ ٻٜ ݧَامِ؞</verse>
				<verse number="37">مِنٛنْ وٛنْٻٜ ندٜرْ کٛمِوَلْ نغَلْ، مِنْ نغَطِي يِمْٻٜ 276؞</verse>
				<verse number="38">ندٜ ٻٜ ݧَامِ ٻٜ کَارِ، ٻٜ کٛشِّ بُحُوجِ اَلْکَمَارِ غٛنْطِ ندٜرْ کٛمِوَلْ نغَلْ، ٻٜ ڤَطِّطِ ندٜرْ ندِيَمْ نغَمْ ٻٜ اُسْتَنَنْغَلْ تٜدُّطُمْ؞</verse>
				<verse number="39">ندٜ وٜىٰتِ حُوٛوٻٜ ندٜرْ کٛمِوَلْ نغَلْ اَنْدِتَايِ لٜيْدِ ندِ ٻٜ نجٛتِّ؞ ٻٜ کَيْنِي وِغٜىٰرٜ غٛودُندٜ نجَارٜىٰندِ؞ ٻٜ نغِطِي يَارُکِ کٛمِوَلْ نغَلْ تٛنْ تٛ ٻٜ مبَاوِي؞</verse>
				<verse number="40">سٜيْ ٻٜ تَپِ ٻٛغِّ نجَمْکٛ ندَرْنِرْکٛ کٛمِوَلْ نغَلْ، ٻٜ اَلِطِ ندٜرْ ندِيَمْ؞ طٛنْمَا ٻٜ ڤِتِّ ٻٛغِّ طِطُمْ حَٻِّرِ ڤٛوطِرْطُمْ کٛمِوَلْ نغَلْ؞ غَطَ مَاجُمْ، ٻٜ پٜفْتِ وُدٜرٜ وٛنْدٜ اٜ حٛورٜ کٛمِوَلْ نغَلْ، نغَمْ حٜنْدُ فَارَنغَلْ يٜىٰسٛ، يَارَنغَلْ دَاندٜ ندِيَمْ طَمْ؞</verse>
				<verse number="41">اَمَّا کٛمِوَلْ نغَلْ فِيِ مٛٻْدٜ نجَارٜىٰندِ ندٜرْ ندِيَمْ، حٛورٜ مَاغَلْ نُفِ، نغَلْ دَرِي طٛنْ؞ غٜىٰلٛوطِ ندِيَمْ نغَطِ کَ ڤِيُکِ غَطَ مَاغَلْ حَا نغَلْ ڤُسِ؞</verse>
				<verse number="42">سٛوجِعٜنْ وٛنْٻٜ ندٜرْ مَاغَلْ شِرْيِي دَبَرٜ نٛ ٻٜ مبَرْدَتَ شُرَاٻٜ وٛنْٻٜ ندٜرْ کٛمِوَلْ نغَلْ، نغَمْ تٛع غٛطّٛ ندٜرْ مَٻّٜ يِنٛو دَطَ؞</verse>
				<verse number="43">اَمَّا ندٜ مَوْطٛ سٛوجِعٜنْ اٛنْ اٜ يِطِ حِسْنُکِ بُلُسْ، اٛ حَطِٻٜ وَطُکِ کٛ ٻٜ شِرْيِي، اٛ وِعِ بَوْٻٜ ندِيَمْ اَرْتَ نَتُّکِ ندٜرْ مَاجَمْ، مبُرْتٛو؞</verse>
				<verse number="44">ندٜنْ حٛرِيٻٜ بٛو مبَطّٛو لٜطّٜ کٛمِوَلْ نغَلْ اٜ ڤٜشّٜ مَاغَلْ؞ نٛنْ مِنْ فُو مِنْ نغَطِ مِنْ مبُرْتِي جَمْ؞</verse>
			</chapter>
			<chapter number="28">
				<verse number="1">ندٜ مِنْ کِسِ، مِنْ نَنِ اِنْدٜ لٜيْدِ نغٛنْدِ شَکَ ندِيَمْ ندِنْ اٜ وِعٜىٰ مَلْتَ؞</verse>
				<verse number="2">يِمْٻٜ لٜيْدِ ندِنْ نجَٻِّيمِنْ بٛطُّمْ؞ ٻٜ کُٻَّنِمِنْ حِيتٜ، نغَمْ ندِيَمْ اٜ وَطَ، ندٜنْ اٜ وٛودِ ڤٜىٰوٛلْ؞</verse>
				<verse number="3">بُلُسْ حَوْرِتِ لٜطّٜ اٜ مٛ وَطَطٜ ندٜرْ حِيتٜ نغٜنْ، سٜيْ غُلْطُمْ حِيتٜ نغٜنْ وُرْتِنِ مبٛودِ ندٜرْ مَاجٜ، ندِ فٜعِّمٛ اٜ جُنْغٛ؞</verse>
				<verse number="4">ندٜ يِمْٻٜ ٻٜنْ نغِعِ مبٛودِ ندِنْ اٜ جٛغِي جُنْغٛ بُلُسْ، ٻٜ مبِعِ حَکُّندٜ مَٻّٜ، ‏«‏غٛونغَ نٜطّٛ اٛعٛ اٛ غَطٛووٛ وَرْحٛورٜ؞ کٛو ندٜ اٛ حِسِي دَغَ مَايٛ، اَمَّا فُو اٜ نٛنْ اَلَّح مٜىٰطٜنْ دٜبّٛ تَپٛووٛ کِيتَ اَلْدَتَامٛ اٜ يٛنْکِ؞»‏</verse>
				<verse number="5">اَمَّا بُلُسْ فِطِّ مبٛودِ ندِنْ ندٜرْ حِيتٜ نغٜنْ، اٛ نَنَايِ نَوْطُمْ کٛو سٜطَّ؞</verse>
				<verse number="6">اٜ ٻٜ کَمِّي جُنْغٛ مَاکٛ نٛ ٻُوتَيْ، کٛو اٛ يَنَ طٛنْ اٜ طٛنْ اٛ مَايَ؞ اَمَّا ندٜ يَوْتِي ٻٜ نغِعِ وَلَا کٛ يَنِمٛ، ٻٜ نغَيْلِتِ ݧُمٛلْ مَٻّٜ، ٻٜ مبِعِ، ‏«‏اٛعٛ، اٛ اَلَّح فٜىٰرٜ!‏»‏</verse>
				<verse number="7">حَادٜ وِغٜىٰرٜ ندٜنْ اٜ وٛودِ غٜسٜ مَوْطٛ لٜيْدِ ندِنْ، بِعٜتٜىٰطٛ فُبِلِيُسْ؞ اٛ جَٻِّيمِنْ بٛطُّمْ، اٛ جِڤِّنِمِنْ تٛ وُرٛ مَاکٛ بَلْطٜ تَتِ؞</verse>
				<verse number="8">ݧَاکٛ مَاکٛ اٜ فُکِّي فِيدَ اٜ جٛنْتٜ کَلُّطٜ اٜ دٛغّٛلْ رٜىٰدُ؞ بُلُسْ يَحِ تٛ مَاکٛ، يٛوِ جُوطٜ مُوطُمْ دٛوْ مَاکٛ، وَطَنِمٛ دٛعَارٜ، اٛ يَمْطِتِ؞</verse>
				<verse number="9">غَطَ مَاجُمْ، ݧَوْٻٜ حٛرِيٻٜ ندٜرْ لٜيْدِ ندِنْ نغَرِ تٛ بُلُسْ، اٛ يَمْطِتِنِٻٜ؞</verse>
				<verse number="10">ٻٜ مَوْنِنِمِنْ نَاع سٜطَّ؞ ندٜ مِنْ نغَرِ دِلُّکِ، ٻٜ کٛکِّمِنْ کٛ مِنْ نغِطِ فُو نغَمْ يَادُ؞</verse>
				<verse number="11">غَطَ لٜبِّ تَتِ، مِنْ نَتِّ ندٜرْ کٛمِوَلْ پِوٛيْنغَلْ اَلِجَندِيرِيَ نٛدِّرْتٜىٰنغَلْ وٛرْٻٜ شِوْتَاٻٜ دُومُنغَلْ ندٜرْ لٜيْدِ مَلْتَ، مِنْ ندِلِّ؞</verse>
				<verse number="12">مِنْ نجٛتِّي غَرِيرِ بِعٜتٜىٰندِ سِرَکُسْ، مِنْ نغَطِ بَلْطٜ تَتِ تٛنْ؞</verse>
				<verse number="13">دَغَ طٛنْ مِنْ نَتِّ کٛمِوَلْ، مِنْ ڤِلِي حَا مِنْ نجٛتِّي غَرِيرِ رِغِيُمْ؞ ندٜ فِنِ حٜنْدُ فٛمْبِنَ فُطِّ وِسُکِ؞ ندٜرْ بَلْطٜ طِطِ مِنْ نغَرِ غَرِيرِ فُتِيٛولِ؞</verse>
				<verse number="14">مِنْ تَوِ تٛکُّٻٜ يٜىٰسُ تٛنْ؞ ٻٜ تٛرِيمِنْ مِنْ نجٛوطٛو تٛ مَٻّٜ يٛنْتٛورٜ غٛعٛ؞ ندٜنْ مِنْ نجٛتّٛيِي غَرِيرِ رٛومَ؞</verse>
				<verse number="15">ندٜ تٛکُّٻٜ يٜىٰسُ وٛنْٻٜ رٛومَ نَنِ حَبَرُ غَرٛلْ اَمِنْ، ٻٜ نجَحِ لُومٛ اَافِيُسْ اٜ وٛنْدٜ وِغٜىٰرٜ بِعٜتٜىٰندٜ غُرٜ حٛٻّٜ تَتِ نغَمْ جَٻَّاکِمِنْ؞ ندٜ بُلُسْ يِعِٻٜ، اٛ يٜتِّ اَللَّه، ٻٜرْندٜ مَاکٛ سٜمْبِطِ؞</verse>
				<verse number="16">ندٜ مِنْ نغَرِ غَرِيرِ رٛومَ، طُمْ اَلِ بُلُسْ جِڤِّي ندٜرْ وُرٛ نغٛ طُمْ يٛٻَتَ طُمْ وَالَ، کَنْکٛ اٜ سٛوجِيجٛ دٜىٰنَيْطٛمٛ؞</verse>
				<verse number="17">بَلْطٜ تَتِ غَطَ مِنْ نغَرِي، بُلُسْ نٛدِّ مَوْٻٜ يَحُودَنْکٛعٜنْ؞ ندٜ ٻٜ کَوْرِتِ، اٛ وِعِٻٜ، ‏«‏بَنْدِرَاٻٜ!‏ کٛو ندٜ مِ وَطَنَايِ يِمْٻٜ مٜىٰطٜنْ کٛ حَانَايِ، مِ وٛنَّايِ ندٛنُوجِ مَامَعٜنْ مٜىٰطٜنْ، اَمَّا مِ نَنْغَامَ اٜ اُرُشَلِيمَ، مِ وَطَامَ ندٜرْ جُوطٜ رٛومَنْکٛعٜنْ؞</verse>
				<verse number="18">ٻٜ پَمِيَمْ کٛ نغَطُمِ؞ ٻٜ تَوِي مِ وَطَايِ غٛطُّمْ کٛ حٜوْتِ مِ وَرٜىٰ، نغَمْ نٛنْ ٻٜ نغِطِ يٛوفُکِيَمْ؞</verse>
				<verse number="19">اَمَّا ندٜ يَحُودَنْکٛعٜنْ غٛنْٻٜ طٛنْ نجَٻَايِ مِ يٛوفٜىٰ، طُمْ نَنْغِ مِ تٛرٛو کِيتَ اَمْ وَدّٜىٰ تٛ کَيْسَرْ، کٛو ندٜ مِ وَلَا کٛ نغُلّٛرْتٛومِ لٜݧٛلْ اَمْ؞</verse>
				<verse number="20">کَنْجُمْ وَطِ نٛدُّمِعٛنْ نغَمْ مِ يِعَعٛنْ، مِ مٜدَّ اٜ مٛوطٛنْ؞ نغَمْ کَمُّندٜ اِسْرَاعِيلَنْکٛعٜنْ کَٻِّرَامِ ٻٛغِّ نجَمْندِ طِعِ؞»‏</verse>
				<verse number="21">يَحُودَنْکٛعٜنْ ٻٜنْ مبِعِمٛ، ‏«‏مِنْ کٜٻَايِ طٜرٜوٛلْ دَغَ لٜيْدِ يَحُودِيَ کٛلَّيْنغٛلْمِنْ حَبَرُ مَاطَ؞ کَدِمَا بٛو وَلَا کٛو غٛعٛتٛ ندٜرْ بَنْدِرَاٻٜ اَمِنْ غَرْطٛ وِعِمِنْ حَبَرُ طُمْ وٛوطَا دٛوْ مَاطَ؞</verse>
				<verse number="22">اَمَّا اٜ مِنْ نغِطِ مبِعَامِنْ ݧُمٛ مَاطَ، نغَمْ اٜ مِنْ اَنْدِ يِمْٻٜ کٛو تٛيٜ اٜ نغٜدَّ دِينَ کَ تٛکُّطَا؞»‏</verse>
				<verse number="23">ٻٜ ندٜسِ ݧَلْندٜ ندٜ ٻٜ شٛعّٛيْتٛو تٛ مَاکٛ؞ ندٜ ݧَلْندٜ ندٜنْ وَرِ، يِمْٻٜ طُطْٻٜ نغَرِ، کَوْرِتِ تٛ بُلُسْ جِڤِّي؞ اِلَا سُبَکَ حَا اَلَاسَرَ اٜ مٛ وَعَجِنَنَٻٜ، اٜ مٛ حٛکَّٻٜ حَبَرُ لَامُ اَللَّه؞ اٜ مٛ حٛلَّٻٜ حَبَرُ يٜىٰسُ ندٜرْ اَتَّوْرَ اٜ ندٜرْ دٜفْتٜ اَنَّبٛعٜنْ نغَمْ اٛ فٛوطَٻٜ ٻٜ تٛکَّ يٜىٰسُ؞</verse>
				<verse number="24">وٛٻّٜ ندٜرْ مَٻّٜ نجَٻِ کٛ اٛ وِعِ، وٛٻّٜ بٛو نجَٻَايِ؞</verse>
				<verse number="25">نغَمْ نٛنْ ٻٜ نغٜدّٛوتِرِ حَکُّندٜ مَٻّٜ، ٻٜ ڤُطِّ سَنْکِتَاکِ؞ اَمَّا بُلُسْ وِعِٻٜ، ‏«‏رُوحُ اَللَّه وِعِي غٛونغَ ندٜ مٜتَنِ مَامَعٜنْ مٛوطٛنْ دَغَ حٛنْدُکٛ اَنَّبِ اِشَايَ،</verse>
				<verse number="26">اٛ وِعِ، ‏‹‏يَحُ تٛ يِمْٻٜ ٻٜعٜ مبِعَاٻٜ:‏ کٛو ندٜيٜ اٛنْ نَنَيْ، اَمَّا اٛنْ ڤَامَتَا؞ اٛنْ ندَارَيْ، اَمَّا اٛنْ نغِعَتَا؞</verse>
				<verse number="27">نغَمْ ٻٜرْطٜ لٜݧٛلْ نغٛعٛلْ نجٛورِي؞ ٻٜ شُکِّي نٛڤِّ مَٻّٜ، ٻٜ مَٻِّي غِتٜ مَٻّٜ، نغَمْ تٛع ٻٜ نغِعَ اٜ غِتٜ مَٻّٜ، تٛع نٛڤِّ مَٻّٜ نَنَ، تٛع ٻٜرْطٜ مَٻّٜ ڤَامَ، حَا ٻٜ نغَرْتَ تٛ اَمْ، مِ يَمْطِتِنَٻٜ؞›‏ »‏</verse>
				<verse number="28">بُلُسْ ٻٜيْدِ مٜتُکِ، وِعِ، ‏«‏سٜيْ ڤَامٛنْ، اَللَّه لِلْدِي کِسْندَمْ مُوطُمْ تٛ يِمْٻٜ نَاع يَحُودَنْکٛعٜنْ؞ کَمْٻٜ بٛو ٻٜ نجَٻَيْطُمْ!‏»‏</verse>
				<verse number="29">‏[‏ندٜ بُلُسْ وِعِ نٛنْ، يَحُودَنْکٛعٜنْ مبُرْتِي اٜ نغٜدّٛوتِرَ حَکُّندٜ مَٻّٜ نَاع سٜطَّ؞]‏</verse>
				<verse number="30">بُلُسْ بٛو جٛوطِي دُوٻِ طِطِ ندٜرْ وُرٛ نغٛ طُمْ يٛٻَتَ طُمْ وَالَ؞ اٛ يٛٻَنِ حٛورٜ مَاکٛ؞ اٜ مٛ جَٻّٛو کٛو مٛيٜ غَرْطٛ تٛ مَاکٛ،</verse>
				<verse number="31">اٜ مٛ وَعَجِنَنَٻٜ حَبَرُ لَامُ اَللَّه، اٜ مٛ اٜکِّتِنَٻٜ حَبَرُ يٜىٰسُ اَلْمَسِيحُ جٛومِرَاوٛ اٜ سٜمْبٜ، وَلَا کَطُطٛمٛ؞</verse>
			</chapter>
		</book>
		<book number="45">
			<chapter number="1">
				<verse number="1">مِنْ بُلُسْ وِنْدِ طٜرٜوٛلْ نغٛعٛلْ؞ مِ مَشُّطٛ يٜىٰسُ اَلْمَسِيحُ لِلَاطٛ مَاکٛ شُٻَاطٛ مٛ اَللَّه نٛدِّ وَعَجِنَ حَبَرُ بٜلْطُمْ؞</verse>
				<verse number="2">حَبَرُ بٜلْطُمْ طُمْ اٛ وَطِ اَلْکَوَلْ کٛ نٜىٰٻِ دَغَ تٛ کٛنْدُطٜ اَنَّبٛعٜنْ مَاکٛ ندٜرْ دٜفْتٜرٜ شٜنِيندٜ؞</verse>
				<verse number="3">حَبَرُ طُعُمْ طُمْ دٛوْ ٻِطّٛ مَاکٛ جٛومِرَاوٛ مٜىٰطٜنْ يٜىٰسُ اَلْمَسِيحُ؞ ندٜرْ ٻَنْدُ کَنْکٛ دَغَ لٜݧٛلْ دَوْدَ؞</verse>
				<verse number="4">اَمَّا اَللَّه حٛلِّي اٜ بَوْطٜ مَوْطٜ يٜىٰسُ اَلْمَسِيحُ جٛومِرَاوٛ مٜىٰطٜنْ اٛ ٻِطّٛ مَاکٛ ندٜ اٛ اُمِّنِمٛ دَغَ مَيْدٜ بَرْکَ رُوحُ مَاکٛ؞</verse>
				<verse number="5">بَرْکَ يٜىٰسُ اَلْمَسِيحُ اٜ نغَمْ اِنْدٜ مَاکٛ، اَللَّه بَرْکِطِنِييَمْ وَرْتِرِييَمْ لِلَاطٛ نغَمْ لٜݧِ دُونِيَارُ فُو حٛولٛومٛ تٛکَّ کٛ اٛ وِعِ؞</verse>
				<verse number="6">طُعُمْ حَوْتِي اٜ مٛوطٛنْ اٛنٛنْ ٻٜ اَللَّه نٛدِّ نغَمْ نغَرْتَ ٻٜ يٜىٰسُ اَلْمَسِيحُ؞</verse>
				<verse number="7">اٜ مِ حٛوْنَعٛنْ اٛنْ فُو مٛوطٛنْ غٛنْٻٜ غَرِيرِ رٛومَ، اٛنٛنْ ٻٜ اَللَّه يِطِ نٛدِّ نغَمْ ٻٜ نغَرْتَ يِمْٻٜ مُوطُمْ؞ اَللَّه ݧَاکٛ مٜىٰطٜنْ اٜ جٛومِرَاوٛ مٜىٰطٜنْ يٜىٰسُ اَلْمَسِيحُ بَرْکِطِنَعٛنْ حٛکَّعٛنْ جَمْ؞</verse>
				<verse number="8">اَرَنْدٜ، اٜ مِ يٜتَّ اَللَّه اَمْ بَرْکَ يٜىٰسُ اَلْمَسِيحُ نغَمْ مٛوطٛنْ اٛنْ فُو، نغَمْ دُونِيَارُ فُو اٜ نَنَ حَبَرُ نٛ کٛولٛرِيطٛنْ يٜىٰسُ؞</verse>
				<verse number="9">اَللَّه مٛ کُوَنَيْمِ کُوغَلْ وَعَجِنْکِ حَبَرُ بٜلْطُمْ دٛوْ ٻِطّٛ مَاکٛ اٜ ٻٜرْندٜ اَمْ فُو، کَنْکٛ وٛنِ شٜيْدُوجٛ اَمْ، کٛو ندٜيٜ مِ يٜجِّتَتَاعٛنْ ندٜرْ دٛعَارٜ اَمْ؞</verse>
				<verse number="10">اٜ مِ تٛرٛو اَللَّه تٛ اٛ جَٻِي اٛ مَٻِّتَنَيَمْ لَاوٛلْ مِ يَحَ تٛ مٛوطٛنْ جٛونِ؞</verse>
				<verse number="11">اٜ مِ يِطِ يِيکِعٛنْ نَاع سٜطَّ نغَمْ مِ وَلَّعٛنْ کٜٻٛنْ بَرْکَ غٛنْطُمْ ندٜرْ رُوحُ اَللَّه شٜمْبِطِنَيْطُمْعٛنْ؞</verse>
				<verse number="12">کٛ نغِطُمِ وٛنِ شٜمْبِطِندِرٜنْ؛ حٛولَارٜ اَمْ سٜمْبِطِنَعٛنْ، ندٜنْ حٛولَارٜ مٛوطٛنْ سٜمْبِطِنَيَمْ؞</verse>
				<verse number="13">بَنْدِرَاٻٜ اَمْ، اٜ مِ يِطِ اَنْدٛنْ ندٜ طُطُّمْ اٜ مِ سِرْيٛو يَاکِ تٛ مٛوطٛنْ، اَمَّا کٛو ندٜيٜ غٛطُّمْ اٜ حَطَيَمْ يَاکِ؞ اٜ مِ يِطِ مِ حٜٻَ تٛکُّٻٜ يٜىٰسُ ندٜرْ مٛوطٛنْ، نٛنْ نٛ کٜٻِرْمِ تٛکُّٻٜ يٜىٰسُ ندٜرْ غٛطِّ لٜݧِ؞</verse>
				<verse number="14">اٜ وٛودِ تٜدّٛرَلْ دٛوْ اَمْ، تٜدّٛرَلْ يِمْٻٜ غَرِيرِ اٜ لَدّٜعٜنْ، اٜ جَنْغُٻٜ اٜ ٻٜ نجَنْغَايِ؞</verse>
				<verse number="15">نغَمْ مَاجُمْ، مِ حَاٻِي وَعَجِنَنْکِعٛنْ حَبَرُ بٜلْطُمْ اٛنٛنْ مَا جٛوطِيٻٜ غَرِيرِ رٛومَ؞</verse>
				<verse number="16">مِ نَنَتَا شٜمْتُطُمْ وَعَجِنْکِ حَبَرُ بٜلْطُمْ، نغَمْ طُمْ بَوْطٜ اَللَّه بَاوَيْطٜ حِسْنَ کٛو مٛيٜ کٛولِيطٛمٛ؞ اَرَنْدٜ طُمْ اَنْدِنِيطُمْ يَحُودَنْکٛعٜنْ، ندٜنْ سٜيْ يِمْٻٜ نَاع يَحُودَنْکٛعٜنْ؞</verse>
				<verse number="17">نغَمْ حَبَرُ بٜلْطُمْ اٜ حٛلَّ اَادِلَاکُ اَللَّه کٜٻٜتٜىٰطُمْ بَرْکَ حٛولَاکِ يٜىٰسُ تَنْ؞ نٛنْ نٛ طُمْ وِنْدِرَا، ‏«‏اَادِلِيجٛ اٛ وَطَيْ جٛنْدٜ حٛولَاکِ اَللَّه؞»‏</verse>
				<verse number="18">مٛنّٜرٜ اَللَّه اٜ وَنْغَ دَغَ دٛوْ دٛوْ يِمْٻٜ ٻٜ کُلَتَا اَللَّه اٜ دٛوْ کُوطٜ مَٻّٜ کَلُّطٜ طٜ ٻٜ ݧٛعِّرْتَ غٛونغَ؞</verse>
				<verse number="19">نغَمْ کٛ طُمْ وَاوَتَ اَنْدُکِ دٛوْ اَللَّه، اٜ نجَيْرِ طُمْ وٛنِ تٛ مَٻّٜ، نغَمْ اَللَّه حٛلِّيٻٜطُمْ؞</verse>
				<verse number="20">نغَمْ دَغَ فُطّٛودٜ تَغُکِ دُونِيَارُ، نغِکُّ اَللَّه طُمْ يِعَتَاکٜ، اٜ نجَيْرِ طُمْ وٛنِ، وَاتٛ بَوْطٜ مَاکٛ تَبِتَيْطٜ، اٜ کٛ حٛلِّ اٛ اَللَّه؞ طُمْ يِعَامَ اٜ نجَيْرِ ندٜرْ کٛ اٛ تَغِ؞ نغَمْ مَاجُمْ، يِمْٻٜ نغَلَا کٛ مبِعَ؞</verse>
				<verse number="21">کٛو ندٜ اٜ ٻٜ اَنْدِ اَللَّه، ٻٜ مَوْنِنَايِمٛ بٛ اَللَّه کٛو ٻٜ نغٜتَّمٛ، اَمَّا ݧُمٛ مَٻّٜ وَرْتِي مٜىٰرٜ، ٻٜرْطٜ مَٻّٜ طٜ مبَاوَتَا فَامُکِ غٛونغَ طٜ کٜىٰوِ ݧِوْرٜ؞</verse>
				<verse number="22">اٜ ٻٜ مبِعَ اٜ ٻٜ نغٛودِ پٛيْرٜ، اَمَّا ٻٜ نغَرْتِي حَاݝَاٻٜ؞</verse>
				<verse number="23">اَللَّه تَبِتَيْطٛ حَانِ ٻٜ مَوْنِنَ، اَمَّا اٜ ٻٜ مَوْنِنَ غُنْکِيجِ غَطَاطِ ندٜرْ نَنْدِ نٜطّٛ مَايَيْطٛ، اٜ ندٜرْ نَنْدِ شٛلِّ، اٜ ندٜرْ نَنْدِ مَرْلٜ، اٜ ندٜرْ نَنْدِ کٛ دَسٛتٛو؞</verse>
				<verse number="24">نغَمْ نٛنْ، اَللَّه اَلِيٻٜ ٻٜ تٛکَّ سُونٛوجِ ٻٜرْطٜ مَٻّٜ نٜفْنِيطِ نغَمْ ٻٜ نغَطِندِرَ کٛ سٜمْتِنِي اٜ ٻَلِّ مَٻّٜ؞</verse>
				<verse number="25">ٻٜ نغَيْلِتِ غٛونغَ اَللَّه وَرْتِ فٜوْرٜ؞ اٜ ٻٜ مَوْنِنَ کٛ تَغَا حَا اٜ ٻٜ کُوَنَطُمْ، اَمَّا اَللَّه تَغٛووٛ تَنْ حَانِ ٻٜ مَوْنِنَ؞ کَنْکٛ وٛنِ کَانُطٛ مَنْتٜىٰکِ حَا اَبَدَا!‏ اَامِنْ؞</verse>
				<verse number="26">نغَمْ نٛنْ، اَللَّه اَلِٻٜ ٻٜ تٛکَّ سُونٛوجِ مَٻّٜ شٜمْتِنِيطِ؞ رٜوْٻٜ مَٻّٜ نغَيْلِتِ کٛ طُمْ اَنْدِ، رٜوْٻٜ اٜ مبَلْدَ اٜ رٜوْٻٜ؞</verse>
				<verse number="27">نٛنْ مَا وٛرْٻٜ اَلِ کٛ طُمْ اَنْدِ، ٻٜ اَلِ وَلْدُکِ اٜ رٜوْٻٜ، سُونٛ وٛرْٻٜ نَنْغِٻٜ؞ وٛرْٻٜ اٜ مبَلْدَ اٜ وٛرْٻٜ؞ نغَمْ نٜفْنِيطُمْ طُمْ ٻٜ نغَطَتَ، ٻٜ کٜٻِ حَلْکٜرٜ نٛ حَانَنِٻٜ؞</verse>
				<verse number="28">ندٜ ٻٜ نغَݧِي ٻٜ اَنْدَ اَللَّه، اَللَّه اَلِيٻٜ ٻٜ تٛکَّ ݧُمٛوجِ کَلُّطِ نغَمْ ٻٜ نغَطَ کٛ حَانَا طُمْ وَطَ؞</verse>
				<verse number="29">اٜ ٻٜ کٜىٰوِ کٛو اِرِ طُمٜ فِي طُمْ وٛوطَا، اٜ حَلّٜىٰندٜ، اٜ يِطُکِ کٛ ٻٜ نجٜيَايِ، اٜ نغِکُّ کَلُّطُمْ، اٜ لَوْلِيرُ، اٜ وَرٜ‑وَرٜ، اٜ حَوْرٜ، اٜ مَجِّنْکِ يِمْٻٜ، اٜ ٻٜرْطٜ ٻَلٜىٰجٜ؞ اٜ ٻٜ مٜتَ دٛوْ وٛٻّٜ،</verse>
				<verse number="30">اٜ ٻٜ مٜتَ کَلُّکَ دٛوْ وٛٻّٜ، اٜ ٻٜ نغَݧَ اَللَّه، اٜ ٻٜ کٛلَّ مَنْغُ، اٜ ٻٜ نغٛودِ مَنْغُ حٛورٜ، مَوْنِنٛوٻٜ کٛعٜ مَٻّٜ، اٜ ٻٜ طَٻِّتَ لَاوٛلْ وَطُکِ کٛ حَلِّ، ٻٜ مَوْنِنْتَا دَݧٛوٻٜ؞</verse>
				<verse number="31">ٻٜ نغَلَا حَکِّيلٛ، ٻٜ کٜبِّنْتَا اَلْکَوَلْ، ٻٜ نغَلَا يِدّٜ، ٻٜ نجُرْمِنَنْتَا يِمْٻٜ؞</verse>
				<verse number="32">اٜ ٻٜ اَنْدِ اَللَّه وِعِي يِمْٻٜ غَطٛوٻٜ اِرِ کُوطٜ طٜنْ طٛنْ اٜ حَانِ ٻٜ کَلْکٜىٰ؞ فُو اٜ نٛنْ، نَاع کُوطٜ طٜنْ تَنْ ٻٜ نغَطَتَ، حَا مَا اٜ ٻٜ مبِعَ غَطٛوٻٜ کُوطٜ طٜنْ اٜ نغَطَ کٛ وٛوطِ؞</verse>
			</chapter>
			<chapter number="2">
				<verse number="1">نغَمْ نٛنْ، اَنْ، شَڤّٛتٛوطٛ کٛ وٛوطَا طُمْ غٛطّٛ وَطِ، اَ وَلَا کٛ مبِعَتَا، کٛو اَنْ اَ مٛيٜ؞ نغَمْ فُو شَرٜلْ کٛ شَڤّٛتٛطَا کٛ وٛوطَا طُمْ غٛطّٛ وَطِ، اَ وَطَنَ حٛورٜ مَاطَ کِيتَ؞ نغَمْ کٛ وٛوطَا طُمْ شَڤّٛرْتٛطَا غٛطّٛ، کَنْجُمْ نغَطَتَا اَنْ مَا؞</verse>
				<verse number="2">اٜنْ اَنْدِ کِيتَ اَللَّه طُمْ غٛونغَ دٛوْ غَطٛوٻٜ اِرِ طُمْ طٛنْ فِي؞</verse>
				<verse number="3">اَ ݧُمَ اَنْ، اَ حِسَيْ کِيتَ اَللَّه، ندٜ اَ وَطَ کٛ وٛوطَا طُمْ شَڤّٛرْتٛطَا وٛٻّٜ؟</verse>
				<verse number="4">کٛو اَنْ اَ يَوَنَ يِدّٜ اَللَّه مَوْندٜ، اٜ شِيَ يَاوُکِ مٛنّٜرٜ مَاکٛ، اٜ مُݧَلْ مَاکٛ؟ اَ اَنْدَا يِدّٜ اَللَّه اٜ فٛوطُمَا تُوبَا؟</verse>
				<verse number="5">اَمَّا ٻٜرْندٜ مَاطَ ندٜ شَاتُندٜ غَݧُندٜ تُوبُکِ؞ نغَمْ نٛنْ، اَ حَوْرِتَنَ حٛورٜ مَاطَ مٛنّٜرٜ اَللَّه، ݧَلْندٜ مٛنّٜرٜ مَاکٛ ندٜ اٛ وَطَتَ کِيتَ غٛونغَ؞</verse>
				<verse number="6">نغَمْ اٛ وَاتَنَيْ کٛو مٛيٜ کٛ فٛتِّدِ اٜ کٛ وَطِ؞</verse>
				<verse number="7">يِمْٻٜ مُݧُٻٜ ندٜرْ وَطُکِ کٛ وٛوطِ، طَٻُّتُٻٜ تٜدُّنغَلْ اٜ مَنْغُ اٜ يٛنْکِ کِ رٜعَتَا، کَمْٻٜ اَللَّه حٛکَّتَ يٛنْکِ کِ رٜعَتَا؞</verse>
				<verse number="8">اَمَّا يِمْٻٜ غِطَنْٻٜ کٛعٜ مَٻّٜ تَنْ غَݧُٻٜ غٛونغَ تٛکِّ کٛ وٛوطَا، ٻٜ کَوْرَيْ اٜ مٛنّٜرٜ اَللَّه اٜ حَلْکٜرٜ مَاکٛ؞</verse>
				<verse number="9">کٛو مٛيٜ غَطٛووٛ کٛ حَلِّ يَرَيْ تٛرَّ اٜ بٛنٜ، کٛو مٛيٜ، يَحُودَنْکٛعٜنْ اٜ يِمْٻٜ نَاع يَحُودَنْکٛعٜنْ؞</verse>
				<verse number="10">اَمَّا فُو يِمْٻٜ غَطٛوٻٜ بٛطُّمْ، اَللَّه وَطَيْ ٻٜ کٜٻَ تٜدُّنغَلْ، اٜ مَنْغُ، اٜ جَمْ؛ اَرَنْدٜ يَحُودَنْکٛعٜنْ، ندٜنْ سٜيْ يِمْٻٜ نَاع يَحُودَنْکٛعٜنْ،</verse>
				<verse number="11">نغَمْ اَللَّه حٛلَّتَا فٜىٰرٛوتِرٛلْ؞</verse>
				<verse number="12">کٛو مٛيٜ غَطّٛ حَکّٜ، تٛ اٛ وَلَا لٜيْ اَتَّوْرَ، اٛ وَطَنْتَاکٜ کِيتَ دٛوْ کٛ اَتَّوْرَ وِعِ؞ اَمَّا کٛو مٛيٜ غٛنْطٛ لٜيْ اَتَّوْرَ، تٛ وَطِي حَکّٜ، طُمْ وَطَنَيْمٛ کِيتَ دٛوْ کٛ اَتَّوْرَ وِعِ؞</verse>
				<verse number="13">نغَمْ نَاع نَنٛوٻٜ کٛ اَتَّوْرَ وِعِ نغٛنِ اَادِلِعٜنْ يٜىٰسٛ اَللَّه، اَمَّا تٛکُّٻٜ کٛ طُمْ وِعِ، کَمْٻٜ نٛدِّرْتٜىٰ اَادِلِعٜنْ؞</verse>
				<verse number="14">تٛ يِمْٻٜ نَاع يَحُودَنْکٛعٜنْ ٻٜ نغَلَا اَتَّوْرَ نغَطِي کٛ اَتَّوْرَ وِعِ ندٜرْ يِدّٜ کٛعٜ مَٻّٜ، ٻٜ کٛلِّي اٜ ٻٜ اَنْدِ کٛ حَانِ طُمْ وَطَ، کٛو ندٜ ٻٜ نغَلَا اَتَّوْرَ؞</verse>
				<verse number="15">ٻٜ کٛلِّي کٛ اَتَّوْرَ وِعِ طُمْ وَطَ اٜ وِنْدِي ندٜرْ ٻٜرْطٜ مَٻّٜ؞ ٻٜرْطٜ مَٻّٜ مَا اٜ کٛلَّ طُمْ غٛونغَ، نغَمْ بَنْݧٜ ݧُمٛ مَٻّٜ اٜ حٛلَّٻٜ ٻٜ نغَطِي کٛ وٛوطَا، بَنْݧٜ بٛو اٜ نغٛ سُرَنَٻٜ؞</verse>
				<verse number="16">نٛنْ نٛ حَبَرُ بٜلْطُمْ طُمْ نغَعَجِنْمِ وِعِ، نٛنْ وَطَيْ ݧَلْندٜ ندٜ اَللَّه وَطَنْتَ ݧُمٛوجِ شُوطِيطِ طِ يِمْٻٜ کِيتَ لَاوٛلْ يٜىٰسُ اَلْمَسِيحُ؞</verse>
				<verse number="17">اَمَّا تَا نٛدِّرَ حٛورٜ مَاطَ يَحُودَنْکٜىٰجٛ، تَا مَنْتٛرٛو اَتَّوْرَ، تَا فِيَ غَبَارٜ دٛوْ سُمْڤٛ مَاطَ اٜ اَللَّه،</verse>
				<verse number="18">تَا اَنْدِ کٛ اَللَّه يِطِ نغَطَا، تَا سُٻِي کٛ ٻُرِ وٛوطُکِ نغَمْ اَ اٜکِّتِنَامَ اَتَّوْرَ،</verse>
				<verse number="19">تَا تَبِّتِنِي اَنْ وٛنِ کٛلَّيْطٛ بُمْطٛ لَاوٛلْ، اَنْ وٛنِ جَيْنغٛلْ نغَمْ غٛنْٻٜ ندٜرْ ݧِوْرٜ،</verse>
				<verse number="20">تَا اٜکِّتِنٛووٛ ٻٜ نغَلَا اَنْدَلْ کٛ حَانِ، تَا اٜکِّتِنٛووٛ سُکَاٻٜ، تَا تَبِّتِنِي اَ اَنْدِ کٛو طُمٜ، ندٜنْ فُو کٛ مبِعَتَا طُمْ غٛونغَ نغَمْ اَ وٛودِ اَتَّوْرَ –</verse>
				<verse number="21">اَنْ اٜکِّتِنٛووٛ وٛٻّٜ، اَ اٜکِّتِنْتَا حٛورٜ مَاطَ؟ اَنْ نغَعَجِنٛووٛ دٛوْ طُمْ اَلَ نغُيْکَ، اَنْ اَ وُجَّتَا؟</verse>
				<verse number="22">اَنْ بِعٛووٛ تٛع يِمْٻٜ نغَطَ نجٜىٰنُ، اَنْ اَ وَطَتَا نجٜىٰنُ؟ اَنْ نٜفٛووٛ غُنْکِيجِ، اَنْ اَ وُجَّتَا ندٜرْ سُودُ غُنْکِيجِ؟</verse>
				<verse number="23">اَنْ ڤِيٛووٛ غَبَارٜ دٛوْ دٛوکَ اَللَّه، اَ يَوَنْتَا اَللَّه لَاوٛلْ يٜوُکِ دٛوکَ مَاکٛ؟</verse>
				<verse number="24">نٛنْ نٛ طُمْ وِنْدِرَا، ‏«‏نغَمْ مٛوطٛنْ يَحُودَنْکٛعٜنْ، يِمْٻٜ نَاع يَحُودَنْکٛعٜنْ اٜ مٜتَ حَالَ کَلُّکَ دٛوْ اَللَّه؞»‏</verse>
				<verse number="25">تَا تٛکِّي کٛ اَتَّوْرَ وِعِ، نَادُکِ مَاطَ اٜ نَفِ؞ اَمَّا تَا يٜوِي کٛ اَتَّوْرَ وِعِ، نَادُکِ مَاطَ وَرْتِي بٛ اَ نَادَاکَ؞</verse>
				<verse number="26">تٛ نٜطّٛ مٛ نَادَاکَ تٛکِّي کٛ اَتَّوْرَ وِعِ، نَاع اَللَّه يِعَيْمٛ بٛ اٛ نَادَاطٛ؟</verse>
				<verse number="27">نٜطّٛ مٛ نَادَاکَ، تٛ اٛ تٛکِّي اَتَّوْرَ، اٛ حٛلَّيْ اٛنْ نغَطِي کٛ وٛوطَا، نغَمْ اٛنْ نغٜوِ اَتَّوْرَ کٛو ندٜ اٛنْ نغٛودِطُمْ بِنْدَاطُمْ ندٜنْ اٛنْ نَادَاٻٜ؞</verse>
				<verse number="28">يَحُودَنْکٜىٰجٛ مٛ غٛونغَ نَاع اٛ يَحُودَنْکٜىٰجٛ اٜ ٻَنْدُ تَنْ، کَدِنْ نَادُکِ کِ غٛونغَ نَاع اٜ ٻَنْدُ تَنْ کِ وٛنِ، کٛو اٜ تَپُکِ لَرَلْ؞</verse>
				<verse number="29">نغَمْ مَاجُمْ، يَحُودَنْکٜىٰجٛ مٛ غٛونغَ، کَنْکٛ وٛنِ يَحُودَنْکٜىٰجٛ دَغَ ندٜرْ ٻٜرْندٜ، ندٜنْ نَادُکِ کِ غٛونغَ، کَنْکِ وٛنِ نَادُکِ ٻٜرْندٜ کِ رُوحُ وَطَتَ، نَاع نغَمْ تٛکُّکِ اَتَّوْرَ بِنْدَاطُمْ؞ اِرِ اٛعٛ نٜطّٛ نَاع يِمْٻٜ مَنْتَتَمٛ، اَللَّه مَنْتَتَمٛ؞</verse>
			</chapter>
			<chapter number="3">
				<verse number="1">طُمٜ يَحُودَنْکٛعٜنْ ٻُرْدِ يِمْٻٜ نَاع يَحُودَنْکٛعٜنْ؟ طُمٜ نَادُکِ نَفَتَ؟</verse>
				<verse number="2">اٜ طُمْ وٛوطِ نَاع سٜطَّ اٜ طَتٜ طُطّٜ؞ اَرَنْدٜ، يَحُودَنْکٛعٜنْ طُمْ حٛکِّ بٛلِيطٜ اَللَّه؞</verse>
				<verse number="3">غٛونغَ، وٛٻّٜ مَٻّٜ کٛولَاکِ اَللَّه؞ اَمَّا شِيَ حٛولَاکِ مَٻّٜ وَاوَيْ وَرْتِرَ اَللَّه مٛ حٜبِّنْتَا اَلْکَوَلْ مُوطُمْ؟</verse>
				<verse number="4">غٛونغَ طُمْ وَاوَتَا!‏ اَللَّه اٛ غٛودُطٛ غٛونغَ، کٛو ندٜ کٛو مٛيٜ نٜطّٛ اٛ ڤٜوٛووٛ؞ نٛنْ نٛ طُمْ وِنْدِرَا، ‏«‏نغَمْ طُمْ تَبِّتِنَ حَالَ مَاطَ اٜ وٛودِ غٛونغَ، ندٜنْ ندٜرْ کِيتَ کٜٻَا جَالٛرْغَلْ؞»‏</verse>
				<verse number="5">اَمَّا تٛ شِيَ اَادِلَاکُ مٜىٰطٜنْ وَرْتِي لَاوٛلْ تَبِّتِنْکِ اَادِلَاکُ اَللَّه، طُمٜ مبِعٜتٜنْ؟ اٜنْ مبَاوَيْ وِيکِ اَللَّه وَلَا اَادِلَاکُ تٛ اٛ تٛرِّيعٜنْ؟ ﴿اٜ مِ مٜتَ طٛعٛ نٛ يِمْٻٜ مٜتِرْتَ؞﴾</verse>
				<verse number="6">طُعُمْ وَطَتَاکٛ!‏ تٛ اَللَّه وَلَا اَادِلَاکُ، نٛ اٛ وَطِرَنْتَ دُونِيَارُ کِيتَ؟</verse>
				<verse number="7">طُمْ غَطٛتٛوطُمْ غٛطّٛ وِعَ، ‏«‏تٛ شِيَ غٛونغَ اَمْ وَلِّي يِمْٻٜ نغِعَ غٛونغَ اَللَّه اٜ نجَيْرِ حَا ٻٜ مَوْنِنِمٛ، نغَمْ طُمٜ حَا جٛونِ اٜ طُمْ وَطَنَيَمْ کِيتَ دٛوْ مِنْ مِ غَطٛووٛ حَکّٜ؟»‏</verse>
				<verse number="8">تٛ نٜطّٛ اٜ ݧُمِرَ نٛنْ، اٛ وِعَيْ، ‏«‏اٜنْ نغَطُ کٛ وٛوطَا نغَمْ طُمْ وَرْتَ لَاوٛلْ وُرْتِنْکِ غٛطُّمْ بٛطُّمْ؞»‏ غٛونغَ، وٛٻّٜ يِمْٻٜ اٜ مبِعَ اٜنْ مبِعَ نٛنْ، اَمَّا نَاع طُمْ غٛونغَ، طُمْ حُطُکِ تَنْ؞ طُمْ وَطَنَيْٻٜ کِيتَ نٛ حَانَنِٻٜ؞</verse>
				<verse number="9">تٛو، طُمٜ مبِعٜتٜنْ؟ اٜنٜنْ يَحُودَنْکٛعٜنْ اٜنْ ٻُرِي يِمْٻٜ نَاع يَحُودَنْکٛعٜنْ وٛنْ طٛنْ؟ غٛونغَ نَاع نٛنْ؞ مِ يَادَکٜ مِ حٛلِّي وِيکِ يَحُودَنْکٛعٜنْ اٜ يِمْٻٜ نَاع يَحُودَنْکٛعٜنْ ٻٜ فُو لٜيْ لَامُ حَکّٜ ٻٜ نغٛنِ؞</verse>
				<verse number="10">نٛنْ نٛ طُمْ وِنْدِرَا، ‏«‏وَلَا نٜطّٛ اَادِلِيجٛ، وَلَا کٛو غٛعٛتٛ،</verse>
				<verse number="11">وَلَا غٛودُطٛ فَامُ، وَلَا طَٻُّتُطٛ اَللَّه؞</verse>
				<verse number="12">يِمْٻٜ فُو نغَيْلِتَنِي اَللَّه ٻَاوٛ، ٻٜ نغَرْتِي وَلَا کٛ ٻٜ نَفِ؞ وَلَا غَطٛووٛ کٛ وٛوطِ، وَلَا کٛو غٛعٛتٛ؞</verse>
				<verse number="13">کٛنْدُطٜ مَٻّٜ طُمْ يٜنَاندٜ اٛمْتِيندٜ؞ اٜ ٻٜ کُوتِرَ طٜمْطٜ مَٻّٜ نغَمْ مَجِّنْکِ يِمْٻٜ اٜ فٜوْرٜ؞ بٛلِيطٜ</verse>
				<verse number="14">کٛنْدُطٜ مَٻّٜ اٜ کٜىٰوِ کُلّٜ اٜ بٛلِيطٜ نَوْطٜ؞</verse>
				<verse number="15">اٜ ٻٜ نجَاوَ وَرُکِ يِمْٻٜ؞</verse>
				<verse number="16">فُو تٛ ٻٜ نجَحِ، حَلْکٜرٜ اٜ تٛرَّ اٜ تٛکِّٻٜ؞</verse>
				<verse number="17">ٻٜ اَنْدَا لَاوٛلْ وَدُّکِ جَمْ؞</verse>
				<verse number="18">ٻٜ نغَلَا کُلٛلْ اَللَّه؞»‏</verse>
				<verse number="19">جٛونِ اٜنْ اَنْدِ کٛو طُمٜ کٛ اَتَّوْرَ وِعِ، طُمْ وِعَ نغَمْ ٻٜنْ طٛنْ غٛنْٻٜ لٜيْ اَتَّوْرَ، نغَمْ کٛو مٛيٜ مَٻَّ حٛنْدُکٛ مُوطُمْ، کَدِنْ فُو يِمْٻٜ دُونِيَارُ اَنْدَ لٜيْ کِيتَ اَللَّه ٻٜ نغٛنِ؞</verse>
				<verse number="20">نغَمْ وَلَا نٜطّٛ نٛدّٜتٜىٰطٛ اَادِلِيجٛ يٜىٰسٛ اَللَّه نغَمْ تٛکُّکِ اَتَّوْرَ، نغَمْ کٛ اَتَّوْرَ وَطَتَ وٛنِ طُمْ حٛلَّ نٜطّٛ حَکّٜ مُوطُمْ؞</verse>
				<verse number="21">اَمَّا جٛونِ اَللَّه وُرْتِنِي لَاوٛلْ نغٛلْ طُمْ تٛکَّتَ طُمْ وَرْتَ اَادِلِيجٛ يٜىٰسٛ مَاکٛ؞ طُمْ حٜٻَتَا اَادِلَاکُ طُمْ نغَمْ تٛکُّکِ اَتَّوْرَ؞ اَتَّوْرَ اٜ اَنَّبٛعٜنْ کٛکِّي شٜيْدَ دٛوْ مَاجُمْ؞</verse>
				<verse number="22">طُعُمْ اَادِلَاکُ اَللَّه اٜ طُمْ حٜٻٜىٰ بَرْکَ حٛولَاکِ يٜىٰسُ اَلْمَسِيحُ؞ فُو کٛولِيطٛ يٜىٰسُ، اَللَّه وَرْتِرَيْمٛ اَادِلِيجٛ، نغَمْ اٛ حٛلَّتَا فٜىٰرٛوتِرٛلْ؞</verse>
				<verse number="23">کٛو مٛيٜ نٜطّٛ وَطِ حَکّٜ وٛطِّتَکٜ کٛ اَللَّه يِطِ اٛ وَطَ؞</verse>
				<verse number="24">اَمَّا جٛونِ اَللَّه وَرْتِرِيعٜنْ اَادِلِعٜنْ؞ اٛ وَطَنِيعٜنْ نٛنْ شَاحُ نغَمْ يِدّٜ مَاکٛ بَرْکَ رِمْطِنْکِ کٜٻٜتٜىٰکِ لَاوٛلْ يٜىٰسُ اَلْمَسِيحُ؞</verse>
				<verse number="25">اَللَّه لِلِي يٜىٰسُ اَلْمَسِيحُ وَرْتَ شَکِّرِ، نغَمْ تٛ يِمْٻٜ کٛولَکٜمٛ طُمْ يَافَنٛوٻٜ حَکّٜ مَٻّٜ بَرْکَ پِيپَمْ مَاکٛ؞ اَللَّه وَطِي طُعُمْ نغَمْ حٛلَّ اَادِلَاکُ مُوطُمْ؞ نغَمْ ندٜنّٛ اٛ مُݧَنِي غَطُٻٜ حَکّٜ اٛ تَپَنَايِٻٜ کِيتَ؞</verse>
				<verse number="26">اٛ وَطُ نٛنْ نغَمْ اٜ شَرٜلْ نغٜلْ اٛ حٛلَّ کَنْکٛ اٜ حٛورٜ مَاکٛ اٛ اَادِلِيجٛ، ندٜنْ اٜ مٛ وَطَ کٛو مٛيٜ کٛولِيطٛ يٜىٰسُ وَرْتَ اَادِلِيجٛ؞</verse>
				<verse number="27">نغَمْ نٛنْ، وَلَا غٛطُّمْ طُمْ غٛطّٛ مَنْتٛرْتٛو؞ نغَمْ طُمٜ؟ نغَمْ اٜنْ نغَرْتَايِ اَادِلِعٜنْ نغَمْ کُوطٜ مٜىٰطٜنْ، سٜيْ نِ نغَمْ اٜنْ کٛولَکٜ يٜىٰسُ؞</verse>
				<verse number="28">نغَمْ اٜنْ اَنْدِ نٜطّٛ وَرْتَيْ اَادِلِيجٛ يٜىٰسٛ اَللَّه تٛ حٛولَکٜ يٜىٰسُ، نَاع نغَمْ تٛکُّکِ اَتَّوْرَ؞</verse>
				<verse number="29">کٛو اَللَّه اٛ اَللَّه يَحُودَنْکٛعٜنْ تَنْ؟ نَاع فُو کَنْکٛ وٛنِ اَللَّه يِمْٻٜ نَاع يَحُودَنْکٛعٜنْ؟ غٛونغَ، اٛ اَللَّه يِمْٻٜ نَاع يَحُودَنْکٛعٜنْ، کَمْٻٜ مَا؞</verse>
				<verse number="30">اَللَّه اٛ غٛعٛتٛ، غَرْتِرَيْطٛ يَحُودَنْکٛعٜنْ اَادِلِعٜنْ يٜىٰسٛ مَاکٛ تٛ ٻٜ کٛولَکٜ يٜىٰسُ؞ نٛنْ مَا يِمْٻٜ نَاع يَحُودَنْکٛعٜنْ، اٛ وَرْتِرَيْٻٜ اَادِلِعٜنْ تٛ ٻٜ کٛولَکٜ يٜىٰسُ؞</verse>
				<verse number="31">تٛ طُمْ نٛنْ، اٜنْ اَلَيْ تٛکُّکِ اَتَّوْرَ نغَمْ اٜنْ کٛولَکٜ يٜىٰسُ؟ طُمْ وَطَتَاکٛ!‏ سٜيْ نِ، اٜنْ تَبِّتِنَطُمْ؞</verse>
			</chapter>
			<chapter number="4">
				<verse number="1">تٛو، طُمٜ مبِعٜتٜنْ دٛوْ اِبْرَاهِمْ، مَامَ مٜىٰطٜنْ؟</verse>
				<verse number="2">تٛ اَللَّه وَرْتِرِي اِبْرَاهِمْ اَادِلِيجٛ نغَمْ کٛ اٛ وَطِ، اٛ حٜٻَيْ کٛ اٛ مَنْتٛرْتٛو، اَمَّا نَاع يٜىٰسٛ اَللَّه؞</verse>
				<verse number="3">اَايَارٜ وِعِ، ‏«‏اِبْرَاهِمْ حٛولَکٜ اَللَّه؛ نغَمْ مَاجُمْ اَللَّه وِعِ اٛ اَادِلِيجٛ؞»‏</verse>
				<verse number="4">نٜطّٛ کُوٛووٛ نغَمْ يٛٻٜىٰ، طُمْ حٛشَّتَا کٛ اٛ يٛٻَا بٛ شَاحُ، اَمَّا بٛ غٛطُّمْ طُمْ اٛ حٜٻَنِ حٛورٜ مَاکٛ؞</verse>
				<verse number="5">نٜطّٛ مٛ وَطَايِ ٻٜرْندٜ مُوطُمْ دٛوْ کُوطٜ مُوطُمْ، اَمَّا اٛ وَطِ ٻٜرْندٜ مَاکٛ دٛوْ اَللَّه غَطٛووٛ غَطٛوٻٜ حَکّٜ نغَرْتَ اَادِلِعٜنْ، طُمْ نٛدَّيْ حٛولَاکِ مَاکٛ اَادِلَاکُ؞</verse>
				<verse number="6">نٛنْ دَوْدَ وِعِ ندٜ اٛ مٜتِ دٛوْ نٜطّٛ بَرْکِطِنَاطٛ مٛ اَللَّه نٛدِّ اَادِلِيجٛ نَاع نغَمْ کُوطٜ مَاکٛ؞ اٛ وِعِي،</verse>
				<verse number="7">‏«‏ٻٜ بَرْکِطِنَاٻٜ يِمْٻٜ ٻٜ طُمْ يَافَنِي کٛ وٛوطَا طُمْ ٻٜ نغَطِ، ٻٜ حَکّٜ مُعّٜنْ نجَافَا؞</verse>
				<verse number="8">اٛ بَرْکِطِنَاطٛ مٛ جٛومِرَاوٛ لِمَتَا حَکّٜ مَاکٛ؞»‏</verse>
				<verse number="9">تٛو، بَرْکَ طُعُمْ، يَحُودَنْکٛعٜنْ تَنْ کٜٻَتَطُمْ، کٛو حَا اٜ يِمْٻٜ نَاع يَحُودَنْکٛعٜنْ؟ اٜنْ مبِعِي، ‏«‏اِبْرَاهِمْ حٛولَکٜ اَللَّه؛ نغَمْ مَاجُمْ اَللَّه وِعِ اٛ اَادِلِيجٛ؞»‏</verse>
				<verse number="10">ندٜيٜ فِي طُعُمْ وَطِ؟ کٛ اِبْرَاهِمْ نَادٜىٰ، کٛو غَطَ اٛ نَادَامَ؟ کٛ اٛ نَادٜىٰ طُمْ وَطِ، نَاع غَطَ اٛ نَادَامَ؞</verse>
				<verse number="11">نَادُکِ کِ اٛ وَطَنَا وٛنِ اَلَامَ کٛلُّطُمْ اَللَّه جَٻِي اٛ اَادِلِيجٛ نغَمْ اٛ حٛولَکٜمٛ کٛ اٛ نَادٜىٰ؞ نغَمْ مَاجُمْ، اِبْرَاهِمْ وٛنِ ݧَاکٛ کٛو مٛيٜ کٛولِيطٛ اَللَّه مٛ اَللَّه وَرْتِرِ اَادِلِيجٛ، کٛو اٛ نَادَاکَ؞</verse>
				<verse number="12">نٛنْ مَا کَنْکٛ وٛنِ ݧَاکٛ ٻٜنْ طٛنْ نَادَاٻٜ، نَاع نغَمْ ٻٜ نَادَاٻٜ، اَمَّا نغَمْ ٻٜ کٛولَکٜ اَللَّه اِرِ حٛولَاکِ کِ اٛ وٛودِ کٛ اٛ نَادٜىٰ؞</verse>
				<verse number="13">اَللَّه وَطَنِي اِبْرَاهِمْ اٜ ٻِٻّٜ ٻِٻّٜىٰجِ مَاکٛ اَلْکَوَلْ وِيکِ کَمْٻٜ ندٛنَتَ دُونِيَارُ؞ اَللَّه وَطِي اَلْکَوَلْ نغَعَلْ نَاع نغَمْ اِبْرَاهِمْ اٜ تٛکَّ کٛ اَتَّوْرَ وِعِ، اَمَّا نغَمْ اَادِلَاکُ کٜٻٜتٜىٰطُمْ بَرْکَ حٛولَاکِ اَللَّه؞</verse>
				<verse number="14">تٛ تٛکّٛوٻٜ اَتَّوْرَ نغٛنِ دٛنٛوٻٜ دُونِيَارُ، حٛولَارٜ نٜطّٛ وَرْتِي مٜىٰرٜ، ندٜنْ اَلْکَوَلْ اَللَّه وَرْتِي کٛو کٛ نَفِ؞</verse>
				<verse number="15">اَتَّوْرَ اٜ وَدَّ مٛنّٜرٜ اَللَّه، اَمَّا فُو تٛ دٛوکَ وَلَا، نَاع نٛ طُمْ وَطَتَ طُمْ يٜوَ دٛوکَ؞</verse>
				<verse number="16">نغَمْ نٛنْ، يِمْٻٜ کٛولِيٻٜ اَللَّه نغٛنِ کٜٻٛوٻٜ کٛ اٛ وَطِ اَلْکَوَلْ، نغَمْ طُمْ حٜٻَ کٛ اٛ وَطِ اَلْکَوَلْ شَاحُ، ندٜنْ فُو ٻِٻّٜ ٻِٻّٜىٰجِ اِبْرَاهِمْ تَبِّتِنَ حٜٻُکِطُمْ، نَاع تٛکّٛوٻٜ اَتَّوْرَ تَنْ، اَمَّا حَا اٜ کٛولِيٻٜ اَللَّه نٛنْ نٛ اِبْرَاهِمْ حٛولٛرِيمٛ؞ نغَمْ اِبْرَاهِمْ وٛنِ ݧَاکٛ مٜىٰطٜنْ اٜنْ فُو؞</verse>
				<verse number="17">نٛنْ نٛ طُمْ وِنْدِرَا، ‏«‏مِ وَرْتِرِيمَ ݧَاکٛ لٜݧِ طُطِّ؞»‏ کَنْکٛ وٛنِ ݧَاکٛ مٜىٰطٜنْ يٜىٰسٛ اَللَّه مٛ اٛ حٛولِي، اَللَّه کٛکّٛووٛ مَيْٻٜ يٛنْکِ، نٛدّٛووٛ کٛ وَلَا سٜيْ طُمْ وَنْغَ؞</verse>
				<verse number="18">اِبْرَاهِمْ حٛولَکٜ اَللَّه، اٛ وَطِي کَمُّندٜ کٛو ندٜ وَلَا دَلِيلَ وَطُکِ کَمُّندٜ مَاکٛ؞ نغَمْ مَاجُمْ، اٛ وَرْتِي ‏«‏ݧَاکٛ لٜݧِ طُطِّ،»‏ نٛنْ نٛ اٛ وِعَا، ‏«‏تَانِرَاٻٜ مَاطَ طُوطِرَيْ بٛ کٛودٜ دٛوْ؞»‏</verse>
				<verse number="19">اٛ اَلَايِ حٛولَاکِ اَللَّه، کٛو ندٜ اٛ يِعِ ٻَنْدُ مَاکٛ سٛمِي نغَمْ اٛ ٻَدَکٜ دُوٻِ 100، ندٜنْ دٜبّٛ مَاکٛ سَارَتُ دَݧَتَا؞</verse>
				<verse number="20">اٛ وَطَايِ سٜکٛ دٛوْ کٛ اَللَّه وَطَنِمٛ اَلْکَوَلْ، اَمَّا اٛ ٻٜيْدِي حٛولَاکِ اَللَّه، اٛ مَنْتِيمٛ؞</verse>
				<verse number="21">اٛ تَبِّتِنِي اَللَّه وَاوَيْ وَطَ کٛ وَطِ اَلْکَوَلْ؞</verse>
				<verse number="22">نغَمْ اِبْرَاهِمْ حٛولَکٜ اَللَّه، ‏«‏اَللَّه وِعِ اٛ اَادِلِيجٛ؞»‏</verse>
				<verse number="23">بٛلِيطٜ بِيطٜ ‏«‏اَللَّه وِعِ اٛ اَادِلِيجٛ،»‏ نَاع نغَمْ مَاکٛ تَنْ طٜ مبِنْدَا؞</verse>
				<verse number="24">طٜ مبِنْدَامَ نغَمْ مٜىٰطٜنْ اٜنٜنْ مَا ٻٜ اَللَّه وَرْتِرْتَ اَادِلِعٜنْ، اٜنٜنْ کٛولِيٻٜ اُمِّنْطٛ يٜىٰسُ جٛومِرَاوٛ مٜىٰطٜنْ دَغَ مَيْدٜ؞</verse>
				<verse number="25">اٛ وَرَامَ نغَمْ حَکّٜ مٜىٰطٜنْ، ندٜنْ اٛ اُمِّنَامَ دَغَ مَيْدٜ نغَمْ نغَرْتٜنْ اَادِلِعٜنْ يٜىٰسٛ اَللَّه؞</verse>
			</chapter>
			<chapter number="5">
				<verse number="1">نغَمْ نٛنْ، ندٜ اَللَّه وَرْتِرِعٜنْ اَادِلِعٜنْ نغَمْ اٜنْ کٛولَکٜ يٜىٰسُ اَلْمَسِيحُ، اٜنْ شِرْيٛوتِرِي اٜ اَللَّه بَرْکَ جٛومِرَاوٛ مٜىٰطٜنْ يٜىٰسُ اَلْمَسِيحُ؞</verse>
				<verse number="2">بَرْکَ مَاکٛ کٜٻُطٜنْ لَاوٛلْ حٜٻُکِ طُعُمْ شَاحُ اَللَّه طُمْ غٛنْطٜنْ ندٜرْ جٛونِ؞ طٛنْمَا اٜنْ مبٜلْمبٜلْتَ نغَمْ اٜنْ تَبِّتِنِي اَللَّه حٛلَّيْعٜنْ تٜدُّنغَلْ مُوطُمْ؞</verse>
				<verse number="3">نَاع نٛنْ تَنْ، حَا مَا اٜنْ مبٜلْمبٜلْتَ ندٜرْ تٛرَّاجِ طِ نجَرٜتٜنْ، نغَمْ اٜنْ اَنْدِ يَرُکِ تٛرَّاجِ اٜ وَدَّ مُݧَلْ؞</verse>
				<verse number="4">تٛ اٜنْ مُݧِي ندٜرْ تٛرَّ، اٜنْ کٜٻَيْ نغِکُّ طُمْ اَللَّه يِطِ، تٛ اٛ يِطِي نغِکُّ مٜىٰطٜنْ، نٛنْ وَطَيْ نغَطٜنْ کَمُّندٜ؞</verse>
				<verse number="5">کَمُّندٜ ندٜنْ سٜمْتِنْتَاعٜنْ، نغَمْ اَللَّه حٛلِّعٜنْ اٜ مٛ يِطِعٜنْ ندٜرْ ٻٜرْطٜ مٜىٰطٜنْ بَرْکَ رُوحُ مَاکٛ، طُمْ اٛ حٛکِّعٜنْ؞</verse>
				<verse number="6">ندٜرْ شَرٜلْ نغٜلْ تَمْڤُطٜنْ، اَلْمَسِيحُ مَايِي نغَمْ غَطٛوٻٜ حَکّٜ ندٜرْ شَرٜلْ نغٜلْ اَللَّه سُٻِ؞</verse>
				<verse number="7">اٜ طُمْ سَطِ غٛطّٛ مَايَ نغَمْ اَادِلِيجٛ؞ سٜيْ نِ طُمْ غَطٛتٛوطُمْ غٛطّٛ وَطَ سٜمْبٜ ٻٜرْندٜ مَايَ نغَمْ نٜطّٛ مٛ نغِکُّ بٛطُّمْ؞</verse>
				<verse number="8">اَمَّا لَاوٛلْ نغٛلْ اَللَّه حٛلِّيعٜنْ يِدّٜ مَاکٛ وٛنِ، شَرٜلْ کٛ نغٛنْطٜنْ ندٜرْ حَکّٜ، اَلْمَسِيحُ مَايِي نغَمْ مٜىٰطٜنْ؞</verse>
				<verse number="9">ندٜ جٛونِ اٜنْ نغَرْتِي اَادِلِعٜنْ بَرْکَ پِيپَمْ اَلْمَسِيحُ، فِي ٻُرْطُمْ تَبُّتُکِ وٛنِ اٛ حِسْنَيْعٜنْ دَغَ مٛنّٜرٜ اَللَّه غَرَيْندٜ؞</verse>
				<verse number="10">ندٜنّٛ اٜنْ وَݧْوَݧْٻٜ اَللَّه، اَمَّا طُمْ سِرْيٛوتِرِيعٜنْ اٜ مَاکٛ بَرْکَ مَيْدٜ ٻِطّٛ مَاکٛ؞ جٛونِ ندٜ اٜنْ شِرْيٛوتِرِي اٜ اَللَّه، اٜنْ ٻُرَيْ تَبِّتِنْکِ اَلْمَسِيحُ حِسْنَيْعٜنْ نغَمْ اٜ مٛ فٛوفَ؞</verse>
				<verse number="11">اَمَّا نَاع کَنْجُمْ تَنْ، حَا مَا اٜنْ نَنَ بٜلْطُمْ نغَمْ کٛ اَللَّه وَطِ بَرْکَ جٛومِرَاوٛ مٜىٰطٜنْ يٜىٰسُ اَلْمَسِيحُ، شِرْيٛوتِرْطٛعٜنْ اٜ اَللَّه جٛونِ؞</verse>
				<verse number="12">حَکّٜ نَتِّي ندٜرْ دُونِيَارُ ندُعُ لَاوٛلْ نٜطّٛ غٛعٛتٛ؞ حَکّٜ طُمْ اٛ وَطِ نغَدِّي مَيْدٜ؞ نٛنْ کٛو مٛيٜ وَرْتِي مَايَيْطٛ، نغَمْ کٛو مٛيٜ وَطِي حَکّٜ؞</verse>
				<verse number="13">غٛونغَ، کٛ اَتَّوْرَ وَدّٜىٰ، حَکّٜ اٜ طٛنْ ندٜرْ دُونِيَارُ، اَمَّا اَللَّه جٛغَتَاکٛ حَکّٜ نٜطّٛ ندٜرْ ٻٜرْندٜ مُوطُمْ تٛ دٛوکَ وَلَا؞</verse>
				<verse number="14">فُو اٜ نٛنْ، دَغَ جَامَنُ اَادَمُ يَاکِ جَامَنُ مُوسَ، مَيْدٜ لَامَکٜ دٛوْ کٛو مٛيٜ، حَا اٜ دٛوْ يِمْٻٜ ٻٜ نغَطَايِ حَکّٜ اِرِ طُمْ اَادَمُ وَطِ؞ اَادَمُ وٛنِ مِسَالُ اٛنْ طٛنْ غَرَيْطٛ؞</verse>
				<verse number="15">اَمَّا شَاحُ طُمْ اَللَّه حٛکَّتَ طُمْ نَنْدَا اٜ حَکّٜ اَادَمُ؞ يِمْٻٜ طُطْٻٜ مَايِي نغَمْ حَکّٜ نٜطّٛ غٛعٛتٛ، اَمَّا يِدّٜ اَللَّه ٻُرِي مَوْنُکِ نَاع سٜطَّ، نٛنْ مَا شَاحُ طُمْ اٛ حٛکَّتَ يِمْٻٜ طُطْٻٜ بَرْکَ نٜطّٛ غٛعٛتٛ، وَاتٛ يٜىٰسُ اَلْمَسِيحُ؞</verse>
				<verse number="16">شَاحُ اَللَّه اٜ فٜىٰرٛوتِرِ اٜ کٛ حَکّٜ طُمْ نٜطّٛ غٛعٛتٛ فٛوطِ؞ نغَمْ کِيتَ اَللَّه تٛکُّطُمْ غَطَ حَکّٜ طُمْ اَادَمُ وَطِ وٛنِ کِيتَ حَلْکٜرٜ، اَمَّا شَاحُ طُمْ اَللَّه حٛکِّ، کَنْجُمْ طُمْ وَرْتِرِعٜنْ اَادِلِعٜنْ کٛو ندٜ اٜنْ نغَطِي حَکّٜ نَاع سٜطَّ؞</verse>
				<verse number="17">نغَمْ حَکّٜ طُمْ نٜطّٛ غٛعٛتٛ وَطِ، مَيْدٜ فُطِّ لَامَاکِ دٛوْ کٛو مٛيٜ؞ اَمَّا لَامُ طُمْ، طُمْ حٜوْتَايِ کٛو طُمٜ تٛ طُمْ حَوْتَامَ اٜ لَامُ طُمْ نٜطّٛ غٛعٛتٛ وَدِّ، وَاتٛ يٜىٰسُ اَلْمَسِيحُ؞ کٛو مٛيٜ مٛ اَللَّه حٛلِّ يِدّٜ مَوْندٜ وَرْتِرِيمٛ اَادِلِيجٛ شَاحُ، اٛ حٜٻَيْ جَالٛرْغَلْ دٛوْ حَکّٜ بَرْکَ اَلْمَسِيحُ؞</verse>
				<verse number="18">نغَمْ نٛنْ، نٛنْ نٛ حَکّٜ نٜطّٛ غٛعٛتٛ فٛوطِرَنِ فُو يِمْٻٜ کِيتَ حَلْکٜرٜ، نٛنْ مَا کُوغَلْ اَادِلَاکُ نغَلْ نٜطّٛ غٛعٛتٛ وَطِ وَرْتِرِي يِمْٻٜ طُطْٻٜ اَادِلِعٜنْ حٛکِّيٻٜ يٛنْکِ کٜسِ؞</verse>
				<verse number="19">نٛنْ نٛ يِمْٻٜ طُطْٻٜ نغَرْتِ غَطٛوٻٜ حَکّٜ نغَمْ نٜطّٛ غٛعٛتٛ وَݧِي کٛ اَللَّه وِعِ، نٛنْ مَا يِمْٻٜ طُطْٻٜ نغَرْتَيْ اَادِلِعٜنْ نغَمْ نٜطّٛ غٛعٛتٛ وَطِي کٛ اَللَّه يِطِ؞</verse>
				<verse number="20">اَتَّوْرَ وَدَّامَ نغَمْ کٛ وٛوطَا طُمْ يِمْٻٜ نغَطَتَ وُرْتٛو اٜ نجَيْرِ؞ اَمَّا فُو تٛ حَکّٜ ٻٜيْدِي، سٜيْ يِدّٜ اَللَّه ٻُرَ ٻٜيْدَاکِ؞</verse>
				<verse number="21">حَکّٜ لَامَکٜ يِمْٻٜ نغَمْ طُمْ ڤٛوطَنِيٻٜ مَيْدٜ؞ اَمَّا جٛونِ يِدّٜ اَللَّه اٜ لَامٛو لَاوٛلْ اَادِلَاکُ، ندٜنْ اَللَّه جَٻِيعٜنْ بَرْکَ يٜىٰسُ اَلْمَسِيحُ جٛومِرَاوٛ مٜىٰطٜنْ؞ نٛنْ وَطَيْ کٜٻٜنْ يٛنْکِ کِ رٜعَتَا؞</verse>
			</chapter>
			<chapter number="6">
				<verse number="1">تٛو، طُمٜ مبِعٜتٜنْ؟ اٜنْ نغَطَيْ کَ وَطُکِ حَکّٜ نغَمْ يِدّٜ اَللَّه ٻٜيْدٛو؟</verse>
				<verse number="2">غٛونغَ نَاع نٛنْ!‏ حَانَا ݧَمْرٜنْ يٜىٰسٛ اٜ وَطُکِ حَکّٜ، نغَمْ اٜنْ نجَادَکٜ اٜنْ نغَرْتِي بٛ مَيْٻٜ تٛ حَکّٜ؞ نٛ وَطَتَ کَدِنْ اٜنْ ݧَمْرَ يٜىٰسٛ اٜ جٛنْدٜ ندٜرْ حَکّٜ؟</verse>
				<verse number="3">غٛونغَ اٛنْ اَنْدِ ندٜ طُمْ وَطَنِيعٜنْ بَڤْتِسْمَ نغَمْ شُمْڤٛوتِرٜنْ اٜ يٜىٰسُ اَلْمَسِيحُ، اٜنْ نغَطَنَ بَڤْتِسْمَ نغَمْ اٜنْ مَيْدِ اٜ مَاکٛ؞</verse>
				<verse number="4">نغَمْ نٛنْ، بَڤْتِسْمَ طُمْ اُمْ وَطَنِعٜنْ بٛ طُمْ اُوُدُعٜنْ اٜ مَاکٛ، ندٜنْ اٜنْ نغَرْتِي غٛعٛ اٜ مَاکٛ ندٜرْ مَيْدٜ مَاکٛ، نغَمْ، نٛنْ نٛ تٜدُّنغَلْ ݧَاکٛ مٜىٰطٜنْ مٛ دٛوْ اُمِّنِرِ اَلْمَسِيحُ دَغَ مَيْدٜ، نٛنْ اٜنٜنْ مَا اٜنْ نغَطُ جٛنْدٜ حٜيْرٜ؞</verse>
				<verse number="5">نغَمْ تٛ اٜنْ نغَرْتِي غٛعٛ اٜ اَلْمَسِيحُ ندٜرْ مَيْدٜ اِرِ ندٜ مَاکٛ، نٛنْ مَا اٜنْ تَبِّتِنِي اٜنْ نغَرْتَيْ غٛعٛ اٜ مَاکٛ ندٜرْ اُمَّاکِ دَغَ مَيْدٜ نٛ اٛ اُمّٛرِي؞</verse>
				<verse number="6">اٜنْ اَنْدِ نغِکُّ مٜىٰطٜنْ طُمْ ندٜنّٛ طُمْ وَرْدَامَ اٜ اَلْمَسِيحُ دٛوْ غَافَانغَلْ، نغَمْ ٻَنْدُ مٜىٰطٜنْ ندُ حَکّٜ حَلْکٜىٰ، نغَمْ تٛع ڤُطِّتٜنْ نغَرْتٜنْ مَشُّٻٜ حَکّٜ؞</verse>
				<verse number="7">نغَمْ فُو مَيْطٛ، حَکّٜ وَلَا بَوْطٜ دٛوْ مَاکٛ؞</verse>
				<verse number="8">تٛ اٜنْ مَيْدِي اٜ اَلْمَسِيحُ، اٜنْ تَبِّتِنِي اٜنْ نجٛوطٛدٛتٛ اٜ مَاکٛ؞</verse>
				<verse number="9">نغَمْ اٜنْ اَنْدِ اَلْمَسِيحُ اُمِّنَامَ دَغَ مَيْدٜ، ندٜنْ اٛ فُطِّتَتَا اٛ مَايَ کَدِنْ؞ مَيْدٜ فُطِّتَتَا حٜٻَ بَوْطٜ دٛوْ مَاکٛ؞</verse>
				<verse number="10">مَيْدٜ ندٜ اٛ مَايِ اٛ مَايُ ندٜ غٛعٛ نغَمْ اٛ يٜوَ سٜمْبٜ حَکّٜ حَا اَبَدَا، ندٜنْ جٛنْدٜ ندٜ اٛ وَطَتَ جٛونِ اٜ مٛ وَطَندٜ ندٜرْ سُمْڤٛوتِرْکِ اٜ اَللَّه؞</verse>
				<verse number="11">نٛنْ اٛنٛنْ مَا، دٛولٜ کٛشّٜىٰ کٛعٜ مٛوطٛنْ بٛ مَيْٻٜ ٻٜ بَوْطٜ حَکّٜ لَامَاکِ دٛوْ مَٻّٜ، اَمَّا جٛونِ اٛنْ نغَطَ جٛنْدٜ نغَمْ نغَطٛنْ کٛ اَللَّه يِطِ بَرْکَ سُمْڤٛوتِرْکِ اٜ يٜىٰسُ اَلْمَسِيحُ؞</verse>
				<verse number="12">نغَمْ نٛنْ، تٛع اٛنْ اَلُ حَکّٜ لَامٛو دٛوْ ٻَلِّ مٛوطٛنْ مَايَيْطِ حَا تٛکّٛنْ کٛ سُونٛ ٻَلِّ مٛوطٛنْ نغِطِ؞</verse>
				<verse number="13">تٛع اٛنْ ڤُطُّتُ اَلَنٛنْ حَکّٜ وٛنْدٜ جٛکّٛودٜ ٻَنْدُ مٛوطٛنْ ندٜ حُوتِرٜىٰ فِي کَلُّطُمْ؞ اَمَّا کٛکّٜىٰ اَللَّه کٛعٜ مٛوطٛنْ بٛ يِمْٻٜ ٻٜ طُمْ اُمِّنِ دَغَ مَيْدٜ يَاکِ يٛنْکِ، ندٜنْ کٛکّٛنْمٛ فُو کٛعٜ مٛوطٛنْ نغَمْ اٛ حُوتِرَعٛنْ کُوطٜ اَادِلَاکُ؞</verse>
				<verse number="14">نغَمْ حَکّٜ حٜٻَتَا جَالٛرْغَلْ دٛوْ مٛوطٛنْ، ندٜ نَاع لٜيْ اَتَّوْرَ نغٛنْطٛنْ، اَمَّا لٜيْ يِدّٜ اَللَّه نغٛنْطٛنْ؞</verse>
				<verse number="15">طُمٜ نغَطٜتٜنْ؟ اٜنْ نغَطَيْ حَکّٜ نغَمْ لٜيْ يِدّٜ اَللَّه غٛنْطٜنْ نَاع لٜيْ اَتَّوْرَ؟ تٛع اٜنْ نغَطُ نٛنْ!‏</verse>
				<verse number="16">غٛونغَ اٛنْ اَنْدِ تٛ اٛنْ تٛکِّي کٛ غٛطّٛ وِعِعٛنْ نٛ مَشُّٻٜ نغَطَتَ، اٛنْ نغَرْتِي مَشُّٻٜ اٛنْ طٛنْ مٛ نغَطٛتٛنْ کٛ وِعِ، کٛو حَکّٜ ڤٛوطَيْطُمْ مَيْدٜ، کٛو وَطُکِ کٛ اَللَّه يِطِ غَرْتِرَيْطُمْ نٜطّٛ اَادِلِيجٛ؞</verse>
				<verse number="17">اَمَّا يٜتّٛورٜ تَبِّتَنَ اَللَّه، نغَمْ ندٜنّٛ اٛنْ مَشُّٻٜ حَکّٜ، اَمَّا جٛونِ اٛنْ تٛکَّ اٜکِّتِنٛلْ نغٛلْ طُمْ اٜکِّتِنِعٛنْ اٜ ٻٜرْطٜ مٛوطٛنْ فُو؞</verse>
				<verse number="18">اٛنْ ندِمْطِنَامَ دَغَ وَطُکِ حَکّٜ، اٛنْ نغَرْتِي مَشُّٻٜ اَادِلَاکُ؞</verse>
				<verse number="19">اٜ مِ حُوتِرَ بٛلِيطٜ طٜ شَطَا نغَمْ اٛنْ شٜمْبِطَا؞ ندٜنّٛ اٛنْ نغَرْتِرِي کٛعٜ مٛوطٛنْ مَشُّٻٜ وَطُکِ فِي نٜفْنِيطُمْ اٜ فِي کَلُّطُمْ غَطُطُمْ کَ ٻٜيْدَاکِ نَاع سٜطَّ؞ نٛنْ مَا، جٛونِ نغَرْتِرٜىٰ کٛعٜ مٛوطٛنْ مَشُّٻٜ اَادِلَاکُ نغَمْ نغَطٛنْ جٛنْدٜ شٜنِيندٜ؞</verse>
				<verse number="20">کٛ نغٛنّٛوطٛنْ مَشُّٻٜ حَکّٜ، وَلَا کٛ وَنِّعٛنْ اٜ کُوطٜ اَادِلَاکُ؞</verse>
				<verse number="21">ندِيٜ ٻٜيْدَارِ کٜٻُطٛنْ ندٜرْ کٛ نغَطَيْنٛوطٛنْ ندٜنّٛ طُمْ شٜمْتٛتٛنْ جٛونِ؟ کٛ فِي طُمْ طٛنْ فٛوطَتَ وٛنِ مَيْدٜ!‏</verse>
				<verse number="22">اَمَّا جٛونِ ندٜ طُمْ رِمْطِنِيعٛنْ دَغَ حَکّٜ، ندٜنْ اٛنْ نغَرْتِي مَشُّٻٜ اَللَّه، ٻٜيْدَارِ ندِ کٜٻٛتٛنْ وٛنِ جٛنْدٜ لَمْندٜ، ندٜنْ اٜ رٜعِرْدٜ کٜٻٛنْ يٛنْکِ کِ رٜعَتَا؞</verse>
				<verse number="23">نغَمْ نجٛٻَارِ حَکّٜ طُمْ مَيْدٜ، اَمَّا شَاحُ اَللَّه وٛنِ يٛنْکِ کِ رٜعَتَا کٜٻٜتٜىٰکِ بَرْکَ سُمْڤٛوتِرْکِ اٜ يٜىٰسُ اَلْمَسِيحُ جٛومِرَاوٛ مٜىٰطٜنْ؞</verse>
			</chapter>
			<chapter number="7">
				<verse number="1">بَنْدِرَاٻٜ اَمْ، ندٜ اٛنْ فُو اٛنْ اَنْدِ دٛوکَ، اٛنْ ڤَامَيْ کٛ نغِطْمِ وِيکِ؞ دٛوکَ اٜ لَامٛو دٛوْ نٜطّٛ تٛ اٜ مٛ فٛوفَ تَنْ؞</verse>
				<verse number="2">مِسَالُ، دٜبّٛ تٜىٰغَلْ دٛوکَ حَٻِّيمٛ اٜ غٛرْکٛ مَاکٛ تٛ نِ غٛرْکٛ اٛنْ اٜ فٛوفَ؞ اَمَّا تٛ غٛرْکٛ اٛنْ مَايِي، دٜبّٛ اٛنْ فِتَّکٜ دَغَ دٛوکَ کَٻِّندِرْطُمّٛ اٜ غٛرْکٛ اٛنْ؞</verse>
				<verse number="3">نغَمْ نٛنْ، تٛ غٛرْکٛ مَاکٛ اٜ فٛوفَ اٛ جٛوطٛدِي اٜ غٛرْکٛ فٜىٰرٜ، طُمْ نٛدِّرَيْمٛ غَطٛووٛ نجٜىٰنُ؞ اَمَّا تٛ غٛرْکٛ مَاکٛ مَايِي، دٛوکَ يٛوفِيمٛ، ندٜنْ تٛ اٛ تٜىٰرِي اٜ غٛطّٛ فٜىٰرٜ، نَاع نجٜىٰنُ اٛ وَطَتَ؞</verse>
				<verse number="4">بَنْدِرَاٻٜ اَمْ، دٛوْ اَتَّوْرَ، اٛنْ نغَرْتِي بٛ مَيْٻٜ بَرْکَ مَيْدٜ اَلْمَسِيحُ دٛوْ غَافَانغَلْ، نغَمْ نغَرْتٛنْ ٻٜ غٛطّٛ جٜيِ؞ جٛونِ جٜيْطٛعٛنْ وٛنِ اَلْمَسِيحُ اُمِّيطٛ دَغَ مَيْدٜ، نغَمْ نغَرْتٜنْ کُوٛوٻٜ ندٜرْ کُوغَلْ اَللَّه؞</verse>
				<verse number="5">شَرٜلْ کٛ نغَطٜتٜنْ کٛ ٻَلِّ مٜىٰطٜنْ نغِطِ، سُونٛوجِ ڤٛوطَيْطِ حَکّٜ، طِ ٻٜيْدِي سٜمْبٜ ندٜرْ مٜىٰطٜنْ کٛ نَنْطٜنْ ندٜرْ اَتَّوْرَ، اٜ طِ کُوَ ندٜرْ ٻَلِّ مٜىٰطٜنْ نغَمْ کُوٜنْ کٛ فٛوطَنْتَعٜنْ مَيْدٜ؞</verse>
				<verse number="6">اَمَّا جٛونِ اٜنْ ندِمْطِنَامَ دَغَ اَتَّوْرَ غَرْتِرْطُمْعٜنْ مَشُّٻٜ، نغَمْ اٜنْ مَيْدِي اٜ اَلْمَسِيحُ؞ جٛونِ اٜنْ کُوَنَ اَللَّه ندٜرْ لَاوٛلْ کٜسٛلْ نغٛلْ رُوحُ مَاکٛ، نَاع ندٜرْ تٛکُّکِ لَاوٛلْ کِينغٛلْ نغٛلْ دٛوکَ بِنْدَاطُمْ؞</verse>
				<verse number="7">طُمٜ مبِعٜتٜنْ کَدِنْ؟ اَتَّوْرَ طُمْ حَکّٜ؟ غٛونغَ نَاع نٛنْ!‏ اَمَّا دَا اَتَّوْرَ وَلَا، دَا مِ اَنْدَا کٛ وٛنِ حَکّٜ؞ دَا اَتَّوْرَ وِعَايِنٛ، ‏«‏تَاع يِطُ فِي طُمْ اَ جٜيَايِ،»‏ دَا مِ اَنْدَا يِطُکِ فِي طُمْ مِ جٜيَايِ وٛوطَا؞</verse>
				<verse number="8">اَمَّا حَکّٜ حٜٻِي لَاوٛلْ ندٜرْ دٛوکَ فٛوطَنِييَمْ کٛو اِرِ نغٛيٜ سُونٛ يِطُکِ فِي طُمْ مِ جٜيَايِ؞ نغَمْ تٛ دٛوکَ وَلَا، سٜمْبٜ حَکّٜ وَاتِي؞</verse>
				<verse number="9">ندٜنّٛ کٛ مِ اَنْدَا کٛ دٛوکَ حَطِ، اٜ مِ ݧُمَ مِ وَلَا حَکّٜ؞ اَمَّا ندٜ اَنْدُمِطُمْ، سٜيْ ڤَامُمِ مِ يٜوِيطُمْ، مِ غَطٛووٛ حَکّٜ، ندٜنْ اَنْدُمِ يٜىٰسٛ اَللَّه مِ مَيْطٛ؞</verse>
				<verse number="10">دٛوکَ کَانُطُمْ حٛلَّيَمْ لَاوٛلْ نغٛلْ تٛکَّيْمِ مِ حٜٻَ يٛنْکِ کِ رٜعَتَا، طُمْ فٛوطَنِييَمْ حَلْکٜرٜ؞</verse>
				<verse number="11">حَکّٜ کٜٻِي لَاوٛلْ ندٜرْ دٛوکَ، طُمْ کُوتِرِيطُمْ، طُمْ پٛيْرِييَمْ، طُمْ فٛوطَنِييَمْ حَلْکٜرٜ؞</verse>
				<verse number="12">نغَمْ نٛنْ، اَتَّوْرَ دَغَ تٛ اَللَّه طُمْ پِوٛيِ، نٛنْ مَا دٛوکَ دَغَ تٛ اَللَّه طُمْ پِوٛيِ، اٜ طُمْ وِعَ کٛ حَانِ، اٜ طُمْ وٛوطِ؞</verse>
				<verse number="13">تٛو، طُمْ طٛنْ دٛوکَ بٛطُّمْ طُمْ فٛوطَنِييَمْ حَلْکٜرٜ وٛنْ طٛنْ؟ نَاع نٛنْ!‏ اَمَّا نغَمْ حَکّٜ اَنْدٜىٰ طُمْ حَکّٜ، طُمْ ڤٛوطَنِييَمْ حَلْکٜرٜ لَاوٛلْ طُمْ طٛنْ دٛوکَ بٛطُّمْ، نغَمْ اٜ لَاوٛلْ دٛوکَ حَکّٜ وَرْتَ فِي کَلُّطُمْ نَاع سٜطَّ؞</verse>
				<verse number="14">اٜنْ اَنْدِ اَتَّوْرَ طُمْ کُوغَلْ رُوحُ اَللَّه، اَمَّا مِنْ مِ نٜطّٛ تَنْ، مِ مَشُّطٛ حَکّٜ؞</verse>
				<verse number="15">مِ فَامَايِ نغَمْ طُمٜ نغَطَيْمِ کٛ نغَطَيْمِ؞ نغَمْ مِ وَطَتَا کٛ نغِطُمِ وَطُکِ، اَمَّا اٜ مِ وَطَ کٛ نغَݧُمِ؞</verse>
				<verse number="16">تٛ مِ وَطِي کٛ مِ يِطَا وَطُکِ، نٛنْ حٛلِّي مِ جَٻِي اَتَّوْرَ اٜ وٛوطِ؞</verse>
				<verse number="17">نغَمْ نٛنْ، نَاع طُمْ مِنْ وَطَتَطُمْ، اَمَّا طُمْ حَکّٜ غٛنْطُمْ ندٜرْ اَمْ؞</verse>
				<verse number="18">اٜ مِ اَنْدِ وَلَا غٛطُّمْ بٛطُّمْ ندٜرْ اَمْ، وَاتٛ ندٜرْ نغِکُّ اَمْ طُمْ حَکّٜ؞ اٜ مِ يِطِ وَطُکِ فِي بٛطُّمْ، اَمَّا مِ وَاوَتَا وَطُکِطُمْ؞</verse>
				<verse number="19">مِ وَطَتَا فِي بٛطُّمْ طُمْ نغِطُمِ وَطُکِ، اَمَّا اٜ مِ وَطَ فِي کَلُّطُمْ طُمْ مِ يِطَا وَطُکِ؞</verse>
				<verse number="20">تٛو، تٛ مِ وَطِي کٛ مِ يِطَا وَطُکِ، نٛنْ حٛلِّي نَاع طُمْ مِنْ وَطَتَطُمْ، اَمَّا طُمْ حَکّٜ غٛنْطُمْ ندٜرْ اَمْ وَطَتَطُمْ؞</verse>
				<verse number="21">طُمْ وَرْتَنِييَمْ نغِکُّ، فُو شَرٜلْ کٛ نغِطُمِ وَطُکِ غٛطُّمْ بٛطُّمْ، سٜيْ غٛطُّمْ کَلُّطُمْ غٛنْطُمْ ندٜرْ اَمْ حَطَيَمْ وَطُکِطُمْ؞</verse>
				<verse number="22">دَغَ ندٜرْ ٻٜرْندٜ اَمْ اٜ مِ نَنَ بٜلْطُمْ دٛوکَ پِوٛيْطُمْ دَغَ تٛ اَللَّه؞</verse>
				<verse number="23">اَمَّا ندٜرْ ٻَنْدُ اَمْ مِ يِعِي غٛطُّمْ دٛوکَ فٜىٰرٜ اٜ حٛنِدَ اٜ دٛوکَ طُمْ ٻٜرْندٜ اَمْ يِطِ؞ طُمْ وَرْتِرِييَمْ مَشُّطٛ حَکّٜ غٛنْطُمْ ندٜرْ ٻَنْدُ اَمْ؞</verse>
				<verse number="24">مِ نٜطّٛ جُرْمِنِيطٛ!‏ مٛيٜ حِسْنَتَيَمْ دَغَ ندُعُ ٻَنْدُ اَمْ ڤٛوطَنَيْندُيَمْ حَلْکٜرٜ؟</verse>
				<verse number="25">يٜتّٛورٜ تَبِّتَ تٛ اَللَّه بَرْکَ جٛومِرَاوٛ مٜىٰطٜنْ يٜىٰسُ اَلْمَسِيحُ!‏ نغَمْ نٛنْ، مِنْ اٜ حٛورٜ اَمْ ندٜرْ ٻٜرْندٜ اَمْ مِ مَشُّطٛ دٛوکَ اَللَّه، اَمَّا نغَمْ نغِکُّ اَمْ طُمْ حَکّٜ مِ مَشُّطٛ حَکّٜ؞</verse>
			</chapter>
			<chapter number="8">
				<verse number="1">نغَمْ نٛنْ، جٛونِ طُمْ تَپَنْتَا ٻٜنْ طٛنْ شُمْڤٛوتِرٛوٻٜ اٜ يٜىٰسُ اَلْمَسِيحُ کِيتَ حَلْکٜرٜ؞</verse>
				<verse number="2">نغَمْ دٛوکَ رُوحُ اَللَّه کٛکّٛوجُمْ يٛنْکِ ندٜرْ سُمْڤٛوتِرْکِ اٜ يٜىٰسُ رِمْطِنِييَمْ دَغَ بَوْطٜ حَکّٜ لَامٛتٛوطُمْعٜنْ ڤٛوطَنَيْطُمْعٜنْ حَلْکٜرٜ؞</verse>
				<verse number="3">کٛ اَتَّوْرَ وَاوَايِ وَطُکِ، نغَمْ نغِکُّ حَکّٜ طُمْ نٜطّٛ وٛودِ، اَللَّه وَطِيطُمْ؞ ندٜ اٛ لِلِ ٻِطّٛ مَاکٛ ندٜرْ نَنْدِ ٻَنْدُ مٜىٰطٜنْ ندُ حَکّٜ نغَمْ اٛ وَرْتَ شَکِّرِ نغَمْ حَکّٜ مٜىٰطٜنْ، اٛ سَنْکِتِي لَامُ حَکّٜ ندٜرْ ٻَنْدُ؞</verse>
				<verse number="4">اَللَّه وَطِي طُعُمْ نغَمْ مبَاوٜنْ وَطُکِ فُو کُوطٜ اَادِلَاکُ طٜ اَتَّوْرَ وِعِ طُمْ وَطَ، اٜنٜنْ تٛکّٛوٻٜ کٛ رُوحُ اَللَّه وِعِ، نَاع کٛ ٻَلِّ مٜىٰطٜنْ نغِطِ؞</verse>
				<verse number="5">يِمْٻٜ غَطٛوٻٜ کٛ ٻَلِّ مَٻّٜ نغِطِ، اٜ ٻٜ نجٛوَ ٻٜرْطٜ مَٻّٜ دٛوْ کٛ ٻَلِّ مَٻّٜ نغِطِ؞ اَمَّا يِمْٻٜ غَطٛوٻٜ کٛ رُوحُ اَللَّه وِعِ، اٜ ٻٜ نجٛوَ ٻٜرْطٜ مَٻّٜ دٛوْ کٛ رُوحُ اَللَّه يِطِ؞</verse>
				<verse number="6">يٛوُکِ ٻٜرْندٜ دٛوْ کٛ ٻَنْدُ يِطِ اٜ طُمْ فٛوطَ حَلْکٜرٜ، اَمَّا يٛوُکِ ٻٜرْندٜ دٛوْ کٛ رُوحُ اَللَّه يِطِ اٜ طُمْ وَدَّ يٛنْکِ اٜ جَمْ؞</verse>
				<verse number="7">نغَمْ يٛوُکِ ٻٜرْندٜ دٛوْ کٛ ٻَنْدُ يِطِ طُمْ وَݧُکِ اَللَّه، طُمْ تٛکَّتَا کٛ دٛوکَ اَللَّه وِعِ، طُمْ وَاوَتَا وَطُکِطُمْ؞</verse>
				<verse number="8">يِمْٻٜ غَطٛوٻٜ کٛ ٻَلِّ مَٻّٜ نغِطِ ٻٜ مبَاوَتَا وٜلْنَنْکِ اَللَّه ٻٜرْندٜ؞</verse>
				<verse number="9">اَمَّا اٛنٛنْ اٛنْ نغَطَتَا کٛ ٻَلِّ مٛوطٛنْ نغِطِ؞ اٛنْ نغَطَ کٛ رُوحُ اَللَّه وِعِ، تٛ نِ طُمْ غٛونغَ رُوحُ اَللَّه اٜ جٛوطِي ندٜرْ ٻٜرْطٜ مٛوطٛنْ؞ کٛو مٛيٜ تٛ وَلَا رُوحُ اَلْمَسِيحُ، نَاع اَلْمَسِيحُ جٜيِمٛ؞</verse>
				<verse number="10">اَمَّا تٛ اَلْمَسِيحُ اٜ جٛوطِي ندٜرْ ٻٜرْطٜ مٛوطٛنْ، کٛو ندٜ ٻَلِّ مٛوطٛنْ مَايَيْ نغَمْ حَکّٜ، فُو اٜ نٛنْ رُوحُ اَللَّه حٛکَّيْعٛنْ يٛنْکِ، نغَمْ اٛنْ نغَرْتِرَامَ اَادِلِعٜنْ؞</verse>
				<verse number="11">تٛ رُوحُ اَللَّه اُمِّنْطٛ يٜىٰسُ دَغَ مَيْدٜ اٜ جٛوطٛو ندٜرْ ٻٜرْطٜ مٛوطٛنْ، اٛنْ طٛنْ اُمِّنْطٛ اَلْمَسِيحُ دَغَ مَيْدٜ حٛکَّيْ ٻَلِّ مٛوطٛنْ مَايَيْطِ يٛنْکِ بَرْکَ رُوحُ مَاکٛ جٛوطِيطُمْ ندٜرْ ٻٜرْطٜ مٛوطٛنْ؞</verse>
				<verse number="12">نغَمْ نٛنْ بَنْدِرَاٻٜ اَمْ، اٜ وٛودِ غٛطُّمْ طُمْ نغَطٜتٜنْ دٛولٜ، اَمَّا کَنْجُمْ نَاع طُمْ تٛکُّکِ کٛ ٻَلِّ مٜىٰطٜنْ نغِطِ؞</verse>
				<verse number="13">نغَمْ تٛ اٛنْ نغَطَ جٛنْدٜ نٛ ٻَلِّ مٛوطٛنْ نغِطِرِ، اٛنْ مَايَيْ؞ اَمَّا بَرْکَ رُوحُ اَللَّه، تٛ اٛنْ مبَرِي کُوطٜ طٜ ٻَلِّ مٛوطٛنْ نغِطِ وَطُکِ، اٛنْ کٜٻَيْ يٛنْکِ کِ رٜعَتَا؞</verse>
				<verse number="14">نغَمْ فُو يِمْٻٜ ٻٜ رُوحُ اَللَّه تٛکِّنْتَ ٻٜ ٻِٻّٜ اَللَّه؞</verse>
				<verse number="15">نغَمْ اَللَّه حٛکَّايِعٛنْ رُوحُ غَرْتِرَيْطُمْعٛنْ مَشُّٻٜ حَا ڤُطِّتٛنْ نغَطٛنْ جٛنْدٜ ندٜرْ کُلٛلْ، اَمَّا اٛ حٛکُّعٛنْ رُوحُ غَرْتِرَيْطُمْعٛنْ ٻِٻّٜ مَاکٛ؞ بَرْکَ رُوحُ طُمْ اٜنْ مبَاوَيْ نٛدّٜنْ اَللَّه ‏«‏اَبَّ! ݧَاکٛ مٜىٰطٜنْ!‏»‏</verse>
				<verse number="16">رُوحُ اَللَّه اٜ حٛورٜ مَاجُمْ حَوْتِ اٜ ٻٜرْطٜ مٜىٰطٜنْ تَبِّتِنْتَ اٜنٜنْ اٜنْ ٻِٻّٜ اَللَّه؞</verse>
				<verse number="17">جٛونِ ندٜ اٜنْ ٻِٻّٜ، اٜنْ نغَرْتِي دٛنٛوٻٜ؞ اٜنْ ندٛنَيْ فِي بٛطُّمْ طُمْ اَللَّه رٜسَنِ يِمْٻٜ مَاکٛ، کَدِنْ اٜنْ دٛنِدٛوٻٜ اٜ اَلْمَسِيحُ، تٛ نِ اٜنْ نجَرْدِي تٛرَّ اٜ مَاکٛ نغَمْ کٜٻٜنْ تٜدُّنغَلْ حَوْتِ اٜ مَاکٛ؞</verse>
				<verse number="18">مِ تَبِّتِنِي تٛرَّ کَ نجَرٜتٜنْ جٛونِ کَ حٜوْتَايِ کَ حَوْتٜىٰ اٜ تٜدُّنغَلْ نغَلْ طُمْ تٜدِّنْتَعٜنْ طٛعٛ يٜىٰسٛ؞</verse>
				<verse number="19">فُو کٛ تَغَا اٜ حٜطِي اٜ حَاٻِ نغَمْ يِعَ اَللَّه وَنْغِنِي ٻِٻّٜ مُوطُمْ؞</verse>
				<verse number="20">نغَمْ کٛ تَغَا وَرْتِرَامَ مٜىٰرٜ، نَاع نغَمْ يِدّٜ مَاجُمْ، اَمَّا نٛنْ اَللَّه يِطِرِ طُمْ وَطٛرٛو؞ فُو اٜ نٛنْ اٜ وٛودِ کَمُّندٜ،</verse>
				<verse number="21">نغَمْ کٛ تَغَا اٜ حٛورٜ مَاجُمْ طُمْ دِمْطِنْتٜىٰطُمْ دَغَ مَشُّنغَاکُ ݧٛلُکِ، طُمْ حٜٻَ رِمْطِنٜىٰکِ اٜ تٜدِّنٜىٰکِ طُمْ يِمْٻٜ اَللَّه نجٜيِ؞</verse>
				<verse number="22">اٜنْ اَنْدِ حَا جٛونِ فُو کٛ تَغَا اٜ اٛتَّ نغَمْ نَوْطُمْ نٛ دٜبّٛ ڤِيدٛووٛ اٜ نَوْطُمْ دَݧْنغٛلْ اٛتِّرْتَ؞</verse>
				<verse number="23">اَمَّا نَاع کٛ تَغَا تَنْ اٛتَّتَ، حَا مَا اٜ اٜنٜنْ؞ اٜنٜنْ غٛودُٻٜ رُوحُ اَللَّه، دٛکَّلْ مَاکٛ اَرَنْدٜوَلْ ندٜرْ کٛ اٛ حٛکَّتَعٜنْ، اٜنْ اٛتَّ ندٜرْ ٻٜرْطٜ مٜىٰطٜنْ، اٜنْ کَاٻِي اَللَّه وَرْتِرَعٜنْ ٻِٻّٜ مَاکٛ، طٛنْمَا اٛ رِمْطِنَ ٻَلِّ مٜىٰطٜنْ؞</verse>
				<verse number="24">دَغَ شَرٜلْ کٛ طُمْ حِسْنِعٜنْ نغٛودُطٜنْ کَمُّندٜ ندٜعٜ؞ اَمَّا تٛ اٜنْ نغِعَ کٛ کَمِّيطٜنْ، نَاع طُمْ کَمُّندٜ وٛنْ طٛنْ؞ مٛيٜ وَطَتَ کَمُّندٜ دٛوْ کٛ يَادِ حٜٻِ؟</verse>
				<verse number="25">اَمَّا تٛ اٜنْ نغَطَ کَمُّندٜ دٛوْ غٛطُّمْ طُمْ اٜنْ نغِعَتَا، اٜنْ کٜطٛطُمْ ندٜرْ مُݧَلْ؞</verse>
				<verse number="26">نٛنْ مَا، رُوحُ اَللَّه اٜ وَلَّعٜنْ تٛ تَمْڤُطٜنْ؞ نغَمْ اٜنْ اَنْدَا نٛ حَانِ نغَطِرٜنْ دٛعَارٜ، اَمَّا رُوحُ اَللَّه اٜ حٛورٜ مَاجُمْ اٜ تٛرٛو اَللَّه نغَمْ مٜىٰطٜنْ شَرٜلْ نغٜلْ ندُلُّطٜنْ کٛ مبِعٜتٜنْ اٜنْ اٛتَّ؞</verse>
				<verse number="27">ندٜنْ اَللَّه اَنْدُطٛ کٛ وٛنِ ندٜرْ ٻٜرْطٜ مٜىٰطٜنْ، اٜ مٛ اَنْدِ کٛ رُوحُ يِطِ، نغَمْ رُوحُ اٜ تٛرٛو اَللَّه نغَمْ يِمْٻٜ مَاکٛ نٛنْ نٛ اٛ يِطِرِ؞</verse>
				<verse number="28">اٜنْ اَنْدِ ندٜرْ کٛو طُمٜ اَللَّه اٜ حُوَ نغَمْ ٻٜيْدَارِ يِمْٻٜ غِطْٻٜمٛ، ٻٜ اٛ سُٻِ نٛنْ نٛ اٛ يِطِرِ؞</verse>
				<verse number="29">اَللَّه اٜ اَندِٻٜ دَغَ اَرَنْدٜ اٛ سُٻِيٻٜ کٛ دُونِيَارُ تَغٜىٰ نغَمْ ٻٜ نغَرْتَ بٛ ٻِطّٛ مَاکٛ، نغَمْ ٻِطّٛ اٛنْ وَرْتَ اَفٛ ندٜرْ بَنْدِرَاٻٜ طُطْٻٜ؞</verse>
				<verse number="30">ٻٜنْ طٛنْ ٻٜ اٛ سُٻِ، اٛ نٛدِّيٻٜ، اٛ وَرْتِرِيٻٜ اَادِلِعٜنْ، اٛ نَتِّنِيٻٜ تٜدُّنغَلْ مَاکٛ؞</verse>
				<verse number="31">طُمٜ مبِعٜتٜنْ دٛوْ فِي طُعُمْ؟ تٛ اَللَّه اٜ وٛنْدِ اٜ مٜىٰطٜنْ، مٛيٜ وَاوَتَ حٜٻَ جَالٛرْغَلْ دٛوْ مٜىٰطٜنْ؟</verse>
				<verse number="32">اَللَّه حَطَايِ ٻِطّٛ مُوطُمْ يَرْکِ تٛرَّ، اَمَّا اٛ حٛکِّيمٛ نغَمْ اٛ سَکّٜىٰ نغَمْ مٜىٰطٜنْ اٜنْ فُو؞ ندٜ اٛ وَطِي نٛنْ، اٛ حٛکَّتَاعٜنْ کٛو طُمٜ شَاحُ؟</verse>
				<verse number="33">مٛيٜ وَاوَتَ وُلَّاکِ يِمْٻٜ ٻٜ اَللَّه سُٻِ؟ طُمْ اَللَّه اٜ حٛورٜ مُوطُمْ وَرْتِرِٻٜ اَادِلِعٜنْ؞</verse>
				<verse number="34">مٛيٜ وَاوَتَ تَپَنْکِٻٜ کِيتَ؟ وَلَا!‏ يٜىٰسُ اَلْمَسِيحُ مَايِي، کٛ ٻُرِ وٛنِ اٛ اُمِّنَامَ دَغَ مَيْدٜ، اٜ مٛ تٛنْ جٛوطِي تٛ جُنْغٛ ݧَامٛ نغٛ اَللَّه، کَدِنْ اٜ مٛ تٛرٛو اَللَّه نغَمْ مٜىٰطٜنْ؞</verse>
				<verse number="35">طُمٜ وَاوَتَ سٜنْدَعٜنْ اٜ يِدّٜ ندٜ اَلْمَسِيحُ يِطِعٜنْ؟ طُمْ تٛرَّ کَلُّکَ، کٛو بٛنٜ، کٛو حَلّٜىٰندٜ يِمْٻٜ، کٛو وٜىٰلٛ، کٛو شِيَ کٛلْتٜ، کٛو نغَݧَاندِ يِمْٻٜ، کٛو مَيْدٜ؟</verse>
				<verse number="36">نٛنْ نٛ طُمْ وِنْدِرَا، ‏«‏نغَمْ مَاطَ کٛو ندٜيٜ ݧَلْندٜ اٜ طُمْ طَٻِّتَ وَرْکِمِنْ؛ طُمْ حٛشِّيمِنْ بٛ بَالِ طِ طُمْ حِرْسَتَ؞»‏</verse>
				<verse number="37">نَاع نٛنْ، ندٜرْ فُو فِي طُعُمْ اٜنْ کٜٻِي جَالٛرْغَلْ بَرْکَ اَلْمَسِيحُ غِطّٛعٜنْ؞</verse>
				<verse number="38">نغَمْ مِ تَبِّتِنِي وَلَا کٛ وَاوَتَ حَطَ اَلْمَسِيحُ يِطُکِعٜنْ، کٛو مَيْدٜ، کٛو يٛنْکِ، کٛو مَلَاعِکَعٜنْ، کٛو کٛ لَامٛتٛو دٛوْ، کٛو جَامَنُ طُعُمْ، کٛو جَامَنُ غَرَيْطُمْ، کٛو بَوْطٜ،</verse>
				<verse number="39">کٛو کٛ وٛنِ اٜ دٛوْ، کٛو کٛ وٛنِ اٜ لٜيْ، وَلَا غٛطُّمْ ندٜرْ فُو کٛ تَغَا بَاوَيْطُمْ حَطَ اَللَّه يِطُکِعٜنْ يِدّٜ ندٜ اٛ حٛلَّتَعٜنْ بَرْکَ يٜىٰسُ اَلْمَسِيحُ جٛومِرَاوٛ مٜىٰطٜنْ؞</verse>
			</chapter>
			<chapter number="9">
				<verse number="1">کٛ مبِعَيْمِ طُمْ غٛونغَ؞ اَلْمَسِيحُ جٜيِيَمْ، نغَمْ نٛنْ مِ فٜوَتَا؞ رُوحُ اَللَّه اٜ لَامٛو ٻٜرْندٜ اَمْ ندٜ تَبِّتِنَنِييَمْ کٛ مبِعَيْمِ نَاع طُمْ فٜوْرٜ؞</verse>
				<verse number="2">اٜ مِ وَنِّي نَاع سٜطَّ، ندٜنْ نَوْطُمْ ٻٜرْندٜ اَمْ وَلَا رٜعِرْدٜ نغَمْ بَنْدِرَاٻٜ اَمْ يَحُودَنْکٛعٜنْ؞</verse>
				<verse number="3">دَا مِنْ اٜ حٛورٜ اَمْ مِ لَانٜىٰ طُمْ سٜنْدَيَمْ اٜ اَلْمَسِيحُ نغَمْ لٜݧٛلْ اَمْ کٜٻَ کِسْندَمْ؞</verse>
				<verse number="4">کَمْٻٜ نغٛنِ اِسْرَاعِيلَنْکٛعٜنْ، ٻٜ اَللَّه وَرْتِرِ ٻِٻّٜ مُوطُمْ؞ اٛ وَنْغِنَنِيٻٜ تٜدُّنغَلْ مَاکٛ، اٛ وَطَنِيٻٜ اَلْکَوَلْجِ، اٛ حٛکِّيٻٜ اَتَّوْرَ، اٛ حٛلِّيٻٜ نٛ ٻٜ مَوْنِنِرْتَمٛ مَوْنِنْکِ کِ غٛونغَ، ندٜنْ اٛ وَطَنِيٻٜ اَلْکَوَلْجِ طُطِّ؞</verse>
				<verse number="5">ٻٜ پِوٛيِ دَغَ مَامَعٜنْ يَحُودَنْکٛعٜنْ مَوْٻٜ اَنْدَاٻٜ، ندٜنْ دَغَ لٜݧٛلْ مَٻّٜ اَلْمَسِيحُ وَرٛيِ ندٜرْ ٻَنْدُ؞ اَللَّه لَامٛتٛوطٛ کٛو طُمٜ مَنْتٜىٰ حَا اَبَدَا!‏ اَامِنْ؞</verse>
				<verse number="6">نَاع اٜ مِ وِعَ اَللَّه حٜبِّنَايِ اَلْکَوَلْ مُوطُمْ؞ نغَمْ نَاع فُو اِسْرَاعِيلَنْکٛعٜنْ نغٛنِ يِمْٻٜ اَللَّه ٻٜ غٛونغَ؞</verse>
				<verse number="7">طٛنْمَا نَاع فُو ٻِٻّٜ ٻِٻّٜىٰجِ اِبْرَاهِمْ نغٛنِ ٻِٻّٜ اَللَّه؞ اَمَّا اَللَّه وِعِي اِبْرَاهِمْ، ‏«‏بَرْکَ اِشِيَاکُ کٜٻَتَا ٻِٻّٜ ٻِٻّٜىٰجِ ٻٜ نغَطَنْمَامِ اَلْکَوَلْ؞»‏</verse>
				<verse number="8">طُعُمْ حٛلِّي ٻِٻّٜ دَݧَاٻٜ نٛ طُمْ دَݧِرِ کٛو مٛيٜ نَاع کَمْٻٜ نغٛنِ ٻِٻّٜ اَللَّه؞ اَمَّا ٻِٻّٜ ٻٜ طُمْ دَݧَنِ اِبْرَاهِمْ نغَمْ اَللَّه وَطَنِيمٛ اَلْکَوَلْ مَٻّٜ، کَمْٻٜ نغٛنِ ٻِٻّٜ مَاکٛ ٻٜ غٛونغَ؞</verse>
				<verse number="9">نغَمْ طُعُمْ وٛنِ کٛ اَللَّه وِعِ ندٜرْ اَلْکَوَلْ نغَلْ اٛ وَطِ، اٛ وِعِ، ‏«‏حِتَاندٜ غَرَيْندٜ بٛ نغٜعٜلْ شَرٜلْ مِ سٛعّٛيْتٛ، ندٜنْ سَارَتُ دَݧَيْ ٻِطّٛ غٛرْکٛ؞»‏</verse>
				<verse number="10">نَاع مَا طُعُمْ تَنْ، اَمَّا ٻِٻّٜ رِفْکَتُ سِوْتَاٻٜ، ݧَاکٛ مَٻّٜ اٛ غٛعٛتٛ، وَاتٛ مَامَ مٜىٰطٜنْ اِشِيَاکُ؞</verse>
				<verse number="11">اَمَّا کٛ سِوْتَاٻٜ ٻٜنْ ندَݧٜىٰ، کٛو کٛ ٻٜ نغَطَ غٛطُّمْ بٛطُّمْ کٛو غٛطُّمْ طُمْ وٛوطَا، اَللَّه وِعِي رِفْکَتُ، ‏«‏ٻِطّٛ مَوْطٛ اٛنْ اٛ جَغَّنْتٛ ڤَمَرٛ اٛنْ؞»‏ طُعُمْ تَبِّتِنِي اَللَّه اٜ سُٻَ يِمْٻٜ نَاع نغَمْ کُوطٜ طٜ ٻٜ نغَطِ، اَمَّا نغَمْ نٛنْ اٛ يِطِ طُمْ وَطٛرٛو؞</verse>
				<verse number="12"></verse>
				<verse number="13">نٛنْ نٛ طُمْ وِنْدِرَا، ‏«‏اٜ مِ يِطِ يَاکُبُ، اَمَّا مِ وَݧِي اِسَوْ؞»‏</verse>
				<verse number="14">طُمٜ مبِعٜتٜنْ؟ جٛونِ اٜنْ مبِعَيْ اَللَّه وَطِي شِيَ اَادِلَاکُ وٛنْ طٛنْ؟ نَاع نٛنْ، کٛو سٜطَّ!‏</verse>
				<verse number="15">نغَمْ اٛ وِعِي مُوسَ، ‏«‏مِ وَلَّيْ کٛو مٛيٜ مٛ نغِطُمِ وَلُّکِ، مِ يُرْمِنَنَيْ کٛو مٛيٜ مٛ نغِطُمِ يُرْمِنَنْکِ؞»‏</verse>
				<verse number="16">نغَمْ نٛنْ، اَللَّه اٜ سُٻَ نٜطّٛ نَاع نغَمْ نٜطّٛ اٜ يِطِ اَللَّه سُٻَمٛ کٛو نغَمْ تِينَارٜ مَاکٛ، اَمَّا طُمْ يُرْمٜىٰندٜ اَللَّه تَنْ؞</verse>
				<verse number="17">نغَمْ اَايَارٜ وِعِي اَللَّه وِعِي فِرعَوْنَ، ‏«‏مِ وَرْتِرِيمَ لَامِيطٛ نغَمْ مِ حُوتِرْمَا مِ حٛلَّ بَوْطٜ اَمْ طُمْ اَنْدِنَ اِنْدٜ اَمْ کٛو تٛيٜ ندٜرْ دُونِيَارُ؞»‏</verse>
				<verse number="18">نغَمْ نٛنْ، اَللَّه اٜ يُرْمِنَنَ کٛو مٛيٜ مٛ اٛ يِطِ يُرْمِنَنْکِ، ندٜنْ اٜ مٛ سَاتِنَ ٻٜرْندٜ کٛو مٛيٜ مٛ اٛ يِطِ سَاتِنَنْکِ ٻٜرْندٜ؞</verse>
				<verse number="19">غٛطّٛ ندٜرْ مٛوطٛنْ وِعَيْيَمْ، ‏«‏تٛ فِي طُعُمْ طُمْ نٛنْ، نغَمْ طُمٜ حَا جٛونِ اَللَّه اٜ يِعِرَعٜنْ کٛ وٛوطَا؟ مٛيٜ وَاوَتَ وَݧَ وَطُکِ کٛ اَللَّه يِطِ؟»‏</verse>
				<verse number="20">اَمَّا اَنْ نٜطّٛ، اَ مٛيٜ حَا اَ فٛطْفٛطْتِرَ اٜ اَللَّه؟ غٛجِيرٜ وَاوَتَا وِعَ غَطُطٛندٜ، ‏«‏نغَمْ طُمٜ نغَطِرْطَايَمْ نِحِ؟»‏</verse>
				<verse number="21">نغَمْ غَطٛووٛ غٛجِيجٜ اٛ وَاوَيْ اٛ حُوتِرَ لٛوڤٜ نٛ اٛ يِطِ؞ اٛ وَاوَيْ اٛ حُوتِرَ لٛوڤٜ اٛ وَطَ غٛجِيجٜ، غٛطّٜ نغَمْ طٜ کُوتِنِرٜىٰ کُوطٜ طٜ دَرَجَ، غٛطّٜ نغَمْ طٜ کُوتِنِرٜىٰ کُوطٜ طٜ نغَلَا دَرَجَ؞</verse>
				<verse number="22">نٛنْ کُوطٜ اَللَّه مبَعِ؞ اٛ يِطِينٛ اٛ حٛلَّ مٛنّٜرٜ مَاکٛ، ندٜنْ اٛ وَنْغِنَ بَوْطٜ مَاکٛ دٛوْ کَانُٻٜ اٛ مٛنَّنَٻٜ، کٜوْتُٻٜ کَلْکٜىٰ، اَمَّا اٛ مُݧَنِيٻٜ مُݧَلْ مَنْغَلْ؞</verse>
				<verse number="23">طٛنْمَا اٛ يِطِي اٛ وَنْغِنَنَ يِمْٻٜ ٻٜ اٛ يُرْمِنَنِ تٜدُّنغَلْ مَاکٛ مَنْغَلْ؞ دَغَ اَرَنْدٜ کَمْٻٜ اٛ سِرْيِي کٜٻَ تٜدُّنغَلْ مَاکٛ؞</verse>
				<verse number="24">وَاتٛ اٜنٜنْ ٻٜ اَللَّه نٛدِّ نَاع دَغَ ندٜرْ يَحُودَنْکٛعٜنْ تَنْ، اَمَّا حَا مَا دَغَ ندٜرْ يِمْٻٜ نَاع يَحُودَنْکٛعٜنْ؞</verse>
				<verse number="25">نٛنْ نٛ اَللَّه وِعِ ندٜرْ دٜفْتٜرٜ يُوشَعُ، ‏«‏يِمْٻٜ ٻٜ مِ جٜيَايِ، مِ نٛدَّيْٻٜ ‏‹‏يِمْٻٜ اَمْ،›‏ لٜݧٛلْ نغٛلْ مِ يِطَا، مِ نٛدَّيْنغٛلْ، ‏‹‏لٜݧٛلْ نغٛلْ نغِطُمِ؞›‏</verse>
				<verse number="26">ندٜنْ اٜ ندٜنْ طٛنْ وِغٜىٰرٜ تٛ طُمْ وِعِٻٜ، ‏‹‏نَاع اٛنْ يِمْٻٜ اَمْ،›‏ طٛنْ طُمْ طُمْ نٛدَّتَٻٜ ٻِٻّٜ اَللَّه مٛ يٛنْکِ؞»‏</verse>
				<verse number="27">ندٜنْ اِشَايَ مٜتِي اٜ سٜمْبٜ دٛوْ اِسْرَاعِيلَ وِعِ، ‏«‏کٛو ندٜ ٻِٻّٜ اِسْرَاعِيلَ طُوطِرِي بٛ نجَارٜىٰندِ مَايٛ، فُو اٜ نٛنْ سٜطَّ ندٜرْ مَٻّٜ تَنْ کِسَتَ،</verse>
				<verse number="28">نغَمْ جٛومِرَاوٛ يٛتِّنَيْ تَپَنْکِ دُونِيَارُ کِيتَ ندٜرْ يَوْطَارٜ؞»‏</verse>
				<verse number="29">طٛنْمَا اِشَايَ وِعِ، ‏«‏دَا جٛومِرَاوٛ جٛومُ بَوْطٜ اَلَايِ يِمْٻٜ سٜطَّ دَغَ ندٜرْ لٜݧٛلْ مٜىٰطٜنْ، دَا اٜنْ نغَرْتِي بٛ غَرِيرِ سٛدٛمْ، دَا اٜنْ نغَرْتِرَامَ بٛ غَرِيرِ غٛمٛورَ؞»‏</verse>
				<verse number="30">طُمٜ مبِعٜتٜنْ کَدِنْ؟ يِمْٻٜ نَاع يَحُودَنْکٛعٜنْ ٻٜ طَٻِّتَايِ ٻٜ نغَرْتَ اَادِلِعٜنْ، کَمْٻٜ نغَرْتِرَا اَادِلِعٜنْ، وَاتٛ اَادِلَاکُ کٜٻٜتٜىٰطُمْ بَرْکَ حٛولَاکِ اَلْمَسِيحُ؞</verse>
				<verse number="31">اَمَّا اِسْرَاعِيلَنْکٛعٜنْ طَٻُّتُٻٜ نغَرْتَ اَادِلِعٜنْ نغَمْ تٛکُّکِ اَتَّوْرَ، ٻٜ کٜٻَايِطُمْ؞</verse>
				<verse number="32">نغَمْ طُمٜ؟ نغَمْ ٻٜ طَٻِّتَايِ وَرْتُکِ اَادِلِعٜنْ بَرْکَ حٛولَاکِ اَللَّه، اَمَّا ٻٜ طَٻِّتِيطُمْ اٜ لَاوٛلْ وَطُکِ کُوطٜ بٛطّٜ؞ ٻٜ ڤٜغِّي ندٜنْ طٛنْ ‏«‏حَيْرٜ غَطٛورٜ يِمْٻٜ ڤٜغّٛو،»‏</verse>
				<verse number="33">نٛ اَايَارٜ وِعِ، ‏«‏ندَارٜىٰ، مِ رٜسِي حَيْرٜ ندٜرْ سِحِيٛونَ غَطَيْندٜ يِمْٻٜ ڤٜغّٛو، ندٜ وَطَيْ ٻٜ نجَنَ؞ فُو کٛولِيطٛمٛ سٜمْتِنْتَاکٜ؞»‏</verse>
			</chapter>
			<chapter number="10">
				<verse number="1">بَنْدِرَاٻٜ اَمْ، کٛ نغِطُمِ ندٜرْ ٻٜرْندٜ اَمْ اٜ کٛ تٛرٛتٛومِ اَللَّه، کَنْجُمْ وٛنِ اِسْرَاعِيلَنْکٛعٜنْ کِسَ؞</verse>
				<verse number="2">مِ وَاوَيْ مِ حٛکَّ شٜيْدَ دٛوْ مَٻّٜ اٜ ٻٜ نغِطِ حُوَنْکِ اَللَّه نَاع سٜطَّ، اَمَّا اٜ ٻٜ کُوَنَمٛ نَاع دٛوْ فَامُ بٛطُّمْ؞</verse>
				<verse number="3">ٻٜ ڤَامَايِ لَاوٛلْ نغٛلْ اَللَّه وَرْتِرْتَ يِمْٻٜ اَادِلِعٜنْ، ٻٜ ندَرْوِي لَاوٛلْ نغٛلْ ٻٜ تٛکَّتَ؞ نغَمْ نٛنْ، ٻٜ نجَٻَايِ تٛکُّکِ لَاوٛلْ نغٛلْ اَللَّه وَرْتِرْتَ يِمْٻٜ اَادِلِعٜنْ؞</verse>
				<verse number="4">نغَمْ اَلْمَسِيحُ وٛنِ دٜعُطٛ کُوطٜ اَتَّوْرَ، نغَمْ کٛو مٛيٜ کٛولِيطٛمٛ وَرْتَ اَادِلِيجٛ؞</verse>
				<verse number="5">مُوسَ وِنْدِي دٛوْ وَرْتُکِ اَادِلِيجٛ لَاوٛلْ تٛکُّکِ اَتَّوْرَ، اٛ وِعِي، ‏«‏کٛو مٛيٜ غَطٛووٛ کٛ اَتَّوْرَ وِعِ اٛ حٜٻَيْ جٛنْدٜ ندٜ غٛونغَ؞»‏</verse>
				<verse number="6">اَمَّا طُعُمْ وٛنِ کٛ وٛلْدٜ اَللَّه وِعِ دٛوْ وَرْتُکِ اَادِلِيجٛ بَرْکَ حٛولَاکِ اَلْمَسِيحُ، ‏«‏تَاع وِعُ ندٜرْ ٻٜرْندٜ مَاطَ، ‏‹‏مٛيٜ يَحَتَ تٛنْ دٛوْ؟›‏ »‏ ﴿وَاتٛ نغَمْ وَدّٛيَ اَلْمَسِيحُ ندٜرْ دُونِيَارُ﴾،</verse>
				<verse number="7">کٛو، ‏«‏مٛيٜ يَحَتَ لَاحِرَ تٛ نغَيْکَ کَلُّکَ لُغُّکَ؟»‏ ﴿وَاتٛ نغَمْ اُمِّنٛيَ اَلْمَسِيحُ دَغَ ندٜرْ مَيْٻٜ﴾؞</verse>
				<verse number="8">رَا کٛ اَايَارٜ وِعِ، ‏«‏وٛلْدٜ اَللَّه اٜ حَادٜ مَاطَ اٜ ندٜ دٛوْ طٜمْنغَلْ مَاطَ اٜ ٻٜرْندٜ مَاطَ،»‏ وَاتٛ وَعَجُ حٛولَاکِ اَللَّه طُمْ مِنْ نغَعَجِنْتَ؞</verse>
				<verse number="9">نغَمْ تَا وِعِي اٜ حٛنْدُکٛ مَاطَ، ‏«‏يٜىٰسُ اٛ جٛومِرَاوٛ،»‏ ندٜنْ تَا حٛولَکٜ ندٜرْ ٻٜرْندٜ مَاطَ وِيکِ اَللَّه اُمِّنِيمٛ دَغَ مَيْدٜ، اَ حِسَيْ؞</verse>
				<verse number="10">نغَمْ ندٜرْ ٻٜرْندٜ نٜطّٛ حٛولٛتٛو اَلْمَسِيحُ ندٜنْ اَللَّه وَرْتِرَمٛ اَادِلِيجٛ، ندٜنْ اٜ حٛنْدُکٛ نٜطّٛ وِعَتَ اٜ نجَيْرِ يٜىٰسُ وٛنِ جٛومِرَاوٛ حِسَ؞</verse>
				<verse number="11">وٛنْدٜ اَايَارٜ وِعِي، ‏«‏کٛو مٛيٜ کٛولِيطٛمٛ سٜمْتِنْتَاکٜ؞»‏</verse>
				<verse number="12">نغَمْ وَلَا فٜىٰرٛوتِرٛلْ حَکُّندٜ يَحُودَنْکٛعٜنْ اٜ يِمْٻٜ نَاع يَحُودَنْکٛعٜنْ، جٛومِرَاوٛ کَنْکٛ وٛنِ جٛومِرَاوٛ کٛو مٛيٜ، اٜ مٛ بَرْکِطِنَ کٛو مٛيٜ تٛرٛتٛوطٛمٛ نَاع سٜطَّ؞</verse>
				<verse number="13">نٛ اَايَارٜ وِعِ، ‏«‏کٛو مٛيٜ تٛرِيطٛ جٛومِرَاوٛ حِسْنَمٛ، جٛومِرَاوٛ حِسْنَيْمٛ؞»‏</verse>
				<verse number="14">اَمَّا نٛ طُمْ وَطَتَ يِمْٻٜ تٛرٛو مٛ ٻٜ کٛولَاکِ؟ ندٜنْ نٛ وَطَتَ ٻٜ کٛولٛومٛ تٛ ٻٜ مٜىٰطَايِ نَنْکِ حَبَرُ مَاکٛ؟ ندٜنْ نٛ وَطَتَ ٻٜ نَنَ حَبَرُ مَاکٛ تٛ نَاع غٛطّٛ وَعَجِنَنِٻٜ؟</verse>
				<verse number="15">ندٜنْ نٛ يِمْٻٜ نغَعَجِنِرْتَ تٛ ٻٜ لِلَاکَ؟ نٛنْ نٛ طُمْ وِنْدِرَا، ‏«‏طُمْ فِي بٛطُّمْ يٛتَّاکِ ٻٜنْ طٛنْ غَدُّٻٜ حَبَرُ بٜلْطُمْ؞»‏</verse>
				<verse number="16">اَمَّا نَاع فُو اِسْرَاعِيلَنْکٛعٜنْ نجَٻِ حَبَرُ بٜلْطُمْ؛ نغَمْ اِشَايَ وِعِ، ‏«‏جٛومِرَاوٛ، مٛيٜ جَٻِ حَالَ مٜىٰطٜنْ؟»‏</verse>
				<verse number="17">نغَمْ نٛنْ، حٛولَاکِ اَللَّه اٜ حٜٻٜىٰ لَاوٛلْ نَنْکِ حَبَرُ اَلْمَسِيحُ، ندٜنْ حَبَرُ اَلْمَسِيحُ اٜ نَنٜىٰ لَاوٛلْ وَعَجِنْکِ دٛوْ مَاکٛ؞</verse>
				<verse number="18">اَمَّا، اٜ مِ پَمَ، طُمْ غٛونغَ ٻٜ نَنَايِ حَبَرُ طُمْ؟ غٛونغَ ٻٜ نَنِيطُمْ، نغَمْ اَايَارٜ وِعِي، ‏«‏حَبَرُ اَللَّه يَحِي کٛو تٛيٜ ندٜرْ دُونِيَارُ، بٛلِيطٜ مَٻّٜ نَتِّي کٛو تٛيٜ ندٜرْ دُونِيَارُ؞»‏</verse>
				<verse number="19">طٛنْمَا اٜ مِ پَمَ، يِمْٻٜ اِسْرَاعِيلَ ڤَامَايِ؟ اَرَنْدٜ مُوسَ وِعِي کٛ اَللَّه وِعِ يِمْٻٜ اِسْرَاعِيلَ، ‏«‏مِ وَطَيْ نغَطٛنْ لَوْلِيرُ يِمْٻٜ ٻٜ کٛشُّطٛنْ نَاع ٻٜ غٛطُّمْ؞ لَاوٛلْ يِمْٻٜ ٻٜ اَنْدَا غٛطُّمْ، مِ وَطَيْعٛنْ مٛنّٛنْ؞»‏</verse>
				<verse number="20">ندٜنْ اِشَايَ مٜتِي اٜ سٜمْبٜ ٻٜرْندٜ وِعِي اَللَّه وِعِي، ‏«‏ٻٜنْ طٛنْ ٻٜ طَٻِّتَتَايَمْ ٻٜ کٜٻِييَمْ؛ مِ وَنْغِنِي حٛورٜ اَمْ تٛ يِمْٻٜ ٻٜ پَمَايِ نٛ ٻٜ کٜٻِرْتَيَمْ؞»‏</verse>
				<verse number="21">اَمَّا دٛوْ اِسْرَاعِيلَ اٛ وِعِ اَللَّه وِعِ، ‏«‏کٛ نٜىٰٻِ اٜ مِ طَٻِّتَ سِرْيٛوتِرْکِ اٜ يِمْٻٜ ٻٜ نغَطَتَا کٛ مبِعَيْمِ، ٻٜ ٻٜرْطٜ شَاتُطٜ؞»‏</verse>
			</chapter>
			<chapter number="11">
				<verse number="1">اٜ مِ پَمَ، اَللَّه وَݧِي يِمْٻٜ مُوطُمْ؟ غٛونغَ، اٛ وَݧَايِٻٜ؞ مِنْ اٜ حٛورٜ اَمْ مِ اِسْرَاعِيلَنْکٜىٰجٛ، تَانِرَاوٛ اِبْرَاهِمْ دَغَ لٜݧٛلْ بِلِيَامِنُ؞</verse>
				<verse number="2">اَللَّه وَݧَايِ يِمْٻٜ مُوطُمْ ٻٜ اٛ سُٻِ دَغَ فُطّٛودٜ دُونِيَارُ؞ اٛنْ اَنْدِ کٛ اَايَارٜ وِعِ دٛوْ اِلِيَ، نٛ اٛ وُلّٛرِي اِسْرَاعِيلَنْکٛعٜنْ تٛ اَللَّه؞</verse>
				<verse number="3">اٛ وِعِي، ‏«‏جٛومِرَاوٛ، ٻٜ مبَرِي اَنَّبٛعٜنْ مَاطَ، ٻٜ ڤُسِي شَکِّرْلٜ مَاطَ؞ مِنْ تَنْ وٛنِ کٛرِيطٛ، ندٜنْ اٜ ٻٜ طَٻِّتَ وَرْکِيَمْ؞»‏</verse>
				<verse number="4">اَمَّا طُمٜ اَللَّه وِعِمٛ؟ اَللَّه وِعِمٛ، ‏«‏مِ رٜسَنِي حٛورٜ اَمْ يِمْٻٜ 7,000 ٻٜ مٜىٰطَايِ مَوْنِنْکِ نغُنْکِوَ مبِعٜتٜىٰنغَ بَعَلْ؞»‏</verse>
				<verse number="5">نٛنْ طُمْ وٛنْتِندِرِ ندٜرْ جَامَنُ طُعُمْ، اٜ وٛودِ يِمْٻٜ سٜطَّ کٛرِيٻٜ ٻٜ اَللَّه سُٻِ، نغَمْ يِدّٜ مَاکٛ؞</verse>
				<verse number="6">تٛ اٜ مٛ سُٻِرَ يِمْٻٜ لَاوٛلْ يِدّٜ مَاکٛ، اٛ سُٻُٻٜ نَاع نغَمْ کُوطٜ بٛطّٜ طٜ ٻٜ نغَطِ؞ نغَمْ تٛ اٜ مٛ سُٻَ يِمْٻٜ نغَمْ کُوطٜ طٜ ٻٜ نغَطِ، سُٻُکِ کِنْ نَاع طُمْ شَاحُ، طُمْ نجٛٻَارِ يِدّٜ مَاکٛ نَاع ندٜ غٛونغَ؞</verse>
				<verse number="7">تٛو، نٛيٜ وٛنْ طٛنْ؟ يِمْٻٜ اِسْرَاعِيلَ تَمْڤِي کٜٻَ کٛ طَٻِّتَتَ؞ سٜطَّ ندٜرْ مَٻّٜ کٜٻِطُمْ، ٻٜ اَللَّه سُٻِ، اَمَّا کٛرِيٻٜ طُمْ سَاتِنَنِيٻٜ ٻٜرْطٜ؞</verse>
				<verse number="8">نٛ اَايَارٜ وِعِ، ‏«‏اَللَّه وَرْتِرِيٻٜ يِمْٻٜ ٻٜ نغَلَا حَکِّيلٛ ٻٜ نغَلَا فَامُ؞ اٜ ٻٜ نغٛودِ غِتٜ، اَمَّا ٻٜ نغِعَتَا، اٜ ٻٜ نغٛودِ نٛڤِّ، اَمَّا ٻٜ نَنَتَا، حَا ندٜعٜ ݧَلْندٜ؞»‏</verse>
				<verse number="9">ندٜنْ دَوْدَ وِعِي، ‏«‏اَللَّه وَطَ حُمْتٛ مَٻّٜ وَرْتَنَٻٜ تَرْکٛوٛلْ ٻٜ نجَنَ ندٜرْ مَغّٛلْ، ٻٜ نجَرَ تٛرَّ نٛ حَانَنِٻٜ؛</verse>
				<verse number="10">غِتٜ مَٻّٜ مبُمَ ٻٜ تَمْڤَ يِيکِ، تٛرَّ کَلُّکَ وَرْتَنَٻٜ دٛنْغَلْ حَا اَبَدَا؞»‏</verse>
				<verse number="11">اٜ مِ پَمَ، ندٜ يَحُودَنْکٛعٜنْ نجَنِ ندٜرْ حَکّٜ، ٻٜ اُمَّتَاکٛ وٛنْ طٛنْ؟ غٛونغَ نَاع نٛنْ!‏ اَمَّا نغَمْ حَکّٜ طُمْ ٻٜ نغَطِ، کِسْندَمْ وَرَنِي يِمْٻٜ نَاع يَحُودَنْکٛعٜنْ نغَمْ يَحُودَنْکٛعٜنْ نَنَ لَوْلِيرُ مَٻّٜ؞</verse>
				<verse number="12">جٛونِ تٛ حَکّٜ طُمْ يَحُودَنْکٛعٜنْ نغَطِ وَرْتِ بَرْکَ تٛ يِمْٻٜ دُونِيَارُ، ندٜنْ تٛ تَمْڤٜرٜ مَٻّٜ نغَرْتِي بَرْکَ تٛ يِمْٻٜ نَاع يَحُودَنْکٛعٜنْ، بَرْکَ طُمْ ٻُرَيْ نٛنْ تٛ فُو يَحُودَنْکٛعٜنْ ٻٜ اَللَّه سُٻِ نجَٻِي کِسْندَمْ مَاکٛ؞</verse>
				<verse number="13">جٛونِ اٜ مِ مٜتَنَعٛنْ اٛنٛنْ يِمْٻٜ نَاع يَحُودَنْکٛعٜنْ؞ ندٜ مِ لِلَاطٛ تٛ يِمْٻٜ نَاع يَحُودَنْکٛعٜنْ، مِ فِيَيْ غَبَارٜ اَمْ دٛوْ کُوغَلْ نغَلْ اَللَّه حٛکِّيَمْ مِ وَطَ،</verse>
				<verse number="14">نغَمْ مِ وَطَ بَنْدِرَاٻٜ اَمْ يَحُودَنْکٛعٜنْ نَنَ لَوْلِيرُ، نٛنْ حِسْنَ وٛٻّٜ مَٻّٜ؞</verse>
				<verse number="15">نغَمْ تٛ وَݧُکِ کِ اَللَّه وَݧِٻٜ وَرْتِي لَاوٛلْ سِرْيٛوتِرْکِ مَاکٛ اٜ دُونِيَارُ، نٛيٜ طُمْ وَرْتَتَ تٛ اٛ سِرْيٛوتِرِي اٜ مَٻّٜ؟ طُمْ وَرْتَيْ بٛ اٛ اُمِّنْٻٜ دَغَ مَيْدٜ؞</verse>
				<verse number="16">تٛ طُمْ حٛکِّي اَللَّه ݝٛشِّتٜلْ بُرٛودِ، ندٜنْ فُو بُرٛودِ کٛرِيطُمْ طُمْ وَرْتِي بٛ طُمْ حٛکِّيطُمْ اَللَّه؞ تٛ طُمْ حٛکِّي اَللَّه طَطِ لٜکِّ، ندٜنْ لِشٜ مَاکِ مَا نغَرْتِي طٜ مَاکٛ؞</verse>
				<verse number="17">رَا مِسَالُ؞ لٜݧٛلْ اِبْرَاهِمْ، وَاتٛ يَحُودَنْکٛعٜنْ اٜ نَنْدِ اٜ لٜکِّ جَيْتُنْ کِ طُمْ اَاوِ، اَمَّا اَللَّه اِتِّي غٛطّٜ لِشٜ مَاکِ، اٛ وَدِّي لِشٜ کٜسٜ دَغَ لٜکِّ جَيْتُنْ کِ لَدّٜ اٛ تَکِّطٜ تٛ اٛ اِتِّ طٜنْ تٛنْ لِشٜ نغَمْ طٜ کٜٻَ بَرْکَ لٜکِّ کِنْ طٜ مَوْنِدَ اٜ مَاکِ؞ اٛنٛنْ يِمْٻٜ نَاع يَحُودَنْکٛعٜنْ، اٛنٛنْ نغٛنِ لِشٜ کٜسٜ طٜنْ؞</verse>
				<verse number="18">نغَمْ نٛنْ، تٛع اٛنْ ڤِيُ غَبَارٜ مبِعٛنْ اٛنْ ٻُرِي طٜنْ تٛنْ لِشٜ طٜ طُمْ اِتِّ؞ تٛ اٛنْ نغَطِي نٛنْ، تٛع اٛنْ نغٜجُّتُ، نَاع اٛنٛنْ نجٛغِي طَطِ لٜکِّ کِنْ، اَمَّا طَطِ طِنْ نجٛغِيعٛنْ؞</verse>
				<verse number="19">اٛنْ مبِعَيْ، ‏«‏لِشٜ طٜنْ اِتِّ نغَمْ طُمْ تَکِّندِرَمِنْ اٜ لٜکِّ کِنْ؞»‏</verse>
				<verse number="20">طُعُمْ طُمْ غٛونغَ؞ ٻٜ اِتَّ دَغَ لٜکِّ کِنْ نغَمْ ٻٜ کٛولَاکِ اَللَّه، اَمَّا اَنْ بٛو اَ تَکَّ اٜ لٜکِّ کِنْ نغَمْ اَ حٛولَکٜ اَلْمَسِيحُ؞ نغَمْ نٛنْ، تَاع مَوْنِنْ حٛورٜ، اَمَّا جٛوطَ ندٜرْ کُلٛلْ اَللَّه؞</verse>
				<verse number="21">نغَمْ ندٜ اَللَّه اِتِّ طٜنْ طٛنْ لِشٜ لٜکِّ جَيْتُنْ اَاوَاکِ، اٛنْ ݧُمَ اٛنٛنْ مَا اٛ اَلَيْعٛنْ؟</verse>
				<verse number="22">نغَمْ نٛنْ، ݧُمُ دٛوْ يِدّٜ اَللَّه اٜ مٛنّٜرٜ مَاکٛ؞ اٜ مٛ مٛنَّنَ ٻٜنْ طٛنْ اَلُٻٜ تٛکُّکِمٛ، اَمَّا اٛ حٛلّٜتٜ يِدّٜ مَاکٛ، تَا وَطِي کَ حٛولَاکِمٛ کَنْکٛ کٛلّٛووٛ يِدّٜ؞ اَمَّا تَا وَطَايِ نٛنْ، اَنْ مَا طُمْ اِتّٜتٜ دَغَ لٜکِّ کِنْ؞</verse>
				<verse number="23">ندٜنْ کٛو يَحُودَنْکٛعٜنْ اِتَّاٻٜ دَغَ لٜکِّ کِنْ، تٛ ٻٜ ݧَمْرَايِ يٜىٰسٛ اٜ شِيَ حٛولَاکِ اَللَّه، اٛ تَکِّندِرَيْٻٜ اٜ لٜکِّ کِنْ، نغَمْ اٛ وَاوَيْ اٛ فُطِّتَ اٛ تَکِّندِرَٻٜ اٜ مَاکِ؞</verse>
				<verse number="24">اٛنٛنْ يِمْٻٜ نَاع يَحُودَنْکٛعٜنْ اٛنٛنْ نغٛنِ بٛ لِشٜ اِتَّاطٜ دَغَ لٜکِّ جَيْتُنْ ڤُطُکِ ندٜرْ لَدّٜ طٜ تَکِّندِرَا اٜ لٜکِّ جَيْتُنْ اَاوَاکِ؞ نَاع نٛنْ اَللَّه تَغِرِ لٜکِّ کِنْ؞ ندٜ طُمْ نٛنْ، طُمْ سَطَنْتَا اَللَّه اٛ فُطِّتَ اٛ سٛعَّ لِشٜ لٜکِّ جَيْتُنْ اَاوَاکِ طٜ اٛ اِتُّنٛو تٛ مَاکِ اٛ تَکَّطٜ تٛ مَاکِ؞</verse>
				<verse number="25">بَنْدِرَاٻٜ اَمْ، مِ يِطَا ندُلّٛنْ اَنْدُکِ سِرُّ طُعُمْ، نغَمْ تٛع نغَرْتٛنْ ٻٜ مَنْغُ حٛورٜ؞ اِسْرَاعِيلَنْکٛعٜنْ طُطْٻٜ نغَطَيْ کَ وَݧُکِ کٛ اَللَّه وِعِ سٜيْ تٛ شَرٜلْ وَطِي نغٜلْ فُو يِمْٻٜ نَاع يَحُودَنْکٛعٜنْ ٻٜ اَللَّه سُٻِ کٛولِيمٛ؞</verse>
				<verse number="26">نٛنْ اِسْرَاعِيلَنْکٛعٜنْ فُو کِسِرْتَ؞ نٛنْ نٛ طُمْ وِنْدِرَا، ‏«‏کِسْنٛووٛ وَرَيْ دَغَ سِحِيٛونَ، اٛ اِتَّيْ فُو شِيَ کُلٛلْ اَللَّه دَغَ ٻٜرْطٜ لٜݧٛلْ يَاکُبُ؞</verse>
				<verse number="27">کَنْجُمْ وٛنِ اَلْکَوَلْ نغَلْ نغَادَيْمِ اٜ مَٻّٜ شَرٜلْ نغٜلْ نجَافَنْتٛومِٻٜ حَکّٜىٰجِ مَٻّٜ؞»‏</verse>
				<verse number="28">يَحُودَنْکٛعٜنْ نغَرْتِي وَݧْوَݧْٻٜ اَللَّه نغَمْ ٻٜ نغَݧِي حَبَرُ بٜلْطُمْ؞ طُعُمْ وَرْتِي ٻٜيْدَارِ مٛوطٛنْ؞ اَمَّا ٻٜ شُٻَاٻٜ اَللَّه، حَا جٛونِ اٜ مٛ يِطِٻٜ، نغَمْ اٛ وَطَنِي مَامَعٜنْ مَٻّٜ اَلْکَوَلْ؞</verse>
				<verse number="29">نغَمْ اَللَّه وَيْلِتَتَا ٻٜرْندٜ مُوطُمْ دٛوْ مٛ اٛ سُٻِ اٜ مٛ اٛ بَرْکِطِنِ؞</verse>
				<verse number="30">ندٜنّٛ اٛنٛنْ يِمْٻٜ نَاع يَحُودَنْکٛعٜنْ، اٛنْ نغَݧِينٛ اَللَّه، اَمَّا جٛونِ اٛ يُرْمِنَنِيعٛنْ نغَمْ يَحُودَنْکٛعٜنْ نغَݧِي نغَطَ کٛ اٛ وِعِ؞</verse>
				<verse number="31">نٛنْ مَا يَحُودَنْکٛعٜنْ ٻٜ نغَݧِي ٻٜ نغَطَ کٛ اَللَّه وِعِ، نغَمْ اٜ لَاوٛلْ يُرْمٜىٰندٜ ندٜ اَللَّه حٛلِّعٛنْ کَمْٻٜ مَا اٛ يُرْمِنَنَٻٜ؞</verse>
				<verse number="32">اَللَّه وَرْتِرِي فُو يِمْٻٜ بٛ شُرَاٻٜ نغَمْ ٻٜ نغَݧِي وَطُکِ کٛ اٛ وِعِ، اٛ وَطُ نٛنْ نغَمْ اٛ يُرْمِنَنَ کٛو مٛيٜ؞</verse>
				<verse number="33">غٛونغَ، يِدّٜ اَللَّه، اٜ فَامُ مَاکٛ، اٜ اَنْدَلْ مَاکٛ اٜ طُمْ لُغِّ؞ وَلَا بَاوَيْطٛ اَنْدَ کٛ اٛ سُٻِ وَطُکِ؞ کٛ اٛ وَطَتَ ٻُرِي سٜمْبٜ فَامُ نٜطّٛ؞</verse>
				<verse number="34">اَايَارٜ وِعِ، ‏«‏مٛيٜ مٜىٰطِ اَنْدُکِ کٛ وٛنِ ندٜرْ ٻٜرْندٜ جٛومِرَاوٛ؟ مٛيٜ مٜىٰطِ وَرْتُکِ کٛکَّيْطٛمٛ شَاوٛرِ؟</verse>
				<verse number="35">مٛيٜ مٜىٰطِ حٛکُّکِ اَللَّه غٛطُّمْ طُمْ اٛ وَاتَنْتَمٛ؟»‏</verse>
				<verse number="36">نغَمْ کٛو طُمٜ کَنْکٛ تَغِطُمْ، تٛ مَاکٛ کٛو طُمٜ پِوِ، تٛ مَاکٛ طُمْ سٛعّٛتٛ؞ مَنْغُ تَبِّتَ تٛ اَللَّه حَا اَبَدَا؞ اَامِنْ؞</verse>
			</chapter>
			<chapter number="12">
				<verse number="1">نغَمْ مَاجُمْ بَنْدِرَاٻٜ اَمْ، نغَمْ يُرْمٜىٰندٜ مَوْندٜ ندٜ اَللَّه حٛلِّعٜنْ، اٜ مِ تٛرٛوعٛنْ، کٛکّٜىٰ اَللَّه کٛعٜ مٛوطٛنْ بٛ شَکِّرِ شِرْيَاندِ نغَمْ کُوغَلْ مَاکٛ، مبٜلْنَنَيْندِمٛ ٻٜرْندٜ؞ نٛنْ وٛنِ نٛ حَانِ مَوْنِنِرٛنْ اَللَّه؞</verse>
				<verse number="2">تٛع اٛنْ نجَٻُ ݧُمٛ مٛوطٛنْ وَرْتَ اِرِ نغٛ يِمْٻٜ ٻٜ تٛکَّايِ يٜىٰسُ، اَمَّا اَلٜىٰ اَللَّه مٛعِّنَ جٛنْدٜ مٛوطٛنْ اٜ ݧُمٛلْ مٛوطٛنْ، نغَمْ ڤَامٛنْ کٛ اٛ يِطِ نغَطٛنْ، وَاتٛ کٛ وٛوطِ، اٜ کٛ وٜلْنَنْتَمٛ ٻٜرْندٜ، اٜ نٛ نجٛوطٛرْتٛوطٛنْ جٛنْدٜ کٜوْندٜ؞</verse>
				<verse number="3">نغَمْ شَاحُ طُمْ اَللَّه حٛکِّيَمْ، اٜ مِ وِعَ کٛو مٛيٜ مٛوطٛنْ، تٛع حٛشَّ حٛورٜ مُوطُمْ کٛ ٻُرِ نٛ حَانِ؞ اَمَّا کٛو مٛيٜ فَامَ نٛ حٛشِّرِ حٛورٜ مُوطُمْ؞ کٛو مٛيٜ حٛشَّ حٛورٜ مُوطُمْ کٛ فٛتِّدِ اٜ حٛولَاکِ اَللَّه کِ اَللَّه حٛکِّمٛ؞</verse>
				<verse number="4">اٜنْ نغٛودِ جٛکّٛوطٜ طُطّٜ اٜ ٻَلِّ مٜىٰطٜنْ، ندٜنْ کٛو ندٜيٜ جٛکّٛودٜ اٜ وٛودِ کُوغَلْ مُوطُمْ؞</verse>
				<verse number="5">نٛنْ مَا، کٛو ندٜ اٜنْ يِمْٻٜ طُطْٻٜ، اٜنْ نغَرْتِي بٛ ٻَنْدُ غٛعٛ نغَمْ اٜنْ کٛولَکٜ اَلْمَسِيحُ، اٜنْ فُو اٜنْ نجٛکّٛوتِرِ نٛ جٛکّٛوطٜ ٻَنْدُ نجٛکِّندِرِ؞</verse>
				<verse number="6">اَللَّه حٛکِّي کٛو مٛيٜ مٜىٰطٜنْ دٛکّٜ فٜىٰرٜ‑فٜىٰرٜ؞ تٛ دٛکَّلْ مٜىٰطٜنْ طُمْ وَطُکِ اَنَّبَاکُ، سٜيْ نغَطٜنْطُمْ نٛ فٛتِّدِ اٜ حٛولَاکِ يٜىٰسُ کِ نغٛودُطٜنْ؞</verse>
				<verse number="7">ٻٜ اٛ حٛکِّ دٛکَّلْ وَلُّکِ، سٜيْ ٻٜ مبَلَّ؞ ٻٜ اٛ حٛکِّ دٛکَّلْ اٜکِّتِنْکِ، سٜيْ ٻٜ اٜکِّتِنَ؞</verse>
				<verse number="8">ٻٜ اٛ حٛکِّ دٛکَّلْ سٜمْبِطِنْکِ وٛٻّٜ، سٜيْ ٻٜ شٜمْبِطِنَٻٜ؞ ٻٜ اٛ حٛکِّ دٛکَّلْ حٛکُّکِ شَاحُ، سٜيْ ٻٜ کٛکَّطُمْ اٜ ٻٜرْندٜ غٛعٛ؞ ٻٜ اٛ حٛکِّ دٛکَّلْ اَرْدَارٜ، سٜيْ ٻٜ نغَطَ حَکِّيلٛ مَٻّٜ دٛوْ اَرْدَارٜ ندٜنْ؞ ٻٜ اٛ حٛکِّ دٛکَّلْ يُرْمِنَنْکِ يِمْٻٜ، سٜيْ ٻٜ نجُرْمِنَنَٻٜ ندٜرْ بٜلْطُمْ ٻٜرْندٜ؞</verse>
				<verse number="9">کٛلّٜىٰ يِمْٻٜ يِدّٜ ندٜ غٛونغَ؞ نغَݧٜىٰ کٛو اِرِ ندٜيٜ حَلّٜىٰندٜ، نجٛغٜىٰ کٛ وٛوطِ سٜمْبٜىٰ؞</verse>
				<verse number="10">نجٛغٛوتِرٜىٰ، نغِطِندِرٜىٰ بٛ بَنْدِرَاٻٜ، کٛکّٜىٰ يِمْٻٜ مَنْغُ بٛ ٻٜ ٻُرِيعٛنْ؞</verse>
				<verse number="11">تٛع اٛنْ اَلُ تٛکُّکِ جٛومِرَاوٛ مٛوطٛنْ فٜىٰوَ، اَمَّا کُوَنٜىٰمٛ اٜ ٻٜرْندٜ غٛعٛ؞</verse>
				<verse number="12">نَنٜىٰ بٜلْطُمْ نغَمْ کَمُّندٜ ندٜ غٛودُطٛنْ، مُݧٜىٰ ندٜرْ تٛرَّاجِ طِ نجَرٛتٛنْ، نغَطٜىٰ کَ وَطُکِ دٛعَارٜ کٛو ندٜيٜ؞</verse>
				<verse number="13">شٜنْدِدٜىٰ کٛ نغٛودُطٛنْ اٜ يِمْٻٜ اَللَّه غِطُٻٜ وَلّٜىٰکِ، نجَٻّٜىٰ حٛٻّٜ ندٜرْ غُرٜىٰجٜ مٛوطٛنْ؞</verse>
				<verse number="14">مبَرْکِطِنٜىٰ تٛرّٛوٻٜعٛنْ، مبَرْکِطِنٜىٰٻٜ، تٛع اٛنْ لَانُٻٜ؞</verse>
				<verse number="15">نَنْدٜىٰ بٜلْطُمْ اٜ نَنٛوٻٜ بٜلْطُمْ، مبٛيْدٜىٰ اٜ بٛيٛوٻٜ؞</verse>
				<verse number="16">نجٛوطٜىٰ جٛنْدٜ جَمْ حَکُّندٜ مٛوطٛنْ؞ تٛع اٛنْ مَوْنِنْ کٛعٜ مٛوطٛنْ، اَمَّا کَوْتٜىٰ کٛعٜ مٛوطٛنْ اٜ يِمْٻٜ ٻٜ طُمْ حٛشِّ نَاع ٻٜ غٛطُّمْ؞ تٛع اٛنْ کٛشُّ کٛعٜ مٛوطٛنْ بٛ اٛنْ ٻُرِي يِمْٻٜ کٛرِيٻٜ فَامُ؞</verse>
				<verse number="17">تٛع اٛنْ نغَاتٛ حَلّٜىٰندٜ اٜ حَلّٜىٰندٜ، اَمَّا ڤَامٜىٰ نغَمْ نغَطٛنْ کٛ کٛو مٛيٜ يِعَتَ طُمْ بٛطُّمْ؞</verse>
				<verse number="18">نغَطٜىٰ کٛ مبَاوٛتٛنْ وَطُکِ تٛ طُمْ وَطٛتٛ نجٛوطٛدٛوطٛنْ جَمْ اٜ کٛو مٛيٜ؞</verse>
				<verse number="19">حِغٛوٻٜ اَمْ، تٛ طُمْ وَطَنِيعٛنْ کٛ حَلِّ، تٛع اٛنْ نغَاتَنٛ کٛعٜ مٛوطٛنْ، اَمَّا اَلٜىٰ اَللَّه وَاتَنٛوعٛنْ اٜ مٛنّٜرٜ مَاکٛ؞ نغَمْ اَايَارٜ وِعِي، ‏«‏جٛومِرَاوٛ وِعِ، ‏‹‏مِنْ وٛنِ غَاتٛتٛوطٛ، مِ وَاتٛتٛ؞›‏ »‏</verse>
				<verse number="20">وٛنْدٜ اَايَارٜ وِعِي، ‏«‏تٛ غَݧٛ مَاطَ اٜ نَنَ وٜىٰلٛ، حٛکُّمٛ کٛ اٛ ݧَامَتَ؛ تٛ اٜ مٛ نَنَ طٛنْکَ، حٛکُّمٛ کٛ اٛ يَرَتَ؛ نغَمْ تَا وَطِي نٛنْ، طُمْ وَرْتَيْ بٛ اَ مٛٻْتَنَمٛ دٛشّٜ حِيتٜ دٛوْ حٛورٜ مَاکٛ؞»‏</verse>
				<verse number="21">تَاع اَلُ حَلّٜىٰندٜ حٜٻَ جَالٛرْغَلْ دٛوْ مَاطَ، اَمَّا حٜٻُ جَالٛرْغَلْ دٛوْ حَلّٜىٰندٜ لَاوٛلْ وَطُکِ کٛ وٛوطِ؞</verse>
			</chapter>
			<chapter number="13">
				<verse number="1">دٛولٜ کٛو مٛيٜ تٛکَّ لَامٛتٛوٻٜ، نغَمْ وَلَا غٛطُّمْ لَامُ لَامٛتٛوطُمْ سٜيْ تٛ اَللَّه جَٻِي؞ فُو اَرْدِيٻٜ ٻٜ نغٛودُطٜنْ، اَللَّه رٜسِٻٜ دٛوْ لَامُ طُمْ؞</verse>
				<verse number="2">نغَمْ نٛنْ، کٛو مٛيٜ غَݧُطٛ لَامُ وَݧِي کٛ اَللَّه وَطِ؞ کٛو مٛيٜ غَطُطٛ نٛنْ فٛوطَنَيْ حٛورٜ مُوطُمْ کِيتَ اَللَّه؞</verse>
				<verse number="3">لَامٛتٛوٻٜ لَمْنَا نَاع نغَمْ ٻٜ کُلْنَ غَطٛوٻٜ کٛ وٛوطِ، اَمَّا نغَمْ ٻٜ کُلْنَ غَطٛوٻٜ کٛ حَلِّ؞ اَ يِطِ اَلَا حُلُکِ نٜطّٛ لَامٛتٛوطٛ؟ تٛو، سٜيْ نغَطَا کٛ حَانِ، کَنْکٛ بٛو اٛ مَنْتٜتٜ،</verse>
				<verse number="4">نغَمْ کَنْکٛ اٛ مَشُّطٛ اَللَّه کُوٛووٛ نغَمْ ٻٜيْدَارِ مَاطَ؞ اَمَّا تَا وَطِي کٛ وٛوطَا، حُلُ، نغَمْ نَاع اٜ مٜىٰرٜ اٛ جٛغِي بَوْطٜ مَاکٛ؞ اٛ مَشُّطٛ اَللَّه نغَمْ اٛ تَپَنَ غَطٛوٻٜ کٛ وٛوطَا کِيتَ؞</verse>
				<verse number="5">نغَمْ نٛنْ، دٛولٜ تٛکَّا لَامُ نَاع نغَمْ دَطُکِ مٛنّٜرٜ اَللَّه تَنْ، اَمَّا نغَمْ اَ اَنْدِ اٜ حَانِ تٛکَّاطُمْ؞</verse>
				<verse number="6">کَنْجُمْ وَطِ اٛنْ نجٛٻَ شٜىٰدٜ لٜيْدِ کَدِنْ، نغَمْ لَامٛتٛوٻٜ ٻٜ مَشُّٻٜ اَللَّه کٛکُّٻٜ شَرٜلْ مَٻّٜ فُو نغَمْ لَامَاکِ؞</verse>
				<verse number="7">نجٛٻٜىٰ کٛو مٛيٜ ݧَمَاندٜ ندٜ تٛکَّتَعٛنْ، تٛکّٛوٻٜعٛنْ ݧَمَاندٜ شٜىٰدٜ لٜيْدِ، نجٛٻٜىٰٻٜ؞ کٛکّٜىٰ مَنْغُ حَانُٻٜ کٛکّٛنْ مَنْغُ؞</verse>
				<verse number="8">تٛ غٛطّٛ حٛکِّيعٛنْ ݧَمَاندٜ، نجٛٻٜىٰمٛ؞ ݧَمَاندٜ ندٜ اٛنْ مبَاوَتَا يٛٻُدُکِ ندٜ وَرْتَ يِطِندِرْکِ؞ نغَمْ کٛو مٛيٜ غِطّٛ بَنْدِرَاوٛ مُوطُمْ حٜبِّنِي کٛ اَتَّوْرَ وِعِ؞</verse>
				<verse number="9">رَا غٛطِّ دٛوکَاجِ اَللَّه، ‏«‏تَاع وَطُ نجٜىٰنُ، تَاع وَطُ وَرْحٛورٜ، تَاع وُجُّ، تَاع يِطُ کٛ غٛطّٛ جٜيِ؞»‏ طِعِ دٛوکَاجِ اٜ فُو کٛرِيطِ طِ کَوْتَامَ دٛوْ وٛلْدٜ بِيندٜ، ‏«‏يِطُ بَنْدِرَاوٛ مَاطَ نٛ نغِطِرْطَا حٛورٜ مَاطَ؞»‏</verse>
				<verse number="10">تَا يِطِ بَنْدِرَاوٛ مَاطَ، اَ وَطَنْتَامٛ کٛ حَلِّ؞ نغَمْ مَاجُمْ، يِدّٜ وٛنِ کٛ حٜبِّنِ کٛ دٛوکَ اَللَّه يِطِ؞</verse>
				<verse number="11">نغَطٜىٰ طُعُمْ، نغَمْ اٛنْ اَنْدِ اِرِ جَامَنُ طُمْ نغٛنْطٜنْ ندٜرْ؞ شَرٜلْ وَطِي نغٜلْ اُمّٛتٛوطٛنْ دَغَ طٜيْنغٛلْ؞ نغَمْ ݧَلْندٜ ندٜ اَللَّه حِسْنَتَعٜنْ اٜ ٻٜيْدَ ٻَدّٛيَاکِ کٛو ندٜيٜ ݧَلْندٜ دَغَ ݧَلْندٜ ندٜ کٛولِيطٜنْ يٜىٰسُ؞</verse>
				<verse number="12">جٛونِ طُمْ جٜمَّ، سُبَکَ ٻَدَکٜ؞ نغَمْ نٛنْ، اٜنْ اَلُ حُوُکِ کُوطٜ ݧِوْرٜ، اٜنْ نغَطُ جٛنْدٜ مٜىٰطٜنْ ندٜرْ جَيْنغٛلْ؞</verse>
				<verse number="13">اٜنْ نغَطُ جٛنْدٜ مٜىٰطٜنْ نٛ حَانِ بٛ يِمْٻٜ جٛوطٛتٛوٻٜ ندٜرْ جَيْنغٛلْ؞ تٛع اٜنْ نجَرُ يَرٜيَرٜىٰجِ ڤٛوطٛوجِ جٛنْدٜ مٜىٰرٜ، تٛع اٜنْ نغَطُ نجٜىٰنُ، تٛع اٜنْ نغَطُ حَلّٜىٰندٜ، تٛع اٜنْ کَٻْدُ اٜ يِمْٻٜ کٛو نَنٜنْ لَوْلِيرُ مَٻّٜ؞</verse>
				<verse number="14">اَمَّا، نغِکُّ مٛوطٛنْ وَرْتَ اِرِ نغِکُّ يٜىٰسُ اَلْمَسِيحُ جٛومِرَاوٛ، ندٜنْ تٛع اٛنْ نغَطُ حَکِّيلٛ مٛوطٛنْ دٛوْ نٛ مبٜلْنَنْتٛنْ سُونٛوجِ ٻَلِّ مٛوطٛنْ؞</verse>
			</chapter>
			<chapter number="14">
				<verse number="1">نجَٻٜىٰ فُو تٛکُّطٛ يٜىٰسُ غٛودُطٛ حٛولَارٜ ندٜ سٜمْبِطَا، اَمَّا تٛع اٛنْ نغٜدّٛوتِرْ اٜ مَاکٛ دٛوْ ݧُمٛلْ مَاکٛ؞</verse>
				<verse number="2">غٛطّٛ اٜ اَنْدِ اَللَّه اَلِيمٛ اٛ ݧَامَ کٛو اِرِ ندُيٜ ݧَمْندُ، اَمَّا نٜطّٛ غٛودُطٛ حٛولَارٜ ندٜ سٜمْبِطَا ݧَامَتَا کٛو اِرِ ندُيٜ ݧَمْندُ؞</verse>
				<verse number="3">نٜطّٛ ݧَامٛووٛ کٛو اِرِ ندُيٜ ݧَمْندُ، تٛع اٛ يَوَنَ مٛ ݧَامَتَا کٛو اِرِ ندُيٜ ݧَمْندُ، ندٜنْ نٜطّٛ مٛ ݧَامَتَا کٛو اِرِ ندُيٜ ݧَمْندُ تٛع اٛ وِعَ ݧَامٛووٛ کٛو اِرِ ندُيٜ ݧَمْندُ اٜ وَطَ کٛ وٛوطَا، نغَمْ اَللَّه جَٻِي اٛنْ طٛنْ ݧَامٛووٛ کٛو اِرِ ندُيٜ ݧَمْندُ؞</verse>
				<verse number="4">اَنْ اَ مٛيٜ مبِعَتَا مَشُّطٛ غٛطّٛ وَطِي کٛ وٛوطَا؟ اَيْ، جٛومُ مَاکٛ سُٻَتَ کٛو کٛ اٛ وَطِ اٜ وٛوطِ، کٛو طُمْ وٛوطَا؞ اٛ وَطَيْ کٛ وٛوطِ، نغَمْ جٛومِرَاوٛ وَلَّيْمٛ اٛ وَطَ کٛ وٛوطِ؞</verse>
				<verse number="5">غٛطّٛ حٛشِّي وٛنْدٜ ݧَلْندٜ ٻُرِي وٛنْدٜ مَنْغُ، غٛطّٛ بٛو حٛشِّي ݧَلْطٜ فُو اٜ ڤٛتِّدِ؞ کٛو مٛيٜ مٛوطٛنْ تَبِّتِنَ کٛ فَامِ؞</verse>
				<verse number="6">فُو کٛشُّطٛ وٛنْدٜ ݧَلْندٜ ٻُرِي وٛنْدٜ، اٜ مٛ وَطَطُمْ نغَمْ مَوْنِنْکِ جٛومِرَاوٛ؞ طٛنْمَا فُو ݧَامٛووٛ کٛو اِرِ ندُيٜ ݧَمْندُ، اٜ مٛ وَطَطُمْ نغَمْ مَوْنِنْکِ جٛومِرَاوٛ، ندٜ اٜ مٛ يٜتَّ اَللَّه نغَمْ ݧَمْندُ ندُنْ؞ کٛو مٛيٜ مٛ ݧَامَتَا کٛو اِرِ ندُيٜ ݧَمْندُ، اٜ مٛ وَطَطُمْ نغَمْ مَوْنِنْکِ جٛومِرَاوٛ ندٜنْ اٜ مٛ يٜتَّ اَللَّه؞</verse>
				<verse number="7">ندٜرْ مٜىٰطٜنْ وَلَا غَطٛووٛ جٛنْدٜ نغَمْ ٻٜيْدَارِ مُوطُمْ تَنْ، نٛنْ مَا وَلَا مَايَيْطٛ نغَمْ ٻٜيْدَارِ مُوطُمْ تَنْ؞</verse>
				<verse number="8">تٛ نِ اٜنْ نغَطَ جٛنْدٜ، اٜنْ نغَطَندٜ نغَمْ جٛومِرَاوٛ؞ تٛ اٜنْ مَايِ بٛو، اٜنْ مَايُ نغَمْ جٛومِرَاوٛ؞ نغَمْ نٛنْ، کٛو اٜنْ فٛوفَ، کٛو اٜنْ مَايِي، جٛومِرَاوٛ جٜيِعٜنْ؞</verse>
				<verse number="9">اَلْمَسِيحُ مَايِ ندٜنْ اُمِّي دَغَ مَيْدٜ، نغَمْ اٛ وَرْتَ جٛومِرَاوٛ مَيْٻٜ اٜ ٻٜ يٛنْکِ؞</verse>
				<verse number="10">ندٜنْ اَنْ، نغَمْ طُمٜ مبِعَتَا بَنْدِرَاوٛ مَاطَ وَطِي کٛ وٛوطَا؟ کٛو، نغَمْ طُمٜ نجَوَنْتَا بَنْدِرَاوٛ مَاطَ؟ نغَمْ اٜنْ فُو اٜنْ ندَرٛتٛ يٜىٰسٛ اَللَّه اٛ وَطَنَعٜنْ کِيتَ؞</verse>
				<verse number="11">نغَمْ اَايَارٜ وِعِي، ‏«‏جٛومِرَاوٛ وِعِي، مِ حُنٛرَکٜ حٛورٜ اَمْ، کٛو مٛيٜ نٜطّٛ دِشّٛتٛ يٜىٰسٛ اَمْ، ندٜنْ کٛو مٛيٜ وِعَيْ اٜ نجَيْرِ مِنْ وٛنِ اَللَّه؞»‏</verse>
				<verse number="12">نغَمْ نٛنْ، کٛو مٛيٜ مٜىٰطٜنْ وِعَيْ کٛ وَطِ يٜىٰسٛ اَللَّه؞</verse>
				<verse number="13">نغَمْ مَاجُمْ، اٜنْ اَلُ يٛوَنْکِ بَنْدِرَاٻٜ مٜىٰطٜنْ کٛ وٛوطَا، اَمَّا اٜنْ شُٻُ ندٜرْ ٻٜرْطٜ مٜىٰطٜنْ اٜنْ نغَطَتَا غٛطُّمْ غَطٛوجُمْ بَنْدِرَاٻٜ مٜىٰطٜنْ نغَطَ حَکّٜ؞</verse>
				<verse number="14">اٜ مِ اَنْدِ مِ تَبِّتِنِي نغَمْ سُمْڤٛ اَمْ اٜ يٜىٰسُ جٛومِرَاوٛ، وَلَا ݧَمْندُ ندُ لَاٻَا يٜىٰسٛ اَللَّه؞ اَمَّا فُو کٛشُّطٛ وٛنْدُ ݧَمْندُ بٛ ندُ لَاٻَا، تٛو، تٛ مَاکٛ ندُ لَاٻَا؞</verse>
				<verse number="15">تَا وٛنَّنِي بَنْدِرَاوٛ مَاطَ ٻٜرْندٜ نغَمْ کٛ ݧَامَتَا، اَ حٛلَّايِمٛ يِدّٜ وٛنْ طٛنْ؞ تَاع اَلُ کٛ ݧَامَتَا وَرْتَ لَاوٛلْ حَلْکٜرٜ بَنْدِرَاوٛ مَاطَ مٛ اَلْمَسِيحُ مَايِ نغَمْ مُوطُمْ؞</verse>
				<verse number="16">نغَمْ نٛنْ، تَاع اَلُ فِي طُمْ نغِعَتَا بٛ طُمْ بٛطُّمْ طُمْ وَرْتَ کٛ وٛٻّٜ کُطَتَ؞</verse>
				<verse number="17">نغَمْ لَامُ اَللَّه نَاع طُمْ ݧَامُکِ اٜ يَرْکِ، اَمَّا طُمْ اَادِلَاکُ، اٜ جٛنْدٜ جَمْ، اٜ بٜلْطُمْ ٻٜرْندٜ کٜٻٜتٜىٰطُمْ بَرْکَ رُوحُ اَللَّه؞</verse>
				<verse number="18">نغَمْ کٛو مٛيٜ کُوَنٛووٛ اَلْمَسِيحُ اٜ وَطَ اِرِ نغِکُّ طُعُمْ اٛ بٜلْنَنٛووٛ اَللَّه ٻٜرْندٜ؛ يِمْٻٜ بٛو کٛکَّيْمٛ مَنْغُ؞</verse>
				<verse number="19">نغَمْ مَاجُمْ، اٜنْ نغَطُ کٛ مبَاوٜتٜنْ وَطُکِ نغَطٜنْ کٛ وَدَّتَ جٛنْدٜ جَمْ اٜ کٛ سٜمْبِطِندِرْتَعٜنْ؞</verse>
				<verse number="20">تَاع لَلِّنْ کُوغَلْ اَللَّه نغَمْ ݧَمْندُ؞ کٛو ندُيٜ ݧَمْندُ اٜ لَاٻِ، اَمَّا طُمْ وٛوطَا نٜطّٛ ݧَامَ ݧَمْندُ غَطَيْندُ غٛطّٛ وَطَ حَکّٜ؞</verse>
				<verse number="21">طُمْ ٻُرِي تٛع ݧَامَا کُسٜلْ، کٛو نجَرَا ندِيَمْ اِنَبٛجَمْ، کٛو نغَطَا غٛطُّمْ غَطٛوجُمْ بَنْدِرَاوٛ مَاطَ وَطَ حَکّٜ؞</verse>
				<verse number="22">اَلُ کٛ ݧُمَتَا دٛوْ فِي طُعُمْ حَکُّندٜ مَاطَ اٜ اَللَّه؞ اٛ بَرْکِطِنَاطٛ نٜطّٛ مٛ ݧُمَايِ وَطِي کٛ حَانَا، تٛ وَطِي غٛطُّمْ طُمْ حٛشِّ طُمْ بٛطُّمْ؞</verse>
				<verse number="23">اَمَّا نٜطّٛ غٛودُطٛ سٜکٛ دٛوْ کٛ ݧَامَتَ، تٛ اٛ ݧَامِيطُمْ، اَللَّه حٛشَّيْ کٛ اٛ وَطِ طُمْ وٛوطَا، نغَمْ اٛ تَبِّتِنَايِ کٛ اٛ وَطِ طُمْ بٛطُّمْ؞ کٛو طُمٜ کٛ نٜطّٛ وَطِ، تٛ اٛ تَبِّتِنَايِ طُمْ بٛطُّمْ يٜىٰسٛ اَللَّه، تٛو، اٛ وَطِي حَکّٜ؞</verse>
			</chapter>
			<chapter number="15">
				<verse number="1">اٜنٜنْ شٜمْبِطْٻٜ ندٜرْ تٛکُّکِ يٜىٰسُ، اٜ حَانِ مُݧَنٜنْ ٻٜ شٜمْبِطَا ندٜرْ تٛکُّکِ يٜىٰسُ؞ ندٜنْ تٛع اٜنْ مبٜلْنَنْ کٛعٜ مٜىٰطٜنْ ٻٜرْطٜ تَنْ؞</verse>
				<verse number="2">کٛو مٛيٜ مٜىٰطٜنْ وٜلْنَنَ بَنْدِرَاوٛ مُوطُمْ ٻٜرْندٜ نغَمْ ٻٜيْدَارِ مَاکٛ اٜ سٜمْبِطِنْکِمٛ ندٜرْ تٛکُّکِ يٜىٰسُ؞</verse>
				<verse number="3">نغَمْ اَلْمَسِيحُ وٜلْنَنَايِ حٛورٜ مُوطُمْ ٻٜرْندٜ، اَمَّا نٛ اَايَارٜ وِعِ، ‏«‏ٻٜنْ طٛنْ کُطٛوٻٜمَ، مِنْ ٻٜ کُطَتَ؞»‏</verse>
				<verse number="4">فُو کٛ وِنْدَا دَغَ ندٜنّٛ ندٜرْ دٜفْتٜرٜ شٜنِيندٜ، طُمْ وِنْدَ نغَمْ طُمْ اٜکِّتِنَعٜنْ، نغَمْ بَرْکَ مُݧَلْ مٜىٰطٜنْ اٜ سٜمْبِطِنْکِ کِ دٜفْتٜرٜ شٜنِيندٜ سٜمْبِطِنْتَعٜنْ نغَطٜنْ کَمُّندٜ؞</verse>
				<verse number="5">اَللَّه بَلّٛووٛعٜنْ مبَاوٜنْ مُݧٜنْ شٜمْبِطِنٛووٛ ٻٜرْطٜ مٜىٰطٜنْ اٛ وَلَّعٛنْ نجٛوطٛوطٛنْ جٛنْدٜ جَمْ حَکُّندٜ مٛوطٛنْ ندٜرْ تٛکُّکِ يٜىٰسُ اَلْمَسِيحُ؞</verse>
				<verse number="6">نٛنْ نغَرْتِرْتٛنْ ٻٜ حٛنْدُکٛ غٛعٛ ٻٜ ݧُمٛ غٛعٛ ندٜرْ مَوْنِنْکِ اَللَّه ݧَاکٛ جٛومِرَاوٛ مٜىٰطٜنْ يٜىٰسُ اَلْمَسِيحُ؞</verse>
				<verse number="7">نغَمْ نٛنْ، نٛ اَلْمَسِيحُ جَٻِرِعٛنْ، اٛنٛنْ مَا نجَٻِندِرٜىٰ نٛنْ نغَمْ يِمْٻٜ مَوْنِنَ اَللَّه؞</verse>
				<verse number="8">نغَمْ اٜ مِ وِعَعٛنْ اَلْمَسِيحُ وَرْتِي مَشُّطٛ يَحُودَنْکٛعٜنْ نغَمْ اٛ حٛلَّ اَللَّه وَطَيْ کٛ وِعِ، نغَمْ طُمْ تَبِّتِنَ اَلْکَوَلْ نغَلْ طُمْ وَطَنِ مَامَعٜنْ مَٻّٜ اَرَنْدٜعٜنْ،</verse>
				<verse number="9">کَدِنْ نغَمْ يِمْٻٜ نَاع يَحُودَنْکٛعٜنْ مَوْنِنَ اَللَّه نغَمْ يُرْمٜىٰندٜ مَاکٛ؞ نٛنْ نٛ طُمْ وِنْدِرَا، ‏«‏نغَمْ نٛنْ، مِ مَنْتٜتٜ ندٜرْ يِمْٻٜ نَاع يَحُودَنْکٛعٜنْ، مِ يِمَ غِمِ مَنْتُکِ اِنْدٜ مَاطَ؞»‏</verse>
				<verse number="10">طٛنْمَا وٛنْدٜ اَايَارٜ وِعِي، ‏«‏اٛنٛنْ يِمْٻٜ نَاع يَحُودَنْکٛعٜنْ، مبٜلْمبٜلْتٜىٰ حَوْتِ اٜ يِمْٻٜ اَللَّه؞»‏</verse>
				<verse number="11">ندٜ ٻٜيْدِي وِيکِ، ‏«‏مَنْتٜىٰ جٛومِرَاوٛ، اٛنٛنْ يِمْٻٜ نَاع يَحُودَنْکٛعٜنْ اٛنْ فُو مٛوطٛنْ، مَنْتٜىٰمٛ، اٛنْ فُو مٛوطٛنْ يِمْٻٜ دُونِيَارُ؞»‏</verse>
				<verse number="12">طٛنْمَا، اَنَّبِ اِشَايَ وِعِ، ‏«‏غٛطّٛ دَغَ ندٜرْ لٜݧٛلْ جٜىٰسِ وَرٛيَيْ، اٛ وَرٛيَيْ نغَمْ اٛ لَامٛو يِمْٻٜ نَاع يَحُودَنْکٛعٜنْ، ٻٜ نغَطَيْ کَمُّندٜ دٛوْ مَاکٛ؞»‏</verse>
				<verse number="13">اَللَّه تَبِّتِنْطٛ کَمُّندٜ مٜىٰطٜنْ وَطَعٛنْ نَنٛنْ بٜلْطُمْ کٜوْطُمْ، اٛ حٛکَّعٛنْ جَمْ بَرْکَ حٛولَاکِ کِ کٛولِيطٛنْمٛ، نغَمْ کَمُّندٜ مٛوطٛنْ وَطَ کَ ٻٜيْدَاکِ لَاوٛلْ بَوْطٜ رُوحُ مَاکٛ؞</verse>
				<verse number="14">بَنْدِرَاٻٜ اَمْ، مِنْ اٜ حٛورٜ اَمْ مِ تَبِّتِنِي اٛنٛنْ اٜ کٛعٜ مٛوطٛنْ اٛنْ نغٛودِ نغِکُّ بٛطُّمْ نَاع سٜطَّ، اٛنْ کٜىٰوُٻٜ اَنْدَلْ، ندٜنْ اٛنْ مبَاوَيْ اٜکِّتِندِرٛنْ؞</verse>
				<verse number="15">اَمَّا بَنْݧٜ ندٜرْ طٜرٜوٛلْ نغٛعٛلْ مِ وِنْدَنِيعٛنْ حَالَ شٜمْبِطْکَ دٛوْ غٛطُّمْ فِي نغَمْ مِ سِفْتٛرَنَعٛنْطُمْ؞ مِ وَطُ نٛنْ نغَمْ کُوغَلْ بٛنْغَلْ نغَلْ اَللَّه حٛکِّيَمْ،</verse>
				<verse number="16">نغَمْ مِ وَرْتَ کُوَنٛووٛ يٜىٰسُ اَلْمَسِيحُ ندٜرْ يِمْٻٜ نَاع يَحُودَنْکٛعٜنْ؞ اٜ مِ حُوَ کُوغَلْ اَرْدِيطٛ دِينَ ندٜرْ وَعَجِنْکِ حَبَرُ بٜلْطُمْ طُمْ اَللَّه، نغَمْ يِمْٻٜ نَاع يَحُودَنْکٛعٜنْ نغَرْتَ بٛ شَکِّرِ ندِ اَللَّه جَٻِ، ندِ رُوحُ اَللَّه وَرْتِرِ شٜنِيندِ؞</verse>
				<verse number="17">نغَمْ يٜىٰسُ اَلْمَسِيحُ جٜيِيَمْ وَطِ مَنْتٛرْتٛومِ کُوغَلْ نغَلْ کُوَنَيْمِ اَللَّه؞</verse>
				<verse number="18">مِ مٜتَتَا طٛعٛ دٛوْ غٛطُّمْ، سٜيْ دٛوْ کُوغَلْ اَلْمَسِيحُ نغَلْ اٛ وَلِّيَمْ نغَطُمِ؞ اٛ وَلِّييَمْ نغَمْ يِمْٻٜ نَاع يَحُودَنْکٛعٜنْ تٛکَّ کٛ اَللَّه وِعِ بَرْکَ بٛلِيطٜ اَمْ اٜ کُوطٜ اَمْ،</verse>
				<verse number="19">اٜ کُوطٜ کَيْطِنِيطٜ طٜ نغَطُمِ لَاوٛلْ بَوْطٜ رُوحُ اَللَّه؞ دَغَ اُرُشَلِيمَ مِ فِلَکٜ حَا يَاکِ غَرِيرِ اِلِيرِکُمْ، مِ وَعَجِنِ حَبَرُ بٜلْطُمْ دٛوْ اَلْمَسِيحُ اٜ طٜنْ طٛنْ بِغٜىٰجٜ فُو؞</verse>
				<verse number="20">کٛ وٛنِ ندٜرْ ٻٜرْندٜ اَمْ وٛنِ مِ وَعَجِنَ حَبَرُ بٜلْطُمْ تٛ يِمْٻٜ ٻٜ مٜىٰطَايِ نَنْکِ حَبَرُ اَلْمَسِيحُ، نغَمْ تٛع مِ مَحَ دٛوْ تٛ غٛطّٛ فُطِّ مَحُکِ؞</verse>
				<verse number="21">نٛنْ نٛ طُمْ وِنْدِرَا، ‏«‏يِمْٻٜ ٻٜ مٜىٰطَايِ حٛکّٜىٰکِ حَبَرُ مَاکٛ ٻٜ اَنْدَيْمٛ، ندٜنْ ٻٜنْ طٛنْ ٻٜ مٜىٰطَايِ نَنْکِ حَبَرُ مَاکٛ ٻٜ ڤَامَيْ؞»‏</verse>
				<verse number="22">نغَمْ کُوغَلْ نغَلْ، مِ حٜٻَايِ شَرٜلْ وَرْکِ تٛ مٛوطٛنْ؞</verse>
				<verse number="23">اَمَّا جٛونِ، ندٜ نجٛتِّنْمِ کُوغَلْ اَمْ اٜ بِغٜىٰجٜ طٜعٜ، ندٜنْ ندٜ دُوٻِ طُطِّ اٜ مِ حَاٻِ يِيکِعٛنْ،</verse>
				<verse number="24">اٜ مِ يِطِ يَالُکِ تٛ مٛوطٛنْ شَرٜلْ نغٜلْ نجَحَيْمِ اَسْبَانِيَ؞ اٜ مِ يِطِ مبَلّٛنْيَمْ مِ يَحَ تٛنْ غَطَ مِ نَنِي بٜلْطُمْ جٛوطٛدَاکِ اٜ مٛوطٛنْ بَلْطٜ سٜطَّ؞</verse>
				<verse number="25">جٛونِ بٛو مِ يَحَيْ اُرُشَلِيمَ نغَمْ مِ يَارَنَ يِمْٻٜ اَللَّه بَلَّلْ؞</verse>
				<verse number="26">نغَمْ تٛکُّٻٜ يٜىٰسُ غٛنْٻٜ مَکِدٛونِيَ اٜ اَکَايَ ٻٜ نَنِي بٜلْطُمْ حٛکُّکِ دٛکّٜ نغَمْ وَلُّکِ ٻٜ نغَلَنَا ندٜرْ يِمْٻٜ اَللَّه ندٜرْ اُرُشَلِيمَ؞</verse>
				<verse number="27">ٻٜ نَنِي بٜلْطُمْ وَطُکِ نٛنْ؞ غٛونغَ تٛ مَٻّٜ طُمْ وَرْتِي بٛ يٛٻُکِ ݧَمَاندٜ؞ نغَمْ تٛ يِمْٻٜ نَاع يَحُودَنْکٛعٜنْ کٜٻِي غٜطَلْ ندٜرْ فِي بٛطُّمْ طُمْ اَللَّه وَطَنِ يَحُودَنْکٛعٜنْ اَلْکَوَلْ، ندٜنْ اٜ حَانِ ٻٜ مبَلِّرَٻٜ جَوْدِ مَٻّٜ؞</verse>
				<verse number="28">ندٜنْ تٛ مِ يٛتِّنِي کُوغَلْ نغَعَلْ، وَاتٛ مِ حٛکِّيٻٜ بَلَّلْ نغَلْ طُمْ حَوْرِتَنِٻٜ، مِ نَنْغَيْ لَاوٛلْ يَاکِ لٜيْدِ اَسْبَانِيَ؞ دٛوْ لَاوٛلْ اَمْ يَاکِ اَسْبَانِيَ مِ يَالَيْ تٛ مٛوطٛنْ؞</verse>
				<verse number="29">اٜ مِ اَنْدِ، تٛ مِ وَرِي تٛ مٛوطٛنْ، مِ وَرْدَيْ اٜ بَرْکَ اَلْمَسِيحُ فُو؞</verse>
				<verse number="30">بَنْدِرَاٻٜ اَمْ، نغَمْ جٛومِرَاوٛ مٜىٰطٜنْ يٜىٰسُ اَلْمَسِيحُ اٜ يِدّٜ ندٜ رُوحُ اَللَّه حٛلَّتَ، اٜ مِ تٛرٛوعٛنْ مبَلّٜىٰيَمْ وَطُکِ دٛعَارٜ نَاع سٜطَّ؞</verse>
				<verse number="31">تٛرٜىٰ اَللَّه حِسْنَيَمْ دَغَ جُوطٜ غَݧُٻٜ تٛکَّ يٜىٰسُ غٛنْٻٜ لٜيْدِ يَحُودِيَ، ندٜنْ تٛرٜىٰمٛ اٛ وَطَ کٛولِيٻٜ يٜىٰسُ غٛنْٻٜ اُرُشَلِيمَ نجَٻَ شٜىٰدٜ طٜ نجَارَنَيْمِٻٜ،</verse>
				<verse number="32">نغَمْ تٛ اَللَّه جَٻِي مِ وَرٛيَيْ تٛ مٛوطٛنْ اٜ بٜلْطُمْ ٻٜرْندٜ، مِ سِوْتٛدٛو اٜ مٛوطٛنْ؞</verse>
				<verse number="33">اَللَّه جٛومُ جَمْ وٛنْدَ اٜ مٛوطٛنْ اٛنْ فُو؞ اَامِنْ؞</verse>
			</chapter>
			<chapter number="16">
				<verse number="1">اٜ مِ يِطِ مِ وِعَعٛنْ بَنْدِرَاوٛ مٜىٰطٜنْ دٜبّٛ بِعٜتٜىٰطٛ فِيبِ، کُوٛووٛ ندٜرْ تٛکُّٻٜ يٜىٰسُ غٛنْٻٜ کَنْکِيرِيَ، اٛ دٜبّٛ مٛ غٛونغَ؞</verse>
				<verse number="2">نجَٻّٜىٰمٛ ندٜرْ اِنْدٜ جٛومِرَاوٛ نٛ حَانِ يِمْٻٜ اَللَّه نجَٻّٛرٜىٰ؞ کٛکّٜىٰمٛ کٛو اِرِ نغَلٜ بَلَّلْ نغَلْ اٛ يِطِ تٛ مٛوطٛنْ، نغَمْ اٛ وَلِّي يِمْٻٜ طُطْٻٜ حَوْتِ اٜ اَمْ؞</verse>
				<verse number="3">کٛوْنٜىٰ بِرِسْکِلَ اٜ اَکِيلَ، ٻٜ کُودَيْمِ کُوغَلْ يٜىٰسُ اَلْمَسِيحُ؞</verse>
				<verse number="4">ٻٜ کٛشِّي يٛنْکِ مَٻّٜ نَاع طُمْ غٛطُّمْ نغَمْ اَمْ؞ مِ يٜتِّيٻٜ، نَاع مِنْ تَنْ حَا اٜ کٛو نغَلٜ کَوْتَلْ تٛکُّٻٜ يٜىٰسُ غٛنْٻٜ ندٜرْ يِمْٻٜ نَاع يَحُودَنْکٛعٜنْ؞</verse>
				<verse number="5">طٛنْمَا کٛوْنٜىٰ تٛکُّٻٜ يٜىٰسُ کَوْرِتٛوٻٜ ندٜرْ وُرٛ مَٻّٜ؞ کٛوْنٜىٰ حِغٛ اَمْ مٛ نغِطُمِ بِعٜتٜىٰطٛ اَفَانِتُسْ، اَرْتُطٛ حٛولَاکِ اَلْمَسِيحُ ندٜرْ لٜيْدِ اَاسِيَ فُو؞</verse>
				<verse number="6">کٛوْنَنٜىٰيَمْ مَرْيَامَ، کُوَنْطٛ اَلْمَسِيحُ نَاع سٜطَّ نغَمْ ٻٜيْدَارِ مٛوطٛنْ؞</verse>
				<verse number="7">کٛوْنَنٜىٰيَمْ اَنْدَرٛونِکُسْ اٜ يُونِيَ، بَنْدِرَاٻٜ اَمْ يَحُودَنْکٛعٜنْ تٛکُّٻٜ يٜىٰسُ ٻٜ طُمْ مَٻِّدِ اٜ اَمْ ندٜرْ سُودُ شُرَلْ؞ لِلَاٻٜ اٜ اَندِٻٜ بٛطُّمْ، کَدِنْ ٻٜ اَرْتِييَمْ حٛولَاکِ اَلْمَسِيحُ؞</verse>
				<verse number="8">اٜ مِ حٛوْنَ اَمْڤِلِيَاتُسْ حِغٛ اَمْ مٛ نغِطْمِ ندٜرْ سُمْڤٛوتِرْکِ اٜ جٛومِرَاوٛ؞</verse>
				<verse number="9">کٛوْنَنٜىٰيَمْ اُرْبَانُسْ، مٛ کُودٜتٜنْ ندٜرْ کُوغَلْ اَلْمَسِيحُ، اٜ حِغٛ اَمْ سِتَاکِسْ مٛ نغِطُمِ؞</verse>
				<verse number="10">کٛوْنَنٜىٰيَمْ اَفَالِسْ، مٛ طُمْ تَبِّتِنِ اٜ تٛکَّ اَلْمَسِيحُ اٜ غٛونغَ؞ کٛوْنَنٜىٰيَمْ اَرِسْتٛبُلُسْ اٜ اِيَالُ مَاکٛ اٜ فُو تٛکُّٻٜ يٜىٰسُ غٛنْٻٜ ندٜرْ وُرٛ مَاکٛ؞</verse>
				<verse number="11">کٛوْنَنٜىٰيَمْ حِرُودِيَنْ بَنْدِرَاوٛ اَمْ يَحُودَنْکٜىٰجٛ؞ کٛوْنَنٜىٰيَمْ نَرْکِسُسْ اٜ اِيَالُ مَاکٛ اٜ فُو تٛکُّٻٜ يٜىٰسُ غٛنْٻٜ ندٜرْ وُرٛ مَاکٛ؞</verse>
				<verse number="12">کٛوْنَنٜىٰيَمْ تِرِيفِنَ اٜ تِرِيفُسَ، رٜوْٻٜ کُوَنٛوٻٜ جٛومِرَاوٛ؞ طٛنْمَا کٛوْنَنٜىٰيَمْ فَرْسِسْ حِغٛ اَمْ مٛ نغِطُمِ کُوَنْطٛ جٛومِرَاوٛ نَاع سٜطَّ؞</verse>
				<verse number="13">کٛوْنَنٜىٰيَمْ رُوفُسْ کُوَنْطٛ جٛومِرَاوٛ بٛطُّمْ اٜ مَدُوجٛ مَاکٛ جٛغِيطٛيَمْ بٛ ٻِطّٛ مَاکٛ؞</verse>
				<verse number="14">کٛوْنَنٜىٰيَمْ اَسِنْکِرِيتُسْ، اٜ فِلِغٛونَ، اٜ حَرْمِسْ، اٜ فَتُرٛوبَسْ، اٜ حَرْمَسْ اٜ تٛکُّٻٜ يٜىٰسُ غٛنْدُٻٜ اٜ مَٻّٜ؞</verse>
				<verse number="15">کٛوْنَنٜىٰيَمْ فِلٛولٛغُسْ، اٜ جُولِيَ، اٜ نِرِيُسْ اٜ بَنْدِرَاوٛ مَاکٛ دٜبّٛ، اٜ اٛلِمْفَسْ، اٜ فُو يِمْٻٜ اَللَّه غٛنْدُٻٜ اٜ مَٻّٜ؞</verse>
				<verse number="16">کٛوْنِندِرٜىٰ کٛوْنٛلْ حِغَاکُ؞ کٛو نغَلٜ کَوْتَلْ تٛکُّٻٜ يٜىٰسُ اٜ کٛوْنَعٛنْ؞</verse>
				<verse number="17">بَنْدِرَاٻٜ اَمْ، اٜ مِ تٛرٛوعٛنْ، ڤَامَنٜىٰ غَدّٛوٻٜ شِيَ فَمْفَمْتِرْکِ حَکُّندٜ مٛوطٛنْ، مَجِّنٛوٻٜعٛنْ، غَݧٛوٻٜ اٜکِّتِنٛلْ نغٛلْ کٜٻْطٛنْ؞ نغٛطِّتٜىٰٻٜ؞</verse>
				<verse number="18">نغَمْ اِرِ ٻٜنْ طٛنْ يِمْٻٜ نَاع جٛومِرَاوٛ مٜىٰطٜنْ اَلْمَسِيحُ ٻٜ کُوَنْتَ، اَمَّا دٜىٰطِ مَٻّٜ ٻٜ کُوَنْتَ؞ اٜ بٛلِيطٜ بٜلْطٜ اٜ حَالَاجِ بٛطِّ ٻٜ مَجِّنِرْتَ يِمْٻٜ غٛودُٻٜ شِيَ فَامُ؞</verse>
				<verse number="19">کٛو مٛيٜ نَنِي حَبَرُ نٛ تٛکِّرْتٛنْ يٜىٰسُ، نٛنْ وَطِي مِ نَنِي بٜلْطُمْ نغَمْ مٛوطٛنْ؞ اَمَّا اٜ مِ يِطِ نغَرْتٛنْ غٛودُٻٜ فَامُ اَنْدٛنْ کٛ وٛوطِ، نغٛطِّتٛوطٛنْ وَطُکِ کٛ وٛوطَا؞</verse>
				<verse number="20">اَللَّه جٛومُ جَمْ نَاع کٛ نٜىٰٻِ اٛ لَلِّنَيْ بَوْطٜ شٜيْطَنْ اٛ يٛوَعٛنْ دٛوْ مَاکٛ؞ جٛومِرَاوٛ مٜىٰطٜنْ يٜىٰسُ اَلْمَسِيحُ بَرْکِطِنَعٛنْ؞</verse>
				<verse number="21">تِمٛوتِ مٛ کُودَيْمِ اٜ حٛوْنَعٛنْ، نٛنْ مَا لُوسِيُسْ، اٜ جَاسٛنْ، اٜ سٛسِفَتَ، بَنْدِرَاٻٜ اَمْ يَحُودَنْکٛعٜنْ تٛکُّٻٜ يٜىٰسُ؞</verse>
				<verse number="22">مِنْ تَرْتِيُسْ تٛکُّطٛ جٛومِرَاوٛ، بَلُّطٛ بُلُسْ، مِنْ وِنْدِ طٜرٜوٛلْ نغٛعٛلْ، اٜ مِ حٛوْنَعٛنْ؞</verse>
				<verse number="23">غَايُسْ، جَٻِّيطٛيَمْ ندٜرْ وُرٛ مُوطُمْ، مٛ تٛکُّٻٜ يٜىٰسُ کَوْرِتَتَ ندٜرْ وُرٛ مَاکٛ، اٜ مٛ حٛوْنَعٛنْ؞ اٜرَسْتُسْ، ڤَامَنٛووٛ شٜىٰدٜ غَرِيرِ، اٜ بَنْدِرَاوٛ مٜىٰطٜنْ کَوَرْتُسْ، اٜ ٻٜ کٛوْنَعٛنْ؞</verse>
				<verse number="24">‏[‏جٛومِرَاوٛ مٜىٰطٜنْ يٜىٰسُ اَلْمَسِيحُ بَرْکِطِنَعٛنْ؞ اَامِنْ؞]‏</verse>
				<verse number="25">مَنْغُ تَبِّتَ تٛ اَللَّه بَاوَيْطٛ سٜمْبِطِنَعٛنْ بَرْکَ حَبَرُ بٜلْطُمْ طُمْ نغَعَجِنَيْمِ دٛوْ يٜىٰسُ اَلْمَسِيحُ؞ حَبَرُ بٜلْطُمْ طُمْ طُمْ سِرُّ شُوطَاطُمْ دَغَ دُوٻِ طُطِّ پَٻِّيطِ؞</verse>
				<verse number="26">اَمَّا جٛونِ طُمْ وَنْغِنَامَ اٜ نجَيْرِ، طُمْ اَنْدِنِيطُمْ لٜپِّ دُونِيَارُ فُو لَاوٛلْ دٜفْتٜ طٜ اَنَّبٛعٜنْ مبِنْدِ؞ اَللَّه تَبِيطٛ وِعِي طُمْ وَطَ نٛنْ نغَمْ لٜپِّ دُونِيَارُ فُو کٛولٛومٛ تٛکَّ کٛ اٛ وِعِ؞</verse>
				<verse number="27">تٜدُّنغَلْ تَبِّتَ تٛ اَللَّه حَا اَبَدَا بَرْکَ يٜىٰسُ اَلْمَسِيحُ!‏ کَنْکٛ تَنْ وٛنِ اَللَّه؞ کَنْکٛ تَنْ وٛودِ فَامُ ندٜرْ کٛو طُمٜ؞ اَامِنْ؞</verse>
			</chapter>
		</book>
		<book number="46">
			<chapter number="1">
				<verse number="1">مِنْ، بُلُسْ مٛ اَللَّه سُٻِ وَرْتَ لِلَاطٛ يٜىٰسُ اَلْمَسِيحُ اٜ بَنْدِرَاوٛ مٜىٰطٜنْ سَسْتَانِسْ مبِنْدِ طٜرٜوٛلْ نغٛعٛلْ؞</verse>
				<verse number="2">مِنْ مبِنْدَنْغٛلْ کَوْتَلْ يِمْٻٜ اَللَّه وٛنْٻٜ کٛرِنْتِ، ٻٜ اَللَّه نٛدِّ نغَرْتَ يِمْٻٜ مُوطُمْ؞ مِنْ مبِنْدَنْغٛلْ يِمْٻٜ فُو غٛنْٻٜ کٛو تٛيٜ غَطٛوٻٜ دٛعَارٜ ندٜرْ اِنْدٜ يٜىٰسُ اَلْمَسِيحُ جٛومِرَاوٛ مٜىٰطٜنْ؞ کَنْکٛ وٛنِ جٛومِرَاوٛ مٜىٰطٜنْ اٜ مَٻّٜ فُو؞</verse>
				<verse number="3">اَللَّه ݧَاکٛ مٜىٰطٜنْ مٛ دٛوْ اٜ يٜىٰسُ اَلْمَسِيحُ جٛومِرَاوٛ بَرْکِطِنَعٛنْ حٛکَّعٛنْ جَمْ؞</verse>
				<verse number="4">کٛو ندٜيٜ اٜ مِ يٜتَّ اَللَّه نغَمْ مٛوطٛنْ نغَمْ بَرْکَ اٜ يِدّٜ طُمْ اٛ حٛکِّعٛنْ نغَمْ سُمْڤٛوتِرْکِ مٛوطٛنْ اٜ يٜىٰسُ اَلْمَسِيحُ؞</verse>
				<verse number="5">سُمْڤٛوتِرْکِ مٛوطٛنْ اٜ مَاکٛ طُمْ بَرْکِطِنِيعٛنْ اٜ کٛو نغٛلٜ لَاوٛلْ، وَاتٛ ندٜرْ مٜتٛ فُو اٜ اَنْدَلْ فُو،</verse>
				<verse number="6">نغَمْ طُمْ تَبِّتِنَنِيعٛنْ وَعَجُ طُمْ مِنْ نغَعَجِنَنِعٛنْ دٛوْ اَلْمَسِيحُ طُمْ غٛونغَ؞</verse>
				<verse number="7">نغَمْ نٛنْ، اٛنْ ندُلَّايِ کٛو نغَلٜ دٛکَّلْ نغَلْ رُوحُ اَللَّه حٛکَّتَ، اٛنْ کٜطِي اٛنْ کَاٻِي غَرْتٛلْ يٜىٰسُ اَلْمَسِيحُ جٛومِرَاوٛ مٜىٰطٜنْ؞</verse>
				<verse number="8">اٛ وَطَيْ کَ سٜمْبِطِنْکِعٛنْ حَا يَاکِ رٜعِرْدٜ، نغَمْ نغَرْتٛنْ ٻٜ نغَلَا کٛ طُمْ حُطِرْتَعٛنْ ݧَلْندٜ ندٜ اٛ وَرْتٛيْتَ؞</verse>
				<verse number="9">اَللَّه اٛ غَطٛووٛ کٛ اٛ وِعِ؞ کَنْکٛ نٛدِّعٛنْ نغَمْ شُمْڤٛوتِرٛنْ اٜ ٻِطّٛ مَاکٛ يٜىٰسُ اَلْمَسِيحُ جٛومِرَاوٛ مٜىٰطٜنْ؞</verse>
				<verse number="10">اٜ مِ تٛرٛوعٛنْ بَنْدِرَاٻٜ نغَمْ اِنْدٜ جٛومِرَاوٛ مٜىٰطٜنْ يٜىٰسُ اَلْمَسِيحُ، اٛنْ فُو نجَٻٜىٰ کٛ مبِعٛتٛنْ وَرْتَ غٛعٛ نغَمْ تٛع طُمْ حٜٻَ فٜىٰرٛوتِرٛلْ حَکُّندٜ مٛوطٛنْ، اَمَّا ݧُمٛ مٛوطٛنْ اٜ ٻٜرْطٜ مٛوطٛنْ وَرْتَ غٛعٛ؞</verse>
				<verse number="11">بَنْدِرَاٻٜ اَمْ، يِمْٻٜ وُرٛ کُلُووِ کٛکِّييَمْ حَبَرُ اٜ وٛودِ شِيَ فَمْفَمْتِرْکِ حَکُّندٜ مٛوطٛنْ؞</verse>
				<verse number="12">کٛ نغِطُمِ مِ وِعَ وٛنِ، غٛطّٛ مٛوطٛنْ اٜ وِعَ، ‏«‏مِنْ بُلُسْ تٛکُّمِ؞»‏ غٛطّٛ اٜ وِعَ، ‏«‏مِنْ اَفٛولٛسْ تٛکُّمِ،»‏ اٛنْ نِ اٜ وِعَ، ‏«‏مِنْ بِيتُرُسْ تٛکُّمِ؞»‏ اٛنْ طَاعٜ بٛو اٜ وِعَ، ‏«‏مِنْ اَلْمَسِيحُ تٛکُّمِ؞»‏</verse>
				<verse number="13">تٛو، اَلْمَسِيحُ اٜ سٜنْدِي وٛنْ طٛنْ؟ کٛو بُلُسْ وَرَا دٛوْ غَافَانغَلْ نغَمْ مٛوطٛنْ؟ کٛو اٜ اِنْدٜ بُلُسْ طُمْ وَطِرَنِعٛنْ بَڤْتِسْمَ؟</verse>
				<verse number="14">مِ يٜتِّي اَللَّه ندٜ مِ وَطَنَايِ کٛو مٛيٜ مٛوطٛنْ بَڤْتِسْمَ سٜيْ نِ کِرِبُسْ اٜ غَايُسْ؞</verse>
				<verse number="15">نغَمْ نٛنْ، وَلَا بَاوَيْطٛ وِعَ طُمْ وَطَنِيعٛنْ بَڤْتِسْمَ ندٜرْ اِنْدٜ اَمْ؞</verse>
				<verse number="16">تٛو، طٛنْمَا مِ وَطَنِي يِمْٻٜ وُرٛ اِسْتِفَانُسْ بَڤْتِسْمَ؞ غَطَ ٻٜنْ طٛنْ مِ يٜجِّتِي تٛ مِ وَطَنِي غٛطّٛ بَڤْتِسْمَ؞</verse>
				<verse number="17">نغَمْ اَلْمَسِيحُ لِلَايِيَمْ نغَمْ مِ وَطَ بَڤْتِسْمَ، اَمَّا نغَمْ مِ وَعَجِنَ حَبَرُ بٜلْطُمْ؞ نَاع اٜ فَامُ نٜطّٛ نغَعَجِنِرَيْمِطُمْ، نغَمْ تٛع بَوْطٜ مَيْدٜ اَلْمَسِيحُ دٛوْ غَافَانغَلْ وَرْتِرٜىٰ مٜىٰرٜ؞</verse>
				<verse number="18">حَبَرُ مَيْدٜ اَلْمَسِيحُ دٛوْ غَافَانغَلْ، طُمْ حَاݝٛورٜ تٛ يِمْٻٜ غٛنْٻٜ دٛوْ لَاوٛلْ حَلْکٜرٜ؞ اَمَّا تٛ مٜىٰطٜنْ اٜنٜنْ کِسْنَاٻٜ طُمْ بَوْطٜ اَللَّه؞</verse>
				<verse number="19">نغَمْ اَايَارٜ وِعِي، ‏«‏مِ لَلِّنَيْ فَامُ ݧُمٛوٻٜ اٜ نغٛودِ فَامُ؛ مِ وٛنَّيْ پٛيْرٜ ݧُمٛوٻٜ اٜ نغٛودِ پٛيْرٜ؞»‏</verse>
				<verse number="20">تٛو، تٛ غٛودُطٛ فَامُ وٛنِ؟ تٛ مٛودِبّٛ اَتَّوْرَ وٛنِ؟ تٛ بَوْطٛ غٜدِّ وٛنِ؟ نَاع اَللَّه وَرْتِرِي فَامُ دُونِيَارُ ندُعُ حَاݝٛورٜ؟</verse>
				<verse number="21">نغَمْ اَللَّه ندٜرْ فَامُ مُوطُمْ سُٻِي تٛع يِمْٻٜ اَنْدَمٛ لَاوٛلْ فَامُ مَٻّٜ؞ اٛ نَنِي بٜلْطُمْ حِسْنُکِ کٛولِيٻٜ اَلْمَسِيحُ لَاوٛلْ وَعَجِنْکِ حَبَرُ بٜلْطُمْ طُمْ وٛٻّٜ نغِعَتَ طُمْ حَاݝٛورٜ؞</verse>
				<verse number="22">يَحُودَنْکٛعٜنْ اٜ نغِطِ نغَطَنٜىٰ کٛ حَيْطِنِي کٛ ٻٜ نجَٻَ حَبَرُ طُعُمْ؞ يِمْٻٜ نَاع يَحُودَنْکٛعٜنْ بٛو اٜ نغِطِ مٜتِرَنٜىٰکِ اَنْدَلْ کٛ ٻٜ نجَٻَطُمْ؞</verse>
				<verse number="23">مِنٛنْ بٛو، اٜ مِنْ نغَعَجِنَ اَلْمَسِيحُ بَرَاطٛ دٛوْ غَافَانغَلْ؞ تٛ يَحُودَنْکٛعٜنْ طُمْ حَالَ کَلُّکَ، تٛ يِمْٻٜ نَاع يَحُودَنْکٛعٜنْ بٛو طُمْ حَاݝٛورٜ؞</verse>
				<verse number="24">اَمَّا تٛ يِمْٻٜ ٻٜ اَللَّه نٛدِّ، يَحُودَنْکٛعٜنْ اٜ نَاع يَحُودَنْکٛعٜنْ، اَلْمَسِيحُ اٛ بَوْطٜ اَللَّه اٜ فَامُ اَللَّه؞</verse>
				<verse number="25">کٛ طُمْ يِعَتَ بٛ حَاݝٛورٜ اَللَّه وَطِي طُمْ ٻُرِي پٛيْرٜ نٜطّٛ؞ ندٜنْ کٛ طُمْ يِعَتَ بٛ اَللَّه تَمْڤِي، طُمْ ٻُرِي سٜمْبٜ نٜطّٛ سٜمْبٜ؞</verse>
				<verse number="26">بَنْدِرَاٻٜ، ݧُمٜىٰ نٛ مبَانٛوطٛنْ شَرٜلْ کٛ اَللَّه نٛدِّعٛنْ؞ سٜطَّ ندٜرْ مٛوطٛنْ نغٛودِ فَامُ اٜ يِيکِ يِمْٻٜ دُونِيَارُ؞ سٜطَّ ندٜرْ مٛوطٛنْ نغٛنِ اَنْدَنْٻٜ کٛو طُمٜ، ندٜنْ سٜطَّ ندٜرْ مٛوطٛنْ نغٛودِ دَݧٛوٻٜ لَامِيٻٜ؞</verse>
				<verse number="27">اَمَّا اَللَّه سُٻِي کٛ يِمْٻٜ دُونِيَارُ ندُعُ نغِعَتَ طُمْ حَاݝٛورٜ، نغَمْ اٛ سٜمْتِنَ غٛودُٻٜ فَامُ اِرِ طُمْ دُونِيَارُ ندُعُ؞ اَللَّه سُٻِي کٛ يِمْٻٜ نغِعَتَ بٛ طُمْ تَمْڤُطُمْ ندٜرْ دُونِيَارُ ندُعُ نغَمْ اٛ سٜمْتِنَ غٛودُٻٜ لَامُ؞</verse>
				<verse number="28">کٛ يِمْٻٜ نجَوَنْتَ، اٜ کٛ ٻٜ کٛشِّ وَلَا کٛ طُمْ وَطٜتٜىٰ ندٜرْ دُونِيَارُ، اٜ کٛ ٻٜ کٛشِّ نَاع طُمْ غٛطُّمْ، کَنْجُمْ اَللَّه سُٻِ حُوتِرَ نغَمْ لَلِّنَ کٛ يِمْٻٜ نغِعَتَ اٜ طُمْ وٛودِ دَرَجَ؞</verse>
				<verse number="29">اَللَّه وَطِي نٛنْ نغَمْ تٛع غٛطّٛ نٜطّٛ مَوْنِنَ حٛورٜ مُوطُمْ يٜىٰسٛ مَاکٛ؞</verse>
				<verse number="30">اٛ وَرْتِرِيعٛنْ ٻٜ يٜىٰسُ اَلْمَسِيحُ؞ اَللَّه وَرْتِرِيمٛ فَامُ مٜىٰطٜنْ؞ لَاوٛلْ مَاکٛ طُمْ وَرْتِرِعٜنْ اَادِلِعٜنْ، شٜنِيٻٜ، رِمْطِنَاٻٜ؞</verse>
				<verse number="31">نغَمْ نٛنْ، نٛنْ نٛ طُمْ وِنْدِرَا، ‏«‏فُو مَنْتِتٛتٛوطٛ، اٛ مَنْتِتٛرٛو جٛومِرَاوٛ؞»‏</verse>
			</chapter>
			<chapter number="2">
				<verse number="1">بَنْدِرَاٻٜ، شَرٜلْ کٛ نغَرْمِ تٛ مٛوطٛنْ اٜ مِ وَعَجِنَ سِرُّ اَللَّه، مِ حُوتِرَايِ بٛلِيطٜ لُغُّطٜ کٛو حٛلُّکِ اَنْدَلْ؞</verse>
				<verse number="2">شَرٜلْ کٛ نغٛنْدُنٛومِ اٜ مٛوطٛنْ، مِ سُٻِي ندٜرْ ٻٜرْندٜ اَمْ مِ مٜتَتَا دٛوْ کٛو طُمٜ، سٜيْ دٛوْ حَبَرُ يٜىٰسُ اَلْمَسِيحُ مٛ طُمْ وَرِ دٛوْ غَافَانغَلْ؞</verse>
				<verse number="3">مِ وَرِي تٛ مٛوطٛنْ مِ سٜمْبِطَا، اٜ مِ دِوْنَ نغَمْ کُلٛلْ؞</verse>
				<verse number="4">ندٜرْ کٛ مبِيمِ اٜ کٛ نغَعَجِنْمِ مِ حُوتِرَايِ فَامُ لُغُّطُمْ کٛو بٜلْطُمْ حَالَ نغَمْ نجَٻٛنْ کٛ مبِيمِ، اَمَّا بَوْطٜ رُوحُ اَللَّه تَبِّتِنَنِيعٛنْ طُمْ غٛونغَ؞</verse>
				<verse number="5">مِ وَطُ نٛنْ نغَمْ تٛع حٛولَاکِ کِ کٛولِيطٛنْ يٜىٰسُ دَرٛو دٛوْ فَامُ يِمْٻٜ، سٜيْ نِ دٛوْ بَوْطٜ اَللَّه؞</verse>
				<verse number="6">فُو اٜ نٛنْ، تٛ اٜ مِنْ مٜتَنَ کٜىٰوُٻٜ ندٜرْ حٛولَاکِ يٜىٰسُ، اٜ مِنْ مٜتِرَ فَامُ، اَمَّا نَاع اِرِ فَامُ طُمْ جَامَنُ طُعُمْ، کٛو فَامُ لَامٛتٛوٻٜ جَامَنُ طُعُمْ ٻٜ لَامُ دٜعٛوجُمْ؞</verse>
				<verse number="7">اَمَّا اٜ مِنْ مٜتَ دٛوْ فَامُ اَللَّه طُمْ سِرُّ شُوطِيطُمْ ندٜنّٛ، طُمْ اَللَّه سِرْيَنِيعٜنْ کٛ دُونِيَارُ تَغٜىٰ نغَمْ تٜدِّنْکِعٜنْ؞</verse>
				<verse number="8">ندٜرْ لَامٛتٛوٻٜ جَامَنُ طُعُمْ وَلَا ڤَامُطٛ طُعُمْ؞ نغَمْ دَا ٻٜ ڤَامِينٛطُمْ، دَا ٻٜ مبَرَايِ جٛومِرَاوٛ جٛومُ مَنْغُ دٛوْ غَافَانغَلْ؞</verse>
				<verse number="9">اَمَّا نٛنْ نٛ طُمْ وِنْدِرَا، ‏«‏کٛ حِتٜرٜ مٜىٰطَايِ يِيکِ، کٛ نٛوْرُ مٜىٰطَايِ نَنْکِ، کٛ نٜطّٛ مٜىٰطَايِ ݧُمُکِ، کَنْجُمْ اَللَّه سِرْيَنِي يِطُٻٜمٛ؞»‏</verse>
				<verse number="10">اَمَّا اَللَّه حٛلِّيعٜنْطُمْ لَاوٛلْ رُوحُ مَاکٛ؞ نغَمْ رُوحُ مَاکٛ اٜ اَنْدِ کٛو طُمٜ حَا اٜ سِرُّ مَاکٛ لُغُّطُمْ؞</verse>
				<verse number="11">مٛيٜ ندٜرْ يِمْٻٜ اَنْدَتَ کٛ وٛنِ ندٜرْ ٻٜرْندٜ نٜطّٛ تٛ نَاع نٜطّٛ اٛنْ؟ نٛنْ مَا، وَلَا اَنْدُطٛ ݧُمٛ اَللَّه سٜيْ نِ رُوحُ اَللَّه؞</verse>
				<verse number="12">رُوحُ طُمْ کٜٻُطٜنْ، نَاع تٛ دُونِيَارُ طُمْ پِوٛيِ؛ تٛ اَللَّه طُمْ پِوٛيِ، نغَمْ اَندٜنْ شَاحُ طُمْ اٛ حٛکِّعٜنْ؞</verse>
				<verse number="13">اٜ مِنْ مٜتَ دٛوْ طُعُمْ نَاع ندٜرْ حَالَ کَ فَامُ نٜطّٛ اٜکِّتَتَ، سٜيْ نِ ندٜرْ حَالَ کَ رُوحُ اَللَّه اٜکِّتِنِمِنْ؞ اٜ مِنْ اٜکِّتِنَ غٛودُٻٜ رُوحُ اَللَّه دٛوْ غٛونغَ اَللَّه؞</verse>
				<verse number="14">نٜطّٛ مٛ وَلَا رُوحُ اَللَّه، اٛ جَٻَتَا کٛ پِوٛيِ تٛ رُوحُ اَللَّه، نغَمْ تٛ مَاکٛ طُمْ حَاݝٛورٜ؞ اٛ وَاوَتَا اٛ فَامَطُمْ نغَمْ اٛ وَلَا رُوحُ اَللَّه؞</verse>
				<verse number="15">غٛودُطٛ رُوحُ اَللَّه بٛو وَاوَيْ فَامُکِ کٛو طُمٜ کٛ رُوحُ اَللَّه اٜکِّتَتَ؞ اَمَّا مٛ وَلَا رُوحُ اَللَّه فَامَتَا ݧُمٛ غٛودُطٛ رُوحُ اَللَّه؞</verse>
				<verse number="16">نٛ اَايَارٜ وِعِ، ‏«‏مٛيٜ مٜىٰطِ اَنْدُکِ ݧُمٛ جٛومِرَاوٛ نغَمْ اٜکِّتِنَمٛ؟»‏ اَمَّا اٜنٜنْ اٜنْ ڤَامَيْ فِي طُعُمْ نغَمْ اٜنْ ݧُمَ نٛ اَلْمَسِيحُ ݧُمِرْتَ؞</verse>
			</chapter>
			<chapter number="3">
				<verse number="1">بَنْدِرَاٻٜ، مِنْ مِ وَاوَايِ مٜتَنْکِعٛنْ نٛ مٜتِرَنَيْمِ کٜىٰوُٻٜ ندٜرْ حٛولَاکِ يٜىٰسُ؞ سٜيْ نِ مِ مٜتِرَنِيعٛنْ نٛ مٜتِرَنَيْمِ يِمْٻٜ دُونِيَارُ ندُعُ، کٛو بٛو نٛ مٜتِرَنَيْمِ ٻِکّٛيْ ڤَمَرٛيْ، وَاتٛ تٛکُّٻٜ يٜىٰسُ حٜسْٻٜ؞</verse>
				<verse number="2">طُمْ حٛکَّتَا ٻِنْغٜلْ کٜشّٜلْ ݧَمْندُ شٜمْبِنْدُ؞ نٛنْ مِنْ مَا مِ حٛکَّايِعٛنْ ݧَمْندُ شٜمْبِنْدُ، وَاتٛ اٜکِّتِنٛلْ لُغُّنغٛلْ؞ اَمَّا مِ حٛکِّيعٛنْ اٜنْطَمْ، وَاتٛ اٜکِّتِنٛلْ نغٛلْ لُغَّا نغَمْ اٛنْ کٜوْتَايِ ݧَامُکِ ݧَمْندُ شٜمْبِنْدُ؞ غٛونغَ، حَا جٛونِ اٛنْ کٜوْتَايِ ݧَامُکِندُ؞</verse>
				<verse number="3">نغَمْ حَا جٛونِ اٛنْ نغَطَ جٛنْدٜ اِرِ ندٜ يِمْٻٜ دُونِيَارُ؞ تٛ نِ اٜ وٛودِ لَوْلِيرُ اٜ غٜدِّ حَکُّندٜ مٛوطٛنْ، تٛو، حَا جٛونِ دُونِيَارُ جٜيِعٛنْ، اٛنْ کُوَ کُوطٜ اِرِ طٜ دُونِيَارُ ندُعُ؞</verse>
				<verse number="4">نغَمْ تٛ غٛطّٛ وِعِي، ‏«‏بُلُسْ تٛکُّمِ،»‏ اٛنْ نِي بٛو وِعِي، ‏«‏اَفٛولٛسْ تٛکُّمِ،»‏ تٛو، نَاع اٛنْ نغَطَ جٛنْدٜ اِرِ ندٜ يِمْٻٜ دُونِيَارُ ندُعُ وٛنْ طٛنْ؟</verse>
				<verse number="5">تٛو، مٛيٜ وٛنِ اَفٛولٛسْ؟ مٛيٜ وٛنِ بُلُسْ؟ مِنْ مَشُّٻٜ اَللَّه تَنْ؞ لَاوٛلْ اَمِنْ کٛولِيطٛنْ يٜىٰسُ اَلْمَسِيحُ؞ کٛو مٛيٜ اَمِنْ اٜ حُوَ کُوغَلْ نغَلْ جٛومِرَاوٛ حٛکِّمٛ اٛ حُوَ؞</verse>
				<verse number="6">مِنْ مِ اَاوِي، اَفٛولٛسْ بٛو يَرْنِي اَوْرٜ ندٜنْ، اَمَّا اَللَّه وٛنِ مَوْنِنْطٛندٜ؞</verse>
				<verse number="7">نغَمْ نٛنْ، اٜ اَاوُطٛ اٛنْ اٜ جَرْنُطٛ اٛنْ نَاع ٻٜ غٛطُّمْ، اَمَّا اَللَّه تَنْ وٛنِ مَوْطٛ، نغَمْ کَنْکٛ وٛنِ مَوْنِنْطٛ اَوْرٜ ندٜنْ؞</verse>
				<verse number="8">اٜ اَاوُطٛ اٜ جَرْنُطٛ ٻٜ کُودٛوٻٜ؞ کٛو مٛيٜ حٜٻَيْ مبَرْجَارِ کٛ فٛتِّدِ اٜ کُوغَلْ مُوطُمْ؞</verse>
				<verse number="9">نغَمْ مِنٛنْ، مِنْ کُودٛوٻٜ اٜ اَللَّه؞ اٛنٛنْ بٛو اٛنْ نغٜسَ مَاکٛ، مَادِ مَاکٛ؞</verse>
				<verse number="10">بَرْکَ دٛکَّلْ نغَلْ اَللَّه حٛکِّيَمْ، مِ فُطِّي مَادِ بٛ مَحٛووٛ بَوْطٛ مَادِ نَاع سٜطَّ؞ مِ فُطِّ مَادِي، ندٜنْ غٛطّٛ اٜ مَحَ دٛوْ فُطّٛودٜ ندٜنْ؞ اَمَّا کٛو مٛيٜ مَحٛووٛ دٛوْ فُطّٛودٜ ندٜنْ اٛ فَامَ اِرِ مَحُکِ کِ اٛ مَحَتَ؞</verse>
				<verse number="11">نغَمْ وَلَا غٛطّٛ بَاوَيْطٛ فُطَّ وٛنْدٜ فُطّٛودٜ مَادِ فٜىٰرٜ ٻُرْندٜ ندٜ طُمْ فُطِّ، وَاتٛ يٜىٰسُ اَلْمَسِيحُ؞</verse>
				<verse number="12">تٛ غٛطّٛ مَحِي دٛوْ فُطّٛودٜ ندٜنْ، تٛ اٛ حُوتِرِي جِينَارِ، کٛو اَجُرْفَارِ، کٛو کَاپٜ غٛودُطٜ شٜىٰدٜ، کٛو لٜطّٜ، کٛو غٜىٰنٜ، کٛو پٛمْبٜ،</verse>
				<verse number="13">وٛوطُکِ کُوغَلْ مَاکٛ وُرْتٛتٛ اٜ نجَيْرِ ݧَلْندٜ جَانغٛ؞ اٜ ندٜنْ طٛنْ ݧَلْندٜ حِيتٜ وَنْغِنَيْ کُوغَلْ کٛو مٛيٜ، نغٜ فٛوندَيْ کُوغَلْ نغَلْ نغٜ حٛلَّ نٛ نغَلْ وٛنْتِندِرِ؞</verse>
				<verse number="14">تٛ بٛو مَادِ ندِ اٛ مَحِ وُلَايِ، اٛ حٜٻَيْ مبَرْجَارِ مبٛنْدِ؞</verse>
				<verse number="15">تٛ مَادِ ندِنْ وُلِي، اٛ دُلَّيْ مبَرْجَارِ مَاکٛ، کٛو ندٜ اٛ حٜٻَيْ کِسْندَمْ، اَمَّا بٛ ندٜرْ حِيتٜ اٛ پِوِ؞</verse>
				<verse number="16">اٛنْ اَنْدَا ٻَلِّ مٛوطٛنْ طُمْ وُرٛ تٛ اَللَّه جٛوطٛتٛو، ندٜنْ رُوحُ اَللَّه اٜ جٛوطٛو ندٜرْ ٻٜرْطٜ مٛوطٛنْ؟</verse>
				<verse number="17">فُو بٛنُّطٛ وُرٛ اَللَّه، اَللَّه حَلْکَيْمٛ؞ نغَمْ وُرٛ اَللَّه نغٛ شٜنِينغٛ؛ اٛنٛنْ بٛو نغٛنِ وُرٛ مَاکٛ نغٛنْ؞</verse>
				<verse number="18">تٛع غٛطّٛ پٛيْرَ حٛورٜ مُوطُمْ؞ تٛ غٛطّٛ مٛوطٛنْ اٜ ݧُمَ اٜ وٛودِ فَامُ نٛ جَامَنُ طُعُمْ حٛشِّرِ فَامُ، سٜيْ اٛ وَرْتِرَ حٛورٜ مَاکٛ بٛ کَاݝَاطٛ، نغَمْ اٛ وَرْتَ غٛودُطٛ فَامُ طُمْ غٛونغَ؞</verse>
				<verse number="19">نغَمْ فَامُ اِرِ طُمْ دُونِيَارُ ندُعُ، يٜىٰسٛ اَللَّه طُمْ حَاݝٛورٜ؞ نٛنْ نٛ طُمْ وِنْدِرَا، ‏«‏اَللَّه اٜ نَنْغَ غٛودُٻٜ فَامُ ندٜرْ دَبَرٜ مَٻّٜ؞»‏</verse>
				<verse number="20">طٛنْمَا وٛنْدٜ اَايَارٜ وِعِي، ‏«‏جٛومِرَاوٛ اٜ اَنْدِ ݧُمٛ غٛودُٻٜ فَامُ وَلَا کٛ نَفِ؞»‏</verse>
				<verse number="21">نغَمْ نٛنْ، تٛع نٜطّٛ مَنْتٛرٛو نٜطّٛ!‏ نغَمْ کٛو طُمٜ اٛنٛنْ نجٜيِطُمْ؞</verse>
				<verse number="22">کٛو بُلُسْ، کٛو اَفٛولٛسْ، کٛو بِيتُرُسْ، کٛو دُونِيَارُ، کٛو يٛنْکِ، کٛو مَيْدٜ، کٛو کٛ وٛنِ جٛونِ، کٛو کٛ وٛنِ يٜىٰسٛ طٛعٛ، طُمْ فُو اُمْ طُمْ مٛوطٛنْ؞</verse>
				<verse number="23">اٛنٛنْ بٛو طُمْ ٻٜ اَلْمَسِيحُ؞ اَلْمَسِيحُ بٛو طُمْ مٛ اَللَّه؞</verse>
			</chapter>
			<chapter number="4">
				<verse number="1">کٛشّٜىٰمِنْ مِنْ مَشُّٻٜ اَلْمَسِيحُ ٻٜ اَللَّه حٛکِّ کُوغَلْ وَعَجِنْکِ سِرُّ مَاکٛ؞</verse>
				<verse number="2">فِي غٛعٛ کٛ طُمْ يِطِ تٛ اِرِ ٻٜنْ طٛنْ مَشُّٻٜ ٻٜ نغَطَ کٛو طُمٜ کٛ جٜيْطٛٻٜ وِعِ؞</verse>
				<verse number="3">اَمَّا مِ وَنَّايِ دٛوْ نٛ نغِيرٛتٛنْ کُوغَلْ اَمْ، کٛو بٛو نٛ وٛٻّٜ نغِيرَتَنغَلْ؞ مِنْ اٜ حٛورٜ اَمْ مِ فٛوندَتَا حٛورٜ اَمْ؞</verse>
				<verse number="4">ٻٜرْندٜ اَمْ اٜ رَنِّ تَرْ، اَمَّا نٛنْ حٛلَّايِ مِ وَطَايِ غٛطُّمْ کٛ وٛوطَا؞ جٛومِرَاوٛ وٛنِ دَارَيْطٛ کُوغَلْ اَمْ وِعَ کٛو کٛ نغَطُمِ اٜ وٛوطِ کٛو طُمْ وٛوطَا؞</verse>
				<verse number="5">نغَمْ نٛنْ، تٛع اٛنْ مبِعُ غٛطّٛ وَطِي کُوغَلْ نغَلْ اَللَّه حٛکِّمٛ بٛطُّمْ، کٛو اٛ وَطَايِنغَلْ بٛطُّمْ؞ کٜطٜىٰ نَا ݧَلْندٜ ندٜ جٛومِرَاوٛ وَرْتِ؞ کٛو طُمٜ شُوطِيطُمْ ندٜرْ ݧِوْرٜ اٛ وُرْتِنَيْطُمْ اٜ نجَيْرِ، ندٜنْ اٛ وُرْتِنَيْ ݧُمٛوجِ غٛنْطِ ندٜرْ ٻٜرْطٜ يِمْٻٜ اٜ نجَيْرِ؞ اٜ شَرٜلْ نغٜلْ اَللَّه وِعَيْ کٛو نٜطّٛ وَطِي کُوغَلْ نغَلْ اٛ حٛکِّمٛ بٛطُّمْ کٛو وَطَايِنغَلْ بٛطُّمْ؞</verse>
				<verse number="6">تٛو، بَنْدِرَاٻٜ، مِ حٛکُّ مِسَالُ طُعُمْ دٛوْ اَمْ اٜ دٛوْ اَفٛولٛسْ نغَمْ اٜ مِ يِطِ اٜکِّتٛوطٛنْ تٛ اَمِنْ:‏ تٛع پَٻّٛوطٛنْ کٛ وِنْدَا، نغَمْ تٛع ڤِيٛنْ غَبَارٜ مبِعٛنْ غٛطّٛ اَرْدِيطٛ ٻُرِي غٛطّٛ؞</verse>
				<verse number="7">مٛيٜ وَرْتِرْمَا مَوْطٛ دٛوْ حٛرِيٻٜ؟ کٛو طُمٜ طُمْ نغٛودُطَا نَاع اَللَّه حٛکُّمَاطُمْ؟ تٛ طُمْ نٛنْ، نغَمْ طُمٜ اَ فِيَ غَبَارٜ مَاطَ بٛ کٛ نغٛودُطَا نَاع شَاحُ کٜٻُطَاطُمْ؟</verse>
				<verse number="8">اٛنْ نغِعَ بٛ اٛنْ نجَادَکٜ اٛنْ کٜٻِي کٛ نغِطّٛنْ!‏ اٛنْ نغِعَ بٛ اٛنْ نجَادَکٜ اٛنْ نغَرْتِي دِسْکُٻٜ!‏ اٛنْ نغِعَ بٛ اٛنْ نغَرْتِي لَامِيٻٜ، کٛو ندٜ مِنٛنْ نَاع مِنْ لَامِيٻٜ؞ دَا اٛنْ نغَرْتِي لَامِيٻٜ دَا وٛوطِي، سٜيْ لَامٛدٛوطٜنْ!‏</verse>
				<verse number="9">نغَمْ اٜ يِيکِ اَمْ مِنٛنْ لِلَاٻٜ، اَللَّه وَرْتِرِيمِنْ يِمْٻٜ کٛشَّاٻٜ نَاع ٻٜ غٛطُّمْ، بٛ يِمْٻٜ ٻٜ طُمْ تَپَنِ کِيتَ مَيْدٜ بَرٜتٜىٰٻٜ يٜىٰسٛ کٛو مٛيٜ؞ مِ وِعُ نٛنْ نغَمْ مِنْ نغَرْتِي کٛ مَلَاعِکَعٜنْ اٜ يِمْٻٜ فُو نغَطَنِ غِتٜ؞</verse>
				<verse number="10">تٛو، مِنٛنْ مِنْ حَاݝَاٻٜ نغَمْ اٜ مِنْ تٛکِّ اَلْمَسِيحُ، اَمَّا اٛنٛنْ اٛنْ تٛکُّٻٜ اَلْمَسِيحُ غٛودُٻٜ فَامُ؞ مِنٛنْ مِنْ نغَلَا بَوْطٜ اَللَّه، اَمَّا اٛنٛنْ اٛنْ نغِعَ بٛ اٛنْ نغٛودِ بَوْطٜ اَللَّه نَاع سٜطَّ!‏ يِمْٻٜ اٜ کٛکَّعٛنْ مَنْغُ، اَمَّا مِنٛنْ يِمْٻٜ اٜ نجَوَنَمِنْ؞</verse>
				<verse number="11">حَا جٛونِ اٜ مِنْ ڤِيدَ اٜ وٜىٰلٛ اٜ طٛنْکَ؞ مِنْ نغَلَا کٛلْتٜ بٛطّٜ؞ يِمْٻٜ اٜ کَلَّنَمِنْ، ندٜنْ مِنْ نغَلَا وُرٛ؞</verse>
				<verse number="12">اٜ مِنْ کُوَ اٜ جُوطٜ اَمِنْ نَاع سٜطَّ؞ تٛ يِمْٻٜ کُطِيمِنْ، سٜيْ مِنْ مبَرْکِطِنَٻٜ؞ تٛ ٻٜ تٛرِّيمِنْ، سٜيْ مِنْ مُݧَ؞</verse>
				<verse number="13">تٛ يِمْٻٜ مٜتِي حَالَ کَلُّکَ دٛوْ اَمِنْ، سٜيْ مِنْ مٜتَنَٻٜ حَالَ مبٜلْکَ؞ مِنْ نغَرْتِي مبُورِ دُونِيَارُ، مِنْ نغَرْتِي کٛ نٜفْنِي؞ حَا جٛونِ نٛنْ طُمْ وٛنِ؞</verse>
				<verse number="14">مِ وِنْدَنْعٛنْ طٜرٜوٛلْ نغٛعٛلْ نَاع نغَمْ مِ سٜمْتِنَعٛنْ، سٜيْ نِ نغَمْ مِ وَغِّنَعٛنْ نغَمْ اٛنْ ٻِٻّٜ اَمْ ٻٜ نغِطُمِ؞</verse>
				<verse number="15">کٛو دَا اٛنْ نغٛودِ مٛودِٻّٜ 10,000 ندٜرْ تٛکُّکِ اَلْمَسِيحُ، اٛنْ نغَلَا دَݧٛوٻٜ طُطْٻٜ؞ غٛونغَ، مِ وَرْتِي ݧَاکٛ مٛوطٛنْ ندٜرْ تٛکُّکِ يٜىٰسُ اَلْمَسِيحُ ندٜ نغَعَجِنَنْمِعٛنْ حَبَرُ بٜلْطُمْ؞</verse>
				<verse number="16">نغَمْ نٛنْ، اٜ مِ تٛرٛوعٛنْ، اٜکِّتٜىٰ اِرِ نغِکُّ اَمْ؞</verse>
				<verse number="17">کَنْجُمْ وَطِ لِلٛنٛيْمِعٛنْ تِمٛوتِ، ٻِطّٛ اَمْ مٛ نغِطُمِ، تٛکُّطٛ جٛومِرَاوٛ اٜ غٛونغَ؞ اٛ سِفْتٛرَنَيْعٛنْ اِرِ جٛنْدٜ ندٜ نغَطُمِ ندٜرْ تٛکُّکِ يٜىٰسُ اَلْمَسِيحُ؞ اٜ مِ اٜکِّتِنَ اِرِ جٛنْدٜ ندٜنْ کٛو تٛيٜ ندٜرْ تٛکُّٻٜ يٜىٰسُ؞</verse>
				<verse number="18">وٛٻّٜ ندٜرْ مٛوطٛنْ اٜ پٜفْتَ کٛعٜ نغَمْ اٜ ٻٜ کَمّٛو مِ وَرَتَا تٛ مٛوطٛنْ؞</verse>
				<verse number="19">اَمَّا تٛ جٛومِرَاوٛ جَٻِي مِ وَرٛيَيْ تٛ مٛوطٛنْ نَاع کٛ نٜىٰٻِ، مِ طَٻِّتَيْ مِ يِعَ اِرِ بَوْطٜ طٜ ٻٜنْ طٛنْ پٜفْتٛوٻٜ کٛعٜ نغٛودِ، نَاع مٜتٜ‑مٜتٜ مَٻّٜ تَنْ؞</verse>
				<verse number="20">نغَمْ کٛ حٛلَّتَ نٜطّٛ اٜ وَطَ کٛ اَللَّه لَامِيطٛ وِعِ، نَاع طُمْ بٛلِيطٜ مَاکٛ، اَمَّا طُمْ بَوْطٜ رُوحُ اَللَّه غٛنْطٜ ندٜرْ مَاکٛ؞</verse>
				<verse number="21">تٛو، طُمٜ ٻُرْطٛنْ يِطُکِ؟ مِ وَرْدَنَعٛنْ اٜ سَوْرُ، کٛو مِ وَرَنَعٛنْ ندٜرْ يِدّٜ اٜ مُݧَلْ؟</verse>
			</chapter>
			<chapter number="5">
				<verse number="1">مِ نَنِي حَبَرُ اٜ وٛودِ نجٜىٰنُ کَلُّطُمْ حَکُّندٜ مٛوطٛنْ اِرِ نجٜىٰنُ طُمْ وَطَتَاکٜ کٛو ندٜرْ حٜىٰفٜرْٻٜ، حَا نٜطّٛ اٜ وَلْدَ اٜ دٜبّٛ ݧَاکٛ مُوطُمْ!‏</verse>
				<verse number="2">فُو اٜ نٛنْ اٛنْ مَنْتٛرٛو کَوْتَلْ مٛوطٛنْ!‏ نَاع اٜ حَانِ نغَنّٛنْ حَا مبُرْتِنٛنْ غَطُطٛ کُوغَلْ نغَعَلْ دَغَ ندٜرْ کَوْتَلْ مٛوطٛنْ؟</verse>
				<verse number="3">کٛو ندٜ مِ وٛنْدَا اٜ مٛوطٛنْ ندٜرْ ٻَنْدُ، اٜ مِ ݧُمَ دٛوْ مٛوطٛنْ ندٜرْ ٻٜرْندٜ اَمْ؞ بَرْکَ لَامُ طُمْ يٜىٰسُ جٛومِرَاوٛ مٜىٰطٜنْ حٛکِّيَمْ، مِ يَادَکٜ مِ تَپَنِي نٜطّٛ غَطُطٛ نٛنْ کِيتَ بٛ اٜ مِ وٛنْدِ اٜ مٛوطٛنْ؞ تٛ اٛنْ کَوْرِتِي، بَوْطٜ يٜىٰسُ جٛومِرَاوٛ مٜىٰطٜنْ اٜ وٛنْدِ اٜ مٛوطٛنْ، مِنْ مَا، بٛ اٜ مِ وٛنْدِ اٜ مٛوطٛنْ؞</verse>
				<verse number="4"></verse>
				<verse number="5">سٜيْ نغَطٛنْ نٜطّٛ غَطُطٛ نٛنْ ندٜرْ جُنْغٛ شٜيْطَنْ، نغَمْ شٜيْطَنْ تٛرَّ ٻَنْدُ مَاکٛ، نغَمْ طُمْ حِسْنَ يٛنْکِ مَاکٛ ݧَلْندٜ وَرْتٛيْکِ يٜىٰسُ جٛومِرَاوٛ؞</verse>
				<verse number="6">مَنْتِتَاکِ مٛوطٛنْ وٛوطَا؞ اٛنْ اَنْدَا نٛ پُوفِنِرْطُمْ سٜطَّ ٻُوتِنِرْتَ شٛنْدِ بُرٛودِ طُنْدِ؟ نٛنْ تٛ اٛنْ اَلِي حَکّٜ سٜطَّ ندٜرْ مٛوطٛنْ، طُمْ سَنْکِتٛتٛ کٛو تٛيٜ ندٜرْ مٛوطٛنْ؞</verse>
				<verse number="7">شٜنْدِرٜىٰ اٜ پُوفِنِرْطُمْ کِيطُمْ غٛنْطُمْ ندٜرْ مٛوطٛنْ، وَاتٛ حَکّٜ، نغَمْ نغَرْتٛنْ بٛ شٛنْدِ بُرٛودِ ندِ وَلَا پُوفِنِرْطُمْ، وَاتٛ کَوْتَلْ تٛکُّٻٜ يٜىٰسُ ٻٜ نغَلَا يِمْٻٜ غَݧُٻٜ تُوبَ دَغَ حَکّٜ مَٻّٜ، نٛنْ نٛ نغٛنْتِندِرْطٛنْ؞ نغَمْ طُمْ يَادَکٜ طُمْ حِرْسِي کَرٛورِ مٜىٰطٜنْ ندِ حُمْتٛ سَکِّنْکِ؞ کَيْرِ وٛنِ اَلْمَسِيحُ؞</verse>
				<verse number="8">نغَمْ نٛنْ، اٜنْ نغَطُ حُمْتٛ سَکِّنْکِ مٜىٰطٜنْ نَاع اٜ بُرٛودِ غٛودُطُمْ پُوفِنِرْطُمْ کِيطُمْ طُمْ حَلّٜىٰندٜ اٜ کُوطٜ کَلُّطٜ، سٜيْ نِ اٜ بُرٛودِ طُمْ وَلَا پُوفِنِرْطُمْ، وَاتٛ اٜنْ نغَطُ جٛنْدٜ لَمْندٜ ندٜ غٛونغَ؞</verse>
				<verse number="9">ندٜرْ طٜرٜوٛلْ اَمْ مِ وِنْدَنِيعٛنْ وِيکِ، تٛع اٛنْ کَوْتُ کٛعٜ مٛوطٛنْ اٜ غَطٛوٻٜ نجٜىٰنُ؞</verse>
				<verse number="10">نَاع اٜ مِ مٜتَ دٛوْ يِمْٻٜ ٻٜ دُونِيَارُ ندُعُ غَطٛوٻٜ نجٜىٰنُ، کٛو غٛودُٻٜ سُونٛ شٜىٰدٜ، کٛو وُيْٻٜ، کٛو مَوْنِنٛوٻٜ غُنْکِيجِ؞ نغَمْ تٛ نِ مِ وِعِيعٛنْ، تٛع کَوْتٛنْ کٛعٜ اٜ اِرِ يِمْٻٜ ٻٜعٜ، تٛو، سٜيْ نِ اَلٛنْ دُونِيَارُ؞</verse>
				<verse number="11">اَمَّا جٛونِ اٜ مِ وِنْدَنَعٛنْ وِيکِ، تٛع اٛنْ کَوْتُ کٛعٜ اٜ کٛو مٛيٜ نٛدّٜتٜىٰطٛ تٛکُّطٛ يٜىٰسُ، ݧَمْرُطٛ يٜىٰسٛ اٜ وَطُکِ نجٜىٰنُ، کٛو غٛودُطٛ سُونٛ شٜىٰدٜ، کٛو مَوْنِنٛووٛ غُنْکِيجِ، کٛو مٜتٛووٛ کَلُّکَ دٛوْ غٛطّٛ، کٛو جَرٛووٛ، کٛو غُجّٛ؞ تٛع مَا اٛنْ ݧَمْدُ اٜ اِرِ مَٻّٜ؞</verse>
				<verse number="12">نَاع طُمْ کُوغَلْ مٜىٰطٜنْ نغَطَنٜنْ يِمْٻٜ ٻٜ تٛکَّايِ يٜىٰسُ کِيتَ؞ کُوغَلْ مٛوطٛنْ وٛنِ نغَطَنٛنْ غٛنْٻٜ ندٜرْ کَوْتَلْ مٛوطٛنْ نغَلْ تٛکُّٻٜ يٜىٰسُ کِيتَ؞</verse>
				<verse number="13">اَللَّه وٛنِ غَطَنَيْطٛ يِمْٻٜ ٻٜ تٛکَّايِ يٜىٰسُ کِيتَ؞ نٛ اَايَارٜ وِعِ، ‏«‏اٛنٛنْ، ندِيوٜىٰ غَطٛووٛ کٛ حَلِّ دَغَ ندٜرْ مٛوطٛنْ؞»‏</verse>
			</chapter>
			<chapter number="6">
				<verse number="1">تٛ غٛطّٛ مٛوطٛنْ وُلّٛيْتٛ غٛطّٛ تٛکُّطٛ يٜىٰسُ، نَاع طُمْ شٜمْتِنِيطُمْ اٛ وُلّٛيٛومٛ تٛ ٻٜ تٛکَّايِ يٜىٰسُ؟ نَاع اٜ حَانِ اٛ وُلّٛيٛومٛ تٛ تٛکُّٻٜ يٜىٰسُ؟</verse>
				<verse number="2">اٛنْ اَنْدَا ݧَلْندٜ غٛعٛ يِمْٻٜ اَللَّه نغَطَنَيْ دُونِيَارُ کِيتَ؟ تٛ طُمْ اٛنٛنْ نغَطَنْتَ دُونِيَارُ کِيتَ، نغَمْ طُمٜ اٛنْ مبَاوَتَا نغَطَنٛنْ يِمْٻٜ کِيتَ دٛوْ شَطُّمْ ڤَمَرُمْ؟</verse>
				<verse number="3">اٛنْ اَنْدَا اٜنْ نغَطَنَيْ مَلَاعِکَعٜنْ کِيتَ؟ تٛ طُمْ نٛنْ، اٛنْ مبَاوَيْ شِرْيٛوتِرٛنْ شِيَ فَمْفَمْتِرْکِ حَکُّندٜ يِمْٻٜ!‏</verse>
				<verse number="4">نغَمْ نٛنْ، تٛ اٛنْ نغٛودِ شِيَ فَمْفَمْتِرْکِ، نغَمْ طُمٜ نجَارٛتٛنْطُمْ تٛ يِمْٻٜ ٻٜ تٛکُّٻٜ يٜىٰسُ کٛشِّ نَاع ٻٜ غٛطُّمْ؟</verse>
				<verse number="5">مِ وِعُ نٛنْ نغَمْ مِ سٜمْتِنَعٛنْ؞ جٛونِ، وَلَا کٛو غٛعٛتٛ ندٜرْ مٛوطٛنْ غٛودُطٛ فَامُ بَاوَيْطٛ سِرْيٛوتِرَ کٛولِيٻٜ يٜىٰسُ؟</verse>
				<verse number="6">اَمَّا کٛولِيطٛ يٜىٰسُ وُلّٛيٛو کٛولِيطٛ يٜىٰسُ، حَا يٜىٰسٛ ٻٜ کٛولَاکِ يٜىٰسُ!‏</verse>
				<verse number="7">وُلّٛوتِرْکِ حَکُّندٜ مٛوطٛنْ طُمْ شٜمْتِنِيطُمْ؞ نَاع طُمْ ٻُرِي مُݧٛنْ تٛ يِمْٻٜ نغَطَنِيعٛنْ کٛ وٛوطَا؟ نَاع طُمْ ٻُرِي مُݧٛنْ تٛ طُمْ پٛيْرِيعٛنْ طُمْ جَٻَنِيعٛنْ کٛ نغٛودُطٛنْ؟</verse>
				<verse number="8">اَمَّا اٛنٛنْ اٜ کٛعٜ مٛوطٛنْ حَا اٛنْ نغَطَنَ وٛٻّٜ تٛکُّٻٜ يٜىٰسُ کٛ وٛوطَا اٛنْ پٛيْرَٻٜ اٛنْ نجَٻَنَٻٜ کٛ ٻٜ نغٛودِ!‏</verse>
				<verse number="9">اٛنْ اَنْدَا غَطٛوٻٜ کٛ وٛوطَا نَتَّتَا لَامُ اَللَّه؟ تٛع اٛنْ نجَٻُ طُمْ مَجِّنَعٛنْ؞ غَطٛوٻٜ نجٜىٰنُ، کٛو اٜ ٻٜ نغٛودِ تٜىٰغَلْ کٛو ٻٜ نغَلَا تٜىٰغَلْ، اٜ مَوْنِنٛوٻٜ غُنْکِيجِ، اٜ غَطٛوٻٜ لُوطُ،</verse>
				<verse number="10">اٜ وُيْٻٜ، اٜ غٛودُٻٜ سُونٛ شٜىٰدٜ، اٜ جَرٛوٻٜ، اٜ مٜتٛوٻٜ کَلُّکَ دٛوْ وٛٻّٜ، اٜ وُيْٻٜ تٜىٰتٛوٻٜ، ٻٜ فُو ٻٜ نَتَّتَا لَامُ اَللَّه؞</verse>
				<verse number="11">ندٜنّٛ نٛنْ وٛٻّٜ مٛوطٛنْ مبَعِ؞ اَمَّا جٛونِ طُمْ لٛوتِي حَکّٜ مٛوطٛنْ، اٛنْ نغَرْتِرَامَ يِمْٻٜ اَللَّه، اٛنْ نغَرْتِرَامَ اَادِلِعٜنْ بَرْکَ يٜىٰسُ اَلْمَسِيحُ جٛومِرَاوٛ مٜىٰطٜنْ اٜ رُوحُ اَللَّه؞</verse>
				<verse number="12">وٛٻّٜ مٛوطٛنْ مبِعَيْ، ‏«‏طُمْ جَٻِي مِ وَطَ کٛو طُمٜ،»‏ اَمَّا اٜ مِ وِعَعٛنْ نَاع کٛو طُمٜ نَفَنْتَعٜنْ؞ طُمْ جَٻِي مِ وَطَ کٛو طُمٜ، اَمَّا مِ وَرْتَتَا مَشُّطٛ کٛو طُمٜ؞</verse>
				<verse number="13">طٛنْمَا وٛٻّٜ مٛوطٛنْ مبِعَيْ، ‏«‏طُمْ وَطِي ݧَمْندُ نغَمْ رٜىٰدُ، نٛنْ مَا طُمْ وَطِي رٜىٰدُ نغَمْ ݧَمْندُ،»‏ اَمَّا شَرٜلْ اٜ وَرَ نغٜلْ اَللَّه وَرْتِرْتَ فُو طِطُمْ کٛو کٛ نَفِ؞ ٻَنْدُ وَطَاکَ نغَمْ نجٜىٰنُ، اَمَّا ندُ وَطَا نغَمْ جٛومِرَاوٛ، ندٜنْ جٛومِرَاوٛ جٜيِندُ؞</verse>
				<verse number="14">اَللَّه اُمِّنِي يٜىٰسُ جٛومِرَاوٛ مٜىٰطٜنْ دَغَ مَيْدٜ، اٜنٜنْ مَا اٛ اُمِّنَيْعٜنْ دَغَ مَيْدٜ بَرْکَ بَوْطٜ مَاکٛ؞</verse>
				<verse number="15">اٛنْ اَنْدَا ٻَلِّ مٛوطٛنْ طُمْ جٛکّٛوطٜ ٻَنْدُ اَلْمَسِيحُ؟ تٛو، مِ حٛشَّيْ ٻَنْدُ اَلْمَسِيحُ مِ حَوْتَندُ اٜ ٻَنْدُ کَارُوَاجٛ؟ سَمْ، مِ وَطَتَا نٛنْ!‏</verse>
				<verse number="16">اٛنْ اَنْدَا فُو کَوْتُطٛ ٻَنْدُ اٜ کَارُوَاجٛ ٻٜ نغَرْتِي ٻَنْدُ غٛعٛ وٛنْ طٛنْ؟ نغَمْ نٛ اَايَارٜ وِعِ، ‏«‏کَمْٻٜ طِطٛ ٻٜ نغَرْتَ ٻَنْدُ غٛعٛ؞»‏</verse>
				<verse number="17">اَمَّا فُو شُمْڤٛوتِرٛووٛ اٜ جٛومِرَاوٛ، کَنْکٛ اٜ جٛومِرَاوٛ ٻٜ نغَرْتِي غٛعٛ؞</verse>
				<verse number="18">نغٛطِّتٜىٰ وَطُکِ نجٜىٰنُ!‏ کٛو طُمٜ حَکّٜ طُمْ نٜطّٛ وَطَتَ، طُمْ مٜىٰمَتَا ٻَنْدُ مَاکٛ، اَمَّا غَطٛووٛ نجٜىٰنُ اٜ وٛنَّ ٻَنْدُ مُوطُمْ؞</verse>
				<verse number="19">اٛنْ اَنْدَا ٻَلِّ مٛوطٛنْ طُمْ وُرٛ تٛ رُوحُ اَللَّه جٛوطٛتٛو؟ اَللَّه حٛکِّيعٛنْطُمْ طُمْ جٛوطٛو ندٜرْ مٛوطٛنْ؞ نَاع اٛنٛنْ نجٜيِ کٛعٜ مٛوطٛنْ؞</verse>
				<verse number="20">اَللَّه حٛکِّي ٻِطّٛ مُوطُمْ نغَمْ اٛ وَرْتِرَعٛنْ ٻٜ مَاکٛ؞ نغَمْ نٛنْ، مَوْنِنِرٜىٰ اَللَّه اٜ ٻَلِّ مٛوطٛنْ؞</verse>
			</chapter>
			<chapter number="7">
				<verse number="1">تٛو، جٛونِ مِ نٛوتٛتٛ پَمٛلْ نغٛلْ پَمْطٛنْيَمْ ندٜرْ طٜرٜوٛلْ نغٛلْ مبِنْدٛنٛيْطٛنْيَمْ:‏ اٜ طُمْ وٛوطِ تٛع نٜطّٛ تٜعَ؞</verse>
				<verse number="2">اَمَّا ندٜ اٜ وٛودِ نجٜىٰنُ نَاع سٜطَّ حَکُّندٜ يِمْٻٜ، اٜ حَانِ کٛو مٛيٜ نٜطّٛ تٜعَ، ندٜنْ کٛو مٛيٜ دٜبّٛ وَطَ تٜىٰغَلْ؞</verse>
				<verse number="3">غٛرْکٛ حٛکَّ دٜبّٛ مُوطُمْ ٻَنْدُ مُوطُمْ نٛ دٛوکَ تٜىٰغَلْ وِعِ؞ نٛنْ مَا دٜبّٛ اٛنْ حٛکَّ غٛرْکٛ مُوطُمْ ٻَنْدُ مُوطُمْ نٛ دٛوکَ تٜىٰغَلْ وِعِ؞</verse>
				<verse number="4">نغَمْ دٜبّٛ جٜيَايِ ٻَنْدُ مُوطُمْ؛ غٛرْکٛ مَاکٛ جٜيِندُ؞ نٛنْ مَا غٛرْکٛ جٜيَايِ ٻَنْدُ مُوطُمْ، دٜبّٛ مَاکٛ جٜيِندُ؞</verse>
				<verse number="5">تٛع اٛنْ نغَݧُ وَلْدُکِ تٛ نَاع نٛنْ شِرْيِيطٛنْ حَکُّندٜ مٛوطٛنْ نغَمْ شَرٜلْ سٜطَّ، نغَمْ نغَطٛنْ حَکِّيلٛ مٛوطٛنْ دٛوْ دٛعَارٜ؞ غَطَ مَاجُمْ ݧَمْرٛنْ يٜىٰسٛ اٜ وَلْدُکِ نغَمْ تٛع شٜيْطَنْ فٛوطَعٛنْ نغَطٛنْ کٛ وٛوطَا نغَمْ شِيَ سُرُکِ کٛعٜ مٛوطٛنْ؞</verse>
				<verse number="6">کٛ مبِيمِعٛنْ، طُمْ شَاوٛرِ، نَاع طُمْ دٛوکَ؞</verse>
				<verse number="7">مِنْ مِ ٻُرِي يِطُکِ دَا کٛو مٛيٜ وَلَا تٜىٰغَلْ بٛ اَمْ!‏ اَمَّا کٛو مٛيٜ اٜ اِرِ دٛکَّلْ نغَلْ اَللَّه حٛکِّمٛ، اٛعٛ اٜ نغَلْ مُوطُمْ، اٛنْ طَاعٜ اٜ نغَلْ مُوطُمْ؞</verse>
				<verse number="8">جٛونِ دٛوْ يِمْٻٜ ٻٜ نغَلَا تٜىٰغَلْ اٜ رٜوْٻٜ ٻٜ وٛرْٻٜ مَٻّٜ مَايِ، اٜ مِ وِعَ طُمْ ٻُرِي تٛع ٻٜ نغَطَ تٜىٰغَلْ بٛ اَمْ؞</verse>
				<verse number="9">اَمَّا تٛ ٻٜ مبَاوَتَا سُرُکِ کٛعٜ مَٻّٜ، اٜ حَانِ ٻٜ نغَطَ تٜىٰغَلْ؞ نغَمْ طُمْ ٻُرِي نٜطّٛ وَطَ تٜىٰغَلْ دٛوْ سُونٛ نجٜىٰنُ نَنْغَمٛ؞</verse>
				<verse number="10">غٛودُٻٜ تٜىٰغَلْ بٛو اٜ مِ حٛکَّٻٜ دٛوکَ طُعُمْ؞ نَاع طُمْ مِنْ حٛکِّطُمْ، جٛومِرَاوٛ حٛکِّطُمْ:‏ تٛع دٜبّٛ يٛوفَ غٛرْکٛ مُوطُمْ؞</verse>
				<verse number="11">تٛ بٛو اٛ يٛوفِي غٛرْکٛ مَاکٛ، دٛولٜ اٛ وَطَتَا وٛنْغَلْ تٜىٰغَلْ، کٛو بٛو اٛ سِرْيٛوتِرَ اٜ غٛرْکٛ مَاکٛ؞ نٛنْ مَا تٛع غٛرْکٛ يٛوفَ دٜبّٛ مُوطُمْ؞</verse>
				<verse number="12">دٛوْ حٛرِيٻٜ بٛو اٜ مِ وِعَ طُعُمْ، نَاع جٛومِرَاوٛ وِعِکَ، مِنْ اٜ حٛورٜ اَمْ وِعِکَ؞ تٛ غٛطّٛ کٛولِيطٛ يٜىٰسُ اٜ وٛودِ دٜبّٛ مٛ حٛولَاکِ يٜىٰسُ، تٛ دٜبّٛ اٛنْ جَٻِي نجٛوطٛدٛو اٜ مَاکٛ، تٛو، تٛع اٛ يٛوفَمٛ؞</verse>
				<verse number="13">نٛنْ مَا تٛ دٜبّٛ کٛولِيطٛ يٜىٰسُ اٜ وٛودِ غٛرْکٛ مٛ حٛولَاکِ يٜىٰسُ، تٛ غٛرْکٛ اٛنْ جَٻِي جٛوطٛدٛو اٜ مَاکٛ، تٛع دٜبّٛ اٛنْ يٛوفَمٛ؞</verse>
				<verse number="14">نغَمْ غٛرْکٛ مٛ حٛولَاکِ يٜىٰسُ اٜ لَاٻِنٜىٰ بَرْکَ تٜىٰغَلْ مَاکٛ اٜ دٜبّٛ کٛولِيطٛ يٜىٰسُ؞ نٛنْ مَا دٜبّٛ مٛ حٛولَاکِ يٜىٰسُ اٜ لَاٻِنٜىٰ بَرْکَ تٜىٰغَلْ مَاکٛ اٜ غٛرْکٛ کٛولِيطٛ يٜىٰسُ؞ دَا نَاع طُمْ نٛنْ، دَا ٻِٻّٜ مٛوطٛنْ نغَرْتِي ٻٜ لَاٻَا، اَمَّا نٛ طُمْ وٛنْتِندِرِ جٛونِ ٻٜ نغَرْتِي لَٻّٜ؞</verse>
				<verse number="15">اَمَّا تٛ نٜطّٛ مٛ حٛولَاکِ يٜىٰسُ اٜ يِطِ يٛوفَ دٜبّٛ مُوطُمْ کٛولِيطٛ يٜىٰسُ، تٛو، سٜيْ اٛ يٛوفَمٛ؞ تٛ اِرِ نٛنْ وَطِي، کٛولِيطٛ يٜىٰسُ غٛرْکٛ کٛو دٜبّٛ نَاع طُمْ دٛولٜ اٛ جٛوطٛدٛو اٜ مٛ حٛولَاکِ يٜىٰسُ، نغَمْ اَللَّه سُٻِيعٜنْ نغَمْ نجٛوطٛدٛوطٜنْ جَمْ؞</verse>
				<verse number="16">اَنْ دٜبّٛ کٛولِيطٛ يٜىٰسُ، اَ اَنْدَا طُمْ غَطٛتٛوطُمْ نغَرْتَا لَاوٛلْ حِسْنُکِ غٛرْکٛ مَاطَ؟ اَنْ غٛرْکٛ کٛولِيطٛ يٜىٰسُ، اَ اَنْدَا طُمْ غَطٛتٛوطُمْ نغَرْتَا لَاوٛلْ حِسْنُکِ دٜبّٛ مَاطَ؟</verse>
				<verse number="17">اٜ حَانِ کٛو مٛيٜ ݧَمْرَ يٜىٰسٛ اٜ وَطُکِ جٛنْدٜ نٛنْ نٛ جٛومِرَاوٛ سُٻِرِ اٛ جٛوطٛرٛو نٛنْ نٛ اٛ وٛنْتِندِرْنٛو کٛ اَللَّه نٛدَّمٛ؞ کَنْجُمْ وٛنِ کٛ اٜکِّتِنَيْمِ کٛو تٛيٜ ندٜرْ تٛکُّٻٜ يٜىٰسُ؞</verse>
				<verse number="18">نٜطّٛ نَادَاطٛ کٛ اَللَّه نٛدَّمٛ، تٛع اٛ طَٻِّتَ وَرْتُکِ مٛ نَادَاکَ؞ نٛنْ مَا نٜطّٛ مٛ نَادَاکَ کٛ اَللَّه نٛدَّمٛ، تٛع اٛ طَٻِّتَ وَرْتُکِ نَادَاطٛ؞</verse>
				<verse number="19">نَادٜىٰکِ نَاع طُمْ غٛطُّمْ، نٛنْ مَا شِيَ نَادٜىٰکِ نَاع طُمْ غٛطُّمْ؞ اَمَّا وَطُکِ کٛ اَللَّه وِعِ ٻُرِي کٛو طُمٜ؞</verse>
				<verse number="20">اٜ حَانِ کٛو مٛيٜ ݧَمْرَ يٜىٰسٛ اٜ وَطُکِ جٛنْدٜ نٛنْ نٛ اَللَّه سُٻِرِ اٛ جٛوطٛرٛو؞</verse>
				<verse number="21">تَا مَشُّطٛ شَرٜلْ کٛ اَللَّه نٛدُّمَا، تَاع وَنُّ دٛوْ مَاجُمْ؞ اَمَّا تَا حٜٻِي لَاوٛلْ رِمْطِنٜىٰکِ، وَطُطُمْ؞</verse>
				<verse number="22">تٛ نٜطّٛ اٛ مَشُّطٛ شَرٜلْ کٛ جٛومِرَاوٛ نٛدِّمٛ، اٛ وَرْتِي رِمْطِنَاطٛ جٛومِرَاوٛ؞ نٛنْ مَا تٛ نٜطّٛ نَاع اٛ مَشُّطٛ شَرٜلْ کٛ اَللَّه نٛدِّمٛ، اٛ وَرْتِي مَشُّطٛ اَلْمَسِيحُ؞</verse>
				<verse number="23">اَللَّه حٛکِّي ٻِطّٛ مُوطُمْ نغَمْ اٛ وَرْتِرَعٛنْ ٻٜ مَاکٛ؞ نغَمْ نٛنْ، تٛع اٛنْ نغَرْتُ مَشُّٻٜ يِمْٻٜ؞</verse>
				<verse number="24">تٛو، بَنْدِرَاٻٜ اَمْ، اٜ حَانِ کٛو مٛيٜ ݧَمْرَ يٜىٰسٛ اٜ وَطُکِ جٛنْدٜ نٛنْ نٛ اَللَّه سُٻِرِ اٛ جٛوطٛرٛو يٜىٰسٛ مَاکٛ؞</verse>
				<verse number="25">جٛونِ مِ نٛوتٛتٛ پَمٛلْ نغٛلْ پَمْطٛنْيَمْ ندٜرْ طٜرٜوٛلْ نغٛلْ مبِنْدٛنٛيْطٛنْيَمْ دٛوْ يِمْٻٜ ٻٜ نغَلَا تٜىٰغَلْ؞ جٛومِرَاوٛ وِعَايِيَمْ غٛطُّمْ دٛوْ مَٻّٜ، اَمَّا مِ حٛکَّيْ شَاوٛرِ؞ مِ تَبِّتِنِي اٛنْ نجَٻَيْ کٛ مبِيمِ نغَمْ جٛومِرَاوٛ وَرْتِرِييَمْ کٛولَاطٛ بَرْکَ يُرْمٜىٰندٜ مَاکٛ؞</verse>
				<verse number="26">نغَمْ تٛرَّاجِ طِ نغٛنْطٜنْ ندٜرْ حَنْدٜ، اٜ يِيکِ اَمْ طُمْ ٻُرِي کٛو مٛيٜ ݧَمْرَ يٜىٰسٛ اٜ وَطُکِ جٛنْدٜ نٛنْ نٛ وٛنْتِندِرِ؞</verse>
				<verse number="27">تَا وٛودِ دٜبّٛ، تَاع طَٻُّتُ يٛوفُکِمٛ؞ تَا وَلَا دٜبّٛ بٛو، تَاع طَٻُّتُ تٜعُکِ؞</verse>
				<verse number="28">اَمَّا تَا وَطِي تٜىٰغَلْ، نَاع حَکّٜ نغَطَّا؞ طٛنْمَا تٛ سُرْبَاجٛ وَطِي تٜىٰغَلْ، نَاع حَکّٜ اٛ وَطِ؞ فُو اٜ نٛنْ، فُو غَطُٻٜ تٜىٰغَلْ نجَرَيْ تٛرَّ ندٜرْ جٛنْدٜ مَٻّٜ؞ مِنْ بٛو، مِ يِطَا نجَرٛنْ کَنْ طٛنْ تٛرَّ؞</verse>
				<verse number="29">بَنْدِرَاٻٜ اَمْ، کٛ نغِطُمِ وِيکِ وٛنِ نَاع کٛ نٜىٰٻِ يٜىٰسُ اَلْمَسِيحُ وَرْتٛيَيْ دُونِيَارُ؞ دَغَ جٛونِ غٛودُٻٜ تٜىٰغَلْ تٛع ٻٜ نغَطَ حَکِّيلٛ مَٻّٜ دٛوْ مَاغَلْ تَنْ؞</verse>
				<verse number="30">وٛيٛوٻٜ نغَمْ مَيْدٜ، اٜ وٜلْوٜلْتٛوٻٜ، اٜ لُومٛتٛوٻٜ،</verse>
				<verse number="31">اٜ کُوتِرٛوٻٜ کٛ وٛنِ ندٜرْ دُونِيَارُ ندُعُ، تٛع ٻٜ نغَطَ حَکِّيلٛ مَٻّٜ دٛوْ مَاجُمْ تَنْ، نغَمْ دُونِيَارُ ندُعُ اٜ کٛ وٛنِ ندٜرْ مَيْرُ طُمْ پَٻّٛتٛوطُمْ؞</verse>
				<verse number="32">اٜ مِ يِطِ نغَطٛنْ جٛنْدٜ ندٜ وَلَا وَنَّارٜ؞ غٛرْکٛ مٛ وَلَا دٜبّٛ اٜ مٛ وَطَ ٻٜرْندٜ مَاکٛ فُو دٛوْ وَطُکِ کُوغَلْ جٛومِرَاوٛ، نغَمْ اٜ مٛ يِطِ اٛ وٜلْنَنَ جٛومِرَاوٛ ٻٜرْندٜ؞</verse>
				<verse number="33">اَمَّا غٛودُطٛ دٜبّٛ بٛو اٜ وَنِّ اٜ فِي دُونِيَارُ، نغَمْ اٜ مٛ يِطِ اٛ وٜلْنَنَ دٜبّٛ مَاکٛ ٻٜرْندٜ؞</verse>
				<verse number="34">حَکِّيلٛ مَاکٛ سٜنْدَکٜ طِطِ وٛنْ طٛنْ؞ طٛنْمَا سُرْبَاجٛ کٛو دٜبّٛ مٛ وَطَايِ تٜىٰغَلْ اٜ مٛ وَطَ ٻٜرْندٜ مَاکٛ فُو دٛوْ وَطُکِ کُوغَلْ جٛومِرَاوٛ، نغَمْ اٛ وَرْتَ لَاٻُطٛ ندٜرْ فُو کٛ اٛ وَطَتَ اٜ کٛ اٛ ݧُمَتَ؞ دٜبّٛ غٛودُطٛ تٜىٰغَلْ بٛو اٜ مٛ وَنِّ اٜ فِي دُونِيَارُ، نغَمْ اٜ مٛ يِطِ اٛ وٜلْنَنَ غٛرْکٛ مَاکٛ ٻٜرْندٜ؞</verse>
				<verse number="35">مِ وِعُ نٛنْ نغَمْ ٻٜيْدَارِ مٛوطٛنْ، نَاع نغَمْ مِ ٻِطَّعٛنْ، اَمَّا نغَمْ نغَطٛنْ جٛنْدٜ مٛوطٛنْ نٛ حَانِ، تٛکّٛنْ جٛومِرَاوٛ اٜ ٻٜرْندٜ غٛعٛ؞</verse>
				<verse number="36">تٛ نٜطّٛ وَطِدِي اَلْکَوَلْ تٜىٰغَلْ اٜ سُرْبَاجٛ، تٛ اٜ مٛ ݧُمَ اٜ مٛ وَطَنَ سُرْبَاجٛ اٛنْ کٛ حَانَا، تٛ اٛ وَاوَتَا سُرُکِ سُونٛ مَاکٛ، اٜ مٛ ݧُمَ اٜ حَانِ اٛ تٜعَمٛ، تٛو، سٜيْ اٛ تٜعَمٛ، نَاع طُمْ حَکّٜ؞</verse>
				<verse number="37">اَمَّا تٛ اٛ سُٻِي ندٜرْ ٻٜرْندٜ مَاکٛ تٛع اٛ تٜعَ سُرْبَاجٛ اٛنْ، کَدِنْ تٛ وَلَا دٛولُطٛمٛ اٛ تٜعَمٛ، اَمَّا اٜ مٛ سُرِ سُونٛ مَاکٛ، اٛ وَطِي کٛ حَانِ؞</verse>
				<verse number="38">نغَمْ نٛنْ، فُو تٜعُطٛ سُرْبَاجٛ مٛ اٛ وَادِ اَلْکَوَلْ تٜىٰغَلْ وَطِي کٛ وٛوطِ، اَمَّا نٜطّٛ مٛ وَطَايِ تٜىٰغَلْ وَطِي کٛ ٻُرِ وٛوطُکِ؞</verse>
				<verse number="39">تٜىٰغَلْ حَٻِّي دٜبّٛ اٜ غٛرْکٛ مُوطُمْ، تٛ نِ غٛرْکٛ اٛنْ اٜ فٛوفَ؞ تٛ بٛو غٛرْکٛ اٛنْ مَايِي، اٛ وَاوَيْ اٛ تٜىٰرَ اٜ مٛ اٛ يِطِ فُو، اَمَّا سٜيْ نِ اٛ تٜىٰرَ اٜ تٛکُّطٛ يٜىٰسُ؞</verse>
				<verse number="40">اَمَّا اٜ مِ ݧُمَ اٛ ٻُرَيْ نَنْکِ بٜلْطُمْ تٛ اٛ وَطَايِ تٜىٰغَلْ، ندٜنْ اٜ يِيکِ اَمْ اٜ مِ وٛودِ رُوحُ اَللَّه؞</verse>
			</chapter>
			<chapter number="8">
				<verse number="1">تٛو، جٛونِ دٛوْ کٛ طُمْ سَکَّنِ غُنْکِيجِ، اٜنْ اَنْدِ اٜنْ فُو اٜنْ نغٛودِ اَنْدَلْ؞ اَنْدَلْ بٛو اٜ وَدَّ مَنْغُ حٛورٜ، اَمَّا يِدّٜ اٜ سٜمْبِطِنَ يِمْٻٜ؞</verse>
				<verse number="2">فُو ݧُمٛووٛ اٜ اَنْدِ غٛطُّمْ، تٛو، حَا جٛونِ اٛ وَلَا اَنْدَلْ نٛ حَانِ؞</verse>
				<verse number="3">اَمَّا نٜطّٛ غِطّٛ اَللَّه، اَللَّه اٜ اَنْدِمٛ؞</verse>
				<verse number="4">نغَمْ نٛنْ، دٛوْ ݧَامُکِ کٛ طُمْ سَکَّنِ غُنْکِيجِ، اٜنْ اَنْدِ نغُنْکِوَ نَاع طُمْ غٛطُّمْ ندٜرْ دُونِيَارُ ندُعُ، ندٜنْ اٜنْ اَنْدِ اَللَّه اٛ غٛعٛتٛ، وَلَا غٛطّٛ سٜيْ کَنْکٛ تَنْ؞</verse>
				<verse number="5">کٛو ندٜ طُمْ غَطٛتٛوطُمْ اٜ وٛودِ کٛ يِمْٻٜ نٛدَّتَ ‏«‏اَلَّاجِ»‏ تٛنْ دٛوْ کٛو ندٜرْ دُونِيَارُ، غٛونغَ بٛو اٜ وٛودِ بِعٜتٜىٰٻٜ ‏«‏اَلَّاجِ»‏ طُطِّ اٜ ‏«‏جٛومِرَاٻٜ»‏ طُطْٻٜ؞</verse>
				<verse number="6">فُو اٜ نٛنْ، تٛ مٜىٰطٜنْ اَللَّه اٛ غٛعٛتٛ، ݧَاکٛ مٛ دٛوْ، تَغُطٛ کٛو طُمٜ، ندٜنْ اٜنْ نغَطَ جٛنْدٜ نغَمْ مَاکٛ؞ طٛنْمَا اٜ وٛودِ جٛومِرَاوٛ غٛعٛتٛ، وَاتٛ يٜىٰسُ اَلْمَسِيحُ؞ بَرْکَ مَاکٛ کٛو طُمٜ تَغَا، ندٜنْ بَرْکَ مَاکٛ کٜٻُطٜنْ يٛنْکِ؞</verse>
				<verse number="7">اَمَّا نَاع کٛو مٛيٜ وٛودِ اَنْدَلْ نغَعَلْ؞ اٜ وٛودِ يِمْٻٜ مَوْنُدُٻٜ اٜ ݧُمٛ وِيکِ غُنْکِيجِ اٜ نغٛودِ يٛنْکِ؞ حَا جٛونِ بٛو تٛ ٻٜ ݧَامِي ݧَمْندُ ندُ طُمْ سَکَّنِ غُنْکِيجِ، اٜ طُمْ وَنَّٻٜ نغَمْ اٜ ٻٜ ݧُمَ کٛ ٻٜ نغَطِ طُمْ حَکّٜ؞</verse>
				<verse number="8">اَمَّا نَاع ݧَمْندُ ٻَدِّنْتَاعٜنْ حَادٜ اَللَّه؞ تٛ اٜنْ ݧَامَايِ، طُمْ اُسْتَنْتَاعٜنْ غٛطُّمْ؞ تٛ بٛو اٜنْ ݧَامِي، طُمْ ٻٜيْدَنْتَاعٜنْ غٛطُّمْ؞</verse>
				<verse number="9">اٛنْ کٛکَّامَ لَاوٛلْ ݧَامٛنْ کٛو اِرِ ندُيٜ ݧَمْندُ؞ اَمَّا ڤَامٜىٰ تٛع نٛنْ وَرْتَ کٛ مَجِّنْتَ مٛ سٜمْبِطَا ندٜرْ تٛکُّکِ يٜىٰسُ؞</verse>
				<verse number="10">اَنْ غٛودُطٛ اَنْدَلْ دٛوْ طُعُمْ، تٛ نٜطّٛ مٛ سٜمْبِطَا ندٜرْ تٛکُّکِ يٜىٰسُ يِعِي اَ ݧَامَ ݧَمْندُ ندٜرْ سُودُ غُنْکِيجِ، اٜ يِيکِ مَاطَ طُمْ سٜمْبِطِنْتَامٛ اٛ ݧَامَ ݧَمْندُ ندُ طُمْ سَکَّنِ غُنْکِيجِ؟</verse>
				<verse number="11">نٛنْ، اَنْدَلْ مَاطَ مَجِّنَيْ نٜطّٛ اٛنْ مٛ اَلْمَسِيحُ مَايِ نغَمْ مُوطُمْ؞</verse>
				<verse number="12">تَا وَطِي نٛنْ، اَ مَجِّنِي تٛکُّطٛ يٜىٰسُ مٛ سٜمْبِطَا، اَ وَطَنِي اَلْمَسِيحُ حَکّٜ؞</verse>
				<verse number="13">نغَمْ مَاجُمْ، تٛ کٛ ݧَامَيْمِ وَطِي بَنْدِرَاوٛ اَمْ وَطِي حَکّٜ، تٛو، مِ فُطِّتَتَا مِ ݧَامَ کُسٜلْ، نغَمْ تٛع مِ وَطَ بَنْدِرَاوٛ اَمْ وَطَ حَکّٜ؞</verse>
			</chapter>
			<chapter number="9">
				<verse number="1">مِنْ، نَاع مِ دِمٛ؟ نَاع مِ لِلَاطٛ؟ نَاع مِ يِعِي يٜىٰسُ جٛومِرَاوٛ مٜىٰطٜنْ؟ نَاع اٛنْ نغَرْتِي تٛکُّٻٜ يٜىٰسُ بَرْکَ کُوغَلْ اَمْ نغَلْ جٛومِرَاوٛ؟</verse>
				<verse number="2">کٛو تٛ نَاع مِ لِلَاطٛ تٛ وٛٻّٜ، مِ تَبِّتِنِي مِ لِلَاطٛ تٛ مٛوطٛنْ!‏ نغَمْ اٛنٛنْ نغٛنِ کٛ تَبِّتِنِ مِ لِلَاطٛ جٛومِرَاوٛ؞</verse>
				<verse number="3">رَا کٛ مبِعَيْمِ غٛودُٻٜ پَمٛلْ دٛوْ لَامُ اَمْ طُمْ لِلَاطٛ؞</verse>
				<verse number="4">نَاع اٜ حَانِ مِنْ ݧَامَ مِنْ نجَرَ؟</verse>
				<verse number="5">نَاع مِنْ مبَاوَيْ مِنْ تٜعَ تٛکُّطٛ يٜىٰسُ مِنْ نجَادَ اٜ مَاکٛ کٛو تٛيٜ تٛ مِنْ نجَحَتَ نٛ لِلَاٻٜ حٛرِيٻٜ، اٜ مِݧِرَاٻٜ يٜىٰسُ جٛومِرَاوٛ، اٜ بِيتُرُسْ نغَطَتَ؟</verse>
				<verse number="6">کٛو مِنْ اٜ بَرْنَبَ تَنْ نغٛنِ لِلَاٻٜ کَانُٻٜ کُوَ نغَمْ کٜٻَ کٛ ݧَامِ؟</verse>
				<verse number="7">مٛيٜ سٛوجِيجٛ يٛٻَتَ حٛورٜ مُوطُمْ نجٛٻَارِ؟ مٛيٜ رٜمَتَ نغٜسَ اِنَبٛوجٜ طُمْ حَطَمٛ ݧَامُکِ ٻِکّٛيْ کٛيْ؟ مٛيٜ دُرَتَ اٛرْندٜ ندٜنْ طُمْ حَطَمٛ يَرْکِ کٛسَمْ مَاجِ؟</verse>
				<verse number="8">کٛ مبِيمِ نَاع طُمْ ݧُمٛ نٜطّٛ؞ نَاع اَتَّوْرَ مَا مٜتِي دٛوْ مَاجُمْ؟</verse>
				<verse number="9">طُمْ وِنْدَامَ ندٜرْ اَتَّوْرَ مُوسَ وِيکِ، ‏«‏تَاع مَٻَّنْ نغَارِ حٛنْدُکٛ شَرٜلْ کٛ ندِ سٛرْٻَتَ؞»‏ ندٜ اَللَّه وِعِ نٛنْ، غَعِ تَنْ اٛ وَنِّ؟</verse>
				<verse number="10">نَاع نغَمْ مٜىٰطٜنْ اٛ وِعِکَ؟ غٛونغَ نغَمْ مٜىٰطٜنْ طُمْ وِنْدَا؞ نغَمْ اٜ حَانِ کٛو مٛيٜ دٜمٛووٛ اٜ شٛرْٻٛووٛ ٻٜ نغَطَ کُوغَلْ مَٻّٜ ندٜرْ کَمُّندٜ حٜٻُکِ غٜطَلْ مَٻّٜ دَغَ نغٜسَ کَنْ؞</verse>
				<verse number="11">ندٜ مِنْ اَاوِ وٛلْدٜ اَللَّه ندٜرْ ٻٜرْطٜ مٛوطٛنْ، تٛو، طُمْ فِي مَوْطُمْ تٛ مِنْ ݧَامِي بٛتٜ مٛوطٛنْ اِرِ طُمْ دُونِيَارُ؟</verse>
				<verse number="12">تٛ وٛٻّٜ مبَاوَيْ کٜٻَ اِرِ بَلَّلْ نغَعَلْ تٛ مٛوطٛنْ، نَاع مِنْ ٻُرَيْٻٜ؟ فُو اٜ نٛنْ مِنْ کُوتِرَايِ نغٛلْ طٛنْ لَاوٛلْ، اَمَّا مِنْ مُݧِي ندٜرْ کٛو کَيٜ تٛرَّ، نغَمْ تٛع مِنْ کَطَ حَبَرُ بٜلْطُمْ دٛوْ اَلْمَسِيحُ ݧَمْرُکِ يٜىٰسٛ؞</verse>
				<verse number="13">اٛنْ اَنْدَا کُوٛوٻٜ ندٜرْ وُرٛ شٜنِينغٛ اٜ کٜٻَ ݧَمْندُ مَٻّٜ دَغَ ندٜرْ مَغّٛ؟ نٛنْ مَا کُوٛوٻٜ تٛ سَکِّرْدٜ اٜ ٻٜ کٜٻَ غٜطَلْ مَٻّٜ دَغَ ندٜرْ کٛ طُمْ سَکِّ دٛوْ مَيْرٜ؟</verse>
				<verse number="14">ندٜنْ نٛنْ مَا جٛومِرَاوٛ وِعِي وَعَجِنٛوٻٜ حَبَرُ بٜلْطُمْ اٜ حَانِ ٻٜ کٜٻَ کٛ ٻٜ ݧَامَتَ دَغَ ندٜرْ کُوغَلْ نغَلْ؞</verse>
				<verse number="15">اَمَّا مِ حُوتِرَايِ طِنْ طٛنْ لَاوِ؞ طٛنْمَا نَاع اٜ مِ وِنْدٛنٛيَعٛنْ طٜرٜوٛلْ نغٛعٛلْ نغَمْ کٛکّٛيْيَمْ غٛطُّمْ؞ طُمْ ٻُرِي مِ مَايَ دٛوْ غٛطّٛ حَطَيَمْ کٛ مَنْتٛرْتٛومِ؞</verse>
				<verse number="16">اَمَّا تٛ مِ وَعَجِنِي حَبَرُ بٜلْطُمْ، مِ مَنْتٛرْتَاکٛطُمْ، نغَمْ طُمْ دٛولٜ مِ وَعَجِنَ؞ تٛ مِ وَعَجِنَايِ حَبَرُ بٜلْطُمْ مِ وٛنِ!‏</verse>
				<verse number="17">دَا مِنْ اٜ حٛورٜ اَمْ سُٻِ مِ وَعَجِنَ، دَا مِ حٜٻَيْ نجٛٻَارِ؞ اَمَّا تٛ نَاع مِنْ سُٻِ مِ وَعَجِنَ، کٛ نغَطَيْمِ وٛنِ اٜ مِ حُوَ کُوغَلْ نغَلْ طُمْ تَمْبِنِيَمْ؞</verse>
				<verse number="18">تٛ طُمْ نٛنْ، کٛ وٛنِ نجٛٻَارِ اَمْ؟ نجٛٻَارِ اَمْ وٛنِ وَعَجِنْکِ حَبَرُ بٜلْطُمْ شَاحُ، نَاع مِ طَٻِّتَ کٛ حَانِ مِ حٜٻَ ندٜرْ وَعَجِنْکِطُمْ؞</verse>
				<verse number="19">کٛو ندٜ نَاع مِ مَشُّطٛ کٛو مٛيٜ، مِ وَرْتِرِي حٛورٜ اَمْ مَشُّطٛ کٛو مٛيٜ نغَمْ مِ وَدّٛيَ يِمْٻٜ طُطْٻٜ تٛ اَلْمَسِيحُ؞</verse>
				<verse number="20">ندٜرْ يَحُودَنْکٛعٜنْ مِ وَرْتِرِي حٛورٜ اَمْ بٛ يَحُودَنْکٜىٰجٛ، نغَمْ مِ وَدَّٻٜ تٛ اَلْمَسِيحُ؞ کٛو ندٜ نَاع لٜيْ لَامُ اَتَّوْرَ نغٛنْمِ، ندٜرْ يِمْٻٜ غٛنْٻٜ لٜيْ لَامُ اَتَّوْرَ، مِ وَرْتِرِي حٛورٜ اَمْ بٛ غٛنْطٛ لٜيْ لَامُ اَتَّوْرَ نغَمْ مِ وَدَّٻٜ تٛ اَلْمَسِيحُ؞</verse>
				<verse number="21">ندٜرْ يِمْٻٜ ٻٜ نغَلَا لٜيْ لَامُ اَتَّوْرَ بٛو، مِ وَرْتِرِي حٛورٜ اَمْ بٛ مٛ وَلَا لٜيْ لَامُ اَتَّوْرَ نغَمْ مِ وَدَّٻٜ تٛ اَلْمَسِيحُ کَمْٻٜ مَا؞ نٛنْ حٛلَّايِ مِ تٛکَّايِ دٛوکَ اَللَّه، اَمَّا اٜ مِ تٛکَّ دٛوکَ اَلْمَسِيحُ؞</verse>
				<verse number="22">ندٜرْ يِمْٻٜ ٻٜ شٜمْبِطَا ندٜرْ تٛکُّکِ يٜىٰسُ، مِ وَرْتِرِي حٛورٜ اَمْ بٛ مٛ سٜمْبِطَا، نغَمْ مِ وَدَّٻٜ تٛ اَلْمَسِيحُ؞ مِ وَرْتِرِي حٛورٜ اَمْ بٛ کٛو اِرِ مٛيٜ نٜطّٛ نغَمْ اٜ کٛو نغٛلٜ لَاوٛلْ مِ حِسْنَ وٛٻّٜ؞</verse>
				<verse number="23">مِ وَطُ طُعُمْ فُو نغَمْ حَبَرُ بٜلْطُمْ، نغَمْ مِ حٜٻَ غٜطَلْ اَمْ ندٜرْ بَرْکَ غٛنْطُمْ ندٜرْ مَاجُمْ؞</verse>
				<verse number="24">اٛنْ اَنْدَا ندٜرْ فِجٛ دٛغُّدُ يِمْٻٜ طُطْٻٜ ندٛغَّتَ ندٜرْ فِجٛ نغٛنْ، اَمَّا نٜطّٛ غٛعٛتٛ تَنْ حٜٻَتَ دٛکَّلْ حٜٻُکِ جَالٛرْغَلْ؟ نغَمْ نٛنْ، ندٛغِّرٜىٰ نٛ کٜٻِرْتٛنْ جَالٛرْغَلْ؞</verse>
				<verse number="25">فُو غِطْٻٜ کٜٻَ جَالٛرْغَلْ ندٜرْ فِجٛ اٜ ٻٜ اٜلْتَ ٻَلِّ مَٻّٜ؞ اٜ ٻٜ نغَطَ نٛنْ نغَمْ ٻٜ کٜٻَ غِيفٛلْ کٛو ندٜ غِيفٛلْ نغٛلْ نغٛلْ دٜعٛووٛلْ؞ اَمَّا اٜنٜنْ غِيفٛلْ تَبِّتَيْنغٛلْ کٜٻٜتٜنْ؞</verse>
				<verse number="26">نغَمْ نٛنْ، مِ دٛغَّتَا بٛ نٜطّٛ غَطٛووٛ دٛغُّدُ مٜىٰرٜ؞ نٛنْ مَا مِ حَٻَتَا بٛ نٜطّٛ ڤِيٛووٛ حٜنْدُ؞</verse>
				<verse number="27">اَمَّا اٜ مِ تٛرَّ ٻَنْدُ اَمْ، اٜ مِ وَرْتِرَندُ مَشُّطٛ اَمْ، نغَمْ تٛع غَطَ مِ وَعَجِنَنِي وٛٻّٜ، مِنْ اٜ حٛورٜ اَمْ مِ دُلَّ حٜٻُکِ دٛکَّلْ نغَلْ؞</verse>
			</chapter>
			<chapter number="10">
				<verse number="1">بَنْدِرَاٻٜ، اٜ مِ يِطِ اَنْدٛنْ کٛ حٜٻِ مَامَعٜنْ مٜىٰطٜنْ؞ ٻٜ نغَطِي يَادُ لٜيْ ندُولَ نجُوتُنغَ ڤٛرْتِينغَ دٛوْ، ٻٜ فُو ٻٜ کُلْتِي مَايٛ وٛطٜوٛ؞</verse>
				<verse number="2">يَادُ ندُ ٻٜ نغَطِ لٜيْ ندُولَ اٜ حُولُکِ کِ ٻٜ کُولِ مَايٛ وٛطٜوٛ بٛ ٻٜ نغَطَنَ بَڤْتِسْمَ، ٻٜ نغَرْتِ تٛکُّٻٜ مُوسَ؞</verse>
				<verse number="3">ٻٜ فُو ٻٜ ݧَامِي ݧَمْندُ غٛعٛ پِوٛيْندُ تٛ اَللَّه،</verse>
				<verse number="4">ندٜنْ ٻٜ نجَرِي ندِيَمْ نغٛعٛتَمْ پِوٛيْطَمْ تٛ اَللَّه؞ نغَمْ ٻٜ نجَرِي ندِيَمْ دَغَ حَيْرٜ پِوٛيْندٜ تٛ اَللَّه يَادَيْندٜ اٜ مَٻّٜ؞ حَيْرٜ ندٜنْ بٛو وٛنِ اَلْمَسِيحُ؞</verse>
				<verse number="5">فُو اٜ نٛنْ اَللَّه نَنَايِ بٜلْطُمْ طُطْٻٜ مَٻّٜ حَا ٻٜ مبَرَا، ٻَلِّ مَٻّٜ شَنْکِتَا ندٜرْ لَدّٜ؞</verse>
				<verse number="6">فُو فِي طُعُمْ طُمْ وَطُ نغَمْ طُمْ وَرْتَ مِسَالُ تٛ مٜىٰطٜنْ، نغَمْ تٛع نغَطٜنْ سُونٛ وَطُکِ فِي کَلُّطُمْ نٛنْ نٛ ٻٜ نغَطِ؞</verse>
				<verse number="7">تٛع اٛنْ نغَرْتُ مَوْنِنٛوٻٜ غُنْکِيجِ نٛ وٛٻّٜ مَٻّٜ نغَطِ؞ نٛنْ نٛ طُمْ وِنْدِرَا، ‏«‏يِمْٻٜ نجٛوطَکٜ ݧَامِي، نجَرِي، ٻٜ اُمِّي، ٻٜ نغَمِ غَمٛلْ کَلُّنغٛلْ؞»‏</verse>
				<verse number="8">تٛع اٜنْ نغَطُ نجٜىٰنُ نٛ وٛٻّٜ مَٻّٜ نغَطِ حَا يِمْٻٜ 32,000 مَايِ ݧَلْندٜ غٛعٛ؞</verse>
				<verse number="9">تٛع اٜنْ ڤٛوندُ جٛومِرَاوٛ نٛ وٛٻّٜ مَٻّٜ نغَطِ، حَا بٛولٜ کَلْکِٻٜ؞</verse>
				<verse number="10">ندٜنْ تٛع اٛنْ مٜتِتٛ نٛ وٛٻّٜ مَٻّٜ نغَطِ حَا مَلَاعِکَاجٛ مَيْدٜ وَرِٻٜ؞</verse>
				<verse number="11">طُعُمْ فُو حٜٻُٻٜ نغَمْ طُمْ وَرْتَ مِسَالُ تٛ مٜىٰطٜنْ، ندٜنْ طُمْ وِنْدَا نغَمْ طُمْ وَغِّنَعٜنْ، اٜنٜنْ غٛنْٻٜ رٜعِرْدٜ جَامَنُ؞</verse>
				<verse number="12">نغَمْ نٛنْ، تَا ݧُمَ اَ دَرِي بٛطُّمْ، وَطُ حَکِّيلٛ تٛع نجَنَا؞</verse>
				<verse number="13">وَلَا ڤٛوندٛلْ نغٛلْ طُمْ فٛونْدَتَعٛنْ نغٛلْ طُمْ مٜىٰطَايِ فٛوندُکِ نٜطّٛ؞ اَللَّه بٛو اٛ کٜبِّنٛووٛ اَلْکَوَلْ، اٛ اَلَتَا طُمْ فٛوندَعٛنْ ڤٛوندٛلْ ٻُرْنغٛلْ سٜمْبٜ مٛوطٛنْ؞ اَمَّا ندٜرْ ڤٛوندٛلْ نغٛلْ، اٛ وَطَنَيْعٛنْ لَاوٛلْ نٛ مبُرْتٛرْتٛوطٛنْ نغَمْ مبَاوٛنْ مُݧٛنْ ندٜرْ مَغّٛلْ؞</verse>
				<verse number="14">نغَمْ نٛنْ، اٛنٛنْ ٻٜ نغِطُمِ، نغٛطِّتٜىٰ مَوْنِنْکِ غُنْکِيجِ؞</verse>
				<verse number="15">اٜ مِ مٜتَنَعٛنْ اٛنٛنْ يِمْٻٜ ٻٜ حَکِّيلٛ؞ ندَارَنٜىٰ کٛعٜ مٛوطٛنْ نغِعٛنْ کٛو کٛ مبِعَيْمِ طُمْ غٛونغَ؞</verse>
				<verse number="16">جَرْدُغٜلْ ندِيَمْ اِنَبٛجَمْ طَمْ نجَرٜتٜنْ ندٜرْ کِرْتَارِ جٛومِرَاوٛ طَمْ نغٜتّٜتٜنْ اَللَّه نغَمْ مَاجَمْ، تٛ اٜنْ نجَرِيطَمْ، نَاع اٜنْ کٜٻَيْ بَرْکَ غٛنْطُمْ ندٜرْ پِيپَمْ اَلْمَسِيحُ؟ ندٜنْ بُرٛودِ طُمْ شٜنْدٜتٜنْ، تٛ اٜنْ ݧَامِيطُمْ، نَاع اٜنْ کٜٻَيْ بَرْکَ غٛنْطُمْ ندٜرْ ٻَنْدُ اَلْمَسِيحُ؟</verse>
				<verse number="17">ندٜ بُرٛودِ طُمْ طُمْ غٛعٛتُمْ، اٜنٜنْ طُطْٻٜ اٜنْ نغَرْتِي بٛ ٻَنْدُ غٛعٛ، نغَمْ اٜنْ فُو بُرٛودِ غٛعٛ ݧَامٜتٜنْ؞</verse>
				<verse number="18">ندَارٜىٰ ٻِٻّٜ اِسْرَاعِيلَ؛ ݧَامٛوٻٜ کٛ طُمْ سَکِّ، نَاع ٻٜ نغَرْتِي غٛعٛ ندٜرْ مَوْنِنْکِ اَللَّه؟</verse>
				<verse number="19">طُمٜ نغِطُمِ وِيکِ؟ کٛ طُمْ سَکَّنِ نغُنْکِوَ طُمْ غٛطُّمْ؟ کٛو نغُنْکِوَ طُمْ غٛطُّمْ؟</verse>
				<verse number="20">نَاع نٛنْ!‏ اَمَّا کٛ حٜىٰفٜرْٻٜ شَکَّتَ، غِنِّ ٻٜ شَکَّنْتَ، نَاع اَللَّه؞ مِ بٛو يِطَا نغَرْتٛنْ غٛعٛ اٜ غِنِّ؞</verse>
				<verse number="21">طُمْ وَطَتَاکٛ نجَرٛنْ کٛ وٛنِ ندٜرْ جَرْدُغٜلْ جٛومِرَاوٛ، ندٜنْ فُطِّتٛنْ نجَرٛنْ کٛ وٛنِ ندٜرْ جَرْدُغٜلْ غِنِّ؞ طُمْ وَطَتَاکٛ ݧَامٛنْ کِرْتَارِ جٛومِرَاوٛ، ندٜنْ ݧَامٛنْ ݧَمْندُ غِنِّ؞</verse>
				<verse number="22">اٜنْ نغِطِ نجُکِّتٜنْ جٛومِرَاوٛ اُمِّنَنٜنْمٛ لَوْلِيرُ؟ اٜنْ ݧُمَ اٜنْ ٻُرِيمٛ سٜمْبٜ؟</verse>
				<verse number="23">وٛٻّٜ مٛوطٛنْ اٜ مبِعَ، ‏«‏طُمْ جَٻِي نغَطٜنْ کٛو طُمٜ؞»‏ طُمْ نٛنْ، اَمَّا نَاع کٛو طُمٜ نَفَنْتَعٜنْ؞ کَدِنْ اٜ ٻٜ مبِعَ، ‏«‏طُمْ جَٻِي نغَطٜنْ کٛو طُمٜ؞»‏ طُمْ نٛنْ، اَمَّا نَاع کٛو طُمٜ سٜمْبِطِنْتَعٜنْ؞</verse>
				<verse number="24">تٛع غٛطّٛ مٛوطٛنْ طَٻِّتَ کٛ نَفَنْتَمٛ تَنْ، اَمَّا اٛ طَٻِّتَ کٛ نَفَنْتَ وٛٻّٜ؞</verse>
				<verse number="25">ݧَامٜىٰ کٛو نغٜلٜ کُسٜلْ شٛورٜتٜىٰنغٜلْ تٛ لُومٛ؞ تٛع اٛنْ پَمُ کٛو طُمْ سَکَّنِينغٜلْ غُنْکِيجِ؞</verse>
				<verse number="26">نغَمْ اَايَارٜ وِعِي، ‏«‏دُونِيَارُ اٜ کٛو طُمٜ کٛ وٛنِ ندٜرْ مَيْرُ، جٛومِرَاوٛ جٜيِطُمْ؞»‏</verse>
				<verse number="27">تٛ غٛطّٛ مٛ تٛکَّايِ يٜىٰسُ نٛدِّيعٛنْ ݧَامُکِ ݧَمْندُ، تٛ اٛنْ نجَٻِي اٛنْ نجَحِي، ݧَامٜىٰ کٛو طُمٜ کٛ طُمْ حٛکِّعٛنْ، نَاع نَا اٛنْ پَمِي کٛو غُنْکِيجِ طُمْ سَکَّنِ ݧَمْندُ ندُنْ؞</verse>
				<verse number="28">اَمَّا تٛ غٛطّٛ وِعِيعٛنْ، ‏«‏غُنْکِيجِ طُمْ سَکَّنِ ݧَمْندُ ندُنْ،»‏ تٛو، تٛع اٛنْ ݧَامُندُ نغَمْ اٛنْ طٛنْ بِيطٛعٛنْکَ، کَدِنْ نغَمْ ݧُمٛ ٻٜرْندٜ؞</verse>
				<verse number="29">نَاع دٛوْ ݧُمٛ مٛوطٛنْ مٜتَيْمِ، اَمَّا اٜ مِ مٜتَ دٛوْ ݧُمٛ بِيطٛعٛنْکَ؞ نغَمْ طُمٜ ݧُمٛ غٛطّٛ حَطَتَيَمْ ݧَامُکِ کٛو طُمٜ؟</verse>
				<verse number="30">تٛ اٜ مِ يٜتَّ اَللَّه دٛوْ ݧَمْندُ اَمْ، نغَمْ طُمٜ طُمْ حُطَتَيَمْ دٛوْ کٛ نغٜتُّمِ اَللَّه ݧَامُمِ؟</verse>
				<verse number="31">تٛو، کٛو اٛنْ ݧَامَ کٛو اٛنْ نجَرَ، کٛو ندٜرْ کٛو طُمٜ طُمْ نغَطٛتٛنْ، نغَطٜىٰطُمْ نغَمْ تٜدِّنْکِ اَللَّه؞</verse>
				<verse number="32">تٛع اٛنْ نغَطُ غٛطُّمْ کٛ وٛنَّتَ ݧُمٛ غٛطّٛ، کٛو اٛ يَحُودَنْکٜىٰجٛ، کٛو طُمْ وٛنْغٛلْ لٜݧٛلْ، کٛو کَوْتَلْ يِمْٻٜ اَللَّه،</verse>
				<verse number="33">نٛنْ نٛ نغِطُمِ مِ وٜلْنَنَ کٛو مٛيٜ ٻٜرْندٜ؞ مِ طَٻِّتَتَا کٛ نَفَنْتَيَمْ، اَمَّا اٜ مِ طَٻِّتَ کٛ نَفَنْتَ يِمْٻٜ طُطْٻٜ، نغَمْ ٻٜ کٜٻَ ٻٜ کِسَ؞</verse>
			</chapter>
			<chapter number="11">
				<verse number="1">اٜکِّتٜىٰ تٛ اَمْ نٛ اٜکِّتٛرِيمِ تٛ اَلْمَسِيحُ؞</verse>
				<verse number="2">اٜ مِ مَنَعٛنْ نغَمْ اٛنْ نغٜجِّتَايِيَمْ ندٜرْ کٛو طُمٜ، ندٜنْ اٛنْ تٛکَّ اٜکِّتِنٛلْ نغٛلْ اٜکِّتِنْمِعٛنْ؞</verse>
				<verse number="3">اَمَّا اٜ مِ يِطِ اَنْدٛنْ، اَلْمَسِيحُ وٛنِ اَرْدِيطٛ کٛو مٛيٜ غٛرْکٛ، ندٜنْ غٛرْکٛ وٛنِ اَرْدِيطٛ دٜبّٛ مُوطُمْ، اَللَّه وٛنِ اَرْدِيطٛ اَلْمَسِيحُ؞</verse>
				<verse number="4">فُو غٛرْکٛ غَطُطٛ دٛعَارٜ کٛو اَنَّبَاکُ اٜ حُرْنِي، اٛ سٜمْتِنِي اَرْدِيطٛمٛ؞</verse>
				<verse number="5">اَمَّا فُو دٜبّٛ غَطُطٛ دٛعَارٜ کٛو اَنَّبَاکُ حُرْنَاکِ اٛ سٜمْتِنِي اَرْدِيطٛمٛ، اٛ وَرْتِي بٛ اٛ ڤٜمْبُطٛ حٛورٜ مَاکٛ؞</verse>
				<verse number="6">تٛ دٜبّٛ وَݧِي حُرْنَ حٛورٜ مُوطُمْ، سٜيْ اٛ تَپَ غَاسَ مَاکٛ؞ اَمَّا تٛ اٜ طُمْ سٜمْتِنِي دٜبّٛ تَپَ غَاسَ مُوطُمْ کٛو فٜمْبٛو، تٛو، سٜيْ اٛ حُرْنٛو؞</verse>
				<verse number="7">غٛرْکٛ حَانَايِ حُرْنَ حٛورٜ مُوطُمْ نغَمْ اٛ تَغَا ندٜرْ نَنْدِ اَللَّه ندٜنْ اٜ مٛ حٛلَّ مَنْغُ اَللَّه، اَمَّا دٜبّٛ اٜ حٛلَّ مَنْغُ غٛرْکٛ؞</verse>
				<verse number="8">نغَمْ غٛرْکٛ نَاع دَغَ ٻَنْدُ دٜبّٛ تَغَا، اَمَّا دٜبّٛ تَغَا دَغَ ٻَنْدُ غٛرْکٛ؞</verse>
				<verse number="9">نٛنْ مَا طُمْ تَغَايِ غٛرْکٛ نغَمْ دٜبّٛ، اَمَّا دٜبّٛ تَغَا نغَمْ غٛرْکٛ؞</verse>
				<verse number="10">نغَمْ طُعُمْ اٜ نغَمْ مَلَاعِکَعٜنْ، اٜ حَانِ دٜبّٛ حُرْنٛو؞</verse>
				<verse number="11">فُو اٜ نٛنْ، ندٜرْ يِمْٻٜ جٛومِرَاوٛ دٜبّٛ اٜ يِطِ بَلَّلْ غٛرْکٛ، نٛنْ مَا غٛرْکٛ اٜ يِطِ بَلَّلْ دٜبّٛ؞</verse>
				<verse number="12">دٜبّٛ اَرَنْدٜىٰجٛ اٛ تَغَا دَغَ ٻَنْدُ غٛرْکٛ، ندٜنْ وٛرْٻٜ فُو دٜبّٛ دَݧِٻٜ، اَمَّا کٛو طُمٜ دَغَ تٛ اَللَّه طُمْ پِوٛيِ؞</verse>
				<verse number="13">ݧُمٜىٰ اٜ کٛعٜ مٛوطٛنْ، اٜ طُمْ حَانِ دٜبّٛ وَطَ دٛعَارٜ حُرْنَاکِ؟</verse>
				<verse number="14">نَاع اٜ يِيکِ يِمْٻٜ، تٛ غٛرْکٛ اَلِي غَاسَ حٛورٜ مُوطُمْ جُوتِي، طُمْ شٜمْتِنِيطُمْ؟</verse>
				<verse number="15">اَمَّا تٛ دٜبّٛ اٜ وٛودِ غَاسَ نجُوتُکَ، طُمْ وَرْتِي کٛ اٛ مَنْتٛرْتٛو؞ اَللَّه حٛکِّيمٛ غَاسَ کَنْ نغَمْ کَ سُدَّنَمٛ حٛورٜ؞</verse>
				<verse number="16">تٛ بٛو غٛطّٛ اٜ يِطِ يٜدَّ حَالَ کَعَ، سٜيْ اٛ اَنْدَ مِنْ نغَلَا غٛطُّمْ ندٛنُ فٜىٰرٜ، نٛنْ مَا کٛو نغَلٜ کَوْتَلْ يِمْٻٜ اَللَّه؞</verse>
				<verse number="17">تٛو، اٜ وٛودِ کٛ نغِطُمِ وِيکِعٛنْ، مِ مَنْتَتَاعٛنْ دٛوْ مَاجُمْ، نغَمْ فُو شَرٜلْ کٛ کَوْرُتُطٛنْ نغَمْ مَوْنِنْکِ اَللَّه، حَوْرُتُکِ کِنْ نَفَنْتَاعٛنْ، سٜيْ نِ اٜ کِ ٻٜيْدَ سٛعُّکِعٛنْ غَطَ؞</verse>
				<verse number="18">اَرَنْدٜ، مِ نَنِي اٛنٛنْ تٛکُّٻٜ يٜىٰسُ تٛ اٛنْ کَوْرِتِي، اٜ وٛودِ فٜىٰرٛوتِرٛلْ حَکُّندٜ مٛوطٛنْ؞ اٜ مِ ݧُمَ اٜ وٛودِ غٛونغَ ندٜرْ حَالَ کَنْ؞</verse>
				<verse number="19">وَلَا سٜکٛ دٛولٜ طُمْ حٜٻَ فٜىٰرٛوتِرٛلْ حَکُّندٜ مٛوطٛنْ، نغَمْ طُمْ وَاوَ حٜٻْتُکِ ٻٜيٜ نغٛنِ دَرِيٻٜ اٜ غٛونغَ ندٜرْ مٛوطٛنْ؞</verse>
				<verse number="20">تٛ اٛنْ کَوْرِتِي، غٛونغَ نَاع نغَمْ ݧَامُکِ کِرْتَارِ جٛومِرَاوٛ کَوْرِتٛتٛنْ؞</verse>
				<verse number="21">نغَمْ تٛ شَرٜلْ حِرْتَاکِ وَطِي، کٛو مٛيٜ اٜ ݧَمْرَ يٜىٰسٛ اٜ ݧَامُکِ ݧَمْندُ مُوطُمْ، وَلَا کٜطٛتٛوطٛ غٛطّٛ؞ غٛطّٛ اَلْدٜىٰ اٜ وٜىٰلٛ، غٛطّٛ بٛو يَرَ نَا يِلْتَکٜ؞</verse>
				<verse number="22">تٛو، اٛنْ نغَلَا غُرٜ تٛ ݧَامٛتٛنْ نجَرٛنْ؟ کٛو اٛنْ نجَوَنَ کَوْتَلْ يِمْٻٜ اَللَّه، ندٜنْ اٛنْ شٜمْتِنَ ٻٜ نغَلَنَا؟ تٛو، کٛ مبِعَيْمِعٛنْ؟ مِ مَنَعٛنْ دٛوْ نٛنْ؟ مِ وَاوَتَا مِ مَنَعٛنْ دٛوْ مَاجُمْ کٛو سٜطَّ؞</verse>
				<verse number="23">نغَمْ کٛ نَنْمِ تٛ جٛومِرَاوٛ، کَنْجُمْ اٜکِّتِنْمِعٛنْ؞ ندٜرْ جٜمَّارٜ ندٜ طُمْ حٛکِّتِرِ جٛومِرَاوٛ مٜىٰطٜنْ يٜىٰسُ، اٛ حٛشِّ بُرٛودِ،</verse>
				<verse number="24">اٛ يٜتِّ اَللَّه، اٛ سٜنْدِطُمْ، اٛ وِعِ، ‏«‏طُعُمْ طُمْ ٻَنْدُ اَمْ کٛکَّاندُ نغَمْ مٛوطٛنْ؞ نغَطٜىٰ کَ وَطُکِ نٛنْ نغَمْ سِفْتٛرْکِيَمْ؞»‏</verse>
				<verse number="25">نٛنْ مَا، غَطَ ٻٜ کِرْتَکٜ، اٛ حٛشِّ جَرْدُغٜلْ ندِيَمْ اِنَبٛجَمْ، اٛ وِعِ، ‏«‏طَعَمْ اِنَبٛجَمْ نغٛنْطَمْ ندٜرْ جَرْدُغٜلْ نغٜعٜلْ کَنْجَمْ وٛنِ اَلْکَوَلْ کٜسَلْ تَبِّتَيْنغَلْ اٜ پِيپَمْ اَمْ؞ نغَطٜىٰ نٛنْ فُو شَرٜلْ نغٜلْ نجَرٛتٛنْطَمْ نغَمْ سِفْتٛرْکِيَمْ؞»‏</verse>
				<verse number="26">فُو شَرٜلْ نغٜلْ ݧَامٛتٛنْ بُرٛودِ طُمْ ندٜنْ اٛنْ نجَرَ اِنَبٛجَمْ طَمْ، نغَطٜىٰ نٛنْ اٛنْ کٛکَّ حَبَرُ مَيْدٜ يٜىٰسُ جٛومِرَاوٛ؞ نغَطٜىٰ کَ وَطُکِ نٛنْ حَا شَرٜلْ نغٜلْ اٛ وَرْتٛيْتَ؞</verse>
				<verse number="27">نغَمْ نٛنْ، فُو ݧَامُطٛ بُرٛودِ طُمْ، کٛو يَرِي اِنَبٛجَمْ طَمْ جٛومِرَاوٛ نٛ حَانَا، اٛ وَطِي حَکّٜ وَرْتِرْکِ ٻَنْدُ جٛومِرَاوٛ اٜ پِيپَمْ جٛومِرَاوٛ مٜىٰرٜ؞</verse>
				<verse number="28">اٜ حَانِ نٜطّٛ فٛوندَ حٛورٜ مُوطُمْ کٛ اٛ ݧَامَ بُرٛودِ طُمْ اٛ يَرَ اِنَبٛجَمْ طَمْ؞</verse>
				<verse number="29">فُو ݧَامُطٛ بُرٛودِ طُمْ يَرِ اِنَبٛجَمْ طَمْ، تٛ اٛ ݧُمَايِ دٛوْ ٻَنْدُ جٛومِرَاوٛ، اٛ فٛوطَنِي حٛورٜ مَاکٛ کِيتَ لَاوٛلْ ݧَامُکِ اٜ يَرْکِ کِ اٛ وَطِ؞</verse>
				<verse number="30">کَنْجُمْ وَطِ طُطْٻٜ ندٜرْ مٛوطٛنْ ٻَلِّ مَٻّٜ شٜمْبِطَا اٛنْ نغٛودِ شِيَ نجَمُ، ندٜنْ وٛٻّٜ مٛوطٛنْ بٛو مَايِي؞</verse>
				<verse number="31">اَمَّا تٛ اٜنْ ڤٛوندِي کٛعٜ مٜىٰطٜنْ، اَللَّه وَطَنْتَاعٜنْ کِيتَ؞</verse>
				<verse number="32">تٛ جٛومِرَاوٛ نَتِّنِيعٜنْ تٛرَّ، اٜ مٛ يِطِ اٛ اٜلْتَعٜنْ، نغَمْ تٛع طُمْ تَپَنَعٜنْ کِيتَ حَوْتِ اٜ دُونِيَارُ؞</verse>
				<verse number="33">نغَمْ نٛنْ، بَنْدِرَاٻٜ اَمْ، تٛ اٛنْ کَوْرِتِي نغَمْ ݧَامُکِ کِرْتَارِ ندِنْ، کٜطٛوتِرٜىٰ؞</verse>
				<verse number="34">تٛ اٜ وٛودِ نَنٛووٛ وٜىٰلٛ ندٜرْ مٛوطٛنْ، سٜيْ اٛ ݧَامَ ݧَمْندُ تٛ وُرٛ، نغَمْ تٛع حَوْرُتُکِ مٛوطٛنْ فٛوطَنَعٛنْ کِيتَ؞ دٛوْ فِي کٛرِيطُمْ بٛو، تٛ مِ وَرِي، مِ اٜکِّتِنَيْعٛنْ دٛوْ مَاجُمْ؞</verse>
			</chapter>
			<chapter number="12">
				<verse number="1">جٛونِ بَنْدِرَاٻٜ اَمْ، دٛوْ دٛکّٜ طٜ رُوحُ اَللَّه حٛکَّتَ، اٜ مِ يِطِ ڤَامٛنْ؞</verse>
				<verse number="2">اٛنْ اَنْدِ شَرٜلْ نغٜلْ نغٛنّٛوطٛنْ حٜىٰفٜرْٻٜ طُمْ فٛوطِي حَکِّيلٛ مٛوطٛنْ طُمْ مَجِّنِيعٛنْ، اٛنْ مَوْنِنَ غُنْکِيجِ طِ مٜتَتَا؞</verse>
				<verse number="3">نغَمْ نٛنْ، اٜ مِ يِطِ اَنْدٛنْ وَلَا نٜطّٛ مٛ رُوحُ اَللَّه تٛکِّنْتَ وِعَ، ‏«‏يٜىٰسُ اٛ لَانَاطٛ!‏»‏ نٛنْ مَا وَلَا بَاوَيْطٛ وِعَ، ‏«‏يٜىٰسُ اٛ جٛومِرَاوٛ،»‏ سٜيْ نِ تٛ رُوحُ اَللَّه تٛکِّنِيمٛ؞</verse>
				<verse number="4">تٛو، اٜ وٛودِ دٛکّٜ فٜىٰرٜ‑فٜىٰرٜ، اَمَّا رُوحُ غٛعٛتُمْ حٛکَّتَطٜ؞</verse>
				<verse number="5">اٜ وٛودِ کُوطٜ فٜىٰرٜ‑فٜىٰرٜ، اَمَّا جٛومِرَاوٛ غٛعٛتٛ حُوَنْتٜىٰطٜ؞</verse>
				<verse number="6">اٜ وٛودِ لَاوِ حُوَنْکِ اَللَّه فٜىٰرٜ‑فٜىٰرٜ، اَمَّا اَللَّه غٛعٛتٛ حٛکَّتَ کٛو مٛيٜ بَوْطٜ حُوتِرْکِطِ؞</verse>
				<verse number="7">اَللَّه اٜ حٛکَّ کٛو مٛيٜ نٜطّٛ اَلَامَ کٛلّٛوجُمْ اٜ مٛ وٛودِ رُوحُ اَللَّه نغَمْ ٻٜيْدَارِ کٛو مٛيٜ؞</verse>
				<verse number="8">رُوحُ طُمْ، کَنْجُمْ حٛکَّتَ غٛطّٛ دٛکَّلْ وٛلْدٜ فَامُ، غٛطّٛ بٛو دٛکَّلْ وٛلْدٜ اَنْدَلْ؞</verse>
				<verse number="9">کَنْجُمْ حٛکَّتَ غٛطّٛ دٛکَّلْ حٛولَاکِ اَللَّه، ندٜنْ غٛطّٛ بٛو دٛکَّلْ يَمْطِتِنْکِ ݧَوْٻٜ،</verse>
				<verse number="10">غٛطّٛ کَدِنْ دٛکَّلْ وَطُکِ فِي کَيْطِنِيطُمْ، غٛطّٛ وَطُکِ اَنَّبَاکُ، غٛطّٛ بٛو مبَوْکَ فٜىٰرٛوتِرْکِ حَکُّندٜ رُوحُ اَللَّه اٜ غِنِّ، غٛطّٛ بٛو مبَوْکَ وَطِرْکِ دٛعَارٜ طٜمْطٜ طٜ ٻٜ اَنْدَا، غٛطّٛ بٛو مبَوْکَ حٛکُّکِ مَعَنَ طٜمْطٜ طٜنْ؞</verse>
				<verse number="11">فُو فِي طُعُمْ طُمْ کُوغَلْ رُوحُ غٛعٛتُمْ، کَنْجُمْ حٛکَّتَ کٛو مٛيٜ دٛکَّلْ نٛنْ نٛ طُمْ سُٻِرِ؞</verse>
				<verse number="12">ٻَنْدُ غٛعٛ اٜ وٛودِ جٛکّٛوطٜ طُطّٜ؞ فُو جٛکّٛوطٜ ٻَنْدُ ندُنْ کٛو ندٜ اٜ طٜ طُوطِ، کَنْجٜ کَوْتِ نغَرْتِ ٻَنْدُ غٛعٛ؞ تٛو، نٛنْ مَا تٛکُّٻٜ اَلْمَسِيحُ نغٛنْتِندِرِ؞</verse>
				<verse number="13">يَحُودَنْکٛعٜنْ، اٜ لٜپِّ فٜىٰرٜ، اٜ مَشُّٻٜ، اٜ نَاع مَشُّٻٜ، اٜنْ فُو اٜنْ نغَطَنَامَ بَڤْتِسْمَ ندٜرْ رُوحُ غٛعٛتُمْ نغَمْ نغَرْتٜنْ بٛ ٻَنْدُ غٛعٛ، ندٜنْ اٜنْ فُو اَللَّه حٛکِّيعٜنْ رُوحُ طُمْ؞</verse>
				<verse number="14">نغَمْ ٻَنْدُ نَاع جٛکّٛودٜ وٛعٛيْرٜ تَنْ وٛودِ، اَمَّا جٛکّٛوطٜ طُطّٜ ندُ وٛودِ؞</verse>
				<verse number="15">تٛ کٛيْنغَلْ وِعِي، ‏«‏ندٜ نَاع مِ جُنْغٛ، ٻَنْدُ جٜيَايِيَمْ،»‏ وِعُکِ نٛنْ سٜنْدَتَانغَلْ اٜ ٻَنْدُ ندُنْ؞</verse>
				<verse number="16">نٛنْ مَا تٛ نٛوْرُ وِعِي، ‏«‏ندٜ نَاع مِ حِتٜرٜ، ٻَنْدُ جٜيَايِيَمْ،»‏ وِعُکِ نٛنْ سٜنْدَتَاندُ اٜ ٻَنْدُ ندُنْ؞</verse>
				<verse number="17">تٛ ٻَنْدُ فُو وَرْتِي غِتٜ، تٛو، کٛ طُمْ نَنِرْتَ؟ تٛ ٻَنْدُ فُو وَرْتِي نٛڤِّ، کٛ طُمْ نَنِرْتَ لُمْنغٛلْ؟</verse>
				<verse number="18">اَمَّا نٛ طُمْ وٛنْتِندِرِ، اَللَّه سِرْيَکٜ جٛکّٛوطٜ ندٜرْ ٻَنْدُ، اٛ سِرْيَکٜ کٛو ندٜيٜ جٛکّٛودٜ نٛنْ نٛ اٛ يِطِرِ؞</verse>
				<verse number="19">تٛ ٻَنْدُ اٜ وٛودِ جٛکّٛودٜ غٛعٛ تَنْ، ندٜنْ نَاع طُمْ ٻَنْدُ؞</verse>
				<verse number="20">نٛ طُمْ وٛنْتِندِرِ، ٻَنْدُ ندُ وٛعٛيْرُ، اَمَّا اٜ ندُ وٛودِ جٛکّٛوطٜ طُطّٜ؞</verse>
				<verse number="21">حِتٜرٜ فٛتَايِ وِعَ جُنْغٛ، ‏«‏اَ نَفَنْتَايَمْ؞»‏ طٛنْمَا حٛورٜ فٛتَايِ وِعَ کٛيْطٜ، ‏«‏اٛنْ نَفَنْتَايَمْ؞»‏</verse>
				<verse number="22">نَاع نٛنْ طُمْ وٛنِ؞ جٛکّٛوطٜ طٜ طُمْ يِعَتَ بٛ طٜ شٜمْبِطَا، کَنْجٜ ٻُرِ نَفُکِ؞</verse>
				<verse number="23">جٛکُّلٜ ٻَنْدُ طٜ نغِعٜتٜنْ بٛ سٜطَّ تَنْ طٜ نَفِ، کَنْجٜ ٻُرْطٜنْ فَامَنْکِ بٛطُّمْ، ندٜنْ جٛکّٛوطٜ طٜ شٜمْتٜتٜنْ يِيکِ، کَنْجٜ ٻُرْطٜنْ فَامَنْکِ؞</verse>
				<verse number="24">جٛکُّلٜ مٜىٰطٜنْ ٻُرْطٜ وٛوطُکِ، نَاع نَا اٜنْ ڤَامَنِيطٜ؞ اَمَّا اَللَّه حَوْتِي جٛکّٛوطٜ ٻَنْدُ فُو؞ جٛکُّلٜ طٜ نغِعٜتٜنْ بٛ سٜطَّ تَنْ طٜ نَفِ، اٛ حٛکِّيطٜ مَنْغُ ٻُرْطُمْ،</verse>
				<verse number="25">نغَمْ تٛع طُمْ حٜٻَ فٜىٰرٛوتِرٛلْ ندٜرْ ٻَنْدُ، اَمَّا جٛکّٛوطٜ طٜنْ فُو طٜ نغِطِندِرَ يِدّٜ غٛعٛ؞</verse>
				<verse number="26">تٛ وٛنْدٜ جٛکّٛودٜ نَوْنَکٜ، سٜيْ کٛرِيطٜ فُو نَنِدَ نَوْطُمْ اٜ جٛکّٛودٜ ندٜنْ؞ تٛ جٛکّٛودٜ وٛعٛيْرٜ مَوْنِنَامَ، سٜيْ کٛرِيطٜ فُو کَوْتَ مبٜلْمبٜلْتَ حَوْتِ اٜ جٛکّٛودٜ ندٜنْ؞</verse>
				<verse number="27">تٛو، اٛنٛنْ نغٛنِ ٻَنْدُ اَلْمَسِيحُ، کٛو مٛيٜ مٛوطٛنْ بٛ طُمْ جٛکّٛودٜ مَاکٛ؞</verse>
				<verse number="28">ندٜرْ کَوْتَلْ تٛکُّٻٜ يٜىٰسُ، اَرَنْدٜ اَللَّه وَرْتِرِي وٛٻّٜ لِلَاٻٜ، وٛٻّٜ بٛو اٛ وَرْتِرِيٻٜ اَنَّبٛعٜنْ، ندٜنْ وٛٻّٜ اٜکِّتِنٛوٻٜ، وٛٻّٜ بٛو غَطٛوٻٜ کُوطٜ کَيْطِنِيطٜ، وٛٻّٜ بٛو يَمْطِتِنٛوٻٜ ݧَوْٻٜ، وٛٻّٜ بٛو وَلّٛوٻٜ، وٛٻّٜ اَرْدِيٻٜ، وٛٻّٜ بٛو غَطِرٛوٻٜ دٛعَارٜ طٜمْطٜ طٜ ٻٜ اَنْدَا؞</verse>
				<verse number="29">ٻٜ فُو نغٛنِ لِلَاٻٜ؟ ٻٜ فُو نغٛنِ اَنَّبٛعٜنْ؟ ٻٜ فُو نغٛنِ اٜکِّتِنٛوٻٜ؟ ٻٜ فُو نغٛنِ غَطٛوٻٜ کُوطٜ کَيْطِنِيطٜ؟</verse>
				<verse number="30">ٻٜ فُو نغٛنِ يَمْطِتِنٛوٻٜ ݧَوْٻٜ؟ ٻٜ فُو نغٛنِ غَطِرٛوٻٜ دٛعَارٜ طٜمْطٜ طٜ ٻٜ اَنْدَا؟ ٻٜ فُو مبَاوِ حٛکُّکِ مَعَنَ طٜمْطٜ طٜنْ؟ نَاع نٛنْ!‏</verse>
				<verse number="31">اَمَّا اٛنٛنْ طَٻِّتٜىٰ حٜٻُکِ دٛکّٜ ٻُرْطٜ مَنْغُ؞ جٛونِ مِ حٛلَّيْعٛنْ لَاوٛلْ ٻُرْنغٛلْ وٛوطُکِ؞</verse>
			</chapter>
			<chapter number="13">
				<verse number="1">تٛ مِ مٜتِرِي طٜمْطٜ يِمْٻٜ اٜ طٜ مَلَاعِکَعٜنْ، اَمَّا مِ وَلَا يِدّٜ، تٛو، مِ وَرْتِي بٛ لٜنْغُرُ شٛݧٛورُ تَنْ، کٛو مبَغُّ اِيدٛووُ اٜ مٜىٰرٜ؞</verse>
				<verse number="2">تٛ اٜ مِ وَطَ اَنَّبَاکُ، ندٜنْ تٛ اٜ مِ فَامَ سِرُّوجِ اَللَّه، تٛ اٜ مِ وٛودِ اَنْدَلْ کٜوْنغَلْ، کٛو تٛ اٜ مِ وٛودِ حٛولَارٜ شٜمْبِنْدٜ حَا اٜ مِ سٛتِّنَ کٛشّٜىٰجٜ، اَمَّا مِ وَلَا يِدّٜ، تٛو، وَلَا کٛ نَفُمِ؞</verse>
				<verse number="3">تٛ مِ حٛکِّي ٻٜ نغَلَنَا فُو کٛ نغٛودُمِ، کٛو مِ جَٻِي ٻَنْدُ اَمْ وُلٜىٰ، تٛ مِ وَلَا يِدّٜ، وَلَا کٛ ٻٜيْدٛرِيمِ؞</verse>
				<verse number="4">غٛودُطٛ يِدّٜ اٜ وٛودِ مُݧَلْ، اٜ نغِکُّ بٛطُّمْ؞ اٛ وَلَا لَوْلِيرُ، اٛ مَنْتِتَتَاکٛ، اٛ وَلَا مَنْغُ حٛورٜ؞</verse>
				<verse number="5">غٛودُطٛ يِدّٜ وَطَتَا کٛ سٜمْتِنِي، اٛ طَٻِّتَتَا کٛ وَلَّتَمٛ کَنْکٛ تَنْ؞ اٛ يَاوَا مٛنُّکِ، اٛ جٛغِتَتَاکٛ فِي کَلُّطُمْ طُمْ غٛطّٛ وَطَنِمٛ؞</verse>
				<verse number="6">غٛودُطٛ يِدّٜ نَنَتَا بٜلْطُمْ حَلّٜىٰندٜ، اَمَّا اٜ مٛ نَنَ بٜلْطُمْ غٛونغَ؞</verse>
				<verse number="7">اٜ مٛ مُݧَ ندٜرْ کٛو طُمٜ؞ حٛولَارٜ مَاکٛ، اٜ کَمُّندٜ مَاکٛ، اٜ مُݧَلْ مَاکٛ رٜعَتَا؞</verse>
				<verse number="8">اَنَّبَاکُ رٜعَيْ، وَطِرْکِ دٛعَارٜ طٜمْطٜ طٜ طُمْ اَنْدَا پَٻّٛتٛ، اَنْدَلْ رٜعَيْ، اَمَّا يِدّٜ رٜعَتَا حَا اَبَدَا؞</verse>
				<verse number="9">نغَمْ اَنْدَلْ مٜىٰطٜنْ اٜ اَنَّبَاکُ مٜىٰطٜنْ نَاع طُمْ کٜوْطُمْ،</verse>
				<verse number="10">اَمَّا تٛ کٜوْطُمْ وَرِي، کٛ حٜىٰوَايِ رٜعَيْ؞</verse>
				<verse number="11">شَرٜلْ کٛ نغٛنْمِ سُکَيٜلْ، مِ مٜتِي نٛ سُکَيٜلْ مٜتِرْتَ، مِ ݧُمِي نٛ سُکَيٜلْ ݧُمِرْتَ؞ اَمَّا ندٜ مَوْنُمِ، مِ اَلِي نغِکُّ سُکَاکُ؞</verse>
				<verse number="12">کٛ نغِعٜتٜنْ جٛونِ، اٜنْ نغِعَتَاطُمْ بٛطُّمْ بٛ دَارٛووٛ دَارٛغَّلْ ݧِٻُّنغَلْ، اَمَّا شَرٜلْ اٜ وَرَ نغٜلْ نغِعٜتٜنْطُمْ بٛطُّمْ؞ جٛونِ سٜطَّ تَنْ اَنْدُمِ، اَمَّا شَرٜلْ اٜ وَرَ نغٜلْ اَنْدَيْمِ اَنْدَلْ کٜوْنغَلْ، نٛنْ نٛ طُمْ اَنْدِرِيَمْ؞</verse>
				<verse number="13">تٛو، جٛونِ اٜ وٛودِ فِي تَتُمْ، وَاتٛ حٛولَارٜ، اٜ کَمُّندٜ، اٜ يِدّٜ، اَمَّا يِدّٜ وٛنِ کٛ ٻُرِي مَنْغُ؞</verse>
			</chapter>
			<chapter number="14">
				<verse number="1">نغَطٜىٰ کٛ مبَاوٛتٛنْ وَطُکِ نغَرْتٛنْ غٛودُٻٜ يِدّٜ، ندٜنْ طَٻِّتٜىٰ دٛکّٜ رُوحُ اَللَّه، کٛ ٻُرِ وٛنِ دٛکَّلْ وَطُکِ اَنَّبَاکُ؞</verse>
				<verse number="2">نغَمْ غَطِرٛووٛ دٛعَارٜ طٜمْنغَلْ نغَلْ طُمْ اَنْدَا نَاع يِمْٻٜ اٛ مٜتَنْتَ، اَللَّه اٛ مٜتَنْتَ؞ وَلَا ڤَامَيْطٛ کٛ اٛ وِعَتَ، نغَمْ سِرُّوجِ اٛ مٜتَتَ لَاوٛلْ رُوحُ اَللَّه؞</verse>
				<verse number="3">اَمَّا فُو غَطُطٛ اَنَّبَاکُ، يِمْٻٜ اٛ مٜتَنْتَ، نغَمْ اٛ ٻٜيْدَنَٻٜ حٛولَارٜ، اٛ سٜمْبِطِنَٻٜ، اٛ وَلْتِنَ ٻٜرْطٜ مَٻّٜ؞</verse>
				<verse number="4">غَطِرٛووٛ دٛعَارٜ طٜمْنغَلْ نغَلْ طُمْ اَنْدَا حٛورٜ مَاکٛ اٛ سٜمْبِطِنْتَ، اَمَّا غَطٛووٛ اَنَّبَاکُ، تٛکُّٻٜ يٜىٰسُ اٛ سٜمْبِطِنْتَ؞</verse>
				<verse number="5">اٜ مِ يِطِ اٛنْ فُو نغَطِرٛنْ دٛعَارٜ طٜمْطٜ طٜ طُمْ اَنْدَا، اَمَّا مِ ٻُرِي يِطُکِ نغَطٛنْ اَنَّبَاکُ؞ نغَمْ غَطٛووٛ اَنَّبَاکُ ٻُرِي غَطِرٛووٛ دٛعَارٜ طٜمْطٜ طٜ طُمْ اَنْدَا، سٜيْ نِ تٛ اٜ مٛ حٛکَّ مَعَنَ مَاجٜ، نغَمْ اٛ سٜمْبِطِنَ تٛکُّٻٜ يٜىٰسُ؞</verse>
				<verse number="6">تٛو، جٛونِ بَنْدِرَاٻٜ اَمْ، تٛ مِ وَرِي تٛ مٛوطٛنْ مِ وَطِرِي دٛعَارٜ طٜمْطٜ طٜ طُمْ اَنْدَا، طُمٜ طُمْ ٻٜيْدَنْتَعٛنْ؟ وَلَا!‏ سٜيْ نِ تٛ مِ وِعِيعٛنْ کٛ اَللَّه وَنْغِنَنِيَمْ، کٛو مِ اٜکِّتِنِيعٛنْ کٛ اَنْدُمِ دٛوْ اَللَّه، کٛو مِ وَطَنِيعٛنْ اَنَّبَاکُ، کٛو مِ اٜکِّتِنِيعٛنْ وٛلْدٜ اَللَّه؞</verse>
				<verse number="7">رَا مِسَالُ دٛوْ فِي طُمْ وَلَا يٛنْکِ، وَاتٛ دُودَاندُ اٜ غَرَايَارُ؞ تٛ دُودَاندُ دُودَاکَ بٛطُّمْ کٛو تٛ غَرَايَارُ ڤِيَاکَ بٛطُّمْ، نٛ طُمْ اَنْدِرْتَ دُودُکِ کِنْ کٛو ڤِيٛلْ نغٛلْ؟</verse>
				<verse number="8">طٛنْمَا، تٛ دُودٛووٛ لُوَلْ کٛنُ دُودَايِنغَلْ بٛطُّمْ، مٛيٜ سِرْيٛتٛو يَاکِ کٛنُ؟</verse>
				<verse number="9">نٛنْ طُمْ وٛنِ تٛ مٛوطٛنْ، تٛ نَاع اٛنْ نغَطِرْ دٛعَارٜ طٜمْنغَلْ نغَلْ يِمْٻٜ نَنَتَ، نٛ وَطَتَ ٻٜ ڤَامَ کٛ مبِعٛتٛنْ؟ طُمْ وَرْتَيْ بٛ اٛنْ مٜتَ اٜ مٜىٰرٜ؞</verse>
				<verse number="10">غٛونغَ، اٜ وٛودِ طٜمْطٜ فٜىٰرٜ‑فٜىٰرٜ اٜ دُونِيَارُ، اَمَّا ندٜرْ طٜمْطٜ طٜنْ وَلَا طٜمْنغَلْ نغَلْ وَلَا مَعَنَ؞</verse>
				<verse number="11">تٛ مِ فَامَايِ طٜمْنغَلْ نغَلْ غٛطّٛ مٜتِ، مِ وَرْتِي کٛطٛ تٛ مَاکٛ، کَنْکٛ مَا اٛ وَرْتِي کٛطٛ تٛ اَمْ؞</verse>
				<verse number="12">اٛنٛنْ مَا، نٛنْ طُمْ وٛنِ تٛ مٛوطٛنْ؞ ندٜ اٛنْ کَاٻِي کٜٻٛنْ دٛکّٜ رُوحُ اَللَّه، نغَطٜىٰ کٛ مبَاوٛتٛنْ وَطُکِ ٻُرٛنْ حُوتِرْکِ دٛکّٜ شٜمْبِطِنَيْطٜ تٛکُّٻٜ يٜىٰسُ؞</verse>
				<verse number="13">نغَمْ نٛنْ، فُو غَطِرْطٛ دٛعَارٜ طٜمْنغَلْ نغَلْ اٛ اَنْدَا، سٜيْ اٛ تٛرٛو اَللَّه وَلَّمٛ اٛ وَاوَ حٛکُّکِ مَعَنَ طٜمْنغَلْ نغَلْ؞</verse>
				<verse number="14">نغَمْ تٛ مِ وَطِرِي دٛعَارٜ طٜمْنغَلْ نغَلْ مِ اَنْدَا، ٻٜرْندٜ اَمْ وَطِي دٛعَارٜ، اَمَّا مِ حٜٻْتَتَا کٛ مبِيمِ؞</verse>
				<verse number="15">تٛو، کٛ حَانِ مِ وَطَ؟ مِ وَطَيْ دٛعَارٜ ندٜرْ ٻٜرْندٜ اَمْ، طٛنْمَا مِ وَطَيْ دٛعَارٜ ندٜرْ ݧُمٛلْ اَمْ؞ مِ يِمَيْ غِمٛلْ مَنْتُکِ اَللَّه ندٜرْ ٻٜرْندٜ اَمْ، طٛنْمَا مِ يِمَيْ ندٜرْ ݧُمٛ اَمْ؞</verse>
				<verse number="16">تٛ نَاع نٛنْ، تَا يٜتِّي اَللَّه ندٜرْ طٜمْنغَلْ نغَلْ اَ اَنْدَا، نٛ غٛطّٛ مٛ نَنَتَانغَلْ وِيرَتَ ‏«‏اَامِنْ»‏ دٛوْ يٜتّٛورٜ مَاطَ؟ اٛ فَامَايِ کٛ مبِيطَا؞</verse>
				<verse number="17">طُمْ غٛونغَ اَ يٜتَّ اَللَّه بٛطُّمْ، اَمَّا طُمْ سٜمْبِطِنْتَا نَنَيْطٛمَ؞</verse>
				<verse number="18">مِ يٜتِّي اَللَّه نغَمْ مِ ٻُرِيعٛنْ اٛنْ فُو وَطِرْکِ دٛعَارٜ طٜمْطٜ طٜ مِ اَنْدَا؞</verse>
				<verse number="19">اَمَّا ندٜرْ کَوْتَلْ تٛکُّٻٜ يٜىٰسُ طُمْ ٻُرِي مِ مٜتَ بٛلِيطٜ جٛوِ ڤَامٜتٜىٰطٜ نغَمْ مِ اٜکِّتِنَ وٛٻّٜ اٜ دٛوْ مِ مٜتَ بٛلِيطٜ 10,000 ندٜرْ طٜمْنغَلْ نغَلْ طُمْ اَنْدَا؞</verse>
				<verse number="20">بَنْدِرَاٻٜ، اَلٜىٰ ݧُمُکِ بٛ سُکَحٛيْ؞ نغَرْتٜىٰ ٻٜ نغَلَا حَلّٜىٰندٜ بٛ ٻِکّٛيْ کٜشّٛيْ، اَمَّا نغَرْتٜىٰ بٛ مَوْٻٜ ندٜرْ ݧُمٛ مٛوطٛنْ؞</verse>
				<verse number="21">اَتَّوْرَ وِعِي جٛومِرَاوٛ وِعِي، ‏«‏مِ مٜتَنَيْ يِمْٻٜ اَمْ لَاوٛلْ مٜتٛوٻٜ طٜمْطٜ طٜ اَنْدَاکَ؞ مِ مٜتَنَيْٻٜ اٜ حٛنْدُکٛ يِمْٻٜ غٛطّٜ لٜيْطٜ، اَمَّا فُو اٜ نٛنْ ٻٜ کٜتِّندَنْتَاکٛيَمْ؞»‏</verse>
				<verse number="22">نغَمْ نٛنْ، وَطِرْکِ دٛعَارٜ طٜمْطٜ طٜ طُمْ اَنْدَا نَاع طُمْ اَلَامَ نغَمْ تٛکُّٻٜ يٜىٰسُ، اَمَّا طُمْ اَلَامَ نغَمْ يِمْٻٜ ٻٜ تٛکَّايِ يٜىٰسُ؞ اَنَّبَاکُ بٛو طُمْ نغَمْ تٛکُّٻٜ يٜىٰسُ، نَاع نغَمْ يِمْٻٜ ٻٜ تٛکَّايِ يٜىٰسُ؞</verse>
				<verse number="23">نغَمْ نٛنْ، تٛ اٛنْ فُو اٛنْ کَوْرِتِي کٛو مٛيٜ اٜ وَطِرَ دٛعَارٜ طٜمْطٜ طٜ طُمْ اَنْدَا، تٛ وٛٻّٜ ٻٜ ڤَامَايِ کٛو يِمْٻٜ ٻٜ تٛکَّايِ يٜىٰسُ نَتِّي ندٜرْ مٛوطٛنْ، نَاع ٻٜ مبِعَيْ اٛنْ حَاݝَاٻٜ؟</verse>
				<verse number="24">اَمَّا تٛ غٛطّٛ مٛ تٛکَّايِ يٜىٰسُ کٛو غٛطّٛ مٛ اَنْدَا کٛ نغَطٛتٛنْ نَتِّي ندٜرْ مٛوطٛنْ تَوِي کٛو مٛيٜ اٜ وَطَ اَنَّبَاکُ، اٛ فَامَيْ اٛ وَطِي حَکّٜ، نٛنْ وَطَيْ اٛ طَٻِّتَ اٛ تُوبَ؞</verse>
				<verse number="25">کٛ وٛنِ ندٜرْ ٻٜرْندٜ مَاکٛ شُوطِيطُمْ طُمْ وُرْتٛتٛ اٜ نجَيْرِ، اٛ دِشّٛتٛ، اٛ مَوْنِنَ اَللَّه، اٜ مٛ وِعَ، ‏«‏غٛونغَ، اَللَّه اٜ طٛنْ ندٜرْ مٛوطٛنْ؞»‏</verse>
				<verse number="26">تٛو، بَنْدِرَاٻٜ، طُمٜ نغَطٛتٛنْ؟ تٛ اٛنْ کَوْرِتِي نغَمْ مَوْنِنْکِ اَللَّه، غٛطّٛ اٜ وٛودِ غِمٛلْ، غٛطّٛ اٜ وٛودِ اٜکِّتِنٛلْ، ندٜنْ غٛطّٛ اٜ وَطِرَيْ دٛعَارٜ طٜمْنغَلْ نغَلْ طُمْ اَنْدَا، غٛطّٛ حٛکَّيْ مَعَنَ طٜمْنغَلْ نغَلْ؞ طُمْ فُو طُمْ وَطٜىٰ نغَمْ سٜمْبِطِنْکِ کَوْتَلْ تٛکُّٻٜ يٜىٰسُ؞</verse>
				<verse number="27">تٛ وٛٻّٜ اٜ نغَطِرَ دٛعَارٜ طٜمْنغَلْ نغَلْ طُمْ اَنْدَا، تٛع ٻٜ ٻُرَ طِطٛ کٛو تَتٛ؞ اٜ حَانِ ٻٜ مٜتَ غٛعٛ‑غٛعٛ، طٛنْمَا دٛولٜ غٛطّٛ حٛکَّ مَعَنَ کٛ ٻٜ مبِعَتَ؞</verse>
				<verse number="28">اَمَّا تٛ وَلَا کٛکّٛووٛ مَعَنَ کٛ ٻٜ مبِعَتَ، اٜ حَانِ ٻٜ ندٜعِّتَ ندٜرْ کَوْتَلْ تٛکُّٻٜ يٜىٰسُ، ٻٜ مٜتَنَ اَللَّه ندٜرْ ٻٜرْندٜ مَٻّٜ؞</verse>
				<verse number="29">غَطٛوٻٜ اَنَّبَاکُ مَا، تٛع ٻٜ ٻُرَ طِطٛ کٛو تَتٛ؞ اٜ حَانِ ٻٜ مٜتَ غٛعٛ‑غٛعٛ، ندٜنْ کٜتِّندَنِيٻٜٻٜ ڤٛوندَ کٛ ٻٜ مبِعَتَ اٜ حَکِّيلٛ؞</verse>
				<verse number="30">تٛ اٜ وٛودِ کٛ اَللَّه وَنْغِنَنِ غٛطّٛ ندٜرْ کٜتِّندَنْتٛوٻٜ ٻٜنْ، سٜيْ مٜتٛووٛ اَرَنْدٜىٰجٛ اٛنْ دٜعِّتَ؞</verse>
				<verse number="31">اٛنْ فُو اٛنْ مبَاوَيْ نغَطٛنْ اَنَّبَاکُ غٛعٛتٛ‑غٛعٛتٛ نغَمْ کٛو مٛيٜ اٜکِّتٛو حٜٻَ کٛ سٜمْبِطِنْتَمٛ؞</verse>
				<verse number="32">غَطٛوٻٜ اَنَّبَاکُ اٜ حَانِ ٻٜ مبَاوَنَ کٛعٜ مَٻّٜ؞</verse>
				<verse number="33">نغَمْ اَللَّه نَاع اٛ اَللَّه غَدّٛووٛ جِيٻَارٜ، اَمَّا اٛ غَدّٛووٛ جَمْ؞ تٛ تٛکُّٻٜ يٜىٰسُ کَوْرِتِي ندٜرْ کَوْتَلْ مَٻّٜ،</verse>
				<verse number="34">اٜ حَانِ رٜوْٻٜ ندٜعِّتَ؞ طُمْ جَٻَايِ ٻٜ مٜتَ، اَمَّا ٻٜ نجٛوطٛو لٜيْ لَامُ وٛرْٻٜ نٛ اَتَّوْرَ وِعِ؞</verse>
				<verse number="35">تٛ اٜ وٛودِ غٛطُّمْ طُمْ ٻٜ نغِطِ ٻٜ اَنْدَ، ٻٜ پَمَ وٛرْٻٜ مَٻّٜ تٛ وُرٛ؞ نغَمْ طُمْ شٜمْتِنِيطُمْ دٜبّٛ مٜتَ ندٜرْ تٛکُّٻٜ يٜىٰسُ شَرٜلْ کٛ ٻٜ کَوْرِتِ نغَمْ مَوْنِنْکِ اَللَّه؞</verse>
				<verse number="36">تٛو، تٛ مٛوطٛنْ وٛلْدٜ اَللَّه فُطِّرِ، کٛو تٛ مٛوطٛنْ تَنْ ندٜ يَحِ؟</verse>
				<verse number="37">تٛ غٛطّٛ اٜ کَمِّي اٛ اَنَّبِيجٛ، کٛو اٛ کٜٻُطٛ دٛکَّلْ رُوحُ اَللَّه، اٜ حَانِ اٛ اَنْدَ طُعُمْ طُمْ مبِنْدَنَيْمِعٛنْ تٛ جٛومِرَاوٛ طُمْ پِوٛيِ؞</verse>
				<verse number="38">اَمَّا تٛ اٛ وَݧِي طُمْ نٛنْ، کَنْکٛ مَا سٜيْ اٛ وَݧٜىٰ؞</verse>
				<verse number="39">نغَمْ نٛنْ، بَنْدِرَاٻٜ اَمْ، نغِطٜىٰ وَطُکِ اَنَّبَاکُ، تٛع اٛنْ کَرْمِنْ وَطِرْکِ دٛعَارٜ طٜمْطٜ طٜ طُمْ اَنْدَا؞</verse>
				<verse number="40">سٜيْ کٛو طُمٜ وَطٜىٰ نٛ حَانِ اٜ لَاوٛلْ بٛنْغٛلْ؞</verse>
			</chapter>
			<chapter number="15">
				<verse number="1">جٛونِ بَنْدِرَاٻٜ اَمْ، اٜ مِ يِطِ مِ سِفْتٛرَنَعٛنْ حَبَرُ بٜلْطُمْ طُمْ نغَعَجِنَنْمِعٛنْ، طُمْ نجَٻُطٛنْ، طُمْ تٛکّٛتٛنْ بٛطُّمْ؞</verse>
				<verse number="2">بَرْکَ مَاجُمْ اٛنْ کِسِي، تٛ اٛنْ نجٛغَکٜ بٛطُّمْ وَعَجُ طُمْ نغَعَجِنَنْمِعٛنْ؞ تٛ نَاع نٛنْ، اٛنْ کٛولِي يٜىٰسُ اٜ مٜىٰرٜ؞</verse>
				<verse number="3">مِ وَدَّنِيعٛنْ فِي ٻُرْطُمْ دَرَجَ طُمْ کٜٻُمِ؞ کَنْجُمْ وٛنِ اَلْمَسِيحُ مَايِي نغَمْ حَکّٜ مٜىٰطٜنْ نٛنْ نٛ غٛطّٜ اَايَاجٜ مبِعِ،</verse>
				<verse number="4">اٛ اُوَامَ، اٛ اُمِّنَامَ دَغَ مَيْدٜ ݧَلْندٜ تَتَوْرٜ نٛنْ نٛ غٛطّٜ اَايَاجٜ مبِعِ،</verse>
				<verse number="5">اٛ وَنْغَنِ بِيتُرُسْ، ندٜنْ اٛ وَنْغَنِي لِلَاٻٜ مَاکٛ سَڤّٛ اٜ طِطٛ؞</verse>
				<verse number="6">غَطَ طٛنْ اٛ وَنْغَنِي تٛکُّٻٜمٛ ٻُرْٻٜ 500 اٜ شَرٜلْ غٛعٛ؞ طُطْٻٜ مَٻّٜ حَا جٛونِ اٜ ٻٜ فٛوفَ، اَمَّا وٛٻّٜ مَايِي؞</verse>
				<verse number="7">طٛنْمَا اٛ وَنْغَنِي يَاکُبُ، ندٜنْ فُو لِلَاٻٜ مَاکٛ؞</verse>
				<verse number="8">غَطَ مَاجُمْ فُو، مِنْ مَا، اٛ وَنْغَنِييَمْ، کٛو ندٜ اٜ مِ نَنْدِ اٜ ٻِنْغٜلْ دَݧَانغٜلْ کٛ شَرٜلْ دَݧُکِنغٜلْ وَطَ؞</verse>
				<verse number="9">نغَمْ مِنْ وٛنِ ٻُرْطٛ فَمْطُکِ ندٜرْ لِلَاٻٜ مَاکٛ؞ مِ حٜوْتَايِ مَا مِ نٛدّٜىٰ لِلَاطٛ مَاکٛ، نغَمْ مِ تٛرِّي کَوْتَلْ يِمْٻٜ اَللَّه؞</verse>
				<verse number="10">اَمَّا نغَمْ يِدّٜ ندٜ اَللَّه حٛلِّيَمْ مِ وَرْتِي کٛ نغٛنْمِ حَنْدٜ، ندٜنْ يِدّٜ ندٜ اٛ حٛلِّيَمْ وَرْتَايِ مٜىٰرٜ؞ مِ ٻُرِي کٛو مٛيٜ لِلَاطٛ حُوُکِ، کٛو ندٜ نَاع طُمْ مِنْ حُوَتَ، طُمْ يِدّٜ اَللَّه غٛنْدُندٜ اٜ اَمْ حُوَتَ؞</verse>
				<verse number="11">تٛو، وَلَا فٜىٰرٛوتِرٛلْ کٛو تٛ مِنْ وَعَجِنَنِعٛنْ، کٛو تٛ لِلَاٻٜ حٛرِيٻٜ نغَعَجِنَنِعٛنْ؞ کٛ مِنْ نغَعَجِنْتَ طُمْ غٛعٛ؛ کَنْجُمْ بٛو نجَٻُطٛنْ؞</verse>
				<verse number="12">تٛو، تٛ اٜ طُمْ وَعَجِنَ وِيکِ اَلْمَسِيحُ اُمِّنَامَ دَغَ مَيْدٜ، نٛ وَطَتَ وٛٻّٜ مٛوطٛنْ اٜ مبِعَ مَيْٻٜ اُمَّتَاکٛ؟</verse>
				<verse number="13">دَا مَيْٻٜ اُمَّتَاکٛ دَغَ مَيْدٜ، تٛو، دَا اَلْمَسِيحُ اُمِّنَاکَ دَغَ مَيْدٜ وٛنْ طٛنْ؞</verse>
				<verse number="14">تٛ بٛو اَلْمَسِيحُ اُمَّاکِ دَغَ مَيْدٜ، تٛو، وَعَجِنْکِ اَمِنْ وَرْتِي مٜىٰرٜ، ندٜنْ حٛولَارٜ مٛوطٛنْ وَرْتِي مٜىٰرٜ؞</verse>
				<verse number="15">کٛ ٻُرِ نٛنْ وٛنِ، مِنْ نغَرْتِي شٜيْدُعٜنْ فٜوٛوٻٜ دٛوْ اَللَّه؞ نغَمْ مِنْ مبِعِي اَللَّه اُمِّنِي اَلْمَسِيحُ دَغَ مَيْدٜ؞ اَمَّا دَا طُمْ غٛونغَ مَيْٻٜ اُمِّنْتَاکٜ، دَا اَللَّه اُمِّنَايِمٛ؞</verse>
				<verse number="16">نغَمْ دَا طُمْ اُمِّنْتَا مَيْٻٜ، تٛو، دَا اَلْمَسِيحُ مَا اُمِّنَاکَ دَغَ مَيْدٜ وٛنْ طٛنْ؞</verse>
				<verse number="17">دَا اَلْمَسِيحُ اُمِّنَاکَ، تٛو، حٛولَارٜ مٛوطٛنْ وَرْتِي مٜىٰرٜ، ندٜنْ حَا جٛونِ اٛنْ نغٛنْدِ اٜ حَکّٜ مٛوطٛنْ،</verse>
				<verse number="18">ندٜنْ مَيْٻٜ اٜ کٛولِي اَلْمَسِيحُ کَلْکِي وٛنْ طٛنْ؞</verse>
				<verse number="19">تٛ نِ نغَمْ جٛنْدٜ دُونِيَارُ ندُعُ تَنْ نغَطٜتٜنْ کَمُّندٜ دٛوْ اَلْمَسِيحُ، اٜنْ ٻُرِي کٛو مٛيٜ وَرْتُکِ ٻٜ طُمْ يُرْمِنَنْتَ؞</verse>
				<verse number="20">اَمَّا غٛونغَ اَلْمَسِيحُ اُمِّنَامَ دَغَ مَيْدٜ؞ کَنْکٛ وٛنِ اَرْتُطٛ اُمَّاکِ دَغَ ندٜرْ ٻٜ طُمْ اُمِّنْتَ دَغَ مَيْدٜ؞</verse>
				<verse number="21">ندٜ مَيْدٜ وَرِي لَاوٛلْ نٜطّٛ غٛعٛتٛ، نٛنْ مَا اُمَّاکِ مَيْٻٜ دَغَ مَيْدٜ وَرِي لَاوٛلْ نٜطّٛ غٛعٛتٛ؞</verse>
				<verse number="22">نٛ يِمْٻٜ فُو مَيْرَتَ نغَمْ سُمْڤٛ اٜ اَادَمُ، نٛنْ مَا فُو غٛودُٻٜ سُمْڤٛ اٜ اَلْمَسِيحُ کٜٻَيْ يٛنْکِ کِ رٜعَتَا؞</verse>
				<verse number="23">اَمَّا رَا نٛ اُمَّاکِ مَيْٻٜ وَعَتَ؞ اَرَنْدٜ اَلْمَسِيحُ اُمِّنَامَ دَغَ مَيْدٜ، ندٜنْ ݧَلْندٜ ندٜ اٛ وَرْتٛيِ طُمْ اُمِّنَيْ فُو يِمْٻٜ مَاکٛ دَغَ مَيْدٜ؞</verse>
				<verse number="24">ندٜنْ غَطَ اٛ حٜٻِي جَالٛرْغَلْ دٛوْ کٛو مٛيٜ لَامِيطٛ، اٜ کٛو طُمٜ لَامُ غِنِّ، اٜ کٛو طٜيٜ بَوْطٜ، رٜعِرْدٜ دُونِيَارُ وَرَيْ، ندٜنْ اٛ حٛکِّتَ اَللَّه ݧَاکٛ مٛ دٛوْ لَامُ؞</verse>
				<verse number="25">نغَمْ دٛولٜ اَلْمَسِيحُ لَامٛو نَا اَللَّه يٛوِيمٛ دٛوْ وَݧْوَݧْٻٜ مَاکٛ فُو؞</verse>
				<verse number="26">غَݧٛ کَلْکٜتٜىٰطٛ غَطَ کٛو طُمٜ، کَنْکٛ وٛنِ مَيْدٜ؞</verse>
				<verse number="27">نغَمْ اَايَارٜ وِعِي، ‏«‏اَللَّه وَرْتِرِي کٛو طُمٜ لٜيْ لَامُ اَلْمَسِيحُ؞»‏ اَمَّا ندٜ طُمْ وِعِ، ‏«‏کٛو طُمٜ وَرْتِرَامَ لٜيْ لَامُ اَلْمَسِيحُ،»‏ تٛو، اٜ نجَيْرِ طُمْ وٛنِ طُعُمْ حَوْتَايِ اٜ اٛنْ طٛنْ غَرْتِرْطٛ کٛو طُمٜ لٜيْ لَامُ اَلْمَسِيحُ؞</verse>
				<verse number="28">غَطَ اَللَّه وَطِي کٛو طُمٜ لٜيْ لَامُ ٻِطّٛ مَاکٛ، سٜيْ ٻِطّٛ اٛنْ وَرْتَ لٜيْ لَامُ اَللَّه غَرْتِرْطٛ کٛو طُمٜ لٜيْ لَامُ ٻِطّٛ اٛنْ، نغَمْ اَللَّه تَنْ وَرْتَ لَامِيطٛ کٛو طُمٜ کٛو تٛيٜ؞</verse>
				<verse number="29">تٛو، تٛ مَيْٻٜ اُمَّتَاکٛ دَغَ مَيْدٜ، طُمٜ غَطَنَاٻٜ بَڤْتِسْمَ نغَمْ مَيْٻٜ نغَطَتَ؟ تٛ طُمْ اُمِّنَايِ مَيْٻٜ کٛو سٜطَّ، نغَمْ طُمٜ طُمْ وَطَنْتَ يِمْٻٜ بَڤْتِسْمَ نغَمْ مَٻّٜ؟</verse>
				<verse number="30">ندٜنْ نغَمْ طُمٜ مِنْ شٛورَتَ يٛنْکِ اَمِنْ کٛو ندٜيٜ؟</verse>
				<verse number="31">غٛونغَ بَنْدِرَاٻٜ، مَنْتٛرَاکِ کِ مَنْتٛرْتٛومِعٛنْ ندٜرْ سُمْڤٛوتِرْکِ اٜ يٜىٰسُ اَلْمَسِيحُ جٛومِرَاوٛ مٜىٰطٜنْ وَطِ کٛو ندٜيٜ ݧَلْندٜ اٜ مِ حَادٜ مَيْدٜ؞</verse>
				<verse number="32">تٛ مِ حَٻْدِي اٜ يِمْٻٜ غٛودُٻٜ نغِکُّ بٛ طُمْ مَرْلٜ لَدّٜ ندٜرْ غَرِيرِ اَافِسَ نغَمْ حٜٻُکِ فِي دُونِيَارُ ندُعُ تَنْ، طُمٜ ٻٜيْدٛرِيمِ؟ تٛ مَيْٻٜ اُمِّنْتَاکٜ دَغَ مَيْدٜ، سٜيْ نغَطٜنْ کٛ طُمْ وِعُنٛو، ‏«‏اٜنْ ݧَامُ، اٜنْ نجَرُ، نغَمْ جَانغٛ اٜنْ مَايَيْ؞»‏</verse>
				<verse number="33">تٛع اٛنْ نجَٻُ طُمْ مَجِّنَعٛنْ؞ ‏«‏جٛوطٛدَاکِ اٜ غٛودُٻٜ نغِکُّ کَلُّطُمْ وٛنَّيْ نغِکُّ بٛطُّمْ؞»‏</verse>
				<verse number="34">نغَرْتٜىٰ ندٜرْ حَکِّيلٛ مٛوطٛنْ نٛ حَانِ، اَلٜىٰ وَطُکِ حَکّٜ، نغَمْ اٜ وٛودِ وٛٻّٜ مٛوطٛنْ ٻٜ نغَلَا اَنْدَلْ دٛوْ اَللَّه؞ مِ وِعُ نٛنْ نغَمْ شٜمْتٛنْ؞</verse>
				<verse number="35">غٛطّٛ پَمَيْ وِعَ، ‏«‏نٛ مَيْٻٜ اُمِّنِرْتٜىٰ دَغَ مَيْدٜ؟ اٜ اِرِ ندُيٜ ٻَنْدُ ٻٜ اُمّٛدٛرْتٛو؟»‏</verse>
				<verse number="36">اَنْ کَاݝَاطٛ!‏ تَا اَاوِي غَبّٜلْ، نغٜلْ فُطَتَا نَا نغٜلْ وَاتِي؞</verse>
				<verse number="37">کٛ اَاوُطَا فُو، کٛو غَبّٜلْ اَلْکَمَارِ، کٛو وٛنْغٜلْ غَبّٜلْ فٜىٰرٜ، کٛ فُطِ نَنْدَتَا اٜ کٛ اَاوُطَا؞</verse>
				<verse number="38">اَمَّا اَللَّه اٜ حٛکَّ کٛ فُطِ نَنْدِ فٜىٰرٜ نٛنْ نٛ اٛ سُٻِرِ؞ کٛو اِرِ نغٜلٜ غَبّٜلْ اٜ اِرِ نَنْدِ طُمْ نغٜلْ فُطِرْتَ؞</verse>
				<verse number="39">نَاع فُو ٻَلِّ نغٛنِ نَنْدُطِ؞ ٻَلِّ يِمْٻٜ فٜىٰرٜ، ٻَلِّ مَرْلٜ فٜىٰرٜ، ٻَلِّ شٛلِّ فٜىٰرٜ، ٻَلِّ لِپِّ فٜىٰرٜ؞</verse>
				<verse number="40">کٛو طُمٜ غٛنْطُمْ اٜ دٛوْ اٜ وٛودِ نٛ طُمْ وَعِ؞ نٛنْ مَا کٛو طُمٜ غٛنْطُمْ ندٜرْ دُونِيَارُ اٜ وٛودِ نٛ طُمْ وَعِ؞ غٛنْطُمْ اٜ دٛوْ وٛوطُکِ مَاجُمْ اٜ فٜىٰرٛوتِرِ اٜ وٛوطُکِ فِي غٛنْطُمْ ندٜرْ دُونِيَارُ؞</verse>
				<verse number="41">نَانغٜ نٛ طٜلْکِتِرْتَ فٜىٰرٜ، لٜوْرُ نٛ طٜلْکِتِرْتَ فٜىٰرٜ، کٛودٜ نٛ طٜلْکِتِرْتَ فٜىٰرٜ، ندٜنْ کٛودٜ اٜ فٜىٰرٛوتِرِ کٛو ندٜيٜ حٛودٜرٜ اٜ نٛ ندٜ طٜلْکِتٛرْتٛو؞</verse>
				<verse number="42">نٛنْ اُمَّاکِ مَيْٻٜ وَعِ؞ ٻَنْدُ اُوَاندُ ندُ ݧٛلَيْندُ، تٛ ندُ اُمِّنَامَ ندُ ݧٛلَتَا؞</verse>
				<verse number="43">ٻَنْدُ اُوَاندُ وٛوطَا يِيکِ، ندُ وَلَا سٜمْبٜ، تٛ ندُ اُمِّنَامَ، ندُ وَرْتَيْ وٛوطُندُ يِيکِ، غٛودُندُ بَوْطٜ؞</verse>
				<verse number="44">ٻَنْدُ اُوَاندُ کَيْرُ حُوتِرْتٜىٰ ندٜرْ دُونِيَارُ ندُعُ، اَمَّا ٻَنْدُ اُمِّنْتٜىٰندُ، کَيْرُ حُوتِنِرْتٜىٰ اٜ تٛنْ دٛوْ؞ ندٜ اٜ وٛودِ ٻَنْدُ کُوتِرْتٜىٰندُ ندٜرْ دُونِيَارُ، نٛنْ مَا اٜ وٛودِ ٻَنْدُ کُوتِرْتٜىٰندُ تٛنْ دٛوْ؞</verse>
				<verse number="45">نغَمْ، نٛنْ نٛ طُمْ وِنْدِرَا، ‏«‏نٜطّٛ اَرَنْدٜىٰجٛ، وَاتٛ اَادَمُ، اٛ وَرْتِي غٛودُطٛ يٛنْکِ؞»‏ اَمَّا اَادَمُ شَکِتِيطٛ، وَاتٛ اَلْمَسِيحُ، اٛ حٜٻِي ٻَنْدُ کُوتِرْتٜىٰندُ تٛنْ دٛوْ، اٛ وَرْتِي کٛکّٛووٛ يٛنْکِ کِ رٜعَتَا؞</verse>
				<verse number="46">نَاع ٻَنْدُ کُوتِرْتٜىٰندُ تٛنْ دٛوْ طُمْ اَرْتَتَ حٜٻُکِ، اَمَّا کُوتِرْتٜىٰندُ ندٜرْ دُونِيَارُ طُمْ اَرْتَتَ حٜٻُکِ، ندٜنْ طُمْ حٜٻَ کُوتِرْتٜىٰندُ تٛنْ دٛوْ؞</verse>
				<verse number="47">نٜطّٛ اَرَنْدٜىٰجٛ مبُلْمبُلْدِ اٛ تَغِرَا، ندٜنْ نٜطّٛ طِطَٻٛ بٛو، دَغَ دٛوْ اٛ پِوٛيِ؞</verse>
				<verse number="48">يِمْٻٜ دُونِيَارُ اٜ نغٛودِ ٻَنْدُ اِرِ ندُ اَادَمُ تَغِرَاطٛ مبُلْمبُلْدِ؞ جَحَيْٻٜ تٛنْ دٛوْ بٛو، ٻٜ کٜٻَيْ ٻَنْدُ اِرِ ندُ اٛنْ طٛنْ پِوٛيْطٛ دَغَ تٛنْ دٛوْ، وَاتٛ اَلْمَسِيحُ؞</verse>
				<verse number="49">نٛنْ نٛ نغٛودِرْطٜنْ نَنْدِ اٛنْ طٛنْ تَغِرَاطٛ مبُلْمبُلْدِ، نٛنْ مَا اٜنْ کٜٻَيْ نَنْدِ اٛنْ طٛنْ پِوٛيْطٛ دَغَ دٛوْ؞</verse>
				<verse number="50">بَنْدِرَاٻٜ، اٜ مِ وِعَعٛنْ، ٻَنْدُ غٛودُندُ کُسٜلْ اٜ پِيپَمْ نَتَّتَا ندٜرْ وُرٛ اَللَّه تٛنْ دٛوْ؞ ٻَنْدُ ݧٛلَيْندُ نَتَّتَا وُرٛ اَللَّه تَبِتَيْنغٛ؞</verse>
				<verse number="51">ندَرٜىٰ مِ وِعَعٛنْ غٛطُّمْ سِرُّ:‏ نَاع اٜنْ فُو مَايَتَ، اَمَّا اٜنْ فُو طُمْ وَيْلِتَنَيْعٜنْ ٻَلِّ</verse>
				<verse number="52">طٛنْ اٜ طٛنْ، بٛ مَپُّکِ حِتٜرٜ، تٛ طُمْ دُودِي لُوَلْ شَکِتِينغَلْ؞ نغَمْ تٛ لُوَلْ نغَلْ دُودَامَ، مَيْٻٜ اُمّٛدٛتٛ اٜ ٻَلِّ طِ ݧٛلَتَا، ندٜنْ اٜنٜنْ فٛوفٛوٻٜ طُمْ وَيْلِتَيْ ٻَلِّ مٜىٰطٜنْ؞</verse>
				<verse number="53">نغَمْ دٛولٜ ندُعُ ٻَنْدُ مَايَيْندُ ݧٛلَيْندُ وَرْتِرٜىٰ ٻَنْدُ ندُ مَايَتَا ندُ ݧٛلَتَا؞</verse>
				<verse number="54">شَرٜلْ نغٜلْ ٻَنْدُ مَايَيْندُ ݧٛلَيْندُ وَرْتِرَا ٻَنْدُ ندُ مَايَتَا ندُ ݧٛلَتَا، کٛ اَايَارٜ وِعِ طُمْ حٜىٰوَيْ، وَاتٛ، ‏«‏طُمْ حٜٻِي جَالٛرْغَلْ دٛوْ مَيْدٜ!‏»‏</verse>
				<verse number="55">‏«‏مَيْدٜ، تٛ جَالٛرْغَلْ مَاطَ؟ مَيْدٜ، تٛ تٛوکٜ مَاطَ؟»‏</verse>
				<verse number="56">نغَمْ حَکّٜ وٛنِ تٛوکٜ ڤٛوطَيْطٜ مَيْدٜ، ندٜنْ بَوْطٜ حَکّٜ تٛ اَتَّوْرَ پِوِ؞</verse>
				<verse number="57">اَمَّا يٜتّٛورٜ تَبِّتَ تٛ اَللَّه کٛکُّطٛعٜنْ جَالٛرْغَلْ بَرْکَ يٜىٰسُ اَلْمَسِيحُ جٛومِرَاوٛ مٜىٰطٜنْ؞</verse>
				<verse number="58">نغَمْ نٛنْ، بَنْدِرَاٻٜ اَمْ ٻٜ نغِطُمِ، ندَرٜىٰ بٛطُّمْ، تٛع غٛطُّمْ دِمْبَعٛنْ؞ کٛو ندٜيٜ نغَطٜىٰ کٛ مبَاوٛتٛنْ وَطُکِ کُوٛنْ کُوغَلْ جٛومِرَاوٛ، نغَمْ اٛنْ اَنْدِ کُوغَلْ نغَلْ کُوَنْتٛنْمٛ نَاع اٜ مٜىٰرٜ نغَلْ وٛنِ؞</verse>
			</chapter>
			<chapter number="16">
				<verse number="1">تٛو، جٛونِ دٛوْ حَوْرُتُکِ شٜىٰدٜ نغَمْ وَلُّکِ يِمْٻٜ اَللَّه غٛنْٻٜ اُرُشَلِيمَ، نغَطٜىٰ کٛ مبِيمِ تٛکُّٻٜ يٜىٰسُ ٻٜ غَلَاتِيَ نغَطَ؞</verse>
				<verse number="2">کٛو ندٜيٜ ݧَلْندٜ اَرَنْدٜىٰرٜ ندٜ يٛنْتٛورٜ، کٛو مٛيٜ مٛوطٛنْ رٜسَ غٛطُّمْ ندٜرْ کٛ حٜٻِي کٜىٰرٛلْ نٛ وَاوَتَ؞ ندٜنْ تٛع اٛنْ اَلُ نَا مِ وَرِي ڤُطّٛنْ حَوْرُتُکِ شٜىٰدٜ طٜنْ؞</verse>
				<verse number="3">تٛ مِ يٛتَّکٜ تٛ مٛوطٛنْ، مِ حٛکَّيْ يِمْٻٜ ٻٜ شُٻُطٛنْ طٜرٜىٰجِ کٛلَّيْطِ اٛنْ شُٻِيٻٜ ٻٜ نجَارَ بَلَّلْ مٛوطٛنْ اُرُشَلِيمَ؞</verse>
				<verse number="4">تٛ اٜ حَانِ مِنْ مَا مِ يَحَ، سٜيْ ٻٜ نجَادَ اٜ اَمْ؞</verse>
				<verse number="5">مِ وَرَيْ تٛ مٛوطٛنْ غَطَ مِ يَحِي لٜيْدِ مَکِدٛونِيَ، نغَمْ مِ سُٻِي يَاکِ مَکِدٛونِيَ؞</verse>
				<verse number="6">طُمْ غَطٛتٛوطُمْ مِ جٛوطٛو تٛ مٛوطٛنْ شَرٜلْ سٜطَّ، کٛو مَا مِ رُومَ، نغَمْ مبَلّٛنْيَمْ مِ يَحَ فُو تٛ نجَحَيْمِ؞</verse>
				<verse number="7">مِ يِطَا مِ يَالَ تٛ مٛوطٛنْ تَنْ مِ پَٻّٛو، نغَمْ اٜ مِ يِطِ مِ نٜىٰٻِدَ اٜ مٛوطٛنْ تٛ جٛومِرَاوٛ جَٻِي؞</verse>
				<verse number="8">اَمَّا مِ جٛوطٛتٛ تٛ غَرِيرِ اَافِسَ نَا حُمْتٛ ٻٜنْدٛلْ اَلْکَمَارِ</verse>
				<verse number="9">نغَمْ مِ حٜٻِي لَاوٛلْ حُوُکِ کُوغَلْ مَنْغَلْ، ندٜنْ اٜ وٛودِ طُطْٻٜ غَݧُٻٜيَمْ؞</verse>
				<verse number="10">تٛ تِمٛوتِ وَرِي تٛ مٛوطٛنْ، تَبِّتِنٛنْ اٛ وٜدِّتَکٜ ندٜرْ مٛوطٛنْ، نغَمْ کَنْکٛ مَا اٛ کُوَنٛووٛ جٛومِرَاوٛ بٛ اَمْ؞</verse>
				<verse number="11">نغَمْ نٛنْ، تٛع غٛطّٛ يَوَنَمٛ؞ مبَلّٜىٰمٛ ندٜرْ يَادُ مَاکٛ، نجَٻّٛوتِرٛنْ جَمْ اٜ جَمْ، اٛ وَرْتٛيَ تٛ اَمْ؞ مِنْ اٜ وٛٻّٜ بَنْدِرَاٻٜ اٜ مِنْ ندٜنْتِ غَرْتٛلْ مَاکٛ؞</verse>
				<verse number="12">جٛونِ دٛوْ بَنْدِرَاوٛ مٜىٰطٜنْ اَفٛولٛسْ، مِ تٛرَکٜمٛ نَاع سٜطَّ اٛ وَرَ تٛ مٛوطٛنْ کَنْکٛ اٜ وٛٻّٜ بَنْدِرَاٻٜ، اَمَّا اٛ يِطَا يَادُ ندُنْ جٛونِ؞ اٛ وَرَيْ تٛ مٛوطٛنْ تٛ اٛ حٜٻِي لَاوٛلْ؞</verse>
				<verse number="13">نجٛوطٜىٰ اٛنْ ڤَامَ، ندَرٜىٰ بٛطُّمْ دٛوْ حٛولَارٜ مٛوطٛنْ، نغَطٛنْ نغٛرْغُ، شٜمْبِطٜىٰ؞</verse>
				<verse number="14">فُو کٛ نغَطٛتٛنْ، نغَطٜىٰطُمْ ندٜرْ يِدّٜ؞</verse>
				<verse number="15">بَنْدِرَاٻٜ، اٛنْ اَنْدِ ندٜرْ لٜيْدِ اَکَايَ يِمْٻٜ وُرٛ اِسْتِفَانُسْ اَرْتِ وَرْتُکِ تٛکُّٻٜ يٜىٰسُ، ندٜنْ ٻٜ کٛکِّي کٛعٜ مَٻّٜ نغَمْ وَلُّکِ يِمْٻٜ اَللَّه؞</verse>
				<verse number="16">اٜ مِ تٛرٛوعٛنْ کٛکّٜىٰ اِرِ ٻٜنْ طٛنْ يِمْٻٜ مَنْغُ حَوْتِ اٜ فُو يِمْٻٜ ٻٜ مِنْ کُوِدِ مِنْ ڤِيدِ ندٜرْ کُوغَلْ؞</verse>
				<verse number="17">مِ نَنِي بٜلْطُمْ وَرٛيْکِ اِسْتِفَانُسْ، اٜ فَرْتُنَاتُسْ، اٜ اَکَيْکُسْ، نغَمْ طُمْ وَرْتَنِييَمْ بٛ اٛنٛنْ نغَرِ تٛ اَمْ،</verse>
				<verse number="18">نغَمْ ٻٜ مبَلْتِنِي ٻٜرْندٜ اَمْ اٜ ٻٜرْطٜ مٛوطٛنْ اٛنٛنْ مَا؞ نغَمْ نٛنْ، کٛکّٜىٰ اِرِ ٻٜنْ طٛنْ يِمْٻٜ مَنْغُ؞</verse>
				<verse number="19">تٛکُّٻٜ يٜىٰسُ وٛنْٻٜ لٜيْدِ اَاسِيَ اٜ کٛوْنَعٛنْ؞ اَکِيلَ، اٜ بِرِسْکِلَ، اٜ تٛکُّٻٜ يٜىٰسُ کَوْرِتٛوٻٜ اٜ وُرٛ مَٻّٜ اٜ ٻٜ کٛوْنَعٛنْ بٛطُّمْ ندٜرْ اِنْدٜ جٛومِرَاوٛ؞</verse>
				<verse number="20">فُو بَنْدِرَاٻٜ غٛنْٻٜ طٛعٛ اٜ کٛوْنَعٛنْ؞ کٛوْنِندِرٜىٰ حٛوْنِرْکِ حِغَاکُ شٜنِيکِ؞</verse>
				<verse number="21">مِنْ بُلُسْ وِنْدِ کٛوْنٛلْ نغٛعٛلْ اٜ جُنْغٛ اَمْ؞</verse>
				<verse number="22">فُو مٛ يِطَا جٛومِرَاوٛ، اَللَّه لَانَمٛ؞ يَا جٛومِرَاوٛ اَمِنْ، وَرٛيْ!‏</verse>
				<verse number="23">يٜىٰسُ جٛومِرَاوٛ بَرْکِطِنَعٛنْ؞</verse>
				<verse number="24">اٜ مِ يِطِعٛنْ اٛنْ فُو نغَمْ سُمْڤٛوتِرْکِ مٜىٰطٜنْ اٜ يٜىٰسُ اَلْمَسِيحُ؞</verse>
			</chapter>
		</book>
		<book number="47">
			<chapter number="1">
				<verse number="1">مِنْ بُلُسْ مٛ اَللَّه سُٻِ وَرْتَ لِلَاطٛ يٜىٰسُ اَلْمَسِيحُ اٜ بَنْدِرَاوٛ مٜىٰطٜنْ تِمٛوتِ مِنٛنْ مبِنْدِ طٜرٜوٛلْ نغٛعٛلْ؞ مِنْ مبِنْدَنْغٛلْ کَوْتَلْ يِمْٻٜ اَللَّه غٛنْٻٜ غَرِيرِ کٛرِنْتِ، اٜ فُو يِمْٻٜ اَللَّه غٛنْٻٜ ندٜرْ فُو لٜيْدِ اَکَايَ؞</verse>
				<verse number="2">اَللَّه ݧَاکٛ مٜىٰطٜنْ اٜ جٛومِرَاوٛ مٜىٰطٜنْ يٜىٰسُ اَلْمَسِيحُ بَرْکِطِنَعٛنْ حٛکَّعٛنْ جَمْ؞</verse>
				<verse number="3">يٜتّٛورٜ تَبِّتَ تٛ اَللَّه، ݧَاکٛ جٛومِرَاوٛ مٜىٰطٜنْ يٜىٰسُ اَلْمَسِيحُ؞ کَنْکٛ وٛنِ ݧَاکٛ مٛ يُرْمٜىٰندٜ، اَللَّه بَلْتِنَيْطٛ ٻٜرْطٜ؞</verse>
				<verse number="4">اٜ مٛ وَلْتِنَ ٻٜرْطٜ مٜىٰطٜنْ ندٜرْ فُو تٛرَّاجِ طِ نجَرٜتٜنْ، نغَمْ اٜنٜنْ مَا مبَلْتِنٜنْ ٻٜرْطٜ وٛنْٻٜ ندٜرْ کٛو اِرِ کَيٜ تٛرَّ؞ اٜنْ مبَلْتِنَيْ ٻٜرْطٜ مَٻّٜ اٜ اِرِ وَلْتِنْکِ کِ اٛ وَلْتِنِ ٻٜرْطٜ مٜىٰطٜنْ؞</verse>
				<verse number="5">نٛنْ نٛ نجَرْدٜتٜنْ تٛرَّ نَاع سٜطَّ اِرِ کَ اَلْمَسِيحُ يَرِ، نٛنْ مَا بَرْکَ اَلْمَسِيحُ طُمْ وَلْتِنَيْ ٻٜرْطٜ مٜىٰطٜنْ نَاع سٜطَّ؞</verse>
				<verse number="6">تٛ مِنْ تٛرَّامَ، مِنْ تٛرَّ نغَمْ طُمْ وَلْتِنَ ٻٜرْطٜ مٛوطٛنْ ندٜنْ نغَمْ کِسْندَمْ مٛوطٛنْ؞ تٛ بٛو اَللَّه وَلْتِنِي ٻٜرْطٜ اَمِنْ، اٛ وَلْتِنْطٜ نغَمْ مِنٛنْ مَا مِنْ مبَلْتِنَ ٻٜرْطٜ مٛوطٛنْ نغَمْ کٜٻٛنْ سٜمْبٜ مُݧٛنْ ندٜرْ تٛرَّاجِ طِ نجَرٛتٛنْ اِرِ طِ مِنْ نجَرَتَ؞</verse>
				<verse number="7">مِنْ تَبِّتِنِي، اٜ مِنْ اَنْدِ نٛنْ نٛ نجَرْدٛتٛنْ تٛرَّ اِرِ کَ مِنْ نجَرِ، نٛنْ مَا ٻٜرْطٜ مٛوطٛنْ مبَلْتٛتٛ اِرِ وَلْتَاکِ ٻٜرْندٜ کِ مِنْ کٜٻِ؞</verse>
				<verse number="8">بَنْدِرَاٻٜ، اٜ مِنْ نغِطِ اَنْدٛنْ اِرِ تٛرَّ کَ مِنْ نجَرِ ندٜرْ لٜيْدِ اَاسِيَ؞ مِنْ نَتِّي تٛرَّ کَلُّکَ ٻُرْکَ سٜمْبٜ اَمِنْ حَا مِنْ اِتِّي کَمُّندٜ يٛنْکِ اَمِنْ؞</verse>
				<verse number="9">ندٜرْ ٻٜرْطٜ اَمِنْ مِنْ نَنِي بٛ کِيتَ مَيْدٜ مِنْ تَپَنَا، اَمَّا نٛنْ وَطِي نغَمْ تٛع مِنْ کٛولٛو کٛعٜ اَمِنْ، اَمَّا مِنْ کٛولٛو اَللَّه اُمِّنٛووٛ مَيْٻٜ؞</verse>
				<verse number="10">کَنْکٛ حِسْنِمِنْ دَغَ مَيْدٜ کَلُّندٜ، اٛ ݧَمْرَيْ يٜىٰسٛ اٜ حِسْنُکِمِنْ؞ دٛوْ مَاکٛ مِنْ نغَطِ کَمُّندٜ اٛ حِسْنَيْمِنْ کَدِنْ؞</verse>
				<verse number="11">اٛنٛنْ مَا مبَلِّرٜىٰمِنْ دٛعَارٜ، سٜيْ اَللَّه بَرْکِطِنَيْمِنْ، ندٜنْ طُطْٻٜ نغٜتَّمٛ نغَمْ اَمِنْ؞</verse>
				<verse number="12">کٛ مِنْ مَنْتٛرْتٛو وٛنِ ٻٜرْطٜ اَمِنْ اٜ تَبِّتِنَنَمِنْ مِنْ نغَطِي جٛنْدٜ ندٜرْ دُونِيَارُ ندٜرْ سٜنَاکِ اٜ غٛونغَ پِوٛيْطُمْ تٛ اَللَّه، حَکّٛ مَا ندٜرْ مٛوطٛنْ؞ مِنْ نجٛوطٛرِ نٛنْ نَاع دٛوْ اَنْدَلْ اِرِ نغَلْ يِمْٻٜ دُونِيَارُ، اَمَّا يِدّٜ اَللَّه وَلِّمِنْ؞</verse>
				<verse number="13">ندٜرْ طٜرٜىٰجِ اَمِنْ مِنْ مبِنْدَنَايِعٛنْ غٛطُّمْ طُمْ اٛنْ مبَاوَتَا جَنْغُکِ کٛو فَامُکِ؞</verse>
				<verse number="14">جٛونِ سٜطَّ تَنْ ڤَامُطٛنْمِنْ، اَمَّا يٜىٰسٛ طٛعٛ اٜ مِ يِطِ ڤَامٛنْمِنْ بٛطُّمْ، نغَمْ ݧَلْندٜ ندٜ يٜىٰسُ جٛومِرَاوٛ مٜىٰطٜنْ وَرْتٛيْتَ مبَاوٛنْ مَنْتٛرٛوطٛنْمِنْ نٛنْ نٛ مِنٛنْ مَا مِنْ مبَاوِرْتَ مَنْتٛرَاکِعٛنْ؞</verse>
				<verse number="15">ندٜ مِ تَبِّتِنِي طُعُمْ، مِ يِطِينٛ وَرْکِ تٛ مٛوطٛنْ اَرَنْدٜ نغَمْ کٜٻٛنْ بَرْکَ ندٜ طِطِ؞</verse>
				<verse number="16">اٜ مِ يِطُنٛو دٛوْ لَاوٛلْ اَمْ يَاکِ مَکِدٛونِيَ، مِ يَالَ تٛ مٛوطٛنْ، ندٜنْ غَطَ مِ يَحِي مَکِدٛونِيَ، مِ سٛعّٛيْتٛ تٛ مٛوطٛنْ، نغَمْ مبَلّٛنْيَمْ ندٜرْ يَادُ اَمْ يَاکِ لٜيْدِ يَحُودِيَ؞</verse>
				<verse number="17">ندٜ مِ حٜٻَايِ نغَطُمِ يَادُ ندُنْ، اٜ يِيکِ مٛوطٛنْ مِ وَطِي ٻٜرْطٜ طِطِ ندٜ شِرْيِنٛومِ وَطُکِ يَادُ ندُنْ؟ کٛو اٜ يِيکِ مٛوطٛنْ اٜ مِ سِرْيٛو يَادُ اَمْ نٛ يِمْٻٜ دُونِيَارُ نغَطَتَ، وِعٛوٻٜ ‏«‏اٜىٰ»‏ ڤُطِّتَ مبِعَ ‏«‏اَاعَ؟»‏</verse>
				<verse number="18">اَللَّه اٛ غَطٛووٛ کٛ اٛ وِعِ، اٛ شٜيْدُوجٛ اَمِنْ، مِنْ مبِعَتَا ‏«‏اٜىٰ»‏ اٜ ‏«‏اَاعَ»‏ شَرٜلْ غٛعٛ؞</verse>
				<verse number="19">نغَمْ حَبَرُ ٻِطّٛ اَللَّه، وَاتٛ يٜىٰسُ اَلْمَسِيحُ، مٛ مِنْ نغَعَجِنَنِعٛنْ، مِنْ اٜ سِيلَ اٜ تِمٛوتِ، نَاع طُمْ ‏«‏اٜىٰ»‏ اٜ ‏«‏اَاعَ،»‏ اَمَّا کَنْکٛ کٛو ندٜيٜ ‏«‏اٜىٰ»‏ مَاکٛ طُمْ ‏«‏اٜىٰ؞»‏</verse>
				<verse number="20">نغَمْ اَلْمَسِيحُ حٜبِّنِي کٛو نغَلٜ اَلْکَوَلْ نغَلْ اَللَّه وَطِ؞ کَنْجُمْ وَطِ مبِعٜتٜنْ ‏«‏اَامِنْ»‏ لَاوٛلْ مَاکٛ نغَمْ تٜدِّنْکِ اَللَّه؞</verse>
				<verse number="21">نغَمْ اَللَّه وٛنِ غَطُطٛعٜنْ ندَرِيطٜنْ بٛطُّمْ ندٜرْ سُمْڤٛوتِرْکِ مٜىٰطٜنْ اٜ يٜىٰسُ اَلْمَسِيحُ؞ کَنْکٛ سُٻِعٜنْ،</verse>
				<verse number="22">اٛ وَطَنِيعٜنْ اَلَامَ مَاکٛ کٛلُّطُمْ اٜنٜنْ طُمْ ٻٜ مَاکٛ؞ اٛ حٛکِّيعٜنْ رُوحُ مَاکٛ ندٜرْ ٻٜرْطٜ مٜىٰطٜنْ، نغَمْ طُمْ تَبِّتِنَنَعٜنْ کٛ اٛ حٛکَّتَعٜنْ يٜىٰسٛ طٛعٛ؞</verse>
				<verse number="23">اَللَّه وٛنِ شٜيْدُوجٛ اَمْ تٛ مِ فٜوَيْ، مِ يِطَا مِ وَطَعٛنْ نَنٛنْ شِيَ بٜلْطُمْ، کَنْجُمْ حَطِيَمْ سٛعَّاکِ کٛرِنْتِ؞</verse>
				<verse number="24">مِنْ نغِطَا مِنْ کٛلَّعٛنْ لَامُ سٜمْبٜ دٛوْ حٛولَارٜ مٛوطٛنْ؞ مِنٛنْ مِنْ کُودٛوٻٜ اٜ مٛوطٛنْ نغَمْ نَنٛنْ بٜلْطُمْ ندٜرْ ٻٜرْطٜ مٛوطٛنْ، نغَمْ اٛنْ ندَرَکٜ بٛطُّمْ دٛوْ کٛ کٛولِيطٛنْ؞</verse>
			</chapter>
			<chapter number="2">
				<verse number="1">نغَمْ مَاجُمْ شُٻُمِ تٛع مِ وَرَ تٛ مٛوطٛنْ مِ وَطَعٛنْ نَنٛنْ شِيَ بٜلْطُمْ؞</verse>
				<verse number="2">نغَمْ تٛ مِ وَطِي اٛنْ نَنِي شِيَ بٜلْطُمْ، مٛيٜ وٜلْنَنْتَيَمْ ٻٜرْندٜ تٛ نَاع اٛنٛنْ ٻٜ نغَطُمِ نَنِ شِيَ بٜلْطُمْ؟</verse>
				<verse number="3">کٛ مبِنْدَنْمِعٛنْ ندٜرْ طٜرٜوٛلْ اَمْ اَرَنْدٜوٛلْ، مِ وِنْدُطُمْ نغَمْ تٛ مِ وَرِي تٛ مٛوطٛنْ تٛع اٛنٛنْ کَانُٻٜ مبٜلْنَنَيَمْ ٻٜرْندٜ نغَطٛنْيَمْ مِ نَنَ شِيَ بٜلْطُمْ؞ نغَمْ مِ تَبِّتِنِي تٛ مِ نَنِي بٜلْطُمْ، اٛنْ فُو اٛنْ نَنَيْ بٜلْطُمْ؞</verse>
				<verse number="4">کٛ مبِنْدَنْمِعٛنْ، مِ وِنْدُطُمْ ندٜرْ نَوْطُمْ ٻٜرْندٜ اٜ وَنَّارٜ اٜ غٛنْطِ طُطِّ نَاع نغَمْ مِ مٜتِّنَنَعٛنْ ٻٜرْطٜ، سٜيْ نِ نغَمْ مِ وَطَعٛنْ اَنْدٛنْ اِرِ يِدّٜ لُغُّندٜ ندٜ نغِطُمِعٛنْ؞</verse>
				<verse number="5">تٛو، تٛ غٛطّٛ وَدِّي کٛ مٜتِّنِ ٻٜرْندٜ، نَاع مِنْ تَنْ اٛ مٜتِّنَنِ ٻٜرْندٜ، اٛنْ فُو اٛ مٜتِّنَنِ ٻٜرْطٜ؞ مِ وِعُ نٛنْ، اَمَّا مِ يِطَا مِ حَٻَنَمٛ کٛ ٻُرِ نٛ حَانِ؞</verse>
				<verse number="6">حَٻَنْکِ کِ طُطْٻٜ مٛوطٛنْ کَٻَنِمٛ حٜپِي؞</verse>
				<verse number="7">اَمَّا جٛونِ اٜ حَانِ نجَافَنٛوطٛنْمٛ شٜمْبِطِنٛنْمٛ نغَمْ تٛع نَوْطُمْ ٻٜرْندٜ مَاکٛ ٻُرَ سٜمْبٜ مَاکٛ؞</verse>
				<verse number="8">نغَمْ نٛنْ، اٜ مِ تٛرٛوعٛنْ، کٛلّٜىٰمٛ حَا جٛونِ اٛنْ نغِطِمٛ؞</verse>
				<verse number="9">مِ وِنْدَنْعٛنْ نغٛلْ تٛنْ طٜرٜوٛلْ نغَمْ مِ فٛوندَعٛنْ مِ يِعَ کٛو اٛنْ نغَطَيْ کٛ مبِيمِعٛنْ ندٜرْ کٛو طُمٜ؞</verse>
				<verse number="10">فُو مٛ نجَافَنِيطٛنْ، مِنْ مَا مِ يَافَنَکٜمٛ؞ کٛ نجَافِيمِ، تٛ اٜ وٛودِ کٛ حَانِ مَا مِ يَافٛو، مِ يَافِطُمْ نغَمْ مٛوطٛنْ يٜىٰسٛ اَلْمَسِيحُ؞</verse>
				<verse number="11">مِ وَطُ نٛنْ نغَمْ تٛع شٜيْطَنْ پٛيْرَعٜنْ، نغَمْ اٜنْ اَنْدِ ݧُمٛ مَاکٛ بٛطُّمْ؞</verse>
				<verse number="12">ندٜ نجَامِ تٛورُوَسْ نغَمْ مِ وَعَجِنَ حَبَرُ بٜلْطُمْ طُمْ اَلْمَسِيحُ، جٛومِرَاوٛ مَٻِّتَنِييَمْ لَاوٛلْ کُوغَلْ طٛنْ؞</verse>
				<verse number="13">اَمَّا مِ وَنِّي نَاع سٜطَّ نغَمْ مِ تَوَايِ تِيتُسْ بَنْدِرَاوٛ مٜىٰطٜنْ تٛنْ؞ نغَمْ نٛنْ، سٜيْ نجَٻّٛوتِرْمِ اٜ مَٻّٜ نجَامِ مَکِدٛونِيَ؞</verse>
				<verse number="14">اَمَّا يٜتّٛورٜ تَبِّتَ تٛ اَللَّه کٛکّٛووٛعٜنْ جَالٛرْغَلْ کٛو ندٜيٜ بَرْکَ سُمْڤٛوتِرْکِ مٜىٰطٜنْ اٜ اَلْمَسِيحُ؞ لَاوٛلْ مٜىٰطٜنْ اٛ سَنْکِتِي حَبَرُ اَلْمَسِيحُ کٛو تٛيٜ بٛ اُرْنغٛلْ بٜلْنغٛلْ؞</verse>
				<verse number="15">نغَمْ اٜنٜنْ نغٛنِ بٛ اُرْنغٛلْ اُرْدٜ وٜلْندٜ ندٜ اَلْمَسِيحُ حٛکِّ اَللَّه؞ اُرْنغٛلْ اُرْدٜ ندٜنْ يٛتَّکٜ کِسْنَاٻٜ اٜ غٛنْٻٜ دٛوْ لَاوٛلْ حَلْکٜرٜ؞</verse>
				<verse number="16">تٛ غٛنْٻٜ دٛوْ لَاوٛلْ حَلْکُکِ اُرْنغٛلْ نغٛلْ طُمْ اُرْنغٛلْ مَيْدٜ؞ اَمَّا تٛ کِسْنَاٻٜ اُرْنغٛلْ نغٛلْ طُمْ اُرْنغٛلْ غَدَّنٛووٛلْٻٜ يٛنْکِ؞ اٜ وٛودِ ڤٛتُطٛ حُوُکِ کُوغَلْ نغَعَلْ؟</verse>
				<verse number="17">مِنْ نغَعَجِنْتَا وٛلْدٜ اَللَّه نغَمْ مِنْ کٜٻَ شٜىٰدٜ نٛ طُطْٻٜ نغَطَتَ؞ اَمَّا اٜ مِنْ مٜتَ غٛونغَ يٜىٰسٛ اَللَّه، نغَمْ اَلْمَسِيحُ جٜيِمِنْ، ندٜنْ اَللَّه لِلٛيِمِنْ؞</verse>
			</chapter>
			<chapter number="3">
				<verse number="1">تٛو، اٛنْ کَمِّي مِنْ ڤُطِّي مَنْتُکِ کٛعٜ اَمِنْ کَدِنْ؟ کٛو بٛو طُمْ دٛولٜ مِنْ نغَرْدَ اٜ طٜرٜىٰجِ کٛلَّيْطِ مِنٛنْ مِنْ ٻٜيٜ، کٛو پِوُطِ تٛ مٛوطٛنْ نغَمْ کٛلَّ وٛٻّٜ مِنْ ٻٜيٜ نٛ وٛٻّٜ نغَطَتَ؟</verse>
				<verse number="2">اٛنٛنْ اٜ کٛعٜ مٛوطٛنْ نغٛنِ طٜرٜوٛلْ اَمِنْ بِنْدَانغٛلْ ندٜرْ ٻٜرْطٜ اَمِنْ؞ کٛو مٛيٜ وَاوَيْ جَنْغَنغٛلْ اَنْدَنغٛلْ؞</verse>
				<verse number="3">اٛنْ کٛلِّي اٛنٛنْ نغٛنِ طٜرٜوٛلْ نغٛلْ اَلْمَسِيحُ وِنْدِ، نغٛلْ اٛ لِلْدِ لَاوٛلْ اَمِنْ؞ نَاع اٜ دَوَارُ نغٛلْ وِنْدِرَا، اَمَّا اٜ رُوحُ اَللَّه غٛودُطٛ يٛنْکِ نغٛلْ وِنْدِرَا؞ نَاع دٛوْ اَلّٛوَلْ حَيْرٜ نغٛلْ وِنْدَا، اَمَّا دٛوْ اَلّٛوَلْ ٻٜرْطٜ يِمْٻٜ نغٛلْ وِنْدَا؞</verse>
				<verse number="4">مِنْ مبِعُ نٛنْ نغَمْ اٜ مِنْ کٛولِي اَللَّه لَاوٛلْ اَلْمَسِيحُ؞</verse>
				<verse number="5">مِنْ کٜپَايِ مِنْ مبِعَ مِنْ مبَاوَيْ وَطُکِ کٛو طُمٜ اٜ بَوْطٜ اَمِنْ، اَمَّا بَوْطٜ اَمِنْ تٛ اَللَّه پِوٛيِ؞</verse>
				<verse number="6">کَنْکٛ وَطِ مِنْ مبَاوِ وَرْتُکِ اٜکِّتِنٛوٻٜ اَلْکَوَلْ کٜسَلْ؞ اَلْکَوَلْ نغَلْ بٛو دَرَاکِ دٛوْ دٛوکَ بِنْدَاطُمْ، اَمَّا دٛوْ رُوحُ مَاکٛ نغَلْ دَرِ؞ نغَمْ دٛوکَ بِنْدَاطُمْ اٜ فٛوطَ مَيْدٜ، اَمَّا رُوحُ اٜ حٛکَّ يٛنْکِ کِ رٜعَتَا؞</verse>
				<verse number="7">طُمْ وِنْدِ دٛوکَ مُوسَ دٛوْ اَلّٛوجٜ حَيْرٜ، ندٜنْ شَرٜلْ کٛ مُوسَ حٛکّٜتٜىٰطُمْ، تٜدُّنغَلْ اَللَّه وَنْغِ وَطِ يٜىٰسٛ مَاکٛ اٜ طٜلْکِتٛو؞ کٛو ندٜ طٜلْکِتَاکِ کِنْ اٜ اُسْتٛو، فُو اٜ نٛنْ اِسْرَاعِيلَنْکٛعٜنْ مبَاوَايِ سُتَاکِ يٜىٰسٛ مَاکٛ؞ تٛ دٛوکَ غَدَّيْطُمْ مَيْدٜ وَرْدِي اٜ اِرِ نغَعَلْ تٜدُّنغَلْ،</verse>
				<verse number="8">تٛو، کُوغَلْ رُوحُ اَللَّه ٻُرَيْ نٛنْ تٜدُّنغَلْ!‏</verse>
				<verse number="9">تٛ کٛ فٛوطَتَ کِيتَ اٜ وٛودِ تٜدُّنغَلْ، تٛو، کٛ وَطَتَ يِمْٻٜ کٜٻَ اَادِلَاکُ اَللَّه ٻُرَيْ نٛنْ تٜدُّنغَلْ نَاع سٜطَّ!‏</verse>
				<verse number="10">غٛونغَ، تٜدُّنغَلْ اَلْکَوَلْ کِينغَلْ وَلَا مَنْغُ جٛونِ تٛ نغَلْ حَوْتَامَ اٜ تٜدُّنغَلْ اَلْکَوَلْ کٜسَلْ؞</verse>
				<verse number="11">تٛ پَٻّٛتٛوطُمْ وَرْدِي اٜ تٜدُّنغَلْ، تٛو، اَلْکَوَلْ کٜسَلْ تَبِتَيْنغَلْ ٻُرَيْ نٛنْ تٜدُّنغَلْ نَاع سٜطَّ!‏</verse>
				<verse number="12">نغَمْ نٛنْ، ندٜ اٜ مِنْ نغٛودِ اِرِ ندٜعٜ کَمُّندٜ، اٜ مِنْ مٜتِرَ سٜمْبٜ ٻٜرْندٜ نَاع سٜطَّ؞</verse>
				<verse number="13">مِنٛنْ نَاع بٛ مُوسَ مِنْ مبَعِ، شُدِّرْطٛ يٜىٰسٛ مَاکٛ اٜ لٜفٜلْ، نغَمْ تٛع اِسْرَاعِيلَنْکٛعٜنْ شُتٛومٛ نغِعَ نٛ طٜلْکِتٛلْ يٜىٰسٛ مَاکٛ اُسْتٛرْتٛو؞</verse>
				<verse number="14">اَمَّا ٻٜ ندُلِّي فَامُ، نغَمْ حَا حَنْدٜ تٛ ٻٜ نجَنْغَنَامَ اَلْکَوَلْ کِينغَلْ، لٜفٜلْ نغٜلْ اٜ حَطَٻٜ ٻٜ ڤَامَ غٛونغَ، نغَمْ سُمْڤٛوتِرْکِ اٜ اَلْمَسِيحُ تَنْ اِتَّتَنغٜلْ؞</verse>
				<verse number="15">غٛونغَ، حَا جٛونِ تٛ ٻٜ نجَنْغَنَامَ اَتَّوْرَ، لٜفٜلْ نغٜلْ اٜ وُمْنَ ٻٜرْطٜ مَٻّٜ؞</verse>
				<verse number="16">اَمَّا تٛ نٜطّٛ تُوبِي تٛکِّي جٛومِرَاوٛ، طُمْ اِتَّيْ لٜفٜلْ نغٜلْ دَغَ ٻٜرْندٜ مَاکٛ؞</verse>
				<verse number="17">تٛو، جٛومِرَاوٛ اٛنْ وٛنِ رُوحُ اَللَّه، ندٜنْ تٛ رُوحُ اَللَّه وٛنِ طٛنْ رِمْطِنٜىٰکِ وٛنِ؞</verse>
				<verse number="18">اٜنٜنْ ٻٜ غٜىٰشٜ مُعّٜنْ شُدِّتَا اٜنْ فُو اٜنْ کٛلَّ تٜدُّنغَلْ جٛومِرَاوٛ اٜنْ ٻٜيْدَ وَرْتُکِ بٛ مَاکٛ؞ تٜدُّنغَلْ نغَلْ وَطَيْ کَ ٻٜيْدَاکِ؞ طُعُمْ طُمْ کُوغَلْ جٛومِرَاوٛ، کَنْکٛ وٛنِ رُوحُ؞</verse>
			</chapter>
			<chapter number="4">
				<verse number="1">نغَمْ نٛنْ، ندٜ اَللَّه يُرْمِنَنِيمِنْ حٛکِّيمِنْ کُوغَلْ نغَعَلْ، مِنْ اِتَّتَا کَمُّندٜ؞</verse>
				<verse number="2">مِنْ نغَݧِي حُوُکِ کُوطٜ شُوطِيطٜ شٜمْتِنِيطٜ؞ مِنْ مَجِّنْتَا يِمْٻٜ، مِنْ نغَيْلِتَتَا مَعَنَ وٛلْدٜ اَللَّه؞ اَمَّا اٜ مِنْ مبِعَ غٛونغَ اٜ نجَيْرِ؞ لَاوٛلْ وَطُکِ نٛنْ، کٛو مٛيٜ اَنْدَيْ ندٜرْ ٻٜرْندٜ مُوطُمْ يٜىٰسٛ اَللَّه مِنٛنْ اٜ مِنْ نغٛودِ غٛونغَ؞</verse>
				<verse number="3">تٛ حَبَرُ بٜلْطُمْ طُمْ مِنْ نغَعَجِنْتَ اٜ سُوطِي، وٛنْٻٜ دٛوْ لَاوٛلْ حَلْکٜرٜ تَنْ طُمْ سُوطَنِي؞</verse>
				<verse number="4">شٜيْطَنْ لَامِيطٛ دُونِيَارُ ندُعُ وُمْنِي ٻٜرْطٜ يِمْٻٜ ٻٜ کٛولَاکِ يٜىٰسُ، نغَمْ تٛع ٻٜ نغِعَ جَيْنغٛلْ حَبَرُ بٜلْطُمْ طُمْ تٜدُّنغَلْ اَلْمَسِيحُ نَنْدُطٛ اٜ اَللَّه؞</verse>
				<verse number="5">نغَمْ نَاع حَبَرُ اَمِنْ مِنْ نغَعَجِنْتَ، اَمَّا کٛ مِنْ نغَعَجِنْتَ وٛنِ يٜىٰسُ اَلْمَسِيحُ اٛ جٛومِرَاوٛ، مِنٛنْ بٛو نغَمْ مَاکٛ مِنْ نغَرْتِ مَشُّٻٜ مٛوطٛنْ؞</verse>
				<verse number="6">نغَمْ اَللَّه بِيطٛ جَيْنغٛلْ وُرْتٛيٛو دَغَ ندٜرْ ݧِوْرٜ، کَنْکٛ وَطِ جَيْنغٛلْ مَاکٛ يٜيْنِي ندٜرْ ٻٜرْطٜ اَمِنْ نغَمْ مِنْ اَنْدَ تٜدُّنغَلْ اَللَّه نغَلْ طُمْ يِعِي اٜ يٜىٰسٛ يٜىٰسُ اَلْمَسِيحُ؞</verse>
				<verse number="7">اَمَّا مِنٛنْ اٜ مِنْ نَنْدِ اٜ غٛجِيجٜ لٛوڤٜ؞ طُمْ رٜسِي جَوْدِ ندٜرْ اَمِنْ نغَمْ حٛلُّکِ طٜعٜ بَوْطٜ ٻُرْطٜ کٛو طٜيٜ بَوْطٜ، تٛ اَللَّه طٜ پِوٛيِ، نَاع تٛ اَمِنْ؞</verse>
				<verse number="8">مِنْ ٻِطَّامَ اٜ کٛو ندُيٜ وُتُّدُ، اَمَّا مِنْ ڤُسَايِ؞ ݧُمٛوجِ اَمِنْ نجِيٻَکٜ، اَمَّا مِنْ اِتَّايِ کَمُّندٜ؞</verse>
				<verse number="9">اٜ مِنْ تٛرّٜىٰ، اَمَّا اَللَّه سٜنْدِرَايِ اٜ اَمِنْ؞ اٜ مِنْ ندٛعّٜىٰ، اَمَّا مِنْ کَلْکَاکَ؞</verse>
				<verse number="10">کٛو ندٜيٜ اٜ مِنْ حَادٜ وَرٜىٰکِ نٛ طُمْ وَرِرِ يٜىٰسُ، نغَمْ يٛنْکِ اِرِ کِ مَاکٛ يِعٜىٰ ندٜرْ ٻَلِّ اَمِنْ؞</verse>
				<verse number="11">نغَمْ مِنٛنْ غٛودُٻٜ يٛنْکِ اٜ مِنْ حَادٜ مَيْدٜ کٛو ندٜيٜ نغَمْ يٜىٰسُ، نغَمْ طُمْ يِعَ يٛنْکِ مَاکٛ ندٜرْ ٻَلِّ اَمِنْ طِعِ مَايَيْطِ؞</verse>
				<verse number="12">کَنْجُمْ وَطِ مِنْ کٜدِّ تٛ مَيْدٜ، نغَمْ اٛنٛنْ کٜٻٛنْ يٛنْکِ؞</verse>
				<verse number="13">ندٜ اٜ مِنْ نغٛودِ حٛولَارٜ غٛعٛ اٜ بِنْدُطٛ اَايَارٜ بِيندٜ، ‏«‏مِ حٛولَکٜ، کَنْجُمْ وَطِ مٜتُمِ؞»‏ مِنٛنْ مَا مِنْ کٛولَکٜ، کَنْجُمْ وَطِ مِنْ مٜتِ؞</verse>
				<verse number="14">نغَمْ اٜ مِنْ اَنْدِ اَللَّه اُمِّنْطٛ يٜىٰسُ جٛومِرَاوٛ مٜىٰطٜنْ دَغَ مَيْدٜ، اٛ اُمِّنَيْمِنْ مِنٛنْ مَا نٛنْ نٛ اٛ اُمِّنِرِ يٜىٰسُ، اٛ وَدَّمِنْ حَوْتِ اٜ مٛوطٛنْ يٜىٰسٛ مَاکٛ؞</verse>
				<verse number="15">فُو طُعُمْ طُمْ نغَمْ ٻٜيْدَارِ مٛوطٛنْ، نغَمْ شَاحُ اَللَّه جٛتّٛتٛوطُمْ يِمْٻٜ طُطْٻٜ، وَطَ طُمْ ٻٜيْدَ يٜتُّکِ اَللَّه نغَمْ تٜدِّنْکِمٛ؞</verse>
				<verse number="16">نغَمْ نٛنْ، مِنْ اِتَّتَا کَمُّندٜ؞ کٛو ندٜ ٻَلِّ اَمِنْ اٜ ٻٜيْدَ تَمڤُکِ، فُو اٜ نٛنْ ٻٜرْطٜ اَمِنْ اٜ شٜمْبِطِنٜىٰ کٛو ندٜيٜ؞</verse>
				<verse number="17">نغَمْ تٛرَّاجِ طِ مِنْ تٛرّٜتٜىٰ جٛونِ طِ سٜطَّنَاجِ طِ نٜىٰٻَتَا طِ نغَطَيْ مِنْ کٜٻَ تٜدُّنغَلْ نغَلْ حَا اَبَدَا ٻُرْنغَلْ کٛو طُمٜ؞</verse>
				<verse number="18">نغَمْ نٛنْ، حَکِّيلٛ اَمِنْ وَلَا دٛوْ کٛ غِتٜ نغِعَتَ؞ اٜ مِنْ نغَطَ حَکِّيلٛ اَمِنْ دٛوْ کٛ غِتٜ مبَاوَتَا يِيکِ؞ نغَمْ کٛ غِتٜ نغِعَتَ طُمْ پَٻّٛتٛوطُمْ، اَمَّا کٛ غِتٜ مبَاوَتَا يِيکِ، طُمْ تَبِتَيْطُمْ؞</verse>
			</chapter>
			<chapter number="5">
				<verse number="1">نغَمْ اٜ مِنْ اَنْدِ ٻَلِّ اَمِنْ اٜ نَنْدِ اٜ لُکُرُ طُمْ مِنْ نجٛوطٛتٛو ندٜرْ، ندٜرْ دُونِيَارُ ندُعُ؞ تٛ لُکُرُ طُمْ سَنْکِتَامَ، اٜ مِنْ اَنْدِ اَللَّه حٛکَّيْمِنْ وُرٛ تَبِتَيْنغٛ تٛنْ دٛوْ، نغٛ مَحِرَاکَ اٜ جُنْغٛ نٜطّٛ؞</verse>
				<verse number="2">جٛونِ اٜ مِنْ اٛتَّ اٜ مِنْ کَاٻِي نَاع سٜطَّ نغَمْ طُمْ ٻٛرْنَمِنْ ٻَنْدُ اَمِنْ ندُ دٛوْ؞</verse>
				<verse number="3">نغَمْ تٛ مِنْ ٻٛرْنَامَ ٻَنْدُ ندُنْ، مِنْ نغَرْتَتَا يٛنْکِيجِ طِ نغَلَا ٻَنْدُ؞</verse>
				<verse number="4">نغٜعٜلْ شَرٜلْ نغٜلْ مِنْ نغٛنْدِ ندٜرْ لُکُرُ طُمْ دُونِيَارُ، وَاتٛ ٻَنْدُ اَمِنْ، اٜ مِنْ اٛتَّ نغَمْ تٛرَّاجِ طِ ٻَنْدُ ندُنْ يَرَتَ؞ نَاع نغَمْ اٜ مِنْ نغِطِ سٜنْدِرْکِ اٜ ٻَنْدُ ندُنْ، اَمَّا اٜ مِنْ نغِطِ طُمْ ٻٛرْنَمِنْ ٻَنْدُ اَمِنْ ندُ دٛوْ، نغَمْ ٻَنْدُ ندُ مَايَتَا حٛشَّ نجَيْرِ ٻَنْدُ مَايَيْندُ؞</verse>
				<verse number="5">اَللَّه اٜ حٛورٜ مُوطُمْ سِرْيِيمِنْ نغَمْ طُعُمْ، اٛ حٛکِّيمِنْ رُوحُ مَاکٛ نغَمْ تَبِّتِنَنْکِمِنْ کٛ اٛ وَطَنْتَمِنْ يٜىٰسٛ طٛعٛ؞</verse>
				<verse number="6">کَنْجُمْ وَطِ کٛو ندٜيٜ اٜ مِنْ نغٛودِ سٜمْبٜ ٻٜرْندٜ؞ اٜ مِنْ اَنْدِ تٛ نِ اٜ مِنْ ندٜرْ ٻَنْدُ اَمِنْ ندُعُ، اٜ مِنْ نغٛطِّتِي وُرٛ اَمِنْ وٛنْغٛ تٛ جٛومِرَاوٛ؞</verse>
				<verse number="7">اٜ مِنْ نغَطَ جٛنْدٜ اَمِنْ دٛوْ حٛولَاکِ اَللَّه، نَاع دٛوْ کٛ مِنْ نغِعَتَ اٜ غِتٜ؞</verse>
				<verse number="8">غٛونغَ اٜ مِنْ نغٛودِ سٜمْبٜ ٻٜرْندٜ، ندٜنْ مِنْ ٻُرِي يِطُکِ مِنْ شٜنْدِرَ اٜ ندُعُ ٻَنْدُ مِنْ نجٛوطٛدٛو اٜ جٛومِرَاوٛ تٛنْ دٛوْ؞</verse>
				<verse number="9">نغَمْ نٛنْ، کٛ مِنْ نغِطِ وٛنِ مِنْ مبٜلْنَنَمٛ ٻٜرْندٜ، کٛو اٜ مِنْ ندٜرْ ندُعُ ٻَنْدُ کٛو اٜ تٛنْ دٛوْ؞</verse>
				<verse number="10">نغَمْ اٜنْ فُو دٛولٜ اٜنْ ندَرٛتٛ يٜىٰسٛ اَلْمَسِيحُ نغَمْ کِيتَ، نغَمْ کٛو مٛيٜ حٜٻَ مبَرْجَارِ کٛ وَطِ ندٜرْ ٻَنْدُ ندُعُ، کٛو کٛ اٛ وَطِ اٜ وٛوطِ کٛو طُمْ وٛوطَا؞</verse>
				<verse number="11">ندٜ اٜ مِنْ اَنْدِ کٛ وٛنِ کُلٛلْ جٛومِرَاوٛ، کَنْجُمْ وَطِ اٜ مِنْ نغَطَ کٛ مِنْ مبَاوَتَ وَطُکِ مِنْ ڤٛوطٛيَ حَکِّيلٛ يِمْٻٜ؞ اَللَّه اٜ اَنْدِ نٛ مِنْ نغٛنْتِندِرِ بٛطُّمْ، اٜ مِ کَمّٛو اٛنٛنْ مَا اٛنْ اَندِمِنْ بٛطُّمْ ندٜرْ ٻٜرْطٜ مٛوطٛنْ؞</verse>
				<verse number="12">نَاع اٜ مِنْ نغِطِ مِنْ مَنَ کٛعٜ اَمِنْ يٜىٰسٛ مٛوطٛنْ، اَمَّا اٜ مِنْ نغِطِ مِنْ کٛکَّعٛنْ لَاوٛلْ مَنْتٛرَاکِمِنْ، نغَمْ مبَاوٛنْ نٛوتٛوطٛنْ پَمْطٜ پٜفْتٛوٻٜ کٛعٜ دٛوْ مَنْغُ مَٻّٜ نَاع دٛوْ کٛ وٛنِ ندٜرْ ٻٜرْطٜ مَٻّٜ؞</verse>
				<verse number="13">تٛ يِمْٻٜ کٛشِّيمِنْ مِنْ حَاݝَاٻٜ، فُو طُمْ نغَمْ اَللَّه؞ تٛ بٛو اٜ مِنْ ندٜرْ حَکِّيلٛ اَمِنْ، طُمْ نغَمْ مٛوطٛنْ؞</verse>
				<verse number="14">نغَمْ يِدّٜ اَلْمَسِيحُ وَطَتَمِنْ اٜ مِنْ کُوَ کُوطٜ اَمِنْ، نغَمْ اٜنْ تَبِّتِنِي غٛعٛتٛ مَايِي نغَمْ کٛو مٛيٜ، نغَمْ نٛنْ کٛو مٛيٜ مَايِي؞</verse>
				<verse number="15">اٛ مَايِي نغَمْ يِمْٻٜ فُو، نغَمْ تٛع ٻٜ نغَطَ جٛنْدٜ بٜلْنَنَيْندٜٻٜ ٻٜرْطٜ، اَمَّا ٻٜ نغَطَ جٛنْدٜ بٜلْنَنَيْندٜ اٛنْ طٛنْ مَيْطٛ نغَمْ مَٻّٜ اُمِّي دَغَ مَيْدٜ؞</verse>
				<verse number="16">نغَمْ نٛنْ، دَغَ جٛونِ مِنْ کٛشَّتَا غٛطّٛ نٛ يِمْٻٜ دُونِيَارُ کٛشِّرِمٛ؞ کٛو ندٜ ندٜنّٛ مِنْ کٛشِّي اَلْمَسِيحُ نٛ يِمْٻٜ دُونِيَارُ کٛشِّرِمٛ، جٛونِ نَاع نٛنْ مِنْ کٛشِّرِمٛ؞</verse>
				<verse number="17">نغَمْ نٛنْ، فُو غَرْتُطٛ مٛ اَلْمَسِيحُ اٛ وَرْتِي نٜطّٛ کٜسٛ؞ کٛو طُمٜ طُمْ ندٜنّٛ پَٻَّکٜ، کٛو طُمٜ وَرْتِي کٜسُمْ؞</verse>
				<verse number="18">طُعُمْ فُو اَللَّه وَطِطُمْ شِرْيٛوتِرْطٛمِنْ اٜ مَاکٛ لَاوٛلْ اَلْمَسِيحُ، ندٜنْ اٛ حٛکِّيمِنْ کُوغَلْ وَعَجِنْکِ سِرْيٛوتِرْکِ يِمْٻٜ اٜ مَاکٛ؞</verse>
				<verse number="19">وَعَجُ طُمْ وٛنِ اَللَّه اٜ سِرْيٛوتِرَ يِمْٻٜ دُونِيَارُ اٜ مُوطُمْ لَاوٛلْ اَلْمَسِيحُ، ندٜنْ اٛ وِنْدَتَا حَکّٜ طُمْ ٻٜ نغَطِ؞ کَنْکٛ حٛکِّمِنْ کُوغَلْ وَعَجِنْکِ سِرْيٛوتِرْکِ اٜ مَاکٛ؞</verse>
				<verse number="20">نغَمْ نٛنْ، مِنْ مٜتٛوٻٜ کٛ اَلْمَسِيحُ وِعِمِنْ، بٛ اَللَّه تٛرٛتٛوعٛنْ لَاوٛلْ اَمِنْ؞ اٜ مِنْ تٛرٛوعٛنْ نغَمْ اَلْمَسِيحُ، شِرْيٛوتِرٜىٰ اٜ اَللَّه؞</verse>
				<verse number="21">اَلْمَسِيحُ مٜىٰطَايِ وَطُکِ حَکّٜ، اَمَّا اَللَّه يٛوِي فُو حَکّٜىٰجِ مٜىٰطٜنْ دٛوْ مَاکٛ، نغَمْ لَاوٛلْ مَاکٛ نغَرْتٜنْ اَادِلِعٜنْ يٜىٰسٛ اَللَّه؞</verse>
			</chapter>
			<chapter number="6">
				<verse number="1">مِنٛنْ، مِنْ کُودٛوٻٜ اٜ اَللَّه؞ نغَمْ مَاجُمْ اٜ مِنْ تٛرٛوعٛنْ تٛع اٛنْ اَلُ شَاحُ اَللَّه طُمْ کٜٻُطٛنْ وَرْتَ مٜىٰرٜ؞</verse>
				<verse number="2">نغَمْ اَللَّه وِعِي، ‏«‏ندٜ شَرٜلْ کَانُنغٜلْ وَطِ، مِ نَنِي دٛعَارٜ مَاطَ، ندٜ ݧَلْندٜ کِسْندَمْ وَرِ، مِ وَلِّيمَ؞»‏ رَا، جٛونِ وٛنِ شَرٜلْ کَانُنغٜلْ، جٛونِ وٛنِ ݧَلْندٜ کِسْندَمْ!‏</verse>
				<verse number="3">مِنْ نغِطَا مِنْ نغَطَ کٛ وَطَتَ غٛطّٛ فٜغّٛو دٛوْ لَاوٛلْ غٛونغَ، نغَمْ تٛع طُمْ حٜٻَ کٛ طُمْ حُطَتَ ندٜرْ کُوغَلْ اَمِنْ؞</verse>
				<verse number="4">اَمَّا ندٜرْ کٛو طُمٜ کٛ مِنْ نغَطَتَ، اٜ مِنْ کٛلَّ مِنْ مَشُّٻٜ اَللَّه ٻٜ غٛونغَ ندٜرْ مُݧَلْ مَنْغَلْ نغَلْ مِنْ نغَطَتَ ندٜرْ تٛرَّ، اٜ شَطٜىٰلٜ، اٜ ٻِطَّارٜ؞</verse>
				<verse number="5">مِنْ ڤِيَامَ، مِنْ شُرَامَ، طُمْ اُمِّنِي حَوْرٜ دٛوْ اَمِنْ، مِنْ کُوِي نَاکِ ٻَلِّ اَمِنْ مبَاتِ، مِنْ مبَالِي بَلْطٜ مِنْ طَانَاکِ، بَنْݧٜ مِنْ کٜٻَتَا کٛ مِنْ ݧَامَتَ؞</verse>
				<verse number="6">مِنْ کٛلِّي مِنْ مَشُّٻٜ اَللَّه ٻٜ غٛونغَ ندٜرْ لَٻْکِ ٻٜرْطٜ کِ مِنْ نغٛودِ، اٜ اَنْدَلْ، اٜ مُݧَلْ، اٜ نٛ مِنْ مبَلِّرْتَ يِمْٻٜ، اٜ رُوحُ اَللَّه طُمْ مِنْ نغٛودِ، اٜ يِدّٜ ندٜ غٛونغَ،</verse>
				<verse number="7">اٜ مٜتُکِ غٛونغَ، اٜ بَوْطٜ اَللَّه؞ اَادِلَاکُ وٛنِ کٛ مِنْ کٛنِرْتَ طُمْ مِنْ نجٛغِي جُنْغٛ ݧَامٛ اٜ نَنٛ؞</verse>
				<verse number="8">اٜ مِنْ کٛکّٜىٰ مَنْغُ، اٜ مِنْ شٜمْتِنٜىٰ، اٜ مِنْ کُطٜىٰ، اٜ مِنْ مَنٜىٰ؞ مِنْ کٛشَّامَ بٛ مَجِّنٛوٻٜ يِمْٻٜ، اَمَّا مِنْ غٛونغَعٜنْ؞</verse>
				<verse number="9">مِنْ کٛشَّامَ بٛ طُمْ اَنْدَامِنْ، اَمَّا اٜ طُمْ اَندِمِنْ بٛطُّمْ؞ مِنْ کٛشَّامَ بٛ مَيْٻٜ، اَمَّا اٜ مِنْ ڤٛوفَ؞ اٜ مِنْ ڤِيٜىٰ، اَمَّا مِنْ مَايَايِ؞</verse>
				<verse number="10">اٜ طُمْ وَطَ مِنْ نَنَ شِيَ بٜلْطُمْ ٻٜرْندٜ، اَمَّا کٛو ندٜيٜ اٜ مِنْ مبٜلْمبٜلْتَ؞ مِنْ نغَلَنَا، اَمَّا مِنْ نغَرْتِرِي طُطْٻٜ رِسْکُٻٜ؞ مِنْ کٛشَّامَ بٛ کٛو کٛ مِنْ نغٛودِ، اَمَّا اٜ مِنْ نغٛودِ کٛو طُمٜ؞</verse>
				<verse number="11">اٛنٛنْ کٛرِنْتِيَنْکٛعٜنْ، مِنْ مٜتَنِيعٛنْ اٜ نجَيْرِ؞ مِنْ مَٻِّتَنِيعٛنْ ٻٜرْطٜ اَمِنْ؞</verse>
				<verse number="12">نَاع مِنٛنْ نغَݧِ حٛلُّکِعٛنْ يِدّٜ، اَمَّا اٛنٛنْ نغَݧِ حٛلُّکِمِنْ يِدّٜ؞</verse>
				<verse number="13">مِ مٜتَنِيعٛنْ نٛ مٜتِرَنَيْمِ ٻِٻّٜ اَمْ؞ اٜ مِ تٛرٛوعٛنْ، ندٜ اٜ مِنْ نغِطِعٛنْ، اٛنٛنْ مَا مَٻِّتَنٜىٰمِنْ ٻٜرْطٜ مٛوطٛنْ؞</verse>
				<verse number="14">تٛع اٛنْ کَوْتُ کٛعٜ اٜ يِمْٻٜ ٻٜ کٛولَاکِ يٜىٰسُ؞ کٛ حَوْتِ اَادِلَاکُ اٜ حَلّٜىٰندٜ؟ کٛو بٛو، نغٛيٜ سُمْڤٛ وٛنِ حَکُّندٜ جَيْنغٛلْ اٜ ݧِوْرٜ؟</verse>
				<verse number="15">کِيٜ سِرْيٛوتِرْکِ وٛنِ حَکُّندٜ اَلْمَسِيحُ اٜ شٜيْطَنْ؟ کٛو بٛو، کٛ حَوْتِ تٛکُّطٛ يٜىٰسُ اٜ مٛ تٛکَّايِ يٜىٰسُ؟</verse>
				<verse number="16">ندٜنْ کٛ حَوْتِ وُرٛ شٜنِينغٛ نغٛ اَللَّه اٜ غُنْکِيجِ؟ ٻَلِّ مٜىٰطٜنْ نغٛنِ وُرٛ شٜنِينغٛ نغٛ اَللَّه مٛ يٛنْکِ؞ نغَمْ اٛ وِعِ، ‏«‏مِ جٛوطٛتٛ ندٜرْ مَٻّٜ، مِ يَادَ اٜ مَٻّٜ؞ مِ وَرْتَيْ اَللَّه مَٻّٜ، ٻٜ نغَرْتَيْ يِمْٻٜ اَمْ؞»‏</verse>
				<verse number="17">طٛنْمَا اٛ وِعِ، ‏«‏نغَمْ نٛنْ، مبُرْتٛيٜىٰ دَغَ ندٜرْ مَٻّٜ، کَکِّتٜىٰ دَغَ ندٜرْ مَٻّٜ؞ تٛع اٛنْ مٜىٰمُ کٛ لَاٻَا، ندٜنْ مِ جَٻَيْعٛنْ؞</verse>
				<verse number="18">مِ وَرْتَيْ ݧَاکٛ مٛوطٛنْ، اٛنٛنْ بٛو اٛنْ نغَرْتَيْ ٻِٻّٜ اَمْ وٛرْٻٜ اٜ رٜوْٻٜ؞ نٛنْ جٛومِرَاوٛ جٛومُ بَوْطٜ وِعِ؞»‏</verse>
			</chapter>
			<chapter number="7">
				<verse number="1">تٛو، بَنْدِرَاٻٜ اَمْ ٻٜ نغِطُمِ، ندٜ اٜنْ نغَطَنَامَ اَلْکَوَلْ دٛوْ فُو طُعُمْ، اٜنْ لَاٻِنْ کٛعٜ مٜىٰطٜنْ دَغَ کٛو طُمٜ غَطٛوجُمْ ٻَلِّ مٜىٰطٜنْ اٜ ٻٜرْطٜ مٜىٰطٜنْ نغَرْتَ کٛ لَاٻَا يٜىٰسٛ اَللَّه؞ اٜنْ نغَرْتُ ٻٜ سٜنَاکِ کٜىٰوُکِ، کُلٛوٻٜ اَللَّه؞</verse>
				<verse number="2">کٛولٜىٰمِنْ ندٜرْ يِدّٜ؞ مِنْ نغَطَنَايِ غٛطّٛ کٛ وٛوطَا، مِنْ مَجِّنَايِ غٛطّٛ، مِنْ پٛيْرَايِ غٛطّٛ نغَمْ مِنْ نجَٻَنَمٛ غٛطُّمْ؞</verse>
				<verse number="3">مِ وِعَايِ حَالَ کَعَ نغَمْ مِ يٛوَنَعٛنْ غٛطُّمْ کٛ وٛوطَا؞ مِ وِعِينٛعٛنْ اٜ مِنْ نغِطِعٛنْ نَاع سٜطَّ ندٜرْ ٻٜرْطٜ اَمِنْ کٛو اٜ مِنْ فٛوفَ کٛو ندٜرْ مَيْدٜ؞</verse>
				<verse number="4">مِ حٛولَکٜعٛنْ ٻٜرْندٜ غٛعٛ، اٜ مِ مَنْتٛرٛوعٛنْ نَاع سٜطَّ، اٛنْ شٜمْبِطِنِييَمْ نَاع سٜطَّ؞ فُو اٜ تٛرَّاجِ طِ مِنْ نجَرَتَ، وٜلْوٜلٛ اَمْ وَلَا کٜىٰرٛلْ؞</verse>
				<verse number="5">نغَمْ کٛ مِنْ نغَرِ لٜيْدِ مَکِدٛونِيَ، مِنْ کٜٻَايِ سِوْتَارٜ، اَمَّا کٛو تٛيٜ تٛ مِنْ نغَيْلِتٛرِي اٜ مِنْ تٛرّٜىٰ؞ مِنْ نغٜدّٛوتِرِي اٜ وٛٻّٜ، ندٜرْ ٻٜرْطٜ اَمِنْ کُلٛلْ نَنْغِمِنْ؞</verse>
				<verse number="6">اَمَّا اَللَّه بَلْتِنٛووٛ ٻٜرْطٜ غٛنْٻٜ ندٜرْ وَنَّارٜ، اٛ وَلْتِنِ ٻٜرْطٜ اَمِنْ اٜ غَرٛلْ تِيتُسْ؞</verse>
				<verse number="7">نَاع وَرْکِ مَاکٛ تَنْ وَلْتِنِ ٻٜرْطٜ اَمِنْ، اَمَّا حَبَرُ طُمْ اٛ حٛکِّمِنْ نٛ مبَلْتِنِرْطٛنْ ٻٜرْندٜ مَاکٛ؞ اٛ وِعِيمِنْ نٛ کَاٻِرْطٛنْ نغِعٛنْيَمْ، اٜ نٛ نغَنِّرْطٛنْ دٛوْ کٛ نغَطَنْطٛنْيَمْ، اٜ نٛ نغِطِرْطٛنْ وَلُّکِيَمْ؞ کَنْجُمْ ٻٜيْدَنِيَمْ وٜلْوٜلْتُکِ؞</verse>
				<verse number="8">کٛو تٛ طٜرٜوٛلْ نغٛلْ مبِنْدَنْمِعٛنْ وَطِي اٛنْ نَنِي شِيَ بٜلْطُمْ، طُمْ وَنَّايِيَمْ جٛونِ، کٛو ندٜ ندٜنّٛ مِ وَنِّي، نغَمْ مِ فَامِي طٜرٜوٛلْ نغٛلْ وَطِي اٛنْ نَنِي شِيَ بٜلْطُمْ ٻٜرْطٜ، کٛو ندٜ طُمْ شَرٜلْ سٜطَّ تَنْ؞</verse>
				<verse number="9">جٛونِ اٜ مِ نَنَ بٜلْطُمْ ندٜرْ ٻٜرْندٜ اَمْ، نَاع نغَمْ اٛنْ نَنَايِ بٜلْطُمْ، اَمَّا نغَمْ شِيَ نَنْکِ بٜلْطُمْ مٛوطٛنْ وَطِ تُوبُطٛنْ؞ نغَمْ شِيَ نَنْکِ بٜلْطُمْ کِنْ طُمْ اِرِ کِ اَللَّه يِطِ؞ نغَمْ نٛنْ مِنْ نغَطَنَايِعٛنْ کٛ وٛوطَا؞</verse>
				<verse number="10">نغَمْ شِيَ نَنْکِ بٜلْطُمْ اِرِ کِ اَللَّه يِطِ اٜ وَطَ نٜطّٛ تُوبَ حٜٻَ کِسْندَمْ؞ کِ وَطَتَا اٛ وِعَ، ‏«‏دَا اٜ مِ اَنْدُنٛو،»‏ اَمَّا شِيَ نَنْکِ بٜلْطُمْ اِرِ کِ دُونِيَارُ اٜ فٛوطَ مَيْدٜ؞</verse>
				<verse number="11">ندَارٜىٰ نغِعٛنْ کٛ شِيَ نَنْکِ بٜلْطُمْ مٛوطٛنْ وَدَّنِعٛنْ، کِ وَطِيعٛنْ اٛنْ نغَرْتِي تِيطُٻٜ، اٛنْ نغَرْتِي کَاٻُٻٜ کٛلَّ اٛنٛنْ نَاع اٛنْ غَطٛوٻٜ کٛ وٛوطَا، اٛنْ ٻٜرْنِي دٛوْ کٛ وٛوطَا، اٛنْ کُلْتٛرِي، اٛنْ کَاٻِي نغِعٛنْيَمْ، اٛنْ نغِطِي وَلُّکِيَمْ، اٛنْ کَاٻِي نغِعٛنْ طُمْ تَپَنِي غَطٛووٛ حَکّٜ کِيتَ؞ اٛنْ کٛلِّي اٛنْ نغَطِي کٛ حَانِ دٛوْ کٛ مبِنْدَنّٛومِعٛنْ؞</verse>
				<verse number="12">نغَمْ نٛنْ، کٛو ندٜ مِ وِنْدَنِينٛعٛنْ طٜرٜوٛلْ، نَاع نغَمْ نٜطّٛ غَطُطٛ کٛ وٛوطَا مبِنْدُمِنغٛلْ، کٛو نغَمْ نٜطّٛ غَطَنَاطٛ کٛ وٛوطَا، اَمَّا مِ وِنْدُنغٛلْ نغَمْ نغِعَنٛنْ غِتٜ مٛوطٛنْ نٛ نغِرُّطٛنْمِنْ يٜىٰسٛ اَللَّه؞</verse>
				<verse number="13">کَنْجُمْ وَلْتِنِ ٻٜرْطٜ اَمِنْ؞ کٛ ٻُرِ نٛنْ، وٜلْوٜلٛ نغٛ تِيتُسْ نَنِ مبٜلْنَنِيمِنْ ٻٜرْطٜ، نغَمْ اٛنْ فُو اٛنْ مبٜلْنَنِيمٛ ٻٜرْندٜ؞</verse>
				<verse number="14">مِ مَنْتٛرَکٜعٛنْ يٜىٰسٛ تِيتُسْ، اٛنٛنْ بٛو اٛنْ شٜمْتِنَايِيَمْ؞ نٛنْ نٛ کٛو طُمٜ طُمْ مِنْ مبِعِعٛنْ طُمْ غٛونغَ، نٛنْ مَا مَنْتٛرَاکِ کِ مِنْ مَنْتٛرِيعٛنْ يٜىٰسٛ تِيتُسْ تَبِّتِنَامَ طُمْ غٛونغَ؞</verse>
				<verse number="15">يِدّٜ ندٜ تِيتُسْ يِطِعٛنْ جٛونِ ٻُرِي ندٜ ندٜنّٛ، تٛ اٛ ݧُمِي نٛ تٛکِّرْطٛنْ کٛ طُمْ وِعِعٛنْ، اٜ نٛ نجَٻّٛرِيطٛنْمٛ ندٜرْ مَنْغُ اٜ فَامَنْکِ؞</verse>
				<verse number="16">اٜ مِ نَنَ بٜلْطُمْ نغَمْ اٜ مِ حٛولِيعٛنْ اٜ ٻٜرْندٜ غٛعٛ؞</verse>
			</chapter>
			<chapter number="8">
				<verse number="1">تٛو، بَنْدِرَاٻٜ اَمْ، جٛونِ اٜ مِنْ نغِطِ اَنْدٛنْ شَاحُ طُمْ اَللَّه حٛکِّ تٛکُّٻٜ يٜىٰسُ غٛنْٻٜ مَکِدٛونِيَ؞</verse>
				<verse number="2">کٛو ندٜ ٻٜ ڤٛوندِرَامَ تٛرَّ کَلُّکَ، طٛنْمَا اٜ ٻٜ ندٜرْ دُلّٜرٜ کَلُّندٜ، فُو اٜ نٛنْ وٜلْوٜلٛ مَٻّٜ مَنْغٛ وَطِي ٻٜ کٛکِّي بَلَّلْ مَنْغَلْ؞</verse>
				<verse number="3">مِ شٜيْدَکٜ ٻٜ کٛکِّي بَلَّلْ نٛ ٻٜ مبَاوِ حٛکُّکِ، حَا مَا کٛ ٻُرِ نٛنْ؞ ندٜرْ يِدّٜ ٻٜرْطٜ مَٻّٜ،</verse>
				<verse number="4">ٻٜ تٛرَکٜمِنْ نَاع سٜطَّ مِنْ اَلَٻٜ ٻٜ نغَطَ جُنْغٛ ندٜرْ کُوغَلْ وَلُّکِ يِمْٻٜ اَللَّه غٛنْٻٜ اُرُشَلِيمَ؞</verse>
				<verse number="5">ٻٜ نغَطِي کٛ ٻُرِ ݧُمٛ اَمِنْ؞ اَرَنْدٜ ٻٜ کٛکِّي جٛومِرَاوٛ کٛعٜ مَٻّٜ، ندٜنْ مِنٛنْ مَا ٻٜ کٛکِّيمِنْ کٛعٜ مَٻّٜ نٛ اَللَّه يِطِ؞</verse>
				<verse number="6">ندٜ تِيتُسْ فُطِّ کُوغَلْ حَوْرُتُکِ بَلَّلْ تٛ مٛوطٛنْ، مِنْ تٛرَکٜمٛ اٛ سٛعّٛو تٛ مٛوطٛنْ اٛ يٛتِّنَنغَلْ؞</verse>
				<verse number="7">تٛو، اٛنْ نغَطِي بٛطُّمْ ندٜرْ کٛو طُمٜ، وَاتٛ ندٜرْ حٛولَاکِ يٜىٰسُ، اٜ مٜتُکِ بٛطُّمْ، اٜ اَنْدُکِ غٛونغَ، اٜ يِدّٜ وَلُّکِ، اٜ يِدّٜ ندٜ نغِطّٛنْمِنْ؞ نٛنْ مَا اٜ مِنْ نغِطِ نغَطٛنْ بٛطُّمْ ندٜرْ نغَعَلْ کُوغَلْ وَلُّکِ؞</verse>
				<verse number="8">نَاع اٜ مِ وِعَ دٛولٜ نغَطّٛنْ نٛنْ؞ مِ حٛکُّعٛنْ حَبَرُ بَلَّلْ مَنْغَلْ نغَلْ وٛٻّٜ مبَلِّ نغَمْ مِ اَنْدَ کٛو يِدّٜ ندٜ نغِطّٛنْ وٛٻّٜ ندٜ غٛونغَ؞</verse>
				<verse number="9">نغَمْ اٛنْ اَنْدِ کٛ جٛومِرَاوٛ مٜىٰطٜنْ يٜىٰسُ اَلْمَسِيحُ وَطَنِعٛنْ نغَمْ يِدّٜ مَاکٛ؞ کٛو ندٜ اٛ دِسْکُطٛ، نغَمْ مٛوطٛنْ اٛ وَرْتِ مٛ وَلَنَا، نغَمْ لَاوٛلْ دُلّٜرٜ مَاکٛ نغَرْتٛنْ رِسْکُٻٜ؞</verse>
				<verse number="10">رَا شَاوٛرِ طُمْ کٛکَّيْمِعٛنْ دٛوْ فِي طُعُمْ؞ رٛوَنِ اٛنٛنْ اَرْتِ حٛکُّکِ بَلَّلْ، نَاع اٛنْ اَرْتُ حٛکُّکِ بَلَّلْ تَنْ، حَا مَا اٛنْ اَرْتِي يِطُکِ حٛکُّکِ بَلَّلْ نغَلْ؞</verse>
				<verse number="11">تٛو، جٛونِ سٜيْ نجٛتِّنٛنْ کُوغَلْ نغَلْ اٜ اِرِ ٻٜرْندٜ ندٜ ڤُطِّرْطٛنْغَلْ؞ کٛکّٜىٰ کٛ مبَاوٛتٛنْ حٛکُّکِ؞</verse>
				<verse number="12">نغَمْ تٛ اٛنْ نغٛودِ ٻٜرْطٜ حٛکُّکِ بَلَّلْ، اَللَّه جَٻَيْ کٛ کٛکُّطٛنْ؞ اَللَّه اٜ رَارَ کٛ نغٛودُطٛنْ، نَاع کٛ اٛنْ نغَلَا؞</verse>
				<verse number="13">کٛ نغِطُمِ وٛنِ نَاع تٛرّٛنْ کٛعٜ مٛوطٛنْ نغَمْ مبَلّٛنْ وٛٻّٜ، اَمَّا اٜ مِ يِطِ يِمْٻٜ فُو ڤٛتِّدَ؞</verse>
				<verse number="14">جٛونِ طُوطُکِ جَوْدِ مٛوطٛنْ وَلَّيْ وٛنْٻٜ ندٜرْ دُلّٜرٜ؞ يٜىٰسٛ طٛعٛ کَمْٻٜ مَا، ٻٜ مبَلَّعٛنْ ندٜرْ دُلّٜرٜ مٛوطٛنْ، نغَمْ کٛو طُمٜ فٛتِّدَنَ کٛو مٛيٜ؞</verse>
				<verse number="15">نٛنْ نٛ طُمْ وِنْدِرَا، ‏«‏نٛکُّطٛ طُطُّمْ طُمْ طُوطَايِ؞ نٛکُّطٛ سٜطَّ، طُمْ فَمْطَايِ؞»‏</verse>
				<verse number="16">اَمَّا يٜتّٛورٜ تَبِّتَ تٛ اَللَّه غَطُطٛ تِيتُسْ وَرْتِ غِطّٛ وَلُّکِعٛنْ نٛنْ نٛ مِنْ نغِطِرِ وَلُّکِعٛنْ؞</verse>
				<verse number="17">نَاع نغَمْ مِنْ تٛرَکٜمٛ تَنْ وَطِ اٛ جَٻِ يَاکِ تٛ مٛوطٛنْ، اَمَّا کَنْکٛ اٜ حٛورٜ مَاکٛ سُٻِ يَحَ تٛ مٛوطٛنْ نغَمْ اٛ حَاٻِي اٛ وَلَّ؞</verse>
				<verse number="18">مِنْ لِلْدٛيَيْمٛ اٜ بَنْدِرَاوٛ مٜىٰطٜنْ مَنٜتٜىٰطٛ کٛو تٛيٜ تٛ تٛکُّٻٜ يٜىٰسُ کَوْرِتَتَ؞ اٜ مٛ مَنٜىٰ نغَمْ وَعَجِنْکِ حَبَرُ بٜلْطُمْ؞</verse>
				<verse number="19">نَاع کَنْجُمْ تَنْ، ٻٜ شُٻِيمٛ نغَمْ اٛ يَادَ اٜ اَمِنْ ندٜرْ يَادُ يَارُکِ بَلَّلْ نغَلْ طُمْ حَوْرِتَنِ تٛکُّٻٜ يٜىٰسُ غٛنْٻٜ اُرُشَلِيمَ؞ کَنْجُمْ وٛنِ کُوغَلْ بٛنْغَلْ نغَلْ مِنْ نغَطَتَ نغَمْ مَوْنِنْکِ جٛومِرَاوٛ، طٛنْمَا نغَمْ حٛلُّکِ نٛ مِنْ نغِطِرِ وَلُّکِ؞</verse>
				<verse number="20">اٜ مِنْ ندٛغَّ تٛع غٛطّٛ مٜتَ کَلُّکَ دٛوْ نٛ مِنْ کُوِرْتَ کُوغَلْ مَنْغَلْ نغَعَلْ نغَلْ مٛٻْتُکِ اٜ سٜنْدُکِ؞</verse>
				<verse number="21">اٜ مِنْ نغِطِ مِنْ نغَطَ کٛ حَانِ، نَاع يٜىٰسٛ جٛومِرَاوٛ تَنْ، اَمَّا حَا مَا اٜ يٜىٰسٛ يِمْٻٜ؞</verse>
				<verse number="22">طٛنْمَا مِنْ لِلْدٛيَيْٻٜ اٜ بَنْدِرَاوٛ مٜىٰطٜنْ، ندٜ طُطُّمْ مِنْ ڤٛوندِيمٛ مِنْ نغِعِي اٜ مٛ يِطِ وَلُّکِ اٜ طَتٜ طُطّٜ، اَمَّا جٛونِ اٛ ٻُرِي يِطُکِ وَلُّکِ نغَمْ اٜ مٛ حٛولِيعٛنْ نَاع سٜطَّ؞</verse>
				<verse number="23">تِيتُسْ، اٛ حِغٛ کُوغَلْ اَمْ، مِنْ اٜ مَاکٛ اٜ مِنْ کُودَ نغَمْ مٛوطٛنْ؞ بَنْدِرَاٻٜ مٜىٰطٜنْ جَادٛوٻٜ اٜ مَاکٛ، ٻٜ لِلَاٻٜ ندٜرْ تٛکُّٻٜ يٜىٰسُ اَلْمَسِيحُ، کُوغَلْ مَٻّٜ اٜ تٜدِّنَمٛ؞</verse>
				<verse number="24">نغَمْ نٛنْ، کٛلّٜىٰٻٜ يِدّٜ مٛوطٛنْ اٜ کٛ وَطَتَ اٜ مِنْ مَنْتِتٛرٛوعٛنْ، نغَمْ کَوْتٜ تٛکُّٻٜ يٜىٰسُ تَبِّتِنَ مَنْتٛرَاکِعٛنْ کِ مِنْ مَنْتٛرْتٛوعٛنْ طُمْ غٛونغَ؞</verse>
			</chapter>
			<chapter number="9">
				<verse number="1">نَاع طُمْ دٛولٜ مِ وِنْدَنَعٛنْ دٛوْ کُوغَلْ وَلُّکِ يِمْٻٜ اَللَّه؞</verse>
				<verse number="2">نغَمْ اٜ مِ اَنْدِ اٛنْ نغِطِ وَلُّکِ نَاع سٜطَّ؞ مِ مَنْتٛرَکٜعٛنْ يٜىٰسٛ يِمْٻٜ مَکِدٛونِيَ مِ وِعِيٻٜ اٛنٛنْ يِمْٻٜ اَکَايَ اٛنْ شِرْيَکٜ کٛکّٛنْ بَلَّلْ دَغَ رٛوَنِ؞ تِينَارٜ مٛوطٛنْ وَطِ طُطْٻٜ ندٜرْ مَٻّٜ ڤُطِّ وَلُّکِ؞</verse>
				<verse number="3">اَمَّا مِ لِلٛيِي ٻٜنْ طٛنْ بَنْدِرَاٻٜ تٛ مٛوطٛنْ نغَمْ شِرْيٛوطٛنْ وَلُّکِ نٛ مبِيمِ، نغَمْ تٛع مَنْتٛرَاکِ کِ مِنْ مَنْتٛرْتٛوعٛنْ دٛوْ فِي طُعُمْ وَرْتَ مٜىٰرٜ؞</verse>
				<verse number="4">نغَمْ تٛ مِ وَرْدٛيِي اٜ وٛٻّٜ ندٜرْ تٛکُّٻٜ يٜىٰسُ وٛنْٻٜ مَکِدٛونِيَ مِنْ تَوِي اٛنْ شِرْيَاکِ، مِ نَنَيْ شٜمْتُطُمْ نَاع سٜطَّ نغَمْ مَنْتٛرَاکِ کِ مَنْتٛرْتٛومِعٛنْ، ندٜنْ نَاع مِنْ تَنْ سٜمْتَتَ، حَا اٜ اٛنٛنْ؞</verse>
				<verse number="5">نغَمْ نٛنْ، مِ ݧُمِي دٛولٜ مِ تٛرٛو بَنْدِرَاٻٜ ٻٜنْ طٛنْ اَرْتَ يَاکِ تٛ مٛوطٛنْ، ٻٜ تَبِّتِنَ اٛنْ شِرْيَکٜ بَلَّلْ مَنْغَلْ نغَلْ نغَطّٛنْ اَلْکَوَلْ کٛ مِ وَرَ؞ نغَمْ تٛ مِ وَرِي مِ تَوَ اٜ نغَلْ حَوْرِتِي، نغَلْ وَرْتَ بَلَّلْ نغَلْ کٛکُّطٛنْ ٻٜرْندٜ غٛعٛ، نَاع اٜ دٛولٜ؞</verse>
				<verse number="6">ݧُمٜىٰ طُعُمْ؞ کٛو مٛيٜ اَاوُطٛ سٜطَّ، سٜطَّ اِتَّتَ، ندٜنْ فُو اَاوُطٛ کٛ طُوطِ، کٛ طُوطِ اِتَّتَ؞</verse>
				<verse number="7">کٛو مٛيٜ سٜيْ حٛکَّ کٛ سُٻِ حٛکُّکِ ندٜرْ ٻٜرْندٜ مُوطُمْ، نَاع اٜ نَوْطُمْ ٻٜرْندٜ کٛو اٜ دٛولٜ، نغَمْ اَللَّه اٜ يِطِ کٛکّٛووٛ ندٜرْ بٜلْطُمْ ٻٜرْندٜ؞</verse>
				<verse number="8">اَللَّه اٜ وَاوَ حٛکُّکِعٛنْ کٛو اِرِ طُمٜ بَرْکَ ٻُرْطُمْ کٛ نغِطّٛنْ، نغَمْ کٛو ندٜيٜ کٜٻٛنْ کٛو طُمٜ کٛ حٜپَتَعٛنْ اٜ کٛ مبَلِّرْتٛنْ وٛٻّٜ؞</verse>
				<verse number="9">نٛنْ نٛ طُمْ وِنْدِرَا، ‏«‏اٜ مٛ سَنْکِتَ شَاحُ مَاکٛ ندٜرْ يِمْٻٜ ٻٜ نغَلَنَا، کُوطٜ مَاکٛ بٛطّٜ طٜ تَبُتُطٜ حَا اَبَدَا؞»‏</verse>
				<verse number="10">اَللَّه وٛنِ کٛکّٛووٛ دٜمٛووٛ اَوْدِ، کٛکّٛووٛ يِمْٻٜ کٛ ݧَامَتَ؞ اٛ حٛکَّيْعٛنْ کٛ حٜپَتَعٛنْ، اٛ طُطِّنَيْطُمْ، نغَمْ ٻٜيْدٛنْ بَلَّلْ نغَلْ کٛکّٛتٛنْ کَانُٻٜ مبَلّٜىٰ؞</verse>
				<verse number="11">اٛ بَرْکِطِنَيْعٛنْ اٜ کٛو نغٛلٜ لَاوٛلْ نغَمْ نغَرْتٛنْ کٛکّٛوٻٜ بَلَّلْ کٛو ندٜيٜ، ندٜنْ يِمْٻٜ نغٜتَّيْمٛ نغَمْ بَلَّلْ نغَلْ کٛکُّطٛنْ نغَلْ ٻٜ کٜٻِ لَاوٛلْ اَمِنْ؞</verse>
				<verse number="12">کُوغَلْ نغَعَلْ نغَلْ نغَطٛتٛنْ، نَاع اٜ نغَلْ وَلَّ يِمْٻٜ اَللَّه تَنْ، حَا اٜ نغَلْ وَطَ يِمْٻٜ طُطْٻٜ اٜ نغٜتَّ اَللَّه نَاع سٜطَّ؞</verse>
				<verse number="13">کُوغَلْ نغَعَلْ نغَلْ نغَطٛتٛنْ حٛلِّي اٛنْ کٛولَاٻٜ؞ طُطْٻٜ تٜدِّنَيْ اَللَّه نغَمْ اٛنْ نغَطَ کٛ حَبَرُ بٜلْطُمْ طُمْ اَلْمَسِيحُ وِعِ طُمْ نجَٻُطٛنْ يٜىٰسٛ کٛو مٛيٜ، ندٜنْ اٛنْ شٜنْدَ کٛ نغٛودُطٛنْ اٜ تٛکُّٻٜ يٜىٰسُ غٛنْٻٜ اُرُشَلِيمَ اٜ فُو حٛرِيٻٜ؞</verse>
				<verse number="14">اٜ ٻٜ نغِطِ يِيکِعٛنْ اٜ ٻٜ نغَطَنَعٛنْ دٛعَارٜ، نغَمْ بَلَّلْ مَنْغَلْ نغَلْ اَللَّه وَطَنِٻٜ لَاوٛلْ مٛوطٛنْ؞</verse>
				<verse number="15">يٜتّٛورٜ تَبِّتَ تٛ اَللَّه نغَمْ شَاحُ طُمْ اٛ حٛکِّعٜنْ طُمْ حٛنْدُکٛ وَاوَتَا وِعَ؞</verse>
			</chapter>
			<chapter number="10">
				<verse number="1">اٜ مِ تٛرٛوعٛنْ ندٜرْ لٜسْتِنْکِ حٛورٜ اٜ مُݧَلْ اَلْمَسِيحُ، مِنْ بُلُسْ نٛدّٜتٜىٰطٛ ‏«‏لٜسْتِنْطٛ حٛورٜ»‏ تٛ اٜ مِ وٛنْدِ اٜ مٛوطٛنْ، اَمَّا تٛ مِ وٛنْدَا اٜ مٛوطٛنْ اٜ مِ نٛدّٜىٰ ‏«‏مٜتَنٛووٛعٛنْ اٜ سٜمْبٜ؞»‏</verse>
				<verse number="2">وٛٻّٜ يِمْٻٜ اٜ مبِعَ اٜ مِنْ نغَطَ جٛنْدٜ اِرِ ندٜ يِمْٻٜ دُونِيَارُ ندُعُ؞ تٛ مِ وَرٛيِي تٛ مٛوطٛنْ، مِ ݧُمِي اٜ حَانِ مِ حَٻَنَٻٜ؞ اٜ مِ تٛرٛوعٛنْ، تٛع اٛنْ نغَطَنْ مِ وَطَنَعٛنْ نٛنْ؞</verse>
				<verse number="3">کٛو ندٜ اٜ دُونِيَارُ مِنْ نغٛنِ، مِنْ کٛنِرْتَا بٛ دُونِيَارُ ندُعُ،</verse>
				<verse number="4">نغَمْ مِنْ کٛنِرْتَا کٛ ندُ حٛنِرْتَ؞ سٜيْ نِ کٛ مِنْ کٛنِرْتَ اٜ وٛودِ بَوْطٜ اَللَّه بَاوَيْطٜ کَلْکَ کٛ وٛودِ سٜمْبٜ فُو؞</verse>
				<verse number="5">اٜ مِنْ کٜٻَ جَالٛرْغَلْ دٛوْ کٛو طِيٜ غٜدِّ اٜ مَوْنِتَارٜ کَطَيْندٜ يِمْٻٜ اَنْدَ اَللَّه؞ اٜ مِنْ نَنْغَ ݧُمٛوجِ فُو، مِنْ نغَرْتِرَطِ غَطَيْطِ کٛ اَلْمَسِيحُ وِعِ؞</verse>
				<verse number="6">غَطَ اٛنْ کٛلِّي اٛنْ غَطٛوٻٜ کٛ اَلْمَسِيحُ وِعِ، اٜ مِنْ شِرْيِي مِنْ تٛرَّ کٛو مٛيٜ مٛوطٛنْ غَݧُطٛ وَطَ کٛو طُمٜ کٛ اَلْمَسِيحُ وِعِ؞</verse>
				<verse number="7">اٛنْ ندَارَ کٛو طُمٜ دٛو‑دٛوْ تَنْ؞ فُو تَبِّتِنْطٛ اَلْمَسِيحُ جٜيِمٛ، سٜيْ اٛ فَامَ طُعُمْ، نٛنْ نٛ اَلْمَسِيحُ جٜيِرِمٛ، نٛنْ مِنٛنْ مَا اَلْمَسِيحُ جٜيِمِنْ؞</verse>
				<verse number="8">جٛومِرَاوٛ حٛکِّيمِنْ اَرْدَارٜ نغَمْ مِنْ شٜمْبِطِنَ حٛولَارٜ مٛوطٛنْ، نَاع نغَمْ مِنْ مبٛنَّندٜ؞ کٛو تٛ مِنْ مَنْتٛرَکٜ اَرْدَارٜ ندٜنْ کٛ ٻُرِ نٛ حَانِ، مِنْ نَنَتَا شٜمْتُطُمْ وَطُکِ نٛنْ؞</verse>
				<verse number="9">مِ يِطَا نغِعٛنْ بٛ اٜ مِ يِطِ مِ حُلْنِرَعٛنْ طٜرٜىٰجِ طِ مبِنْدَنْمِعٛنْ؞</verse>
				<verse number="10">نغَمْ وٛٻّٜ اٜ مبِعَ، ‏«‏طٜرٜىٰجِ طِ بُلُسْ وِنْدَنِعٜنْ اٜ طِ شَاوِ حَالَ تٜدُّکَ، شٜمْبِطْکَ، اَمَّا تٛ اٜ مٛ وٛنْدِ اٜ مٜىٰطٜنْ اٛ تَمْڤُطٛ، بٛلِيطٜ مَاکٛ طٜ تٜکَّا؞»‏</verse>
				<verse number="11">اٜ حَانِ اِرِ ٻٜنْ طٛنْ يِمْٻٜ ٻٜ اَنْدَ کٛ مِنْ مبِنْدَنْتَعٛنْ ندٜرْ طٜرٜىٰجِ تٛ اٜنْ نغٛنْدَا، کَنْجُمْ مِنْ نغَطَتَ تٛ اٜ مِنْ نغٛنْدِ اٜ مٛوطٛنْ؞</verse>
				<verse number="12">طُمْ وَطَتَاکٛ مِنْ ڤٛتِّنَ کٛعٜ اَمِنْ اٜ مَنْتٛوٻٜ کٛعٜ مَٻّٜ، کٛو مِنْ کٛشَّ کٛعٜ اَمِنْ بٛ مَٻّٜ؞ تٛ ٻٜ ڤٛوندِرِي کٛعٜ مَٻّٜ اٜ کٛعٜ مَٻّٜ، ندٜنْ تٛ وٛٻّٜ ندٜرْ مَٻّٜ کٛشِّي کٛعٜ مَٻّٜ ٻُرِي وٛٻّٜ مَٻّٜ، ٻٜ کٛلَّايِ اٜ ٻٜ نغٛودِ حَکِّيلٛ؞</verse>
				<verse number="13">مِنٛنْ بٛو، مِنْ مَنْتِتَتَاکٛ کٛ ٻُرِ نٛ حَانِ، سٜيْ نِ مِنْ ندَرٛو دٛوْ کٜىٰرٛلْ نغٛلْ اَللَّه نٛکَّنِمِنْ؞ طُعُمْ حَوْتِي اٜ کُوغَلْ نغَلْ مِنْ کُوَتَ ندٜرْ مٛوطٛنْ؞</verse>
				<verse number="14">ندٜ مِنْ نجَحِ تٛ مٛوطٛنْ، مِنْ پَٻَّاکِ کٜىٰرٛلْ نغٛلْ اَللَّه نٛکَّنِمِنْ، نغَمْ مِنٛنْ نغٛنِ اَرْتُٻٜ وَدَّنْکِعٛنْ حَبَرُ بٜلْطُمْ دٛوْ اَلْمَسِيحُ؞</verse>
				<verse number="15">مِنْ مَنْتٛرْتَاکٛ کٛ ٻُرِ کٜىٰرٛلْ نغٛلْ، وَاتٛ مِنْ مَنْتٛرْتَاکٛ کُوغَلْ نغَلْ وٛٻّٜ نغَطِ؞ اَمَّا کَمُّندٜ اَمِنْ وٛنِ حٛولَارٜ مٛوطٛنْ وَطَ کَ ٻٜيْدَاکِ، ندٜنْ کُوغَلْ نغَلْ مِنْ کُوَتَ ندٜرْ مٛوطٛنْ ٻٜيْدٛو نَاع سٜطَّ؞</verse>
				<verse number="16">نٛنْ وَرْتَيْ لَاوٛلْ نٛ مِنْ نغَعَجِنِرْتَ حَبَرُ بٜلْطُمْ ندٜرْ غٛطّٜ لٜيْطٜ غٛنْطٜ يٜىٰسٛ مٛوطٛنْ؞ مِنْ نغِطَا مَنْتٛرَاکِ کُوغَلْ نغَلْ غٛطّٛ وَطِ ندٜرْ کٜىٰرٛلْ نغٛلْ اَللَّه حٛکِّمٛ؞</verse>
				<verse number="17">نٛ اَايَارٜ وِعِ، ‏«‏فُو مَنْتِتٛتٛوطٛ، اٛ مَنْتِتٛرٛو جٛومِرَاوٛ؞»‏</verse>
				<verse number="18">نغَمْ نَاع مَنٛووٛ حٛورٜ مُوطُمْ وٛنِ جَٻَاطٛ؛ جَٻَاطٛ وٛنِ مٛ جٛومِرَاوٛ مَنِ؞</verse>
			</chapter>
			<chapter number="11">
				<verse number="1">اٜ مِ يِطِ مُݧَنٛنْيَمْ کٛو تٛ مِ مٜتَنِيعٛنْ بٛ کَاݝَاطٛ؞ اٜ مِ تٛرٛوعٛنْ مُݧَنٜىٰيَمْ!‏</verse>
				<verse number="2">اٜ مِ حَاجَعٛنْ نٛ اَللَّه حَاجِرْتَعٛنْ؞ مِ وَطَنِيعٛنْ اَلْکَوَلْ تٜىٰغَلْ اٜ غٛرْکٛ غٛعٛتٛ، وَاتٛ اَلْمَسِيحُ؞ اٜ مِ يِطِ مِ يَارَعٛنْ تٛ مَاکٛ بٛ دٜبّٛ شٜنِيطٛ مٛ اَنْدَا غٛرْکٛ؞</verse>
				<verse number="3">اَمَّا اٜ مِ حُلَ تٛ طُمْ وَرْتَ نٛ مبٛودِ پٛيْرِرِ حَوَّاعُ اٜ پٛيْرٜ مَيْرِ کَلُّندٜ، اٛنٛنْ مَا طُمْ مَجِّنَعٛنْ اَلٛنْ تٛکُّکِ اَلْمَسِيحُ اٜ ٻٜرْندٜ غٛعٛ اٜ ٻٜرْندٜ لَاٻُندٜ؞</verse>
				<verse number="4">نغَمْ مِنْ کٛکِّيعٛنْ حَبَرُ يٜىٰسُ، ندٜنْ اٛنْ کٜٻِي رُوحُ اَللَّه، اٛنْ نجَٻِي وَعَجُ اَمِنْ؞ اَمَّا اٛنْ اَلَ وٛٻّٜ يِمْٻٜ نغَعَجِنَنَعٛنْ غٛطّٛ يٜىٰسُ فٜىٰرٜ، ندٜنْ اٛنْ نجَٻِي رُوحُ فٜىٰرٜ، طٛنْمَا اٛنْ نجَٻِي وَعَجُ ڤٜىٰرٛوتِرْطُمْ اٜ کٛ مِنْ نغَعَجِنَنِعٛنْ؞</verse>
				<verse number="5">مِ کَمَّاکِ ٻٜنْ طٛنْ نٛدّٜتٜىٰٻٜ ‏«‏مَوْٻٜ لِلَاٻٜ»‏ ٻٜ ٻُرْدِييَمْ غٛطُّمْ؞</verse>
				<verse number="6">کٛو تٛ مِ وَاوَا مٜتٛ بٛطُّمْ، اٜ مِ اَنْدِ کٛ مبِعَيْمِ؞ مِنْ کٛلِّيعٛنْ نٛنْ اٜ کٛو نغٛلٜ لَاوٛلْ؞</verse>
				<verse number="7">مِ وَعَجِنَنِيعٛنْ حَبَرُ بٜلْطُمْ دٛوْ اَللَّه شَاحُ؞ مِ لٜيْنِي حٛورٜ اَمْ نغَمْ طُمْ حٛکَّعٛنْ مَنْغُ؞ کٛو مِ وٛوفِي ندٜ نغَطُمِ نٛنْ؟</verse>
				<verse number="8">مِ جَٻِي شٜىٰدٜ بَلَّلْ دَغَ تٛ وٛٻّٜ تٛکُّٻٜ يٜىٰسُ بٛ مِ تٜىٰتَنْٻٜ نغَمْ مِ وَلَّعٛنْ؞</verse>
				<verse number="9">کٛ نغٛنْدُمِ اٜ مٛوطٛنْ مِ نَتِّي دُلّٜرٜ، اَمَّا مِ تٛرَاکِ بَلَّلْ تٛ مٛوطٛنْ، نغَمْ بَنْدِرَاٻٜ مٜىٰطٜنْ غَرٛيْٻٜ دَغَ مَکِدٛونِيَ نغَدَّنِييَمْ بَلَّلْ نغَلْ نغِطُمِ؞ اٜ نغٜلْ تٛنْ شَرٜلْ مِ وَرْتَنَايِعٛنْ تٜدّٛرَلْ، مِ بٛو وَرْتَنْتَاعٛنْ تٜدّٛرَلْ؞</verse>
				<verse number="10">نٛنْ نٛ تَبِّتِنِرْمِ غٛونغَ اَلْمَسِيحُ ندٜرْ اَمْ، نٛنْ مَا مِ تَبِّتِنِي ندٜرْ لٜيْدِ اَکَايَ وَلَا بَاوَيْطٛ حَطَيَمْ مَنْتٛرَاکِطُمْ؞</verse>
				<verse number="11">تٛو، اٛنْ کَمّٛو مِ وِعُ نٛنْ نغَمْ مِ يِطَاعٛنْ؟ اَللَّه اٜ اَنْدِ اٜ مِ يِطِعٛنْ!‏</verse>
				<verse number="12">مِ ݧَمْرَيْ يٜىٰسٛ اٜ وَطُکِ کٛ نغَطَيْمِ نغَمْ مِ حَطَ ٻٜنْ طٛنْ نٛدّٜتٜىٰٻٜ ‏«‏مَوْٻٜ لِلَاٻٜ»‏ حٜٻُکِ لَاوٛلْ مَنْتِتَاکِ اٜ وِيکِ ٻٜ کُوِي کُوغَلْ ڤٛتُّدُنغَلْ اٜ نغَلْ مِنْ کُوِ؞</verse>
				<verse number="13">اِرِ ٻٜنْ طٛنْ يِمْٻٜ ٻٜ لِلَاٻٜ فٜوْرٜ، ٻٜ کُوتِرٛوٻٜ فٜوْرٜ، اٜ ٻٜ نغَرْتِرَ کٛعٜ مَٻّٜ بٛ ٻٜ لِلَاٻٜ اَلْمَسِيحُ؞</verse>
				<verse number="14">نَاع طُمْ کَيْطِنِيطُمْ!‏ کٛو شٜيْطَنْ اٜ وَرْتِرَ حٛورٜ مُوطُمْ بٛ مَلَاعِکَاجٛ غٛودُطٛ جَيْنغٛلْ؞</verse>
				<verse number="15">نغَمْ نٛنْ، نَاع طُمْ کَيْطِنِيطُمْ تٛ مَشُّٻٜ مَاکٛ نغَرْتِرِي کٛعٜ مَٻّٜ بٛ کُوٛوٻٜ کُوطٜ اَادِلَاکُ؞ اٜ رٜعِرْدٜ مَٻّٜ ٻٜ کٜٻَيْ کٛ فٛتِّدِ اٜ کُوطٜ مَٻّٜ؞</verse>
				<verse number="16">اٜ مِ فُطِّتَ وِيکِ، تٛع غٛطّٛ حٛشَّ مِ کَاݝَاطٛ؞ اَمَّا تٛ اٛنْ کٛشِّرِييَمْ نٛنْ، سٜيْ نجَٻٛنْيَمْ نٛ نجَٻِرْتٛنْ کَاݝَاطٛ نغَمْ مِ مَنْتِتٛو سٜطَّ؞</verse>
				<verse number="17">کٛ مبِعَيْمِ اٜ مِ مَنْتِتٛو جٛونِ، جٛومِرَاوٛ وِعَايِيَمْ مِ وِعَ نٛنْ، اَمَّا اٜ مِ مٜتَ بٛ کَاݝَاطٛ؞</verse>
				<verse number="18">ندٜ اٜ وٛودِ مَنْتِتٛتٛوٻٜ اِرِ مَنْتِتَاکِ کِ يِمْٻٜ دُونِيَارُ، مِنْ مَا مِ مَنْتِتٛتٛ؞</verse>
				<verse number="19">اٛنْ نَنَ بٜلْطُمْ حٜتِّندَنَاکِ حَاݝَاٻٜ نغَمْ اٜ يِيکِ مٛوطٛنْ اٛنْ نغٛودِ فَامُ مَوْطُمْ!‏</verse>
				<verse number="20">حَا مَا اٛنْ مُݧَنَ کٛو مٛيٜ غَرْتِرٛووٛعٛنْ مَشُّٻٜ مَاکٛ، اٜ پٛيْرُطٛعٛنْ جَٻَنِعٛنْ کٛ نغٛودُطٛنْ، اٜ جَوَنَيْطٛعٛنْ، اٜ ڤِيطٛعٛنْ تٛ وٛلٛ؞</verse>
				<verse number="21">اٜ مِ سٜمْتَ وِيکِ مِنٛنْ مِنْ نغَلَا سٜمْبٜ وَطَنْکِعٛنْ نٛنْ!‏ اَمَّا تٛ وٛٻّٜ اٜ مَنْتٛرٛو غٛطُّمْ، مِنْ مَا مِ مَنْتٛرْتٛطُمْ؞ تٛو، اٜ مِ مٜتَ بٛ کَاݝَاطٛ!‏</verse>
				<verse number="22">تٛ ٻٜ اِبْرَانِيَنْکٛعٜنْ، مِنْ مَا مِ اِبْرَانِيَنْکٜىٰجٛ؞ تٛ ٻٜ اِسْرَاعِيلَنْکٛعٜنْ، مِنْ مَا مِ اِسْرَاعِيلَنْکٜىٰجٛ؞ تٛ ٻٜ لٜݧٛلْ اِبْرَاهِمْ، مِنْ مَا لٜݧٛلْ اِبْرَاهِمْ پِوٛيِمِ؞</verse>
				<verse number="23">تٛ ٻٜ کُوَنٛوٻٜ اَلْمَسِيحُ، مِنْ مِ ٻُرِيٻٜ؞ اٜ مِ مٜتَ بٛ کَاݝَاطٛ!‏ مِ ٻُرِيٻٜ حُوُکِ نَاع سٜطَّ، مِ ٻُرِيٻٜ مَٻّٜىٰکِ ندٜرْ سُودُ شُرَلْ، مِ ٻُرِيٻٜ فِيٜىٰکِ، مِ ٻَدَکٜ مَيْدٜ ندٜ طُطُّمْ؞</verse>
				<verse number="24">ندٜ جٛوِ يَحُودَنْکٛعٜنْ اٜ ڤِيرَيَمْ لٛوشِ 93؞</verse>
				<verse number="25">ندٜ تَتِ رٛومَنْکٛعٜنْ اٜ ڤِيرَيَمْ شَبِّ؞ مِ حُبٛرَامَ کَاپٜ ندٜ غٛعٛ؞ ندٜ تَتِ اٜ مِ نَتَّ کٛمِيجٜ اٜ طٜ ڤُسِدَ اٜ اَمْ ندٜرْ مَايٛ، مِ وَالِي مِ ݧَلِّي ندٜرْ ندِيَمْ مَايٛ؞</verse>
				<verse number="26">ندٜرْ جَحَالٜ اَمْ مِ نَتِّي تٛرَّاجِ طُطِّ، شَنْطِ فٜىٰرٜ‑فٜىٰرٜ ٻَدَکٜ ݧَامَيَمْ، وُيْٻٜ تٛرِّييَمْ، يِمْٻٜ لٜݧٛلْ اَمْ تٛرِّييَمْ، يِمْٻٜ نَاع يَحُودَنْکٛعٜنْ تٛرِّييَمْ؞ مِ نَتِّي تٛرَّ ندٜرْ غَرِيرِ، مِ نَتِّي تٛرَّ ندٜرْ لَدّٜ، مَايٛ ٻَدَکٜ ݧَامَيَمْ، بَنْدِرَاٻٜ اَمْ فٜوْرٜعٜنْ تٛرِّييَمْ؞</verse>
				<verse number="27">مِ حُوِي نَاع سٜطَّ مِ فِيدِي اٜ کُوغَلْ، جٜمَّاجٜ طُطّٜ مِ طَانَتَاکٛ؞ مِ فِيدِي اٜ وٜىٰلٛ اٜ طٛنْکَ، ندٜ طُطُّمْ وَلَا کٛ ݧَامَيْمِ، مِ يَرِي فٜىٰوٛ، مِ دُلِّي کٛ ٻٛرْنٛتٛومِ؞</verse>
				<verse number="28">غَطَ کٛ مبِيمِ، اٜ وٛودِ طُطُّمْ تٛرُّطُمْيَمْ، طٛنْمَا کٛو ندٜيٜ اٜ مِ وٛودِ تٜدّٛرَلْ وَنُّکِ دٛوْ فُو تٛکُّٻٜ يٜىٰسُ؞</verse>
				<verse number="29">تٛ غٛطّٛ دُلِّي سٜمْبٜ، سٜيْ مِ نَنَ بٛ مِنْ دُلِّ سٜمْبٜ؞ تٛ غٛطّٛ نَتِّنَامَ وَطُکِ حَکّٜ، اٜ طُمْ نَاوَيَمْ نَاع سٜطَّ؞</verse>
				<verse number="30">تٛ طُمْ دٛولٜ مِ مَنْتٛو، سٜيْ مِ مَنْتٛرٛو فِي کٛلَّيْطُمْ شِيَ سٜمْبٜ اَمْ؞</verse>
				<verse number="31">اَللَّه ݧَاکٛ يٜىٰسُ جٛومِرَاوٛ مٜىٰطٜنْ اٜ اَنْدِ کٛ مبِيمِ نَاع طُمْ فٜوْرٜ؞ يٜتّٛورٜ تَبِّتَ تٛ مَاکٛ حَا اَبَدَا؞</verse>
				<verse number="32">شَرٜلْ کٛ نغٛنْمِ غَرِيرِ دِمَسْکُ، غٛمْنَاجٛ لٜيْدِ ندِنْ غٛنْطٛ لٜيْ لَامِيطٛ بِعٜتٜىٰطٛ اَرٜىٰتَسْ، اٛ وَطِي طُمْ سُرِ دَمُّطٜ غَرِيرِ ندِنْ نغَمْ اٛ نَنْغَيَمْ؞</verse>
				<verse number="33">اَمَّا حِغٛوٻٜ اَمْ نغَطِيَمْ ندٜرْ سٛمڤٛورٜ، ٻٜ کَٻِّ ٻٛغّٛلْ، ٻٜ نجِڤِّنِرِيَمْ ندٜرْ يٛلْندٜ مَادِ ڤِلِيندِ غَرِيرِ ندِنْ؞ نٛنْ کِسِرْمِ دَغَ جُنْغٛ غٛمْنَاجٛ اٛنْ؞</verse>
			</chapter>
			<chapter number="12">
				<verse number="1">دٛولٜ مِ ݧَمْرَيْ يٜىٰسٛ اٜ مَنْتِتَاکِ، کٛو ندٜ طُمْ نَفَنْتَايَمْ کٛو سٜطَّ، اَمَّا جٛونِ مِ مٜتَيْ دٛوْ وَحَيُ طُمْ جٛومِرَاوٛ حٛلِّيَمْ اٜ کٛ اٛ وَنْغِنَنِيَمْ؞</verse>
				<verse number="2">اٜ مِ اَنْدِ غٛطّٛ تٛکُّطٛ اَلْمَسِيحُ دُوٻِ سَڤّٛ اٜ نَيِ پَٻِّيطِ اٛ حٛشَّامَ يَاکِ دٛوْ تَتَٻُمْ؞ کٛو ندٜرْ ٻَنْدُ اٛ حٛشَّا، کٛو نَاع ندٜرْ ٻَنْدُ، مِ اَنْدَا، اَللَّه تَنْ اَنْدِ؞</verse>
				<verse number="3">اٜ مِ اَنْدِ نٜطّٛ اٛنْ طُمْ حٛشِّيمٛ يَاکِ وُرٛ اَللَّه تٛنْ دٛوْ، کٛو ندٜرْ ٻَنْدُ اٛ حٛشَّا، کٛو نَاع ندٜرْ ٻَنْدُ اٛ حٛشَّا مِ اَنْدَا، اَمَّا اَللَّه تَنْ اَنْدِ؞</verse>
				<verse number="4">تٛنْ اٛ نَنِ غٛطّٜ بٛلِيطٜ طٜ نٜطّٛ فٛتَايِ وِيکِ، سِرُّوجِ طِ نٜطّٛ حَانَا وُرْتِنَ؞</verse>
				<verse number="5">مِ مَنْتٛرْتٛ اِرِ اٛنْ طٛنْ نٜطّٛ، اَمَّا مِ مَنْتٛرْتَاکٛ حٛورٜ اَمْ، سٜيْ نِ مِ مَنْتٛرٛو فِي کٛلَّيْطُمْ شِيَ سٜمْبٜ اَمْ؞</verse>
				<verse number="6">کٛو تٛ اٜ مِ يِطِ مِ مَنْتِتٛو، مِ وَرْتَتَا بٛ کَاݝَاطٛ، نغَمْ غٛونغَ مبِعَيْمِ؞ اَمَّا مِ مَنْتِتَتَاکٛ، نغَمْ تٛع غٛطّٛ حٛشَّ مِ ٻُرِي کٛ اٛ يِعِ تٛ اَمْ کٛو کٛ نَنِ تٛ اَمْ؞</verse>
				<verse number="7">اَللَّه حٛلِّييَمْ وَحَيُ مَوْطُمْ؞ اَمَّا نغَمْ تٛع مِ پٜفْتَ حٛورٜ اَمْ، سٜيْ طُمْ يٛوَنِيَمْ غٛطُّمْ طُمْ وَرْتَنِيَمْ بٛ غِعَلْ ندٜرْ ٻَنْدُ، بٛ غٛطّٛ شٜيْطَنْ لِلٛيِ وَطَ کَ تٛرُّکِيَمْ؞</verse>
				<verse number="8">ندٜ تَتِ اٜ مِ تٛرٛو جٛومِرَاوٛ اِتَّنَيَمْطُمْ،</verse>
				<verse number="9">اَمَّا اٜ مٛ وِعَيَمْ، ‏«‏يِدّٜ اَمْ حٜپِيمَ، نغَمْ شَرٜلْ نغٜلْ ندُلُّطَا سٜمْبٜ، سٜيْ بَوْطٜ اَمْ کٜوْطٜ مبَنْغَ؞»‏ نغَمْ نٛنْ، ندٜرْ بٜلْطُمْ ٻٜرْندٜ مِ ٻٜيْدَيْ مَنْتٛرَاکِ شِيَ سٜمْبٜ اَمْ، نغَمْ بَوْطٜ اَلْمَسِيحُ نجٛوطٛو ندٜرْ اَمْ؞</verse>
				<verse number="10">کَنْجُمْ وَطِ نغَمْ اَلْمَسِيحُ اٜ مِ نَنَ بٜلْطُمْ شِيَ سٜمْبٜ اَمْ، اٜ حُطٜىٰکِ کِ کُطٜتٜىٰمِ، اٜ تٛرَّاجِ طِ نجَرَيْمِ، اٜ تٛرَّاجِ طِ تٛرّٜتٜىٰمِ، اٜ شَطٜىٰلٜ طٜ نَتُّمِ؞ نغَمْ شَرٜلْ نغٜلْ ندُلُّمِ سٜمْبٜ، شَرٜلْ نغٜلْ نغٛودُمِ سٜمْبٜ؞</verse>
				<verse number="11">مِ وَرْتِرِي حٛورٜ اَمْ بٛ کَاݝَاطٛ، اَمَّا اٛنٛنْ نغَطِيَمْ نغَطُمِ نٛنْ؞ غٛونغَ، اٛنٛنْ حَانِ مَنَيَمْ، نغَمْ ٻٜنْ طٛنْ نٛدّٜتٜىٰٻٜ ‏«‏مَوْٻٜ لِلَاٻٜ»‏ ٻٜ ٻُرَايِيَمْ کٛو سٜطَّ، کٛو ندٜ نَاع مِ غٛطُّمْ؞</verse>
				<verse number="12">مِ حُوِي کُوطٜ ندٜرْ مٛوطٛنْ کٛلَّيْطٜ مِنْ مِ لِلَاطٛ اَلْمَسِيحُ مٛ غٛونغَ، مِ حُوِرِي مُݧَلْ مَنْغَلْ؞ اَللَّه حٛکِّييَمْ بَوْطٜ وَطُکِ اَلَامَاجِ کُلْنِيطِ، اٜ کُوطٜ کَيْطِنِيطٜ، اٜ کُوطٜ مَوْطٜ؞</verse>
				<verse number="13">طُمٜ نغَطَنْمِ غٛطّٜ کَوْتٜ تٛکُّٻٜ يٜىٰسُ طُمْ مِ وَطَنَايِعٛنْ؟ فِي غٛعٛ طُمْ مِ وَطَايِ وٛنِ مِ تٛرٛوعٛنْ بَلَّلْ؞ نجَافَنٜىٰيَمْ طُعُمْ طُمْ نغَطُمِ!‏</verse>
				<verse number="14">جٛونِ اٜ مِ سِرْيِي وَرْکِ تٛ مٛوطٛنْ غَرٛلْ تَتَٻٛلْ؞ مِ وَرْتَنْتَاعٛنْ تٜدّٛرَلْ، نغَمْ نَاع جَوْدِ مٛوطٛنْ نغِطُمِ، اٛنٛنْ اٜ کٛعٜ مٛوطٛنْ نغِطُمِ؞ نغَمْ حَانَا ٻِٻّٜ کَوْرِتَ جَوْدِ نغَمْ دَݧٛوٻٜ مَٻّٜ، اَمَّا دَݧٛوٻٜ حَانِ کَوْرِتَ جَوْدِ نغَمْ ٻِٻّٜ ٻٜنْ؞</verse>
				<verse number="15">مِ نَنَيْ بٜلْطُمْ حٛکُّکِ حٛورٜ اَمْ اٜ فُو کٛ نغٛودُمِ نغَمْ مٛوطٛنْ؞ تٛ مِ ٻٜيْدِي يِطُکِعٛنْ، اٛنْ اُسْتَيْ يِطُکِيَمْ؟</verse>
				<verse number="16">تٛو، اٛنْ نجَٻِي مِ وَرْتَنَايِعٛنْ تٜدّٛرَلْ؞ فُو اٜ نٛنْ وٛٻّٜ مبِعَيْ اٜ مِ وٛودِ پٛيْرٜ، مِ حُوتِرِي فٜوْرٜ مِ نَنْغِيعٛنْ؞</verse>
				<verse number="17">کٛو اٜ وٛودِ لِلَاٻٜ ٻٜ لِلْمِ تٛ مٛوطٛنْ پٛيْرُٻٜعٛنْ نجَٻِ کٛ نغٛودُطٛنْ؟</verse>
				<verse number="18">مِ تٛرَکٜ تِيتُسْ يَحَ تٛ مٛوطٛنْ، کَنْکٛ اٜ بَنْدِرَاوٛ مٜىٰطٜنْ؞ کٛو تِيتُسْ پٛيْرِيعٛنْ جَٻِي کٛ نغٛودُطٛنْ؟ نَاع مِنٛنْ اٜ مَاکٛ ݧُمٛ غٛعٛ مِنْ کُورَتَ؞ نَاع لَاوٛلْ غٛعٛ مِنْ تٛکَّتَ؟</verse>
				<verse number="19">کٛو اٛنْ ݧُمَ دَغَ اَرَنْدٜ اٜ مِنْ شُرَنَ کٛعٜ اَمِنْ يٜىٰسٛ مٛوطٛنْ؟ نَاع نٛنْ!‏ مِنْ تٛکُّٻٜ اَلْمَسِيحُ، اٜ مِنْ مبِعَ غٛونغَ يٜىٰسٛ اَللَّه؞ بَنْدِرَاٻٜ ٻٜ مِنْ نغِطِ، کٛو طُمٜ کٛ مِنْ نغَطَتَ اٜ مِنْ نغَطَطُمْ نغَمْ سٜمْبِطِنْکِعٛنْ؞</verse>
				<verse number="20">اٜ مِ حُلَ تٛ مِ وَرِي تٛ مٛوطٛنْ، مِ تَوْرَتَاعٛنْ نٛ نغِطُمِ، ندٜنْ اٛنٛنْ مَا اٛنْ تَوْرَتَايَمْ نٛ نغِطّٛنْ؞ اٜ مِ حُلَ مِ تَوْرَعٛنْ حَوْرٜ، اٜ لَوْلِيرُ، اٜ مٜتِّنْکِ ٻٜرْندٜ، اٜ يِدّٜ حٛورٜ، اٜ حُطُکِ، اٜ مٜتُکِ حَالَاجِ کَلُّطِ دٛوْ وٛٻّٜ، اٜ مَوْنِنْکِ حٛورٜ، اٜ اُمِّنْکِ حَکِّيلٛ؞</verse>
				<verse number="21">اٜ مِ حُلَ تٛ مِ فُطِّتِي مِ سٛعّٛيَکٜ تٛ مٛوطٛنْ، اَللَّه اَمْ سٜمْتِنَيْيَمْ يٜىٰسٛ مٛوطٛنْ، ندٜنْ ٻٜرْندٜ اَمْ نَاوَيْ، نغَمْ طُطْٻٜ غَطُنٛوٻٜ حَکّٜ ٻٜ تُوبَايِ ٻٜ اَلِ کُوطٜ طٜ ٻٜ نغَطَتَ، وَاتٛ کُوطٜ نٜفْنِيطٜ، اٜ نجٜىٰنُ، اٜ فُو کُوطٜ کَلُّطٜ طٜ ٻٜرْطٜ مَٻّٜ نغِطِ؞</verse>
			</chapter>
			<chapter number="13">
				<verse number="1">مِ وَرَيْ تٛ مٛوطٛنْ جٛونِ غَرٛلْ تَتَٻٛلْ؞ اَايَارٜ وِعِي، ‏«‏دٛولٜ طُمْ حٜٻَ شٜيْدُعٜنْ طِطٛ کٛو تَتٛ کٛ طُمْ تَبِّتِنَ حَالَ؞»‏</verse>
				<verse number="2">مِ يَادَکٜ مِ وَغِّنِي ٻٜنْ طٛنْ ݧَمْرُٻٜ يٜىٰسٛ اٜ وَطُکِ حَکّٜ کٛ نغَرْمِ تٛ مٛوطٛنْ طِطَٻُمْ؞ جٛونِ ندٜ مِ وٛنْدَا اٜ مٛوطٛنْ، اٜ مِ ٻٜيْدَ وَغِّنْکِٻٜ اٜ فُو حٛرِيٻٜ کُوٛوٻٜ طٜنْ طٛنْ کُوطٜ؞ تٛ مِ سٛعّٛيَکٜ تٛ مٛوطٛنْ، مِ تَوِي اٜ ٻٜ ندٜرْ حَکّٜ حَا جٛونِ، مِ مُݧَنْتَاٻٜ؞</verse>
				<verse number="3">ندٜ اٛنْ نغِطِ يِيکِ کٛ تَبِّتِنَنْتَعٛنْ اَلْمَسِيحُ اٜ مٜتِرَ لَاوٛلْ اَمْ، مِ حٛلَّيْعٛنْ طُمْ؞ اَلْمَسِيحُ دُلَّايِ سٜمْبٜ ندٜرْ مٛوطٛنْ، اَمَّا اٜ مٛ حُوَ ندٜرْ مٛوطٛنْ اٜ سٜمْبٜ؞</verse>
				<verse number="4">کٛو ندٜ اٛ وَرَامَ دٛوْ غَافَانغَلْ ندٜرْ شِيَ سٜمْبٜ، فُو اٜ نٛنْ جٛونِ اٜ مٛ فٛوفَ لَاوٛلْ بَوْطٜ اَللَّه؞ مِنٛنْ مَا نٛنْ نٛ اٛ وٛنْتِندِرْنٛو، مِنْ نغَلَا سٜمْبٜ؞ نٛنْ نٛ اَلْمَسِيحُ جٛوطٛرِي جٛونِ ندٜرْ بَوْطٜ اَللَّه، مِنٛنْ مَا مِنْ نجٛوطٛدٛتٛ اٜ بَوْطٜ اَللَّه ندٜرْ مٛوطٛنْ؞</verse>
				<verse number="5">پَمٜىٰ کٛعٜ مٛوطٛنْ نغِعٛنْ کٛو اٛنْ تٛکُّٻٜ يٜىٰسُ اٜ غٛونغَ؞ ڤٛوندٜىٰ کٛعٜ مٛوطٛنْ؞ اٛنْ اَنْدَا اَلْمَسِيحُ اٜ جٛوطِ ندٜرْ ٻٜرْطٜ مٛوطٛنْ؟ غٛونغَ اٜ مٛ جٛوطٛو ندٜرْ ٻٜرْطٜ مٛوطٛنْ، سٜيْ نِ تٛ اٛنْ تٛکَّايِمٛ اٜ غٛونغَ؞</verse>
				<verse number="6">مِ تَبِّتِنِي اٛنْ اَنْدَيْ مِنٛنْ اٜ مِنْ تٛکَّمٛ اٜ غٛونغَ؞</verse>
				<verse number="7">اَمَّا اٜ مِنْ تٛرٛو اَللَّه تٛع نغَطٛنْ غٛطُّمْ کٛ وٛوطَا؞ نَاع نغَمْ يِمْٻٜ نغِعَ بٛ اٜ مِنْ نغَطَ کٛ وٛوطِ، اَمَّا نغَمْ نغَطٛنْ کٛ حَانِ، کٛو ندٜ طُمْ يِعَيْمِنْ بٛ مِنْ نغَطَايِ کُوغَلْ اَمِنْ بٛطُّمْ؞</verse>
				<verse number="8">نغَمْ مِنْ مبَاوَتَا مِنْ کَطَ غٛونغَ ݧَمْرُکِ يٜىٰسٛ، سٜيْ نِ مِنْ نغَطَ کٛ وَطَتَ غٛونغَ ݧَمْرَ يٜىٰسٛ؞</verse>
				<verse number="9">مِنْ نَنَيْ بٜلْطُمْ تٛ مِنْ ندُلِّي سٜمْبٜ، تٛ نِ اٛنٛنْ اٛنْ نغَرْتِي شٜمْبِطْٻٜ؞ اٜ مِنْ تٛرٛو اَللَّه نغَرْتٛنْ کٜىٰوُٻٜ ندٜرْ تٛکُّکِ يٜىٰسُ؞</verse>
				<verse number="10">کَنْجُمْ وَطِ مبِنْدَنْمِعٛنْ فِي طُعُمْ شَرٜلْ نغٜلْ مِ وٛنْدَا اٜ مٛوطٛنْ؞ نغَمْ تٛ مِ وَرٛيِي تٛ مٛوطٛنْ، تٛع طُمْ وَرْتَنَيَمْ دٛولٜ نَاع مِ حُوتِرِي سٜمْبٜ لَامُ طُمْ جٛومِرَاوٛ حٛکِّيَمْ؞ اٛ حٛکَّمْ لَامُ طُمْ نغَمْ مِ سٜمْبِطِنَعٛنْ، نَاع نغَمْ مِ لَلِّنَعٛنْ؞</verse>
				<verse number="11">تٛو، بَنْدِرَاٻٜ اَمْ، سٜيْ ݧَلْندٜ غٛعٛ؞ مٛعِّنٜىٰ جٛنْدٜ مٛوطٛنْ، نغَطٜىٰ کٛ تٛرِيمِعٛنْ نغَطٛنْ، نغَرْتٜىٰ ٻٜ ݧُمٛ غٛعٛ، نجٛوطٛدٜىٰ جَمْ؞ اَللَّه جٛومُ يِدّٜ اٜ جَمْ وٛنْدَ اٜ مٛوطٛنْ؞</verse>
				<verse number="12">کٛوْنِندِرٜىٰ کٛوْنٛلْ حِغَاکُ؞ فُو يِمْٻٜ اَللَّه اٜ کٛوْنَعٛنْ؞</verse>
				<verse number="13">بَرْکَ طُمْ يٜىٰسُ اَلْمَسِيحُ جٛومِرَاوٛ، اٜ يِدّٜ اَللَّه، اٜ سُمْڤٛوتِرْکِ اٜ رُوحُ اَللَّه وٛنْدَ اٜ مٛوطٛنْ اٛنْ ڤُو؞</verse>
				<verse number="14"></verse>
			</chapter>
		</book>
		<book number="48">
			<chapter number="1">
				<verse number="1">مِنْ بُلُسْ لِلَاطٛ وِنْدِ طٜرٜوٛلْ نغٛعٛلْ؞ نَاع يِمْٻٜ شُٻِيَمْ، نَاع نٜطّٛ وَرْتِرِيَمْ لِلَاطٛ؞ يٜىٰسُ اَلْمَسِيحُ اٜ اَللَّه ݧَاکٛ مٛ دٛوْ، اُمِّنْطٛ يٜىٰسُ دَغَ مَيْدٜ وَرْتِرِيَمْ لِلَاطٛ؞</verse>
				<verse number="2">مِنْ اٜ فُو بَنْدِرَاٻٜ غٛنْدُٻٜ اٜ اَمْ طٛعٛ اٜ مِنْ کٛوْنَ تٛکُّٻٜ يٜىٰسُ وٛنْٻٜ غَلَاتِيَ؞</verse>
				<verse number="3">اَللَّه ݧَاکٛ مٛ دٛوْ اٜ يٜىٰسُ اَلْمَسِيحُ جٛومِرَاوٛ بَرْکِطِنَعٛنْ حٛکَّعٛنْ جَمْ؞</verse>
				<verse number="4">يٜىٰسُ حٛکِّي حٛورٜ مُوطُمْ نغَمْ حَکّٜ مٜىٰطٜنْ نغَمْ اٛ حِسْنَعٜنْ دَغَ جَامَنُ کَلُّطُمْ طُعُمْ؞ نٛنْ طُمْ شُٻٛلْ اَللَّه ݧَاکٛ مٜىٰطٜنْ مٛ دٛوْ؞</verse>
				<verse number="5">تٜدُّنغَلْ تَبِّتَ تٛ اَللَّه حَا اَبَدَا اَبَدِنْ؞ اَامِنْ؞</verse>
				<verse number="6">مِ حَيْطِنِي ندٜ نجَاوُطٛنْ وَيْلِتَنْکِ اَللَّه ٻَاوٛ، کَنْکٛ نٛدُّطٛعٛنْ بَرْکَ يِدّٜ اَلْمَسِيحُ مَوْندٜ شٛعَّنِيطٛنْ وٛنْغٛلْ اٜکِّتِنٛلْ اٛنْ ݧُمَ طُمْ حَبَرُ بٜلْطُمْ؞</verse>
				<verse number="7">غٛونغَ، وَلَا غٛطُّمْ حَبَرُ بٜلْطُمْ فٜىٰرٜ، اَمَّا اٜ وٛودِ وٛٻّٜ يِمْٻٜ غَنّٛوٻٜعٛنْ؞ اٜ ٻٜ نغِطِ وَيْلُتُکِ حَبَرُ بٜلْطُمْ طُمْ اَلْمَسِيحُ؞</verse>
				<verse number="8">اَمَّا کٛو مِنٛنْ، کٛو مَلَاعِکَاجٛ پِوٛيْطٛ دَغَ دٛوْ وَعَجِنَنِعٛنْ وَعَجِنْکِ فٜىٰرٛوتِرْکِ اٜ حَبَرُ بٜلْطُمْ طُمْ مِنْ نغَعَجِنَنِعٛنْ، اَللَّه حَلْکَمٛ ندٜرْ حِيتٜ؞</verse>
				<verse number="9">نٛنْ نٛ مِنْ مبِعُنٛو ندٜنّٛ، جٛونِ اٜ مِ فُطِّتَ وِيکِ:‏ تٛ غٛطّٛ وَعَجِنَنِيعٛنْ وَعَجِنْکِ فٜىٰرٛوتِرْکِ اٜ حَبَرُ بٜلْطُمْ طُمْ نجَٻُطٛنْ اَرَنْدٜ، اَللَّه حَلْکَمٛ ندٜرْ حِيتٜ؞</verse>
				<verse number="10">تٛو، جٛونِ يِدّٜ يِمْٻٜ طَٻِّتَيْمِ، کٛو يِدّٜ اَللَّه؟ کٛو بٛو اٜ مِ طَٻِّتَ وٜلْنَنْکِ يِمْٻٜ ٻٜرْطٜ؟ نَاع نٛنْ!‏ دَا حَا جٛونِ يِمْٻٜ طَٻِّتَيْمِ وٜلْنَنْکِ ٻٜرْطٜ، دَا مِ وَرْتَايِ مَشُّطٛ اَلْمَسِيحُ؞</verse>
				<verse number="11">بَنْدِرَاٻٜ اَمْ، اٜ مِ يِطِ اَنْدٛنْ، حَبَرُ بٜلْطُمْ طُمْ نغَعَجِنْمِ، نَاع تٛ نٜطّٛ طُمْ پِوٛيِ؞</verse>
				<verse number="12">نَاع تٛ نٜطّٛ کٜٻُمِطُمْ، نٛنْ مَا وَلَا اٜکِّتِنْطٛيَمْطُمْ، اَمَّا يٜىٰسُ اَلْمَسِيحُ وَنْغِنَنِيَمْطُمْ؞</verse>
				<verse number="13">اٛنْ نَنِي نٛ نجٛوطٛرِيمِ ندٜنّٛ ندٜرْ دِينَ يَحُودَنْکٛعٜنْ، نٛ تٛرِّرْمِ يِمْٻٜ اَللَّه تٛکُّٻٜ يٜىٰسُ، يُرْمٜىٰندٜ وَلَا، مِ وَطِي کٛ مبَاوَيْمِ وَطُکِ نغَمْ مِ حَلْکَٻٜ؞</verse>
				<verse number="14">مِ لُغِّي ندٜرْ دِينَ يَحُودَنْکٛعٜنْ حَا مِ ٻُرِي طُطْٻٜ ندٜرْ يَحُودَنْکٛعٜنْ وَلْدٜعٜنْ اَمْ، اٜ مِ وٛودِ يِدّٜ تٛکُّکِ ندٛنُوجِ مَامَعٜنْ اَمْ نَاع سٜطَّ؞</verse>
				<verse number="15">اَمَّا اَللَّه، شُٻُطٛيَمْ کٛ مِ دَݧٜىٰ، نٛدِّيَمْ بَرْکَ يِدّٜ مَاکٛ، اٛ سُٻِ</verse>
				<verse number="16">وَنْغِنَنْکِيَمْ ٻِطّٛ مَاکٛ، نغَمْ مِ وَعَجِنَمٛ ندٜرْ يِمْٻٜ نَاع يَحُودَنْکٛعٜنْ؞ ندٜ نٛنْ وَطِ، مِ يَحَايِ تٛ غٛطّٛ نغَمْ حٛکَّيَمْ شَاوٛرِ،</verse>
				<verse number="17">نٛنْ مَا مِ يَحَايِ اُرُشَلِيمَ نغَمْ مِ يِعَ ٻٜنْ طٛنْ اَرْتُٻٜيَمْ وَرْتُکِ لِلَاٻٜ؞ اَمَّا طٛنْ اٜ طٛنْ نجَامِ لٜيْدِ لَارَبَنْکٛعٜنْ، ندٜنْ شٛعِّيمِ دِمَسْکُ؞</verse>
				<verse number="18">غَطَ دُوٻِ تَتِ مِ يَحِي اُرُشَلِيمَ نغَمْ مِ مٜدَّ اٜ بِيتُرُسْ، ندٜنْ نجٛوطٛدِيمِ اٜ مَاکٛ بَلْطٜ سَڤّٛ اٜ جٛوِ؞</verse>
				<verse number="19">اَمَّا مِ يِعَايِ غٛطّٛ ندٜرْ لِلَاٻٜ سٜيْ نِ يَاکُبُ، مِݧِرَاوٛ يٜىٰسُ؞</verse>
				<verse number="20">کٛ مبِنْدَنْمِعٛنْ طُمْ غٛونغَ؞ اَللَّه اٜ اَنْدِ نَاع مِ فٜوَيْ؞</verse>
				<verse number="21">غَطَ طٛنْ مِ يَحِي لٜيْدِ سِيرِيَ اٜ لٜيْدِ کِلِيکِيَ؞</verse>
				<verse number="22">اٜ نغٜلْ تٛنْ شَرٜلْ، کَوْتٜ تٛکُّٻٜ يٜىٰسُ وٛنْٻٜ لٜيْدِ يَحُودِيَ مٜىٰطَايِ يِيکِيَمْ؞</verse>
				<verse number="23">کٛ ٻٜ نَنِ تَنْ وٛنِ، ‏«‏نٜطّٛ تٛرَّيْنٛوطٛعٜنْ، جٛونِ اٜ مٛ وَعَجِنَ تٛکُّکِ يٜىٰسُ کِ اٛ يِطُنٛو اٛ لَلِّنَ!‏»‏</verse>
				<verse number="24">ٻٜ مَنْتِ اَللَّه نغَمْ کٛ اٛ وَطَنِيَمْ؞</verse>
			</chapter>
			<chapter number="2">
				<verse number="1">غَطَ دُوٻِ سَڤّٛ اٜ نَيِ مِ فُطِّتِ مِ يَحِي اُرُشَلِيمَ حَوْتِ اٜ بَرْنَبَ، مِنْ نجَادِ اٜ تِيتُسْ؞</verse>
				<verse number="2">مِ يَحُ اُرُشَلِيمَ نغَمْ اَللَّه حٛلِّييَمْ مِ يَحَ؞ ندٜ نجَامِ مِ حَوْرِي اٜ اَرْدِيٻٜ تٛکُّٻٜ يٜىٰسُ تَنْ، مِ حٛلِّيٻٜ حَبَرُ بٜلْطُمْ طُمْ نغَعَجِنَنْمِ يِمْٻٜ نَاع يَحُودَنْکٛعٜنْ؞ مِ وَطُ نٛنْ نغَمْ مِ يِطَا کُوغَلْ نغَلْ کُوُمِ ندٜنّٛ اٜ نغَلْ کُوَيْمِ جٛونِ وَرْتَ مٜىٰرٜ؞</verse>
				<verse number="3">کٛو تِيتُسْ مٛ نجَادَيْمِ، کٛو ندٜ نَاع اٛ يَحُودَنْکٜىٰجٛ، طُمْ وَطَايِمٛ دٛولٜ اٛ نَادٜىٰ،</verse>
				<verse number="4">کٛو ندٜ وٛٻّٜ اٜ نغِطُنٛو اٛ نَادٜىٰ؞ ٻٜ نغَطِي بٛ ٻٜ تٛکُّٻٜ يٜىٰسُ، ٻٜ نَتِّ ندٜرْ کَوْتَلْ مٜىٰطٜنْ، اٜ ٻٜ ندَارَ اِرِ رِمْطِنْکِ کِ نغٛودُطٜنْ ندٜرْ سُمْڤٛوتِرْکِ اٜ يٜىٰسُ اَلْمَسِيحُ، نغَمْ ٻٜ نغَرْتِرَعٜنْ مَشُّٻٜ؞</verse>
				<verse number="5">اَمَّا نغَمْ طُمْ سُرَنَعٛنْ غٛونغَ حَبَرُ بٜلْطُمْ، مِنْ نجَٻَايِ کٛ ٻٜ مبِعِ کٛو سٜطَّ؞</verse>
				<verse number="6">اَمَّا ٻٜنْ طٛنْ اَرْدِيٻٜ ٻٜ ٻٜيْدَايِ غٛطُّمْ دٛوْ اٜکِّتِنٛلْ اَمْ؞ کٛو کَمْٻٜ ٻٜ ٻٜيٜ وَلَا فٜىٰرٛوتِرٛلْ تٛ اَمْ، نغَمْ اَللَّه حٛلَّتَا فٜىٰرٛوتِرٛلْ؞</verse>
				<verse number="7">اَمَّا ٻٜ نغِعِ اَللَّه حٛکِّييَمْ کُوغَلْ وَعَجِنَنْکِ يِمْٻٜ نَاع يَحُودَنْکٛعٜنْ حَبَرُ بٜلْطُمْ، نٛنْ نٛ اٛ حٛکِّرِ بِيتُرُسْ کُوغَلْ وَعَجِنَنْکِ يَحُودَنْکٛعٜنْ حَبَرُ بٜلْطُمْ؞</verse>
				<verse number="8">نغَمْ نٛ اَللَّه وَرْتِرِ بِيتُرُسْ لِلَاطٛ تٛ يَحُودَنْکٛعٜنْ، نٛنْ اٛ وَرْتِرِيَمْ لِلَاطٛ يَاکِ تٛ يِمْٻٜ نَاع يَحُودَنْکٛعٜنْ؞</verse>
				<verse number="9">يَاکُبُ اٜ بِيتُرُسْ اٜ يَحَيَ، نٛدّٜتٜىٰٻٜ اَرْدِيٻٜ مَوْٻٜ، ندٜ ٻٜ نغِعِ اَللَّه بَرْکِطِنِي کُوغَلْ اَمِنْ بٛنْغَلْ، ٻٜ نجَٻِّييَمْ مِنْ اٜ بَرْنَبَ جُوطٜ طِطِ؞ ٻٜ نجَٻِ مِنْ اٜ بَرْنَبَ مِنْ نغَعَجِنَ ندٜرْ يِمْٻٜ نَاع يَحُودَنْکٛعٜنْ، ندٜنْ کَمْٻٜ ٻٜ نغَعَجِنَ ندٜرْ يَحُودَنْکٛعٜنْ؞</verse>
				<verse number="10">فِي غٛعٛ طُمْ ٻٜ تٛرِيمِنْ وٛنِ تٛع مِنْ نغٜجِّتَ ٻٜ نغَلَنَا وٛنْٻٜ ندٜرْ مَٻّٜ، ندٜنْ مَا کَنْجُمْ وٛنِ کٛ کَاٻُمِ وَطُکِ؞</verse>
				<verse number="11">اَمَّا ندٜ بِيتُرُسْ وَرِ اَنْتَاکِيَ، مِ حَٻَنِيمٛ غِتٜ اٜ غِتٜ، نغَمْ کٛ وٛوطَا طُمْ اٛ وَطِ اٜ نجَيْرِ طُمْ وٛنِ؞</verse>
				<verse number="12">کٛ وٛٻّٜ يِمْٻٜ ٻٜ يَاکُبُ لِلِ نجٛتّٛو تٛنْ، بِيتُرُسْ اٜ ݧَمْدَ اٜ يِمْٻٜ نَاع يَحُودَنْکٛعٜنْ؞ اَمَّا غَطَ يِمْٻٜ ٻٜنْ نجٛتَّکٜ، بِيتُرُسْ حَکِّتِ حٛورٜ مُوطُمْ اٜ مَٻّٜ، نغَمْ اٜ مٛ حُلَ ٻٜنْ طٛنْ يِمْٻٜ بِعٛوٻٜ دٛولٜ يِمْٻٜ نَاع يَحُودَنْکٛعٜنْ تٛکُّٻٜ يٜىٰسُ نَادٜىٰ؞</verse>
				<verse number="13">يَحُودَنْکٛعٜنْ تٛکُّٻٜ يٜىٰسُ کٛرِيٻٜ مَا ڤُطِّ وَطُکِ شِيَ غٛونغَ طُمْ بِيتُرُسْ وَطَتَ، حَا کٛ ٻٜ نغَطَتَ مَجِّنِ بَرْنَبَ اٛ فُطِّ وَطُکِ شِيَ غٛونغَ طُمْ ٻٜ نغَطَتَ؞</verse>
				<verse number="14">ندٜ نغِيمِ ٻٜ تٛکَّايِ غٛونغَ حَبَرُ بٜلْطُمْ، مبِيمِ بِيتُرُسْ يٜىٰسٛ مَٻّٜ ٻٜ فُو، ‏«‏اَ يَحُودَنْکٜىٰجٛ، اَمَّا اَ وَطَ جٛنْدٜ اِرِ ندٜ نٜطّٛ نَاع يَحُودَنْکٜىٰجٛ؞ نٛ وَطَتَ اَ وَطَ يِمْٻٜ نَاع يَحُودَنْکٛعٜنْ نغَطَ جٛنْدٜ اِرِ ندٜ يَحُودَنْکٛعٜنْ؟»‏</verse>
				<verse number="15">اٜنٜنْ اٜ کٛعٜ مٜىٰطٜنْ اٜنْ يَحُودَنْکٛعٜنْ غَطَ اٜ يٜىٰسٛ، نَاع اٜنْ ‏«‏يِمْٻٜ نَاع يَحُودَنْکٛعٜنْ غَطٛوٻٜ حَکّٜ،»‏ نٛ ٻٜ نٛدِّرْتٜىٰ؞</verse>
				<verse number="16">فُو اٜ نٛنْ، اٜنْ اَنْدِ اَللَّه جَٻَتَا نٜطّٛ اٛ اَادِلِيجٛ نغَمْ تٛکُّکِ اَتَّوْرَ، اَمَّا اٛ جَٻَيْمٛ بَرْکَ حٛولَاکِ يٜىٰسُ اَلْمَسِيحُ؞ اٜنٜنْ مَا اٜنْ کٛولَکٜ يٜىٰسُ اَلْمَسِيحُ نغَمْ اَللَّه جَٻَعٜنْ اٜنْ اَادِلِعٜنْ بَرْکَ حٛولَاکِ اَلْمَسِيحُ، نَاع نغَمْ تٛکُّکِ اَتَّوْرَ؞ نغَمْ وَلَا مٛ اَللَّه جَٻَتَ اٛ اَادِلِيجٛ نغَمْ تٛکُّکِ اَتَّوْرَ؞</verse>
				<verse number="17">شَرٜلْ نغٜلْ طَٻِّتٜتٜنْ اَللَّه جَٻَعٜنْ اٜنْ اَادِلِعٜنْ بَرْکَ سُمْڤٛوتِرْکِ اٜ اَلْمَسِيحُ، تٛ طُمْ تَوْرِيعٜنْ اٜ حَکّٜ، تٛو، اَلْمَسِيحُ وَرْتِي غَطٛووٛعٜنْ نغَطٜنْ حَکّٜ وٛنْ طٛنْ؟ غٛونغَ نَاع طُمْ نٛنْ!‏</verse>
				<verse number="18">تٛ مِ فُطِّتِي مِ ݧِٻِي کٛ شَنْکُتُمِ، ندٜنْ مِ حٛلِّي مِ نٜطّٛ غٜوٛووٛ کٛ اَتَّوْرَ وِعِ؞</verse>
				<verse number="19">ندٜنّٛ اٜ مِ تٛکَّ اَتَّوْرَ، اَمَّا طُمْ يٛوفِييَمْ دَغَ بَوْطٜ مَاجُمْ، نغَمْ مِ وَطَ جٛنْدٜ حُوَنْکِ اَللَّه؞</verse>
				<verse number="20">مِنْ بٛ مِ وَرْدَامَ اٜ اَلْمَسِيحُ دٛوْ غَافَانغَلْ؞ جٛونِ جٛنْدٜ ندٜ نغَطَيْمِ نَاع مِنْ اٜ حٛورٜ اَمْ وَطَتَندٜ، اَمَّا طُمْ اَلْمَسِيحُ جٛوطِيطٛ ندٜرْ اَمْ؞ جٛونِ جٛنْدٜ ندٜ نجٛوطِيمِ ندٜرْ ٻَنْدُ، اٜ مِ وَطَندٜ ندٜرْ حٛولَاکِ ٻِطّٛ اَللَّه، غِطّٛيَمْ حٛکِّ يٛنْکِ مُوطُمْ نغَمْ اَمْ؞</verse>
				<verse number="21">مِ وَݧَتَا يِدّٜ اَللَّه؞ نغَمْ تٛ نٜطّٛ وَاوَيْ وَرْتُکِ اَادِلِيجٛ نغَمْ تٛکُّکِ اَتَّوْرَ، تٛو، مَيْدٜ اَلْمَسِيحُ وَرْتِي مٜىٰرٜ؞</verse>
			</chapter>
			<chapter number="3">
				<verse number="1">اٛنٛنْ غَلَاتِيَنْکٛعٜنْ حَاݝَاٻٜ!‏ مٛيٜ وَيْلِتِ حَکِّيلٛ مٛوطٛنْ؟ طُمْ وِعِيعٛنْ اٜ نجَيْرِ نٛ يٜىٰسُ اَلْمَسِيحُ وَرِرَا دٛوْ غَافَانغَلْ؞</verse>
				<verse number="2">اٜ مِ يِطِ مِ پَمَعٛنْ طُعُمْ تَنْ:‏ اٛنْ کٜٻُ رُوحُ اَللَّه نغَمْ وَطُکِ کٛ اَتَّوْرَ وِعِ طُمْ وَطَ، کٛو نغَمْ نَنْکِ حَبَرُ يٜىٰسُ اٜ حٛولَاکِمٛ؟</verse>
				<verse number="3">نغَمْ طُمٜ ندُلُّطٛنْ حَکِّيلٛ؟ غَطَ اٛنْ ڤُطِّرِي رُوحُ اَللَّه، جٛونِ اٛنْ نغِطِ يٛتِّنِرْکِ سٜمْبٜ مٛوطٛنْ؟</verse>
				<verse number="4">جٛونِ فُو تٛرَّاجِ طِ نجَرْطٛنْ نغَرْتِي مٜىٰرٜ وٛنْ طٛنْ؟ غٛونغَ اٛنْ تٛرَّاکِ اٜ مٜىٰرٜ؞</verse>
				<verse number="5">اَللَّه کٛکُّطٛعٛنْ رُوحُ مُوطُمْ کُوُطٛ کُوطٜ کَيْطِنِيطٜ ندٜرْ مٛوطٛنْ، اٛنْ ݧُمَ اٛ وَطُطُمْ نغَمْ اٛنْ نغَطِي کٛ اَتَّوْرَ وِعِ، کٛو نغَمْ نَنْکِ حَبَرُ يٜىٰسُ اٜ حٛولَاکِمٛ؟</verse>
				<verse number="6">ݧُمٜىٰ دٛوْ اِبْرَاهِمْ؞ اَايَارٜ وِعِي، ‏«‏اِبْرَاهِمْ بٛو حٛولَکٜ اَللَّه، نغَمْ مَاجُمْ اَللَّه وِعِ اٛ اَادِلِيجٛ؞»‏</verse>
				<verse number="7">تٛو، اٛنْ نغِعِي ٻِٻّٜ اِبْرَاهِمْ ٻٜ غٛونغَ وٛنِ يِمْٻٜ کٛولِيٻٜ اَللَّه؞</verse>
				<verse number="8">کٛ نٜىٰٻِ اَايَارٜ وِعِي اَللَّه جَٻَيْ يِمْٻٜ نَاع يَحُودَنْکٛعٜنْ ٻٜ اَادِلِعٜنْ تٛ ٻٜ کٛولَکٜمٛ؞ کَنْجُمْ وَطِ اَللَّه وَعَجِنَنِ اِبْرَاهِمْ حَبَرُ بٜلْطُمْ وِعِ، ‏«‏بَرْکَ مَاطَ طُمْ بَرْکِطِنَيْ کٛو نغٛلٜ لٜݧٛلْ ندٜرْ دُونِيَارُ؞»‏</verse>
				<verse number="9">نغَمْ مَاجُمْ فُو کٛولِيٻٜ اَللَّه ٻٜ بَرْکِطِنَاٻٜ حَوْتِ اٜ اِبْرَاهِمْ کٛولِيطٛ اَللَّه؞</verse>
				<verse number="10">فُو غِطْٻٜ وٜلْنَنْکِ اَللَّه ٻٜرْندٜ لَاوٛلْ تٛکُّکِ اَتَّوْرَ ٻٜ لَانَاٻٜ؞ نغَمْ اَايَارٜ وِعِي، ‏«‏کٛو مٛيٜ مٛ تٛکَّايِ کٛو طُمٜ بِنْدَاطُمْ ندٜرْ دٜفْتٜرٜ اَتَّوْرَ اٛ لَانَاطٛ؞»‏</verse>
				<verse number="11">جٛونِ اٜ نجَيْرِ طُمْ وٛنِ، وَلَا مٛ اَللَّه جَٻَتَ اٛ اَادِلِيجٛ نغَمْ تٛکُّکِ اَتَّوْرَ، نغَمْ اَايَارٜ وِعِي، ‏«‏اَادِلِيجٛ اٛ وَطَيْ جٛنْدٜ حٛولَاکِ اَللَّه؞»‏</verse>
				<verse number="12">حٛولَاکِ اَللَّه اٜ فٜىٰرٛوتِرِ اٜ تٛکُّکِ اَتَّوْرَ؞ نغَمْ اَايَارٜ وِعِي، ‏«‏کٛو مٛيٜ غَطٛووٛ کٛ اَتَّوْرَ وِعِ اٛ حٜٻَيْ جٛنْدٜ ندٜ غٛونغَ؞»‏</verse>
				<verse number="13">يٜىٰسُ اَلْمَسِيحُ رِمْطِنِيعٜنْ دَغَ لَانٜىٰکِ کِ اَتَّوْرَ وَدِّ، ندٜ اٛ وَرْتِ کٛ لَانَا نغَمْ مٜىٰطٜنْ؞ نغَمْ اَايَارٜ وِعِي، ‏«‏کٛو مٛيٜ بَرَاطٛ دٛوْ لٜکِّ اٛ لَانَاطٛ؞»</verse>
				<verse number="14">يٜىٰسُ اَلْمَسِيحُ رِمْطِنِيعٜنْ، نغَمْ بَرْکَ مَاکٛ يِمْٻٜ نَاع يَحُودَنْکٛعٜنْ کٜٻَ بَرْکَ طُمْ اَللَّه وَطَنِ اِبْرَاهِمْ اَلْکَوَلْ؞ اٛ وَطُ نٛنْ نغَمْ بَرْکَ حٛولَاکِمٛ کٜٻٜنْ رُوحُ طُمْ اَللَّه وَطِ اَلْکَوَلْ حٛکُّکِ؞</verse>
				<verse number="15">اٛنٛنْ بَنْدِرَاٻٜ اَمْ، اَلْ مِ حٛکَّعٛنْ مِسَالُ دٛوْ فِي طُمْ اَنْدُطٛنْ؞ غَطَ يِمْٻٜ طِطٛ کَوْتِي نجَٻِي غٛطُّمْ، تٛ ٻٜ نغَادِي اَلْکَوَلْ دٛوْ مَاجُمْ، وَلَا ڤٛتُطٛ سَنْکِتَطُمْ، کٛو ٻٜيْدَ غٛطُّمْ دٛوْ مَاجُمْ؞</verse>
				<verse number="16">تٛو، اَللَّه وَطَنِي اِبْرَاهِمْ اَلْکَوَلْ مُوطُمْ اٜ ٻِٻّٜ ٻِٻّٜىٰجِ مَاکٛ؞ اَايَارٜ وِعَايِ، ‏«‏اٜ تَانِرَاٻٜ،»‏ وَاتٛ يِمْٻٜ طُطْٻٜ، اَمَّا ندٜ وِعِ، ‏«‏اٜ تَانِرَاوٛ مَاطَ،»‏ وَاتٛ نٜطّٛ غٛعٛ تَنْ، کَنْکٛ وٛنِ اَلْمَسِيحُ؞</verse>
				<verse number="17">کٛ نغِنْمِ وِيکِ وٛنِ اَتَّوْرَ طُمْ اَللَّه حٛکِّ دُوٻِ 430 غَطَ طٛنْ، طُمْ يٜوَتَا اَلْکَوَلْ نغَلْ اَللَّه وَطُنٛو، ندٜنْ طُمْ سَنْکِتَتَانغَلْ؞</verse>
				<verse number="18">نغَمْ تٛ بَرْکَ طُمْ کٜٻُطٜنْ تٛ اَللَّه اٜنْ کٜٻُطُمْ نغَمْ تٛکُّکِ اَتَّوْرَ، تٛو، اٜنْ کٜٻَايِطُمْ نغَمْ اَلْکَوَلْ نغَلْ اٛ وَطِ؞ اَمَّا اَللَّه بَرْکِطِنِي اِبْرَاهِمْ نغَمْ اَلْکَوَلْ نغَلْ اَللَّه وَطَنِمٛ؞</verse>
				<verse number="19">تٛ طُمْ نٛنْ، نغَمْ طُمٜ طُمْ وَدِّ اَتَّوْرَ؟ طُمْ وَدَّ نغَمْ طُمْ حٛلَّ کٛ وٛنِ حَکّٜ؞ اَللَّه وَدُّطُمْ طُمْ حُوتِرٜىٰ نَا شَرٜلْ نغٜلْ تَانِرَاوٛ اِبْرَاهِمْ اٛنْ طٛنْ وَرِي، مٛ طُمْ وَطُنٛ اَلْکَوَلْ؞ اَللَّه لِلِ مَلَاعِکَعٜنْ ٻٜ کٛکِّ مُوسَ اَتَّوْرَ، مُوسَ حٛکِّطُمْ اِسْرَاعِيلَنْکٛعٜنْ؞</verse>
				<verse number="20">اَمَّا ندٜ اَللَّه وَطَنِ اِبْرَاهِمْ اَلْکَوَلْ، اٛ مٜدِّ اٜ اِبْرَاهِمْ کَنْکٛ اٜ حٛورٜ مَاکٛ؞</verse>
				<verse number="21">جٛونِ طُعُمْ اٜ حٛلَّ اَتَّوْرَ اٜ وَݧَ اَلْکَوَلْ اَللَّه وٛنْ طٛنْ؟ غٛونغَ نَاع طُمْ نٛنْ؞ دَا طُمْ حٛکِّي دٛوکَ کٛکّٛوجُمْ يٛنْکِ، دَا کٛو مٛيٜ وَاوَيْ وَرْتُکِ اَادِلِيجٛ تٛ تٛکِّيطُمْ؞</verse>
				<verse number="22">اَمَّا اَايَارٜ وِعِي حَکّٜ حَٻِّي کٛو مٛيٜ غٛنْطٛ ندٜرْ دُونِيَارُ، نغَمْ کٛ اَللَّه وَطِ اَلْکَوَلْ کٜٻٜتٜىٰطُمْ تٛ طُمْ حٛولَکٜ يٜىٰسُ اَلْمَسِيحُ، طُمْ حٛکَّيْطُمْ کٛولِيٻٜمٛ؞</verse>
				<verse number="23">کٛ شَرٜلْ حٛولَاکِ يٜىٰسُ وَرَ، اَتَّوْرَ حَٻِّيمِنْ بٛ شُرَاٻٜ نَاکِ ندٜ حٛولَاکِ يٜىٰسُ وَرٛيِ؞</verse>
				<verse number="24">نغَمْ نٛنْ، مِنْ نغَطَا لٜيْ لَامُ اَتَّوْرَ يَاکِ شَرٜلْ نغٜلْ اَلْمَسِيحُ وَرِ نغَمْ مِنْ نغَرْتَ اَادِلِعٜنْ، تٛ مِنْ کٛولَکٜمٛ؞</verse>
				<verse number="25">جٛونِ ندٜ حٛولَاکِ اَلْمَسِيحُ وَرِي، اَتَّوْرَ وَلَا لَامُ دٛوْ اَمِنْ کَدِنْ؞</verse>
				<verse number="26">اٛنْ فُو اٛنْ ٻِٻّٜ اَللَّه بَرْکَ حٛولَاکِ يٜىٰسُ اَلْمَسِيحُ؞</verse>
				<verse number="27">اٛنْ فُو اٛنْ نغَطَنَامَ بَڤْتِسْمَ کٛلُّطُمْ اَلْمَسِيحُ جٜيِعٛنْ اٛنْ ٻٛرْنَکٜ نغِکُّ اَلْمَسِيحُ وٛنْ طٛنْ نٛ ٻٛرْنٛرْتٛوطٛنْ کٛلْتٜ؞</verse>
				<verse number="28">نغَمْ نٛنْ وَلَا فٜىٰرٛوتِرٛلْ حَکُّندٜ يَحُودَنْکٛعٜنْ اٜ نَاع يَحُودَنْکٛعٜنْ، اٜ حَکُّندٜ مَشُّٻٜ اٜ نَاع مَشُّٻٜ، اٜ حَکُّندٜ وٛرْٻٜ اٜ رٜوْٻٜ؞ اٛنْ فُو اٛنْ نغَرْتِي غٛعٛ ندٜرْ سُمْڤٛوتِرْکِ اٜ يٜىٰسُ اَلْمَسِيحُ؞</verse>
				<verse number="29">تٛ اَلْمَسِيحُ جٜيِعٛنْ، اٛنٛنْ نغٛنِ ٻِٻّٜ اِبْرَاهِمْ، اٛنٛنْ کٜٻَتَ کٛ اَللَّه وَطِ اَلْکَوَلْ؞</verse>
			</chapter>
			<chapter number="4">
				<verse number="1">کٛ نغِنْمِ وِيکِ وٛنِ ٻِطّٛ دٛنٛووٛ جَوْدِ ݧَاکٛ مُوطُمْ بٛ مَشُّطٛ اٛ وٛنِ شَرٜلْ کٛ اٛ وٛنِ سُکَ ڤَمَرٛ، کٛو ندٜ کَنْکٛ رٛنَتَ کٛو طُمٜ کٛ ݧَاکٛ مَاکٛ وٛودِ؞</verse>
				<verse number="2">اٛ جٛوطٛتٛ لٜيْ وٛٻّٜ ڤَامَنَيْٻٜمٛ اٜ ڤَامَنَيْٻٜ جَوْدِ ندِ اٛ رٛنَتَ ندِنْ نَا ݧَلْندٜ ندٜ ݧَاکٛ مَاکٛ وِعِ؞</verse>
				<verse number="3">نٛنْ، اٜنٜنْ مَا کٛ اَلْمَسِيحُ رِمْطِنَعٜنْ، غِنِّ غٛودُطِ بَوْطٜ ندٜرْ لَامٛتٛوعٜنْ؞</verse>
				<verse number="4">اَمَّا ندٜ شَرٜلْ وَطِ، اَللَّه لِلٛيِ ٻِطّٛ مُوطُمْ؞ دٜبّٛ دَݧِمٛ، اٛ جٛوطِي لٜيْ اَتَّوْرَ،</verse>
				<verse number="5">نغَمْ اٛ رِمْطِنَ ٻٜنْ طٛنْ تٛکّٛوٻٜ اَتَّوْرَ، نغَمْ نغَرْتٜنْ ٻِٻّٜ اَللَّه؞</verse>
				<verse number="6">نغَمْ اٛنْ ٻِٻّٜ اَللَّه، اٛ لِلٛيِ رُوحُ ٻِطّٛ مَاکٛ ندٜرْ ٻٜرْطٜ مٜىٰطٜنْ، اٜ طُمْ نٛدَّ اَللَّه اٜ طُمْ وِعَ، ‏«‏ݧَاکٛ اَمْ، ݧَاکٛ اَمْ؞»‏</verse>
				<verse number="7">نغَمْ نٛنْ، جٛونِ نَاع اَ مَشُّطٛ، اَمَّا اَ ٻِطّٛ؞ ندٜنْ ندٜ اَ ٻِطّٛ، اَللَّه وَرْتِرِيمَ دٛنَيْطٛمٛ؞</verse>
				<verse number="8">ندٜنّٛ کٛ اٛنْ اَنْدَا اَللَّه، اٛنْ مَشُّٻٜ تٛکّٛوٻٜ اَلَّاجِ فٜوْرٜ؞</verse>
				<verse number="9">اَمَّا جٛونِ ندٜ اَنْدُطٛنْ اَللَّه، کٛو بٛو ندٜ اَللَّه اَندِعٛنْ، نغَمْ طُمٜ شٛعَّنْتٛوطٛنْ طِنْ طٛنْ غِنِّ تَمْڤُطِ طِ نَفَنْتَاعٛنْ؟ نغَمْ طُمٜ نغِطّٛنْ وَرْتُکِ مَشُّٻٜ مَاجِ کَدِنْ؟</verse>
				<verse number="10">اٛنْ مَوْنِنَ غٛطّٜ ݧَلْطٜ، اٜ غٛطِّ لٜبِّ، اٜ غٛطِّ دُوٻِ؞</verse>
				<verse number="11">اٜ مِ حُلَ تٛع کُوغَلْ نغَلْ کُوُمِ ندٜرْ مٛوطٛنْ وَرْتَ مٜىٰرٜ؞</verse>
				<verse number="12">اٛنٛنْ بَنْدِرَاٻٜ اَمْ، اٜ مِ تٛرٛوعٛنْ، نغَرْتٜىٰ بٛ اَمْ، نغَمْ مِنْ مَا مِ وَرْتِي بٛ مٛوطٛنْ؞ اٛنْ نغَطَنَايِيَمْ غٛطُّمْ کٛ وٛوطَا؞</verse>
				<verse number="13">اٛنْ اَنْدِ نغَمْ مِ يَمْطَا وَطِ کٜٻُمِ لَاوٛلْ نغَعَجِنَنْمِعٛنْ حَبَرُ بٜلْطُمْ اَرَنْدٜ؞</verse>
				<verse number="14">کٛو ندٜ شِيَ نجَمُ اَمْ فٛوطَنِيعٛنْ تٛرَّ، اٛنْ نجَوَنَايِيَمْ، اٛنْ نغَݧَايِيَمْ؞ اَمَّا اٛنْ نجَٻِييَمْ بٛ مَلَاعِکَاجٛ اَللَّه، اٛنْ نجَٻِييَمْ نٛ نجَٻِرْطٛنْ يٜىٰسُ اَلْمَسِيحُ؞</verse>
				<verse number="15">تٛ نَنْکِ بٜلْطُمْ کِ نَنُنٛوطٛنْ وٛنِ؟ مِ تَبِّتِنِي، دَا طُمْ وَطٛتٛ، دَا اٛنْ اِتِّي غِتٜ مٛوطٛنْ اٛنْ کٛکِّييَمْ؞</verse>
				<verse number="16">جٛونِ مِ وَرْتِي غَݧٛ مٛوطٛنْ ندٜ مبِيمِعٛنْ غٛونغَ؟</verse>
				<verse number="17">ٻٜنْ طٛنْ يِمْٻٜ ٻٜ نغَطِي حَکِّيلٛ مَٻّٜ فُو دٛوْ مٛوطٛنْ نغَمْ ٻٜ نغَطَعٛنْ تٛکّٛنْٻٜ، اَمَّا کٛ ٻٜ نغِطِ وَطُکِ طُمْ وٛوطَا؞ کٛ ٻٜ نغِطِ وٛنِ ٻٜ شٜنْدَعٛنْ اٜ اَمِنْ، نغَمْ حَکِّيلٛ مٛوطٛنْ سٛعّٛو تٛ مَٻّٜ؞</verse>
				<verse number="18">اٜ طُمْ وٛوطِ تٛ نٜطّٛ وَطِي حَکِّيلٛ مُوطُمْ فُو دٛوْ غٛطُّمْ تٛ اٜ طُمْ وٛوطِ؞ اٜ حَانِ نغَطٛنْ نٛنْ کٛو ندٜيٜ، نَاع سٜيْ تٛ اٜ مِ وٛنْدِ اٜ مٛوطٛنْ تَنْ؞</verse>
				<verse number="19">اٛنٛنْ ٻِٻّٜ اَمْ ٻٜ نغِطُمِ، نٛنْ نٛ دٜبّٛ نَنِرْتَ نَوْطُمْ دَݧْنغٛلْ، بٛ نٛنْ اٜ مِ فُطِّتَ نَنُکِ اِرِ طُمْ طٛنْ نَوْطُمْ نغَمْ مٛوطٛنْ نَا شَرٜلْ نغٜلْ کٛلُّطٛنْ نغِکُّ اَلْمَسِيحُ ندٜرْ جٛنْدٜ مٛوطٛنْ؞</verse>
				<verse number="20">اٜ مِ يِطِ جٛوطٛدَاکِ اٜ مٛوطٛنْ، نغَمْ مِ اَنْدَ نٛ مٜتِرَنَيْمِعٛنْ؞ اٜ مِ وَنِّ دٛوْ مٛوطٛنْ نَاع سٜطَّ!‏</verse>
				<verse number="21">مبِعٜىٰيَمْ، اٛنٛنْ غِطُٻٜ تٛکُّکِ اَتَّوْرَ، اٛنْ نَنَايِ کٛ اَتَّوْرَ وِعِ؟</verse>
				<verse number="22">نغَمْ اَايَارٜ وِعِي اِبْرَاهِمْ اٜ وٛودِ ٻِٻّٜ طِطٛ، غٛعٛتٛ مَشُّطٛ دٜبّٛ دَݧِمٛ، غٛعٛتٛ اٛنْ بٛو دٜبّٛ مَاکٛ دِمٛ دَݧِمٛ؞</verse>
				<verse number="23">ٻِطّٛ مٛ مَشُّطٛ اٛنْ دَݧِ، اٛ دَݧُمٛ نٛ طُمْ دَݧِرِ کٛو مٛيٜ، اَمَّا ٻِطّٛ مٛ دٜبّٛ مَاکٛ دَݧِ، اٛ دَݧُمٛ نغَمْ اَلْکَوَلْ نغَلْ اَللَّه وَطِ؞</verse>
				<verse number="24">طُعُمْ طُمْ مِسَالُ، وَاتٛ ٻٜعٜ رٜوْٻٜ طِطٛ دٛوْ اَلْکَوَلْجِ اَللَّه طِطِ ٻٜ نغٛنِ؞ دٜبّٛ مٛ ٻِٻّٜ مُوطُمْ دَݧَا ندٜرْ مَشُّنغَاکُ، کَنْکٛ وِعٜتٜىٰ حَجَرَ، اٜ مٛ جٛوطَنِي اَلْکَوَلْ نغَلْ اَللَّه وَطِ دٛوْ حٛشّٜىٰرٜ سِنَيْ؞</verse>
				<verse number="25">حَجَرَ وٛنِ مِسَالُ حٛشّٜىٰرٜ سِنَيْ غٛنْدٜ لٜيْدِ لَارَبَنْکٛعٜنْ، ندٜنْ اٛ مِسَالُ غَرِيرِ اُرُشَلِيمَ ندِ جٛونِ، نغَمْ اٜ ندِ ندٜرْ مَشُّنغَاکُ، کَيْرِ اٜ ٻِٻّٜ مَيْرِ؞</verse>
				<verse number="26">اَمَّا سَارَتُ اٛ دٜبّٛ دِمٛ اٛ مِسَالُ غَرِيرِ اُرُشَلِيمَ ندِ دٛوْ ندِ مٜىٰطَايِ مَشُّنغَاکُ، کَيْرِ وٛنِ مَدُوجٛ مٜىٰطٜنْ؞</verse>
				<verse number="27">نغَمْ اَايَارٜ وِعِي، ‏«‏نَنُ بٜلْطُمْ اَنْ دٜبّٛ مٛ مٜىٰطَايِ دَݧُکِ!‏ جَلُ سٜمْبٜىٰ، اَنْ مٛ مٜىٰطَايِ نَنْکِ نَوْطُمْ دَݧْنغٛلْ!‏ نغَمْ دٜبّٛ مٛ غٛرْکٛ مُوطُمْ وَنَّايِ اٜ مَاکٛ اٛ حٜٻَيْ ٻِٻّٜ طُطْٻٜ ٻُرْٻٜ ٻٜ دٜبّٛ مٛ غٛرْکٛ مُوطُمْ وَنِّ اٜ مُوطُمْ؞»‏</verse>
				<verse number="28">اٛنٛنْ بَنْدِرَاٻٜ اَمْ، اٛنٛنْ مَا بٛ اِشِيَاکُ اٛنْ ٻِٻّٜ اَلْکَوَلْ؞</verse>
				<verse number="29">اٜ نغٜلْ تٛنْ شَرٜلْ ٻِطّٛ مٛ طُمْ دَݧِ نٛ طُمْ دَݧِرِ کٛو مٛيٜ، اٛ حَلَّنِي ٻِطّٛ مٛ طُمْ دَݧِ ندٜرْ بَوْطٜ رُوحُ اَللَّه؞ جٛونِ مَا نٛنْ اٜ وَطٜىٰ؞</verse>
				<verse number="30">اَمَّا کٛ اَايَارٜ وِعِ؟ ندٜ وِعِ، ‏«‏رِيوُ اٛنْ طٛنْ مَشُّطٛ دٜبّٛ اٜ ٻِطّٛ مَاکٛ، نغَمْ ٻِي دِمٛ سٜنْدِدَتَا ندٛنُ اٜ ٻِي مَشُّطٛ؞»‏</verse>
				<verse number="31">نغَمْ نٛنْ بَنْدِرَاٻٜ، اٜنٜنْ نَاع اٜنْ ٻِٻّٜ مَشُّطٛ دٜبّٛ، اَمَّا اٜنْ ٻِٻّٜ دٜبّٛ دِمٛ؞</verse>
			</chapter>
			<chapter number="5">
				<verse number="1">اَلْمَسِيحُ رِمْطِنِيعٜنْ نغَمْ تٛع نغَطٜنْ جٛنْدٜ بٛ مَشُّٻٜ؞ نغَمْ نٛنْ، ندَرٜىٰ بٛطُّمْ تٛع اٛنْ ڤُطُّتُ شٛعّٛوطٛنْ ندٜرْ مَشُّنغَاکُ؞</verse>
				<verse number="2">نَنٜىٰ کٛ مبِعَيْمِ!‏ مِنْ بُلُسْ، اٜ مِ وِعَعٛنْ، تٛ اٛنْ اَلِي اٛنْ نَادَامَ، اَلْمَسِيحُ وَرْتَيْ وَلَا کٛ نَفِ تٛ مٛوطٛنْ وٛنْ طٛنْ؞</verse>
				<verse number="3">اٜ مِ فُطِّتَ اٜ مِ وِعَ کٛو مٛيٜ جَٻُطٛ نَادَا، دٛولٜ اٛ تٛکَّ فُو کٛ اَتَّوْرَ وِعِ؞</verse>
				<verse number="4">اٛنٛنْ غِطُٻٜ وَرْتُکِ اَادِلِعٜنْ نغَمْ تٛکُّکِ اَتَّوْرَ، اٛنْ شٜنْدِرِي اٜ اَلْمَسِيحُ، اٛنْ شٜنْدِرِي اٜ شَاحُ اَللَّه؞</verse>
				<verse number="5">اٜنْ تَبِّتِنِي دَغَ تٛ رُوحُ اَللَّه، اٛ جَٻَيْعٜنْ اٜنْ اَادِلِعٜنْ نغَمْ اٜنْ کٛولَکٜ اَلْمَسِيحُ؞ اٜنْ کَاٻِي يِيکِطُمْ؞</verse>
				<verse number="6">نغَمْ تٛ اٜنْ شُمْڤٛوتِرَ اٜ يٜىٰسُ اَلْمَسِيحُ، نَادٜىٰکِ اٜ شِيَ نَادٜىٰکِ فُو وَلَا کٛ نَفِ؞ اَمَّا کٛ ٻُرِ وٛنِ حٛولَاکِ اَلْمَسِيحُ؞ کٛ حٛلَّتَ اٜنْ کٛولِمٛ وٛنِ نغِطٜنْ يِمْٻٜ اٜ اَللَّه؞</verse>
				<verse number="7">ندٜنّٛ اٛنْ ݧَمْرَ يٜىٰسٛ بٛطُّمْ!‏ مٛيٜ حَطِعٛنْ تٛکُّکِ غٛونغَ؟</verse>
				<verse number="8">نَاع اَللَّه نٛدُّطٛعٛنْ حَطِعٛنْ؞</verse>
				<verse number="9">نٛنْ نٛ طُمْ وِعَتَ، ‏«‏پُوفِنِرْطُمْ سٜطَّ ٻُوتِنْتَ شٛنْدِ بُرٛودِ فُو؞»‏</verse>
				<verse number="10">نغَمْ مِ حٛولَکٜ جٛومِرَاوٛ، مِ تَبِّتِنِي اٛنْ تٛکَّتَا وٛنْغٛلْ لَاوٛلْ فٜىٰرٛوتِرْنغٛلْ اٜ نغٛلْ اَمْ؞ ندٜنْ اٛنْ طٛنْ نٜطّٛ مَجِّنَيْطٛعٛنْ، کٛو اٛ مٛيٜ، اَللَّه تٛرَّيْمٛ؞</verse>
				<verse number="11">اٛنٛنْ بَنْدِرَاٻٜ اَمْ، تٛ حَا جٛونِ اٜ مِ وَعَجِنَ وِيکِ دٛولٜ يِمْٻٜ نَادٜىٰ، نغَمْ طُمٜ حَا جٛونِ اٜ طُمْ تٛرَّيَمْ؟ دَا اٜ مِ وَعَجِنَ دٛوْ طُمْ نَادَ، دَا وَعَجِنْکِ اَمْ دٛوْ مَيْدٜ اَلْمَسِيحُ دٛوْ غَافَانغَلْ فٛوطَتَا شَطُّمْ؞</verse>
				<verse number="12">دَا طُمْ وِعَ ٻٜنْ طٛنْ يِمْٻٜ مَجِّنٛوٻٜعٛنْ ٻٜ تَڤَّ کٛعٜ مَٻّٜ!‏</verse>
				<verse number="13">اٛنٛنْ بَنْدِرَاٻٜ اَمْ، اٛنْ نٛدَّ نغَمْ نغَرْتٛنْ رِمْطِنَاٻٜ؞ اَمَّا تٛع اٛنْ کُوتِرْ رِمْطِنْکِ مٛوطٛنْ وَرْتَ لَاوٛلْ وَطُکِ کٛ سُونٛ ٻَلِّ مٛوطٛنْ نغِطِ؞ سٜيْ نِ مبَلِّندِرٛنْ ندٜرْ يِدّٜ؞</verse>
				<verse number="14">نغَمْ فُو اَتَّوْرَ حٜىٰوِي دٛوْ وٛلْدٜ غٛعٛ، وَاتٛ، ‏«‏يِطُ بَنْدِرَاوٛ مَاطَ نٛ نغِطِرْطَا حٛورٜ مَاطَ؞»‏</verse>
				<verse number="15">اَمَّا تٛ اٛنْ کَلِّندِرَ اٛنْ تٛرِّندِرَ بٛ مَرْلٜ لَدّٜ، ڤَامٜىٰ تٛع کَلْکِندِرٛنْ؞</verse>
				<verse number="16">کٛ مبِعَيْمِ وٛنِ، نغَطٜىٰ جٛنْدٜ مٛوطٛنْ نٛ رُوحُ اَللَّه حٛلِّرِعٛنْ، ندٜنْ اٛنْ نغَطَتَا کٛ سُونٛوجِ ٻَلِّ مٛوطٛنْ نغِطِ؞</verse>
				<verse number="17">نغَمْ کٛ ٻَلِّ مٜىٰطٜنْ نغِطِ اٜ وَݧَ کٛ رُوحُ اَللَّه يِطِ، نٛنْ مَا کٛ رُوحُ اَللَّه يِطِ اٜ وَݧَ کٛ ٻَلِّ مٜىٰطٜنْ نغِطِ؞ فِي طِطُمْ طُعُمْ اٜ طُمْ وَݧْوَݧْتِرَ؞ کَنْجُمْ وَطِ اٛنْ مبَاوَتَا وَطُکِ کٛ نغِطّٛنْ وَطُکِ؞</verse>
				<verse number="18">اَمَّا تٛ اٛنْ نغَطَ کٛ رُوحُ اَللَّه وِعِعٛنْ نغَطٛنْ، اٛنْ نغَلَا لٜيْ لَامُ اَتَّوْرَ؞</verse>
				<verse number="19">کٛ ٻَنْدُ نٜطّٛ يِطِ وَطُکِ، اٜ نجَيْرِ طُمْ وٛنِ:‏ اٜ وٛودِ وَطُکِ نجٜىٰنُ، اٜ وَطُکِ کُوطٜ نٜفْنِيطٜ، اٜ وَطُکِ کٛ سٜمْتِنِي،</verse>
				<verse number="20">اٜ مَوْنِنْکِ غُنْکِيجِ، اٜ حُوتِرْکِ بَوْطٜ غِنِّ، اٜ وَݧْوَݧْتِرْکِ، اٜ حَوْرٜ، اٜ يِطُکِ کٛ جٜيَايِ، اٜ مٛنُّکِ، اٜ يِدّٜ حٛورٜ، اٜ يٜدّٛوتِرْکِ، اٜ وَدُّکِ سٜنْدِرْکِ،</verse>
				<verse number="21">اٜ لَوْلِيرُ، اٜ يِلْتَاکِ، اٜ يَرْکِ نجَرُ يِلْتٛو حَا وَطَ کٛ حَلِّ، اٜ وَطُکِ غٛطّٜ کُوطٜ اِرِ طٜعٜ؞ اٜ مِ وِعَعٛنْ نٛنْ نٛ مبِيمِعٛنْ ندٜنّٛ، کُوٛوٻٜ اِرِ کُوطٜ طٜعٜ ٻٜ کٜٻَتَا نَتُّکِ لَامُ اَللَّه؞</verse>
				<verse number="22">اَمَّا رُوحُ اَللَّه اٜ وَدَّ يِدّٜ، اٜ وٜلْوٜلٛ، اٜ جٛنْدٜ جَمْ، اٜ مُݧَلْ، اٜ يُرْمٜىٰندٜ، اٜ نغِکُّ بٛطُّمْ، اٜ وَطُکِ غٛونغَ،</verse>
				<verse number="23">اٜ لٜيْنُکِ حٛورٜ، اٜ سُرُکِ حٛورٜ؞ وَلَا دٛوکَ غَݧُطُمْ کُوطٜ طٜعٜ؞</verse>
				<verse number="24">يِمْٻٜ ٻٜ يٜىٰسُ اَلْمَسِيحُ جٜيِ، ٻٜ مبَرِي کُوطٜ کَلُّطٜ طٜ ٻَنْدُ اٜ فُو سُونٛوجِ مَيْرُ دٛوْ غَافَانغَلْ، وَاتٛ ٻٜ شٜنْدِرِي اٜ مَاجُمْ؞</verse>
				<verse number="25">ندٜ رُوحُ اَللَّه حٛکِّعٜنْ يٛنْکِ، اٜنْ نغَطُ جٛنْدٜ نٛ طُمْ حٛلِّرِعٜنْ؞</verse>
				<verse number="26">تٛع اٜنْ نغَرْتُ ٻٜ مَنْغُ حٛورٜ، کٛو اُمِّنِندِرٜنْ حَکِّيلٛ، کٛو لَوْلِندِرٜنْ؞</verse>
			</chapter>
			<chapter number="6">
				<verse number="1">اٛنٛنْ بَنْدِرَاٻٜ اَمْ، تٛ اٛنْ نغِعِي غٛطّٛ اٜ وَطَ حَکّٜ، اٛنٛنْ کٜىٰوُٻٜ رُوحُ اَللَّه سٜيْ شٛعّٛنْمٛ دٛوْ لَاوٛلْ ندٜرْ حَکِّيلٛ؞ اَمَّا ڤَامَنٜىٰ کٛعٜ مٛوطٛنْ، تٛع اٛنٛنْ مَا نغَطٛنْ حَکّٜ؞</verse>
				<verse number="2">مبَلِّندِرٜىٰ ندٜرْ تٛرَّاجِ مٛوطٛنْ؞ تٛ اٛنْ نغَطِي نٛنْ، اٛنْ نغَطِي کٛ دٛوکَ اَلْمَسِيحُ وِعِ؞</verse>
				<verse number="3">تٛ غٛطّٛ اٜ ݧُمَ کَنُمْ طُمْ غٛطُّمْ کٛو ندٜ نَاع اٛ غٛطُّمْ، اٜ مٛ مَجِّنَ حٛورٜ مَاکٛ؞</verse>
				<verse number="4">کٛو مٛيٜ فٛوندَ کُوطٜ مُوطُمْ يِعَ تٛ طٜ بٛطّٜ؞ ندٜنْ اٛ مَنْتٛرٛو حٛورٜ مَاکٛ نغَمْ کٛ اٛ وَطِ نَاع سٜيْ تٛ اٛ فٛوندِي حٛورٜ مَاکٛ اٜ غٛطّٛ؞</verse>
				<verse number="5">نغَمْ کٛو مٛيٜ دٛولٜ حٛشَّ تٜدّٛرَلْ مُوطُمْ؞</verse>
				<verse number="6">فُو اٜکِّتِنَاطٛ وٛلْدٜ اَللَّه اٜ حَانِ اٛ سٜنْدِدَ فُو فِي بٛطُّمْ طُمْ اٛ وٛودِ اٜ اٜکِّتِنْطٛمٛ؞</verse>
				<verse number="7">تٛع اٛنْ مَجِّنْ کٛعٜ مٛوطٛنْ، اَللَّه پٛيْرَتَاکٜ؞ فُو کٛ نٜطّٛ اَاوِ، کَنْجُمْ اِتَّتَ؞</verse>
				<verse number="8">اَاوُطٛ وَطُکِ کٛ ٻَنْدُ مُوطُمْ يِطِ، دَغَ ندٜرْ وَطُکِ کٛ ٻَنْدُ مَاکٛ يِطِ، اٛ فٛوطَنَيْ حٛورٜ مَاکٛ حَلْکٜرٜ؞ اَمَّا اَاوُطٛ وَطُکِ کٛ رُوحُ اَللَّه يِطِ، دَغَ ندٜرْ وَطُکِ کٛ رُوحُ طُمْ يِطِ اٛ حٜٻَيْ يٛنْکِ کِ رٜعَتَا؞</verse>
				<verse number="9">تٛع اٜنْ شٛمُ وَطُکِ کٛ وٛوطِ، نغَمْ تٛ شَرٜلْ وَطِي اٜنْ کٜٻَيْ بَرْکَ، تٛ اٜنْ اَلَايِ وَطُکِ کٛ وٛوطِ؞</verse>
				<verse number="10">نغَمْ مَاجُمْ فُو شَرٜلْ نغٜلْ کٜٻْطٜنْ، اٜنْ نغَطَنْ کٛو مٛيٜ کٛ وٛوطِ، کٛ ٻُرِ مَا وٛنِ ٻٜنْ طٛنْ تٛکُّٻٜ يٜىٰسُ بَنْدِرَاٻٜ مٜىٰطٜنْ؞</verse>
				<verse number="11">ندَارٜىٰ اِرِ بِنْدِ مَوْطِ طِ مبِنْدٛنٛيْمِعٛنْ اٜ جُنْغٛ اَمْ؞</verse>
				<verse number="12">ٻٜنْ طٛنْ يِمْٻٜ مَوْنِنٛوٻٜ کٛعٜ مَٻّٜ نغَمْ کٛ طُمْ وَطَنِٻٜ اٜ ٻَنْدُ، کَمْٻٜ نغِطِ دٛولٜ طُمْ نَادَعٛنْ؞ اٜ ٻٜ نغَطَ نٛنْ نغَمْ تٛع ٻٜ تٛرّٜىٰ نغَمْ غَافَانغَلْ اَلْمَسِيحُ؞</verse>
				<verse number="13">نغَمْ کٛو ٻٜنْ طٛنْ نَادَاٻٜ مَا ٻٜ تٛکَّتَا کٛ اَتَّوْرَ وِعِ، اَمَّا فُو اٜ نٛنْ اٜ ٻٜ نغِطِ طُمْ نَادَعٛنْ ٻٜ مَوْنِنَ حٛورٜ نغَمْ ٻٜ نغَطِي طُمْ نَادِيعٛنْ؞</verse>
				<verse number="14">اَمَّا مِنْ، کٛو سٜطَّ مِ مَوْنِنْتَا حٛورٜ اَمْ سٜيْ نِ دٛوْ غَافَانغَلْ جٛومِرَاوٛ مٜىٰطٜنْ يٜىٰسُ اَلْمَسِيحُ؞ بَرْکَ مَيْدٜ مَاکٛ دٛوْ غَافَانغَلْ، کٛ وٛنِ ندٜرْ دُونِيَارُ وَرْتِي مٜىٰرٜ تٛ اَمْ، مِنْ مَا مِ وَرْتِي مٜىٰرٜ تٛ مَيْرُ؞</verse>
				<verse number="15">نغَمْ وَلَا فٜىٰرٛوتِرٛلْ حَکُّندٜ نَادَاطٛ اٜ مٛ نَادَاکَ؞ کٛ ٻُرِ وٛنِ اَللَّه وَرْتِرَ نٜطّٛ کٜسٛ؞</verse>
				<verse number="16">جَمْ اَللَّه اٜ يُرْمٜىٰندٜ مَاکٛ تَبِّتَ تٛ ٻٜنْ طٛنْ تٛکّٛوٻٜ اٜکِّتِنٛلْ نغٛعٛلْ، وَاتٛ يِمْٻٜ اَللَّه ٻٜ غٛونغَ؞</verse>
				<verse number="17">مِ يٛتِّنَيْ اٜ وِيکِ، تٛع غٛطّٛ ٻٜيْدَ وَنُّکِيَمْ، نغَمْ تَبٛوجٜ طٜ نغٛودُمِ اٜ ٻَنْدُ کٛلِّي مِ مَشُّطٛ يٜىٰسُ؞</verse>
				<verse number="18">جٛومِرَاوٛ مٜىٰطٜنْ يٜىٰسُ اَلْمَسِيحُ بَرْکِطِنَعٛنْ اٛنْ فُو بَنْدِرَاٻٜ اَمْ؞ اَامِنْ؞</verse>
			</chapter>
		</book>
		<book number="49">
			<chapter number="1">
				<verse number="1">مِنْ بُلُسْ مٛ اَللَّه سُٻِ مِ وَرْتَ لِلَاطٛ يٜىٰسُ اَلْمَسِيحُ، وِنْدِ طٜرٜوٛلْ نغٛعٛلْ؞ مِ وِنْدَنْ يِمْٻٜ اَللَّه غٛنْٻٜ ندٜرْ غَرِيرِ اَافِسَ کٛولِيٻٜ يٜىٰسُ اَلْمَسِيحُ اٜ ٻٜرْندٜ غٛعٛ؞</verse>
				<verse number="2">اَللَّه ݧَاکٛ مٜىٰطٜنْ اٜ يٜىٰسُ اَلْمَسِيحُ جٛومِرَاوٛ مٜىٰطٜنْ بَرْکِطِنَعٛنْ، حٛکَّعٛنْ جَمْ؞</verse>
				<verse number="3">يٜتّٛورٜ تَبِّتَ تٛ اَللَّه ݧَاکٛ يٜىٰسُ اَلْمَسِيحُ جٛومِرَاوٛ مٜىٰطٜنْ؞ ندٜرْ سُمْڤٛوتِرْکِ اٜ اَلْمَسِيحُ اٛ حٛکِّيعٜنْ کٛو اِرِ طُمٜ بَرْکَ دَغَ دٛوْ؞</verse>
				<verse number="4">کٛ دُونِيَارُ تَغٜىٰ، اَللَّه سُٻِيعٜنْ نغَرْتٜنْ ٻٜ مَاکٛ بَرْکَ يٜىٰسُ، نغَمْ نغَرْتٜنْ شٜنِيٻٜ ٻٜ نغَلَا تٛٻّٜلْ حَکّٜ يٜىٰسٛ مَاکٛ؞</verse>
				<verse number="5">اٛ دَرْوِي ندٜرْ يِدّٜ نغَرْتٜنْ ٻِٻّٜ مَاکٛ بَرْکَ يٜىٰسُ اَلْمَسِيحُ، نغَمْ کَنْجُمْ وٛنِ کٛ اٛ يِطَنِعٜنْ؞ نٛنْ وٜلَنِيمٛ؞</verse>
				<verse number="6">اٜنْ مَنْتُ اَللَّه نغَمْ اٛ يِطِيعٜنْ يِدّٜ مَوْندٜ، نغَمْ شَاحُ طُمْ اٛ حٛکِّعٜنْ بَرْکَ ٻِطّٛ مَاکٛ مٛ اٛ يِطِ؞</verse>
				<verse number="7">سُمْڤٛوتِرْکِ اٜ يٜىٰسُ رِمْطِنِيعٜنْ بَرْکَ پِيپَمْ مَاکٛ اٛ يَافَنَکٜعٜنْ حَکّٜ مٜىٰطٜنْ، نغَمْ يِدّٜ ندٜ اَللَّه حٛلِّعٜنْ کٜىٰرٛلْ وَلَا؞ يِدّٜ ندٜنْ ندٜ مَوْندٜ؞</verse>
				<verse number="8"></verse>
				<verse number="9">ندٜرْ فَامُ مَاکٛ اٜ اَنْدَلْ مَاکٛ، اٛ حٛلِّيعٜنْ سِرُّ کٛ اٛ يِطِ اٛ وَطَ بَرْکَ اَلْمَسِيحُ؞</verse>
				<verse number="10">فِي طُعُمْ طُمْ اَللَّه يِطِ وَطُکِ اٛ وَطَيْطُمْ تٛ شَرٜلْ وَطِي؞ کٛ اٛ يِطِ وَطُکِ کَنْجُمْ وٛنِ اٛ حَوْتَ کٛو طُمٜ کٛ وٛنِ اٜ لٜيْ اٜ کٛ وٛنِ اٜ دٛوْ وَرْتَ لٜيْ لَامُ اَلْمَسِيحُ؞</verse>
				<verse number="11">اَللَّه سُٻِيعٜنْ وَرْتِرِيعٜنْ يِمْٻٜ مَاکٛ بَرْکَ يٜىٰسُ اَلْمَسِيحُ؞ کٛ دُونِيَارُ تَغٜىٰ اٛ سِرْيِي فِي طُعُمْ، نغَمْ کَنْکٛ وٛنِ غَطٛووٛ فُو کٛ يِطِ نٛنْ نٛ اٛ يِطِ؞</verse>
				<verse number="12">اٛ وَطُ نٛنْ نغَمْ اٜنٜنْ، اَرْتُٻٜ نغَطِ ٻٜرْطٜ دٛوْ اَلْمَسِيحُ، نغَطٜنْ جٛنْدٜ مَنْتُکِ تٜدُّنغَلْ اَللَّه؞</verse>
				<verse number="13">اٛنٛنْ مَا، اٛنْ نغَرْتِي يِمْٻٜ اَللَّه شَرٜلْ کٛ نَنْطٛنْ وٛلْدٜ غٛونغَ، وَاتٛ حَبَرُ بٜلْطُمْ دٛوْ يٜىٰسُ غَدَّنْطُمْعٛنْ کِسْندَمْ؞ اٛنْ کٛولَکٜمٛ، اَللَّه بٛو حٛکِّيعٛنْ رُوحُ مُوطُمْ طُمْ اٛ وَطَنِعٛنْ اَلْکَوَلْ؞ رُوحُ طُمْ حٛلِّي اٛنْ نغَرْتِي ٻٜ مَاکٛ؞</verse>
				<verse number="14">ندٜ اٜنْ نغٛودِ رُوحُ اَللَّه، اٜنْ تَبِّتِنِي اٜنْ کٜٻَيْ کٛو طُمٜ بٛطُّمْ طُمْ اَللَّه وَطَنِعٜنْ اَلْکَوَلْ؞ ندٜنْ طُمْ رِمْطِنَيْعٜنْ نغَمْ طُمْ مَنْتَ مَنْغُ اَللَّه؞</verse>
				<verse number="15">نغَمْ مَاجُمْ، دَغَ شَرٜلْ نغٜلْ نَنُمِ حَبَرُ نٛ کٛولٛرِيطٛنْ جٛومِرَاوٛ مٜىٰطٜنْ يٜىٰسُ اٜ نٛ نغِرُّطٛنْ يِمْٻٜ اَللَّه،</verse>
				<verse number="16">مِ اَلَايِ يٜتُّکِ اَللَّه نغَمْ مٛوطٛنْ، اٜ مِ وَطَنَعٛنْ دٛعَارٜ کٛو ندٜيٜ؞</verse>
				<verse number="17">اٜ مِ تٛرٛو اَللَّه مٛ يٜىٰسُ اَلْمَسِيحُ جٛومِرَاوٛ مٜىٰطٜنْ، ݧَاکٛ مٛ مَنْغُ، حٛکَّعٛنْ رُوحُ مُوطُمْ ڤَمْتِنَيْطُمْعٛنْ ٻٜيْدَنَعٛنْ اَنْدَلْ اَللَّه، نغَمْ اَنْدٛنْمٛ بٛطُّمْ؞</verse>
				<verse number="18">اٜ مِ وَطَ دٛعَارٜ کَدِنْ اَللَّه مَٻِّتَ ٻٜرْطٜ مٛوطٛنْ نغَمْ اَنْدٛنْ کَمُّندٜ ندٜ اٛ نٛدِّرِعٛنْ اٜ بَرْکَ مَوْطُمْ طُمْ اٛ وَطَنِ يِمْٻٜ مَاکٛ اَلْکَوَلْ؞</verse>
				<verse number="19">طٛنْمَا، اٜ مِ وَطَ دٛعَارٜ اَنْدٛنْ نٛ بَوْطٜ مَاکٛ مَوْطٜ کُوِرْتَ ندٜرْ مٜىٰطٜنْ، اٜنٜنْ تٛکُّٻٜ يٜىٰسُ؞ بَوْطٜ طٜنْ طٜ غٛعٛ اٜ بَوْطٜ شٜمْبِطّٜ</verse>
				<verse number="20">طٜ اَللَّه حُوتِرِ شَرٜلْ کٛ اٛ اُمِّنِ اَلْمَسِيحُ دَغَ مَيْدٜ اٛ جٛوطِنِمٛ دٛوْ جٛوطٛرْغَلْ لَامُ تٛ جُنْغٛ مَاکٛ ݧَامٛ تٛنْ دٛوْ؞</verse>
				<verse number="21">تٛنْ يٜىٰسُ لَامِي دٛوْ کٛو مٛيٜ لَامِيطٛ، اٜ لَامُ، اٜ بَوْطٜ، اٜ اَرْدِيطٛ، اٜ کٛو اِرِ طُمٜ لَامُ غٛنْطُمْ دٛوْ اٜ لٜيْ، نَاع جٛونِ تَنْ، اَمَّا حَا اَبَدَا؞</verse>
				<verse number="22">اَللَّه وَطِي کٛو طُمٜ لٜيْ لَامُ مَاکٛ؞ اٛ وَرْتِرِيمٛ اَرْدِيطٛ کٛو طُمٜ اٜ اَرْدِيطٛ کَوْتَلْ تٛکُّٻٜمٛ؞</verse>
				<verse number="23">کَوْتَلْ تٛکُّٻٜ يٜىٰسُ نغٛنِ بٛ ٻَنْدُ مَاکٛ؞ کَنْکٛ بٛو وٛنِ کٜبِّنْطٛ کٛو طُمٜ، اٜ مٛ ندٜرْ مَٻّٜ کٛو تٛيٜ؞</verse>
			</chapter>
			<chapter number="2">
				<verse number="1">ندٜنّٛ اٛنْ نَنْدِي اٜ يِمْٻٜ مَيْٻٜ، نغَمْ حَکّٜىٰجِ مٛوطٛنْ اٜ وَݧُکِ کٛ اَللَّه وِعِ؞</verse>
				<verse number="2">اٜ شَرٜلْ نغٜلْ اٛنْ تٛکَّ طَتٜ دُونِيَارُ کَلُّطٜ؛ اٛنْ تٛکَّ شٜيْطَنْ لَامِيطٛ غِنِّ؞ کَنْکٛ وٛنِ تٛکِّنٛووٛ ٻٜرْطٜ غَݧُٻٜ تٛکَّ کٛ اَللَّه وِعِ؞</verse>
				<verse number="3">غٛونغَ، نٛنْ نغِکُّ مٜىٰطٜنْ وَعُنٛو:‏ اٜنْ نغَطَ کٛ نغِطّٜنْ، اٜنْ تٛکَّ کٛ ٻَلِّ مٜىٰطٜنْ اٜ ٻٜرْطٜ مٜىٰطٜنْ نغِطِ؞ اٜنْ دَݧِرَامَ نغِکُّ کَلُّطُمْ بٛ حٛرِيٻٜ ندٜرْ دُونِيَارُ، مٛنّٜرٜ اَللَّه بٛو اٜ دٛوْ مٜىٰطٜنْ؞</verse>
				<verse number="4">اَمَّا اَللَّه اٛ کٜوْطٛ يُرْمٜىٰندٜ؞ يِدّٜ ندٜ اٛ يِطِعٜنْ ندٜ مَوْندٜ؞</verse>
				<verse number="5">کٛو ندٜ اٜنْ نَنْدِ اٜ مَيْٻٜ نغَمْ حَکّٜ مٜىٰطٜنْ، اٛ حٛکِّيعٜنْ يٛنْکِ ندٜرْ اَلْمَسِيحُ؞ يِدّٜ مَاکٛ وَطِ کِسُطٜنْ؞</verse>
				<verse number="6">اٛ اُمِّدِنِيعٜنْ اٜ يٜىٰسُ اَلْمَسِيحُ دَغَ مَيْدٜ، اٛ جٛوطِدِنِعٜنْ اٜ مَاکٛ تٛنْ دٛوْ؞</verse>
				<verse number="7">اَللَّه وَطِي طُعُمْ نغَمْ اٜ جَامَنُوجِ غَرَيْطِ اٛ حٛلَّ يِدّٜ مَاکٛ ندٜ وَلَا کٜىٰرٛلْ نغَمْ کٛ يٜىٰسُ اَلْمَسِيحُ وَطِ؞</verse>
				<verse number="8">اٛنْ کِسِي نغَمْ يِدّٜ اَللَّه بَرْکَ حٛولَاکِ يٜىٰسُ؞ نَاع اٛنْ کِسُ نغَمْ غٛطُّمْ طُمْ نغَطّٛنْ، اَمَّا طُمْ شَاحُ اَللَّه،</verse>
				<verse number="9">نَاع نغَمْ کُوطٜ مٛوطٛنْ، نغَمْ تٛع غٛطّٛ مَوْنِنَ حٛورٜ مُوطُمْ؞</verse>
				<verse number="10">اَللَّه وَرْتِرِيعٜنْ کٛ نغٛنْطٜنْ جٛونِ، بَرْکَ يٜىٰسُ اَلْمَسِيحُ اٛ تَغِتَکٜعٜنْ نغَمْ کُوٜنْ کُوطٜ بٛطّٜ طٜ اٛ يِطِ نغَطٜنْ دَغَ اَرَنْدٜ؞</verse>
				<verse number="11">نغَمْ مَاجُمْ، شِفْتٛرٜىٰ نٛ مبَانٛوطٛنْ؞ اٛنٛنْ نَاع اٛنْ يَحُودَنْکٛعٜنْ دَغَ دَݧْنغٛلْ، کَمْٻٜ نٛدِّرٛوٻٜ کٛعٜ مَٻّٜ ‏«‏نَادَاٻٜ،»‏ اٜ ٻٜ نٛدِّرَعٛنْ ‏«‏ٻٜ نَادَاکَ؞»‏ رَا بٛو نَادُکِ کِنْ طُمْ کِ ٻَنْدُ تَنْ، کِ طُمْ وَارَتَ جُوطٜ؞</verse>
				<verse number="12">شِفْتٛرٜىٰ اٜ نغٜلْ تٛنْ شَرٜلْ اٛنْ اَنْدَانٛ اَلْمَسِيحُ، اٛنْ نغَلَا ندٜرْ يِمْٻٜ ٻٜ اَللَّه سُٻِ، اٛنْ نغَلَا ندٜرْ اَلْکَوَلْ نغَلْ اَللَّه وَطِ، اٛنْ نغَلَا کَمُّندٜ، اٛنْ نغَلَا اَللَّه ندٜرْ دُونِيَارُ؞</verse>
				<verse number="13">اَمَّا جٛونِ اٛنٛنْ غٛطِّتِيٻٜ اَللَّه ندٜنّٛ، بَرْکَ پِيپَمْ يٜىٰسُ اَلْمَسِيحُ اٛنْ نغَدَّامَ حَادٜ مَاکٛ؞</verse>
				<verse number="14">يٜىٰسُ سِرْيٛوتِرِي حَکُّندٜ يَحُودَنْکٛعٜنْ اٜ يِمْٻٜ نَاع يَحُودَنْکٛعٜنْ، اٛ وَرْتِرِيٻٜ غٛعٛ؞ اٛ اِتِّي نغَݧَاندِ شٜنْدُندِٻٜ؞</verse>
				<verse number="15">مَيْدٜ مَاکٛ اِتِّي سٜمْبٜ اَتَّوْرَ اٜ دٛوکَاجِ يَحُودَنْکٛعٜنْ، نغَمْ ندٜرْ لٜݧِ طِطِ اٛ وُرْتِنَنَ حٛورٜ مَاکٛ لٜݧٛلْ غٛعٛ کٜسٛلْ؞ ندٜ اٛ وَطِ نٛنْ اٛ سِرْيٛوتِرِي لٜݧِ طِنْ؞</verse>
				<verse number="16">بَرْکَ مَيْدٜ مَاکٛ دٛوْ غَافَانغَلْ، اٛ اِتِّي نغَݧَاندِ نغٛنْدِ حَکُّندٜ مَاجِ؞ مَيْدٜ مَاکٛ حَوْتِي کٛعٜ لٜݧِ طِنْ نغَرْتِي غٛعٛ؞ اٛ سٛعِّيطِ تٛ اَللَّه؞</verse>
				<verse number="17">يٜىٰسُ وَرِي وَعَجِنَنِيعٛنْ حَبَرُ بٜلْطُمْ طُمْ جَمْ، اٛنٛنْ يِمْٻٜ نَاع يَحُودَنْکٛعٜنْ غٛطِّتِيٻٜ اَللَّه اٜ يَحُودَنْکٛعٜنْ غٛنْٻٜ حَادٜ مَاکٛ؞</verse>
				<verse number="18">جٛونِ، بَرْکَ اَلْمَسِيحُ اٜنْ فُو، يَحُودَنْکٛعٜنْ اٜ نَاع يَحُودَنْکٛعٜنْ، اٜنْ مبَاوَيْ نجَحٜنْ تٛ ݧَاکٛ مٜىٰطٜنْ مٛ دٛوْ ندٜرْ لَاوٛلْ غٛعٛ، وَاتٛ رُوحُ اَللَّه؞</verse>
				<verse number="19">نغَمْ مَاجُمْ، اٛنٛنْ يِمْٻٜ نَاع يَحُودَنْکٛعٜنْ، نَاع اٛنْ حٛٻّٜ کٛو غَرْٻٜ؞ جٛونِ اٛنْ ندٜرْ لٜݧٛلْ يِمْٻٜ اَللَّه اٜ اِيَالُ مَاکٛ؞</verse>
				<verse number="20">اٛنْ مَحَامَ دٛوْ فُطّٛودٜ مَادِ ندِ لِلَاٻٜ اٜ اَنَّبٛعٜنْ مَحِ، ندٜنْ يٜىٰسُ اَلْمَسِيحُ اٜ حٛورٜ مُوطُمْ وٛنِ حَيْرٜ دَرْنُندٜ مَادِ ندِنْ؞</verse>
				<verse number="21">کَنْکٛ جٛغِي مَادِ ندِنْ اٛ مَوْنِنِندِ ندِ وَرْتِ وُرٛ شٜنِينغٛ نغٛ جٛومِرَاوٛ؞</verse>
				<verse number="22">ندٜرْ سُمْڤٛ مٛوطٛنْ اٜ مَاکٛ، اٛنٛنْ مَا اٛنْ مَحِدَامَ اٜ فُو تٛکُّٻٜ يٜىٰسُ نغَمْ نغَرْتٛنْ وِغٜىٰرٜ تٛ رُوحُ اَللَّه جٛوطٛتٛو؞</verse>
			</chapter>
			<chapter number="3">
				<verse number="1">کَنْجُمْ وَطِ مِنْ، بُلُسْ، طُمْ مَٻِّيَمْ ندٜرْ سُودُ شُرَلْ نغَمْ اٜ مِ وَعَجِنَ حَبَرُ يٜىٰسُ اَلْمَسِيحُ تٛ اٛنٛنْ يِمْٻٜ نَاع يَحُودَنْکٛعٜنْ؞</verse>
				<verse number="2">غٛونغَ اٛنْ نَنِي اَللَّه حٛکِّييَمْ کُوغَلْ نغَعَلْ مِ حُوَنغَلْ نغَمْ ٻٜيْدَارِ مٛوطٛنْ؞</verse>
				<verse number="3">اَللَّه حٛلِّييَمْ سِرُّ مُوطُمْ، نٛنْ نٛ مبِنْدِرْمِ سٜطَّ ندٜرْ مَاجُمْ؞</verse>
				<verse number="4">تٛ اٛنْ جَنْغِي کٛ مبِنْدُمِ، اٛنْ اَنْدَيْ اٜ مِ وٛودِ فَامُ دٛوْ سِرُّ اَلْمَسِيحُ؞</verse>
				<verse number="5">ندٜنّٛ يِمْٻٜ مبِعَاکَ سِرُّ طُعُمْ، اَمَّا جٛونِ اَللَّه وَنْغِنَنِيطُمْ لِلَاٻٜ مَاکٛ اٜ اَنَّبٛعٜنْ مَاکٛ شٜنِيٻٜ بَرْکَ رُوحُ مَاکٛ؞</verse>
				<verse number="6">سِرُّ طُمْ وٛنِ بَرْکَ حَبَرُ بٜلْطُمْ دٛوْ يٜىٰسُ اَلْمَسِيحُ يِمْٻٜ نَاع يَحُودَنْکٛعٜنْ کٜٻَيْ کٛو طُمٜ کٛ اَللَّه حٛکَّتَ يَحُودَنْکٛعٜنْ؞ ٻٜ نغَرْتِي بٛ ٻَنْدُ غٛعٛ اٜ يَحُودَنْکٛعٜنْ؞ حَوْتِ اٜ يَحُودَنْکٛعٜنْ ٻٜ کٜٻَيْ کٛ اَللَّه وَطِ اَلْکَوَلْ بَرْکَ يٜىٰسُ اَلْمَسِيحُ؞</verse>
				<verse number="7">بَرْکَ يِدّٜ اٜ بَوْطٜ اَللَّه، مِ حٛکَّامَ دٛکَّلْ حٛکُّکِ حَبَرُ بٜلْطُمْ دٛوْ يٜىٰسُ؞</verse>
				<verse number="8">کٛو ندٜ مِ ڤَمَرٛ ندٜرْ يِمْٻٜ اَللَّه فُو، اَللَّه سُٻِييَمْ مِ وَعَجِنَنَ يِمْٻٜ نَاع يَحُودَنْکٛعٜنْ دٛوْ بَرْکَ طُمْ لِمَتَاکٛ کٜٻٜتٜىٰطُمْ تٛ اَلْمَسِيحُ؞</verse>
				<verse number="9">ندٜنْ مِ وَطَ يِمْٻٜ فُو نغِعَ نٛ دَبَرٜ اَللَّه شُوطِيندٜ حٜىٰوِرْتَ؞ اَللَّه تَغُطٛ کٛو طُمٜ سُوطِي سِرُّ طُمْ دَغَ جَامَنُوجِ پَٻِّيطِ؞</verse>
				<verse number="10">اٛ وَطُ نٛنْ نغَمْ ندٜرْ جَامَنُ طُعُمْ، بَرْکَ کَوْتَلْ تٛکُّٻٜ يٜىٰسُ، مَلَاعِکَعٜنْ غٛودُٻٜ لَامُ اٜ بَوْطٜ دٛوْ، ٻٜ اَنْدَ دَبَرٜ اَللَّه مَوْندٜ؞</verse>
				<verse number="11">طُعُمْ طُمْ وَطَامَ نٛنْ نٛ اَللَّه يِطِ وَطِرْکِطُمْ دَغَ اَرَنْدٜ، اٛ حٜبِّنِيطُمْ بَرْکَ کٛ يٜىٰسُ اَلْمَسِيحُ جٛومِرَاوٛ مٜىٰطٜنْ وَطِ؞</verse>
				<verse number="12">بَرْکَ يٜىٰسُ اٜ حٛولَاکِ کِ کٛولِيطٜنْمٛ، جٛونِ اٜنْ مبَاوِ يَاکِ يٜىٰسٛ اَللَّه کُلٛلْ وَلَا، اٜنْ تَبِّتِنَ اٛ جَٻَيْعٜنْ؞</verse>
				<verse number="13">نغَمْ نٛنْ، اٜ مِ تٛرٛوعٛنْ، تٛع اٛنْ نغٜوْرُ دٛوْ تٛرَّ کَ نجَرَيْمِ نغَمْ مٛوطٛنْ، نغَمْ تٛرَّ کَنْ وَرْتَنَيْعٛنْ فِي بٛطُّمْ؞</verse>
				<verse number="14">نغَمْ مَاجُمْ، اٜ مِ دِشّٛو اٜ مِ تٛرٛو ݧَاکٛ مٛ دٛوْ؞</verse>
				<verse number="15">فُو لٜݧِ غٛنْطِ دٛوْ اٜ لٜيْ، کَنْکٛ حٛکِّطِ يٛنْکِ؞</verse>
				<verse number="16">اٜ مِ تٛرٛومٛ دَغَ ندٜرْ رِسْکُ مَنْغُ مَاکٛ اٛ سٜمْبِطِنَعٛنْ، اٛ حٛکَّعٛنْ بَوْطٜ لَاوٛلْ رُوحُ مَاکٛ نغَرْتٛنْ شٜمْبِطْٻٜ ندٜرْ ٻٜرْطٜ مٛوطٛنْ،</verse>
				<verse number="17">نغَمْ اَلْمَسِيحُ جٛوطٛو ندٜرْ ٻٜرْطٜ مٛوطٛنْ بَرْکَ حٛولَاکِمٛ؞ اٜ مِ تٛرٛو اَللَّه نغَمْ يِدّٜ لُغَّ سٜمْبِطَ ندٜرْ ٻٜرْطٜ مٛوطٛنْ،</verse>
				<verse number="18">نغَمْ يِمْٻٜ اَللَّه فُو مبَاوَ اَنْدُکِ نٛ يِدّٜ اَلْمَسِيحُ يَاجِرِ، اٜ نٛ ندٜ جُوتِرِ، اٜ نٛ ندٜ تٛوِرِ، اٜ نٛ ندٜ لُغِّرِ؞</verse>
				<verse number="19">کَدِنْ اٜ مِ يِطِ اَنْدٛنْ يِدّٜ اَلْمَسِيحُ ندٜ ٻُرِي سٜمْبٜ اَنْدَلْ، نغَمْ کٜٻٛنْ کٜىٰوٛنْ نغِکُّ اَللَّه؞</verse>
				<verse number="20">اَللَّه وَاوَيْ وَطُکِ کٛ ٻُرِ کٛ تٛرِيطٜنْمٛ کٛو کٛ ݧُمٜتٜنْ بَرْکَ بَوْطٜ مَاکٛ کُوٛوجٜ ندٜرْ مٜىٰطٜنْ؞</verse>
				<verse number="21">مَنْغُ تَبِّتَ تٛ اَللَّه بَرْکَ يٜىٰسُ اَلْمَسِيحُ اٜ تٛکُّٻٜمٛ ندٜرْ جَامَنُوجِ فُو حَا اَبَدَا اَبَدِنْ!‏ اَامِنْ؞</verse>
			</chapter>
			<chapter number="4">
				<verse number="1">نغَمْ نٛنْ، اٜ مِ تٛرٛوعٛنْ، مِنْ شُرَاطٛ نغَمْ حُوَنْکِ جٛومِرَاوٛ مٜىٰطٜنْ، نغَطٜىٰ جٛنْدٜ ڤٛتُّدُندٜ اٜ کٛ اَللَّه نٛدِّرِعٛنْ؞</verse>
				<verse number="2">کٛو ندٜيٜ نغَرْتٜىٰ غٛودُٻٜ حَکِّيلٛ، لٜسْتِنٛنْ کٛعٜ مٛوطٛنْ، نغَرْتٛنْ ٻٜ مُݧَلْ، مُݧْمُݧْتِرٛنْ ندٜرْ يِدّٜ؞</verse>
				<verse number="3">نغَطٜىٰ کٛ مبَاوٛتٛنْ وَطُکِ نجٛغٛوطٛنْ کَوْتٛلْ حٛورٜ نغٛلْ رُوحُ اَللَّه حٛکِّعٛنْ ندٜرْ جٛنْدٜ جَمْ کَوْتُندٜ کٛعٜ مٛوطٛنْ؞</verse>
				<verse number="4">اٜنْ نغَرْتِي بٛ ٻَنْدُ غٛعٛ، اٜنْ نغٛودِ رُوحُ غٛعٛ، نٛنْ مَا اٜنْ نغٛودِ کَمُّندٜ وٛعٛيْرٜ ندٜ اَللَّه نٛدِّرِعٜنْ؞</verse>
				<verse number="5">اٜ وٛودِ جٛومِرَاوٛ غٛعٛتٛ، اٜنْ کٛولِي يٜىٰسُ اَلْمَسِيحُ اٜ حٛولَارٜ وٛعٛيْرٜ، اٜ وٛودِ بَڤْتِسْمَ غٛعٛ؞</verse>
				<verse number="6">اَللَّه اٛ غٛعٛتٛ، ندٜنْ کَنْکٛ وٛنِ ݧَاکٛ مٜىٰطٜنْ اٜنْ فُو، اٜ مٛ لَامٛو کٛو مٛيٜ، اٜ مٛ حُوتِرَعٜنْ، اٜ مٛ جٛوطٛو ندٜرْ مٜىٰطٜنْ؞</verse>
				<verse number="7">طُمْ حٛکِّي کٛو مٛيٜ مٜىٰطٜنْ دٛکَّلْ نٛنْ نٛ اَلْمَسِيحُ سُٻِرِ؞</verse>
				<verse number="8">نٛ اَايَارٜ وِعِ، ‏«‏ندٜ اٛ يَحِ وِغٜىٰرٜ تٛوْندٜ، اٛ يَارِي ٻٜ اٛ نَنْغِ، اٛ حٛکِّي يِمْٻٜ دٛکّٜ؞»‏</verse>
				<verse number="9">کٛ وٛنِ مَعَنَ اٛ يَحِ وِغٜىٰرٜ تٛوْندٜ؟ مَعَنَ مَاجُمْ وٛنِ، اَرَنْدٜ اَلْمَسِيحُ وَرِي ندٜرْ دُونِيَارُ ندُعُ؞</verse>
				<verse number="10">کَنْکٛ غَرْطٛ ندٜرْ دُونِيَارُ ندُعُ، کَنْکٛ اٛنْ وٛنِ پٜنْتُطٛ تٛنْ دٛوْ تٛ ٻُرِ کٛو تٛيٜ نغَمْ اٛ حٜبِّنَ کٛو طُمٜ؞</verse>
				<verse number="11">اٛ سُٻِي وٛٻّٜ نغَرْتَ لِلَاٻٜ، وٛٻّٜ غَطٛوٻٜ اَنَّبَاکُ، وٛٻّٜ وَعَجِنٛوٻٜ، وٛٻّٜ ڤَسْتٛعٜنْ اٜ اٜکِّتِنٛوٻٜ؞</verse>
				<verse number="12">اٛ وَطُ نٛنْ نغَمْ اٛ سِرْيٛو يِمْٻٜ مَاکٛ نغَمْ ٻٜ کُوَ کُوغَلْ مَاکٛ، نغَمْ تٛکُّٻٜمٛ مَوْنَ، شٜمْبِطَ ندٜرْ تٛکُّکِمٛ؞</verse>
				<verse number="13">طُمْ وَطَيْ نٛنْ حَا نغَرْتٜنْ غٛعٛ ندٜرْ حٛولَاکِ يٜىٰسُ اٜ ندٜرْ اَنْدَلْ ٻِطّٛ اَللَّه، مَوْنٜنْ ندٜرْ تٛکُّکِ يٜىٰسُ، نغَرْتٜنْ يِمْٻٜ کٜىٰوُٻٜ بٛ اَلْمَسِيحُ؞</verse>
				<verse number="14">ندٜنْ اٜنْ ڤُطِّتَتَا نغَطٜنْ جٛنْدٜ بٛ سُکَحٛيْ، اٜنْ نغَيْلِتَ ٻٜرْطٜ مٜىٰطٜنْ دٛوْ کٛ کٛولِيطٜنْ نغَمْ مَجِّنٛوٻٜ يِمْٻٜ پٛيْرِيعٜنْ اٜ اٜکِّتِنٛلْ فٜوْرٜ؞</verse>
				<verse number="15">اَمَّا اٜنْ مبِعُ غٛونغَ ندٜرْ يِدّٜ، اٜنْ مَوْنُ اٜ کٛو نغٛلٜ لَاوٛلْ نغَرْتٜنْ بٛ اَلْمَسِيحُ؞ مِسَالُ، تٛکُّٻٜمٛ نغٛنِ بٛ ٻَنْدُ مَاکٛ، کَنْکٛ وٛنِ بٛ حٛورٜ مَيْرُ؞</verse>
				<verse number="16">کَنْکٛ حَوْتِ جٛکّٛوطٜ ٻَنْدُ ندُنْ؞ تٛ کٛو طُمٜ اٜ ٻَنْدُ ندُنْ اٜ حُوَ نٛ حَانِ، ٻَنْدُ ندُنْ مَوْنَيْ، سٜمْبِطَ، يِطِندِرَ؞</verse>
				<verse number="17">اٜ مِ وِعَعٛنْ طُعُمْ، اٜ مِ ٻٜيْدَ وَغِّنْکِعٛنْ ندٜرْ اِنْدٜ جٛومِرَاوٛ، اَلٜىٰ جٛنْدٜ اِرِ ندٜ حٜىٰفٜرْٻٜ ٻٜ ݧُمٛوجِ مٜىٰرٜ؞</verse>
				<verse number="18">ٻٜرْطٜ مَٻّٜ اٜ کٜىٰوِ ݧِوْرٜ؞ ٻٜ نغَلَا ندٜرْ کٜٻَيْٻٜ يٛنْکِ کِ اَللَّه حٛکَّتَ، نغَمْ ٻٜ نغَݧِي اَنْدَلْ، اٜ ٻٜ نغٛودِ کٛعٜ شَاتُطٜ؞</verse>
				<verse number="19">ٻٜ شٜمْتَتَا، ٻٜ نغَطِي کٛعٜ مَٻّٜ دٛوْ وَطُکِ کٛ ٻَلِّ مَٻّٜ نغِطِ، اٜ ٻٜ نغَطَ کٛو اِرِ طُمٜ نغِکُّ نٜفْنِيطُمْ کٜىٰرٛلْ وَلَا؞</verse>
				<verse number="20">نَاع اِرِ طُمْ طٛنْ نغِکُّ اٜکِّتِيطٛنْ ندٜ اَنْدُطٛنْ اَلْمَسِيحُ!‏</verse>
				<verse number="21">مِ تَبِّتِنِي اٛنْ نَنِي حَبَرُ يٜىٰسُ؞ طُمْ اٜکِّتِنِيعٛنْ غٛونغَ نغٛنْکَ ندٜرْ مَاکٛ؞</verse>
				<verse number="22">اَلٜىٰ نغِکُّ طُمْ وٛوطَا طُمْ نغَطَيْنٛوطٛنْ ندٜنّٛ، طُمْ سُونٛ دُونِيَارُ وٛنِّ، مَجِّنِ؞</verse>
				<verse number="23">اٜ حَانِ ݧُمٛ مٛوطٛنْ اٜ نغِکُّ مٛوطٛنْ وَرْتِرٜىٰ کٜسُمْ؞</verse>
				<verse number="24">ڤُطّٜىٰ نغِکُّ کٜسُمْ اِرِ طُمْ اَللَّه ندٜرْ اَادِلَاکُ اٜ شٜنَاکِ؞</verse>
				<verse number="25">نغَمْ مَاجُمْ اَلٜىٰ فٜوْرٜ!‏ کٛو مٛيٜ مٛوطٛنْ دٛولٜ وِعَ بَنْدِرَاوٛ مُوطُمْ غٛونغَ، نغَمْ اٜنْ فُو اٜنْ نغَرْتِي بٛ ٻَنْدُ غٛعٛ ندٜرْ تٛکُّکِ يٜىٰسُ؞</verse>
				<verse number="26">تَا مٛنِّي، تَاع جَٻُ مٛنّٜرٜ ندٜنْ وَطُمَا نغَطَا کٛ وٛوطَا؞ تَاع اَلُ نَانغٜ يَنَ اَ مٛنِّ؞</verse>
				<verse number="27">ندٜنْ تَاع اَلُ شٜيْطَنْ يَارُمَا تٛ نغَطَتَا کٛ وٛوطَا؞</verse>
				<verse number="28">کٛو مٛيٜ غُجّٛ دٛولٜ اَلَ نغُيْکَ؞ اَمَّا اٛ حُوتِرَ جُوطٜ مَاکٛ اٛ حُوَ کُوغَلْ بٛنْغَلْ، نغَمْ اٛ حٜٻَ غٛطُّمْ طُمْ اٛ حٛکّٛرْتَ ٻٜ نغَلَنَا؞</verse>
				<verse number="29">تٛع اٛنْ اَلُ وٛکَّ حَالَ کَلُّکَ وُرْتٛو ندٜرْ کٛنْدُطٜ مٛوطٛنْ، اَمَّا سٜيْ نِ حَالَ نجَمَ مبَلَّيْکَ يِمْٻٜ نَنَيْٻٜعٛنْ شٜمْبِطِنَ ٻٜرْطٜ مَٻّٜ؞</verse>
				<verse number="30">ڤَامٜىٰ، تٛع مٜتِّنَنٛنْ رُوحُ اَللَّه ٻٜرْندٜ، نغَمْ اَللَّه حٛکِّيعٛنْطُمْ نغَمْ حٛلَّ اٛنٛنْ طُمْ ٻٜ مَاکٛ، ندٜنْ ݧَلْندٜ جَانغٛ اٛ رِمْطِنَيْعٛنْ؞</verse>
				<verse number="31">اَلٜىٰ کٛو اِرِ ندٜيٜ مٛنّٜرٜ، اٜ مٜتِّنْکِ ٻٜرْندٜ، اٜ مٛنَّنْکِ وٛٻّٜ، اٜ حَوْرٜ، اٜ حُطْحُطْتِرْکِ، اٜ وَطُکِ کٛو اِرِ ندٜيٜ حَلّٜىٰندٜ؞</verse>
				<verse number="32">نغِطِندِرٜىٰ، نجُرْمِنِندِرٜىٰ حَکُّندٜ مٛوطٛنْ، نجَافٛوتِرٜىٰ نٛنْ نٛ اَللَّه يَافٛرَنِيعٛنْ بَرْکَ اَلْمَسِيحُ؞</verse>
			</chapter>
			<chapter number="5">
				<verse number="1">ندٜ اٛنٛنْ نغٛنِ ٻِٻّٜ ٻٜ اَللَّه يِطِ، اٜکِّتٜىٰ اِرِ نغِکُّ مَاکٛ ندٜرْ جٛنْدٜ مٛوطٛنْ؞</verse>
				<verse number="2">نغَطٜىٰ جٛنْدٜ يِدّٜ، نٛنْ نٛ اَلْمَسِيحُ يِطِرِعٜنْ حٛکِّ يٛنْکِ مُوطُمْ نغَمْ مٜىٰطٜنْ؞ اٛ وَرْتِي شَکِّرِ ندِ اَللَّه نَنِ بٜلْطُمْ مَيْرِ بٛ اُرْدٜ وٜلْندٜ؞</verse>
				<verse number="3">ندٜ اٛنٛنْ اٛنْ يِمْٻٜ اَللَّه، حَانَا طُمْ اِنَّ غٛطُّمْ نغِکُّ کَلُّطُمْ ندٜرْ مٛوطٛنْ بٛ نجٜىٰنُ، کٛو سُونٛ فِي طُمْ اٛنْ نجٜيَايِ؞</verse>
				<verse number="4">نٛنْ مَا، تٛع طُمْ تَوَ حَالَ کَلُّکَ کٛو بٛلِيطٜ طٜ حَانَا اٜ شِيَ حَکِّيلٛ حَکُّندٜ مٛوطٛنْ، نغَمْ طُمْ حَانَا، اَمَّا اِغَّ نغَطٛنْ کَ يٜتُّکِ اَللَّه؞</verse>
				<verse number="5">تَبِّتِنٜىٰ طُعُمْ، غَطٛووٛ کُوطٜ کَلُّطٜ بٛ نجٜىٰنُ، کٛو غٛودُطٛ سُونٛ فِي طُمْ اٛ جٜيَايِ وَلَا غٜطَلْ ندٜرْ لَامُ اَلْمَسِيحُ اٜ لَامُ اَللَّه؞ غٛودُطٛ سُونٛ اٛ مَوْنِنٛووٛ فِي دُونِيَارُ؞</verse>
				<verse number="6">تٛع غٛطّٛ پٛيْرَعٛنْ اٜ بٛلِيطٜ مٜىٰرٜ، نغَمْ اِرِ کُوطٜ طٜعٜ وَطِي مٛنّٜرٜ اَللَّه وَرٛيْتَ دٛوْ يِمْٻٜ غَݧُٻٜ نغَطَ کٛ اٛ وِعِ؞</verse>
				<verse number="7">نغَمْ نٛنْ تٛع اٛنْ کَوْتُ کٛعٜ اٜ مَٻّٜ؞</verse>
				<verse number="8">نغَمْ ندٜنّٛ ندٜرْ ݧِوْرٜ نغٛنْطٛنْ، اَمَّا جٛونِ ندٜ اٛنْ نغَرْتِي يِمْٻٜ جٛومِرَاوٛ، اٛنْ ندٜرْ جَيْنغٛلْ؞ نغَمْ مَاجُمْ سٜيْ نغَطٛنْ جٛنْدٜ اِرِ ندٜ يِمْٻٜ غٛنْٻٜ ندٜرْ جَيْنغٛلْ؞</verse>
				<verse number="9">مِ وِعُ نٛنْ نغَمْ جَيْنغٛلْ اٜ وَطَ يِمْٻٜ نغَطَ کٛ وٛوطِ، اٜ کٛ اَللَّه يِطِ، اٜ غٛونغَ؞</verse>
				<verse number="10">نغَطٜىٰ کٛ مبَاوٛتٛنْ اٜکِّتٛوطٛنْ کٛ وٜلْنَنْتَ جٛومِرَاوٛ ٻٜرْندٜ؞</verse>
				<verse number="11">نغٛطِّتٜىٰ کُوطٜ مٜىٰرٜ طٜ ݧِوْرٜ طٜ يِمْٻٜ نغَطَتَ، اَمَّا کٛلّٜىٰ کٛ ٻٜ نغَطَتَ طُمْ وٛوطَا؞</verse>
				<verse number="12">نغَمْ اٜ طُمْ سٜمْتِنِي طُمْ مٜتَ دٛوْ کٛ ٻٜ نغَطَتَ اٜ سُوطٜ؞</verse>
				<verse number="13">اَمَّا تٛ طُمْ وَدِّي کٛو طُمٜ تٛ جَيْنغٛلْ، طُمْ اَنْدَيْ نٛ طُمْ وٛنْتِندِرِ،</verse>
				<verse number="14">نغَمْ جَيْنغٛلْ اٜ حٛلَّ کٛو طُمٜ؞ کَنْجُمْ وَطِ طُمْ وِعِ، ‏«‏اُمَّ، اَنْ طَانِيطٛ، اُمَّ دَغَ ندٜرْ مَيْٻٜ، ندٜنْ اَلْمَسِيحُ يٜيْنَنْتٜ؞»‏</verse>
				<verse number="15">نغَمْ نٛنْ ڤَامٜىٰ نٛ نجٛوطٛرِيطٛنْ؞ تٛع اٛنْ نغَطُ جٛنْدٜ بٛ حَاݝَاٻٜ، اَمَّا نغَطٜىٰ جٛنْدٜ بٛ يِمْٻٜ ٻٜ اَنْدَلْ؞</verse>
				<verse number="16">فُو شَرٜلْ نغٜلْ کٜٻْطٛنْ نغَمْ وَطُکِ بٛطُّمْ، نغَطٜىٰطُمْ، نغَمْ بَلْطٜ طٜ نغٛنْطٜنْ طٜ کَلُّطٜ؞</verse>
				<verse number="17">نغَمْ مَاجُمْ، تٛع اٛنْ نغَرْتُ حَاݝَاٻٜ، اَمَّا طَٻِّتٜىٰ اَنْدٛنْ کٛ جٛومِرَاوٛ يِطِ نغَطٛنْ؞</verse>
				<verse number="18">تٛع اٛنْ نَتِّنْ کٛعٜ مٛوطٛنْ نجَرُ، نغَمْ طُمْ لَاوٛلْ لَلّٜرٜ؞ اَمَّا اَلٜىٰ رُوحُ اَللَّه حٜىٰوَعٛنْ؞</verse>
				<verse number="19">شٜمْبِطِنٜىٰ کٛو مٛيٜ ندٜرْ مٛوطٛنْ اٜ غِمِ جَبُورَ، اٜ غِمِ مَنْتُکِ جٛومِرَاوٛ، اٜ غِمِ طِ اَللَّه حٛکِّعٛنْ ندٜرْ ٻٜرْطٜ؞ نغِمٜىٰ غِمِ مَنْتٛنْ اَللَّه اٜ ٻٜرْطٜ مٛوطٛنْ فُو؞</verse>
				<verse number="20">کٛو ندٜيٜ نغٜتّٜىٰ اَللَّه ݧَاکٛ مٜىٰطٜنْ مٛ دٛوْ نغَمْ کٛو طُمٜ ندٜرْ اِنْدٜ جٛومِرَاوٛ مٜىٰطٜنْ يٜىٰسُ اَلْمَسِيحُ؞</verse>
				<verse number="21">کٛکِّندِرٜىٰ مَنْغُ نغَمْ مَوْنِنْکِ اَلْمَسِيحُ؞</verse>
				<verse number="22">اٛنٛنْ رٜوْٻٜ تٜىٰغَلْ، کٛکّٜىٰ وٛرْٻٜ مٛوطٛنْ مَنْغُ نٛنْ نٛ مَوْنِنِرْتٛنْ جٛومِرَاوٛ؞</verse>
				<verse number="23">نغَمْ غٛرْکٛ وٛنِ اَرْدِيطٛ دٜبّٛ مُوطُمْ نٛنْ نٛ اَلْمَسِيحُ وٛنِ اَرْدِيطٛ تٛکُّٻٜمٛ؞ کَنْکٛ اٜ حٛورٜ مَاکٛ وٛنِ کِسْنٛووٛٻٜ؞</verse>
				<verse number="24">نٛنْ نٛ کَوْتَلْ تٛکُّٻٜ يٜىٰسُ مَوْنِنِرْتَمٛ، نٛنْ مَا رٜوْٻٜ غٛودُٻٜ تٜىٰغَلْ مَوْنِنَ وٛرْٻٜ مَٻّٜ ندٜرْ کٛو طُمٜ؞</verse>
				<verse number="25">اٛنٛنْ وٛرْٻٜ، نغِطٜىٰ رٜوْٻٜ مٛوطٛنْ نٛ اَلْمَسِيحُ يِطِرِ کَوْتَلْ تٛکُّٻٜمٛ حٛکِّ يٛنْکِ مُوطُمْ نغَمْ مَٻّٜ؞</verse>
				<verse number="26">اٛ وَطُ نٛنْ نغَمْ اٛ وَرْتِرَ تٛکُّٻٜمٛ شٜنِيٻٜ بَرْکَ بَوْطٜ وٛلْدٜ مَاکٛ، اٛ لٛوتِرِيٻٜ ندِيَمْ نغَمْ اٛ وَرْتِرَٻٜ لَاٻُٻٜ؞</verse>
				<verse number="27">اَلْمَسِيحُ وَطِي طُعُمْ نغَمْ اٛ حٛشَّنَ حٛورٜ مَاکٛ تٛکُّٻٜمٛ ٻٜ نغَرْتَ لَٻّٜ، ٻٜ نغَلَا کٛو غٛطُّمْ نٜفْنِيطُمْ، کٛو غٛطُّمْ طُمْ وٛوطَا يِيکِ؞ کَدِنْ ٻٜ نغَرْتَ شٜنِيٻٜ ٻٜ نغَلَا غٛطُّمْ طُمْ وٛوطَا؞</verse>
				<verse number="28">نٛنْ حَانِ وٛرْٻٜ نغِطِرَ رٜوْٻٜ مَٻّٜ بٛ ٻَلِّ مَٻّٜ؞ غِطّٛ دٜبّٛ مُوطُمْ فُو يِطِي حٛورٜ مُوطُمْ؞</verse>
				<verse number="29">نغَمْ وَلَا نٜطّٛ مٜىٰطُطٛ وَݧَ ٻَنْدُ مُوطُمْ؞ سٜيْ نِ اٛ فَامَنَنْدُ، اٛ يِطَندُ نٛ يٜىٰسُ اَلْمَسِيحُ وَطَنْتَ کَوْتَلْ تٛکُّٻٜمٛ؞</verse>
				<verse number="30">نغَمْ اٜنٜنْ تٛکُّٻٜمٛ نغٛنِ بٛ ٻَنْدُ مَاکٛ؞</verse>
				<verse number="31">نٛ اَايَارٜ وِعِ، ‏«‏نغَمْ مَاجُمْ سٜيْ نٜطّٛ اَلَ ݧَاکٛ مُوطُمْ اٜ مَدُوجٛ مُوطُمْ تَکَّنٛو دٜبّٛ مُوطُمْ، ٻٜ فُو طِطٛ ٻٜ نغَرْتَ ٻَنْدُ غٛعٛ؞»‏</verse>
				<verse number="32">اٜ وٛودِ سِرُّ لُغُّطُمْ مَوْطُمْ ندٜرْ اَايَارٜ ندٜعٜ؞ مِ فَامِي اٜ طُمْ مٜتَ دٛوْ اَلْمَسِيحُ اٜ کَوْتَلْ تٛکُّٻٜمٛ؞</verse>
				<verse number="33">فُو اٜ نٛنْ، کٛو مٛيٜ ندٜرْ مٛوطٛنْ يِطَ دٜبّٛ مُوطُمْ نٛ يِطِرِ حٛورٜ مُوطُمْ، ندٜنْ کٛو مٛيٜ دٜبّٛ حٛکَّ غٛرْکٛ مُوطُمْ مَنْغُ؞</verse>
			</chapter>
			<chapter number="6">
				<verse number="1">اٛنٛنْ سُکَاٻٜ، ندٜ اٛنْ تٛکُّٻٜ يٜىٰسُ، کٛکّٜىٰ دَݧٛوٻٜ مٛوطٛنْ مَنْغُ، نغَمْ نٛنْ اٜ وٛوطِ؞</verse>
				<verse number="2">‏«‏حٛکُّ ݧَاکٛ مَاطَ اٜ مَدُوجٛ مَاطَ مَنْغُ؞»‏ ندٜرْ کٛ اَللَّه وِعِ طُمْ وَطَ، کَنْجُمْ وٛنِ اَرَنْدٜجُمْ غٛودُطُمْ اَلْکَوَلْ؞</verse>
				<verse number="3">اَلْکَوَلْ نغَلْ وٛنِ، ‏«‏اَ جٛوطٛتٛ جَمْ، نٜىٰٻَا اٜ دُونِيَارُ؞»‏</verse>
				<verse number="4">اٛنٛنْ دَݧٛوٻٜ، تٛع اٛنْ نغَطُ ٻِٻّٜ مٛوطٛنْ مٛنَّ، اَمَّا اٜکِّتِنٜىٰٻٜ نغِکُّ بٛطُّمْ ٻٜ مَوْنَ ندٜرْ لَاوٛلْ جٛومِرَاوٛ؞</verse>
				<verse number="5">اٛنٛنْ مَشُّٻٜ، نغَطَنٜىٰ جٜيْٻٜعٛنْ غٛنْٻٜ ندٜرْ دُونِيَارُ ندُعُ کٛ ٻٜ مبِعِعٛنْ ندٜرْ مَنْغُ؞ نغَطٜىٰطُمْ اٜ ٻٜرْندٜ غٛعٛ بٛ اَلْمَسِيحُ نغَطَنْتٛنْ؞</verse>
				<verse number="6">نغَطَنٜىٰٻٜ نٛنْ نَاع اٜ شَرٜلْ نغٜلْ ٻٜ نغِعَتَعٛنْ تَنْ، کٛو بٛو نغَمْ ٻٜ ٻٜيْدَ يِطُکِعٛنْ؞ اَمَّا اٜ ٻٜرْندٜ غٛعٛ نغَطٜىٰ کٛ اَللَّه يِطِ بٛ مَشُّٻٜ اَلْمَسِيحُ؞</verse>
				<verse number="7">کُوَنٜىٰ جٜيْٻٜعٛنْ ندٜرْ ٻٜرْندٜ بٜلْندٜ بٛ جٛومِرَاوٛ کُوَنْتٛنْ، نَاع يِمْٻٜ؞</verse>
				<verse number="8">اٛنْ اَنْدِ جٛومِرَاوٛ وَاتَنَيْ کٛو مٛيٜ کٛو طُمٜ فِي بٛطُّمْ طُمْ وَطِ، کٛو اٛ مَشُّطٛ، کٛو نَاع اٛ مَشُّطٛ؞</verse>
				<verse number="9">اٛنٛنْ مَا جٜيْٻٜ مَشُّٻٜ ٻٜنْ، دٛولٜ نغَطَنٛنْٻٜ کٛ حَانِ؞ تٛع اٛنْ مبِعُ اٛنْ ڤِيَيْٻٜ، نغَمْ اٛنْ اَنْدِ اٛنٛنْ اٜ مَشُّٻٜ مٛوطٛنْ اٛنْ نغٛودِ مَوْطٛ غٛعٛتٛ غٛنْطٛ دٛوْ، اٛ وَلَا يِدّٜ حٛورٜ؞</verse>
				<verse number="10">کٛ مبِعَيْمِ شَکِتِيطُمْ وٛنِ اَلٜىٰ بَوْطٜ مَوْطٜ طٜ جٛومِرَاوٛ مٜىٰطٜنْ سٜمْبِطِنَعٛنْ؞</verse>
				<verse number="11">ٻٛرْنٜىٰ فُو کٛلْتٜ کٛنُ طٜ اَللَّه حٛکِّعٛنْ نغَمْ مبَاوٛنْ دَرَاکِ، نغَݧٛنْ پٛيْرٜ شٜيْطَنْ؞</verse>
				<verse number="12">نغَمْ نَاع يِمْٻٜ کٛنْدٜتٜنْ، اَمَّا اٜنْ کٛنْدَ اٜ غِنِّ غٛنْطِ دٛوْ، لَامٛتٛوطِ، اٜ غٛودُطِ بَوْطٜ، اٜ جٛغِيطِ لَامُ دُونِيَارُ ندُعُ ندُ جَامَنُ ݧِوْرٜ؞</verse>
				<verse number="13">نغَمْ نٛنْ، ٻٛرْنٜىٰ فُو کٛلْتٜ کٛنُ طٜ اَللَّه، نغَمْ تٛ ݧَلْندٜ کَلُّندٜ وَرِي، مبَاوٛنْ دَرَاکِ نغَݧٛنْ پٛيْرٜ شٜيْطَنْ؞ غَطَ اٛنْ نجٛتِّنِي کٛو طُمٜ، طُمْ تَوَ اٛنْ ندَرِي؞</verse>
				<verse number="14">نغَمْ نٛنْ، ندَرٜىٰ اٛنْ شِرْيِي؞ غٛونغَ وَرْتَ تَادٛرْدٜ مٛوطٛنْ، اَادِلَاکُ وَرْتَ تٛغّٛورٜ نجَمْندِ مٛوطٛنْ ندٜ کٛنُ؞</verse>
				<verse number="15">سِرْيَاکِ يَارُکِ حَبَرُ بٜلْطُمْ دٛوْ يٜىٰسُ اَلْمَسِيحُ طُمْ جَمْ وَرْتَ بٛ ڤَطٜ تٛ کٛيْطٜ مٛوطٛنْ؞</verse>
				<verse number="16">غَطَ مَاجُمْ مَا، حٛولَاکِ يٜىٰسُ وَرْتَ کٛ نجٛغٛتٛوطٛنْ تَٻّٛو ݧِفَ حِيتٜ ڤِطِلّٜ طٜ غَݧٛ کَلُّطٛ اٛنْ طٛنْ فِطٛيِ؞</verse>
				<verse number="17">کُمْنٜىٰ حُمْنٜىٰرٜ نجَمْندِ ندٜ کٛنُ، وَاتٛ کِسْندَمْ؞ کٛشّٜىٰ کَافَحِ رُوحُ اَللَّه، وَاتٛ وٛلْدٜ مَاکٛ؞</verse>
				<verse number="18">کٛو ندٜيٜ نغَطٜىٰ کَ وَطُکِ دٛعَارٜ نٛ رُوحُ اَللَّه حٛلِّرِعٛنْ ندٜرْ کٛو طُمٜ طُمْ نغَطٛتٛنْ؞ کَدِنْ نغَطٛنْ کَ تٛرَاکِ اَللَّه وَلَّعٛنْ؞ نغَمْ فِي طُعُمْ، ڤَامٜىٰ، تٛع اٛنْ نجَٻُ شٛمٛنْ، کٛو ندٜيٜ نغَطٜىٰ کَ وَطَنْکِ يِمْٻٜ اَللَّه فُو دٛعَارٜ؞</verse>
				<verse number="19">مِنْ مَا، نغَطَنٜىٰيَمْ دٛعَارٜ اَللَّه حٛکَّيَمْ بٛلِيطٜ طٜ مبِعَيْمِ، مِ اَنْدِنَ يِمْٻٜ سِرُّ حَبَرُ بٜلْطُمْ دٛوْ يٜىٰسُ اَلْمَسِيحُ کُلٛلْ وَلَا؞</verse>
				<verse number="20">نغَمْ حٛکُّکِ حَبَرُ طُمْ نغَرْتُمِ لِلَاطٛ يٜىٰسُ، کٛو ندٜ جٛونِ اٜ مِ ندٜرْ سُودُ شُرَلْ؞ نغَطٜىٰ دٛعَارٜ نغَمْ مِ وَطَ کَ حٛکُّکِ حَبَرُ طُمْ نٛ حَانِ کُلٛلْ وَلَا؞</verse>
				<verse number="21">تِيکِکُسْ، بَنْدِرَاوٛ مٜىٰطٜنْ مٛ نغِطّٜنْ، مَشُّطٛ مٛ غٛونغَ ندٜرْ کُوغَلْ جٛومِرَاوٛ، اٛ حٛکَّيْعٛنْ فُو حَبَرُ نجَمُ اَمْ اٜ نٛ نغٛنْتِندِرْمِ؞</verse>
				<verse number="22">کَنْجُمْ وَطِ لِلٛيْمٛومِ تٛ مٛوطٛنْ، نغَمْ اٛ وِعَعٛنْ نٛ کٛو مٛيٜ اَمِنْ وٛنْتِندِرِ اٛ سٜمْبِطِنَ ٻٜرْطٜ مٛوطٛنْ؞</verse>
				<verse number="23">اَللَّه ݧَاکٛ مٜىٰطٜنْ مٛ دٛوْ اٜ جٛومِرَاوٛ مٜىٰطٜنْ يٜىٰسُ اَلْمَسِيحُ حٛکَّ فُو تٛکُّٻٜ يٜىٰسُ جَمْ اٜ يِدّٜ اٜ حٛولَارٜ؞</verse>
				<verse number="24">اَللَّه بَرْکِطِنَ کٛو مٛيٜ غِطّٛ جٛومِرَاوٛ مٜىٰطٜنْ يٜىٰسُ اَلْمَسِيحُ يِدّٜ ندٜ رٜعَتَا؞</verse>
			</chapter>
		</book>
		<book number="50">
			<chapter number="1">
				<verse number="1">مِنْ بُلُسْ اٜ تِمٛوتِ مِنْ مَشُّٻٜ يٜىٰسُ اَلْمَسِيحُ؞ مِنْ مبِنْدَنْ فُو يِمْٻٜ اَللَّه تٛکُّٻٜ يٜىٰسُ وٛنْٻٜ غَرِيرِ فِلِبِ اٜ مَوْٻٜ اٜ حُوٛوٻٜ ندٜرْ کَوْتَلْ تٛکُّٻٜ يٜىٰسُ؞</verse>
				<verse number="2">اَللَّه ݧَاکٛ مٜىٰطٜنْ اٜ يٜىٰسُ اَلْمَسِيحُ جٛومِرَاوٛ بَرْکِطِنَعٛنْ حٛکَّعٛنْ جَمْ؞</verse>
				<verse number="3">اٜ مِ يٜتَّ اَللَّه کٛو نغٜلٜ شَرٜلْ تٛ مِ ݧُمِي دٛوْ مٛوطٛنْ؞</verse>
				<verse number="4">کٛو ندٜيٜ ندٜرْ فُو دٛعَاجٜ اَمْ طٜ نغَطَنَيْمِعٛنْ اٛنْ فُو، اٜ مِ وَطَطٜ ندٜرْ بٜلْطُمْ ٻٜرْندٜ،</verse>
				<verse number="5">نغَمْ اٛنْ نغٛنْدِ اٜ اَمْ ندٜرْ وَعَجِنْکِ حَبَرُ بٜلْطُمْ، دَغَ ݧَلْندٜ اَرَنْدٜىٰرٜ ندٜ ڤُطُّطٛنْ نَنْکِطُمْ حَا وَرْکِ جٛونِ؞</verse>
				<verse number="6">مِ تَبِّتِنِي اٛنْ طٛنْ ڤُطُّطٛ کُوغَلْ بٛنْغَلْ ندٜرْ مٛوطٛنْ اٛ يٛتِّنَيْنغَلْ حَا يَاکِ ݧَلْندٜ وَرْتٛيْکِ يٜىٰسُ اَلْمَسِيحُ؞</verse>
				<verse number="7">طُمْ وٛوطَنِييَمْ مِ ݧُمِرَ نِحِ دٛوْ مٛوطٛنْ اٛنْ فُو، نغَمْ اٛنْ ندٜرْ ٻٜرْندٜ اَمْ؞ کٛو ندٜرْ سُرُکِ کِ طُمْ سُرِيَمْ، کٛو ندٜرْ سُرَنْکِ مَنْغُ حَبَرُ بٜلْطُمْ اٜ تَبِّتِنْکِطُمْ، اٛنْ فُو اٛنْ کٜٻِي بَرْکَ اَللَّه حَوْتِ اٜ اَمْ؞</verse>
				<verse number="8">نغَمْ اَللَّه وٛنِ شٜيْدِيطٛ نٛ کَاٻِرْمِ يِيکِعٛنْ اٜ نٛ نغِطِرْمِعٛنْ، اٛنْ فُو، نٛنْ نٛ يٜىٰسُ اَلْمَسِيحُ يِطِرِعٛنْ؞</verse>
				<verse number="9">دٛعَارٜ اَمْ وٛنِ يِدّٜ مٛوطٛنْ وَطَ کَ ٻٜيْدَاکِ حَوْتِ اٜ اَنْدَلْ اٜ فُو فٜىٰرٛوتِرْکِ حَکُّندٜ غٛونغَ اٜ فٜوْرٜ،</verse>
				<verse number="10">نغَمْ مبَاوٛنْ سُٻُکِ کٛ ٻُرِ وٛوطُکِ، نغَرْتٛنْ ٻٜ ٻٜرْطٜ لَٻْطٜ، نغَرْتٛنْ ٻٜ نغَلَا کٛ طُمْ حُطِرْتَعٛنْ حَا يَاکِ ݧَلْندٜ غَرْتٛلْ يٜىٰسُ اَلْمَسِيحُ،</verse>
				<verse number="11">نغَمْ نغِکُّ مٛوطٛنْ حٜىٰوَ اَادِلَاکُ کٜٻٜتٜىٰطُمْ تٛ يٜىٰسُ اَلْمَسِيحُ، نغَمْ اَللَّه تٜدِّنٜىٰ، مَنْتٜىٰ؞</verse>
				<verse number="12">بَنْدِرَاٻٜ اَمْ، اٜ مِ يِطِ اَنْدٛنْ کٛ حٜٻِيَمْ وَطِي حَبَرُ بٜلْطُمْ ٻٜيْدِي سَنْکِتَاکِ،</verse>
				<verse number="13">حَا مَا فُو سٛوجِعٜنْ رٜىٰنٛوٻٜ لَامٛرْدٜ اٜ يِمْٻٜ کٛرِيٻٜ اَنْدِي طُمْ حَٻَّمْ نغَمْ مِ مَشُّطٛ اَلْمَسِيحُ؞</verse>
				<verse number="14">حَٻُّکِيَمْ سٜمْبِطِنِي تٛکُّٻٜ يٜىٰسُ طُطْٻٜ ندٜرْ تٛکُّکِمٛ، ٻٜ ٻٜيْدِي حٜٻُکِ سٜمْبٜ ٻٜرْندٜ وَعَجِنْکِ وٛلْدٜ اَللَّه کُلٛلْ وَلَا؞</verse>
				<verse number="15">طُمْ غٛونغَ وٛٻّٜ اٜ نغَعَجِنَ حَبَرُ اَلْمَسِيحُ نغَمْ لَوْلِيرُ اٜ طَٻُّتُکِ فٛطْفٛطْتِرْکِ، اَمَّا وٛٻّٜ اٜ نغَعَجِنَ نغَمْ ݧُمٛوجِ بٛطِّ؞</verse>
				<verse number="16">ٻٜعٜ يِمْٻٜ اٜ ٻٜ نغَعَجِنَ نغَمْ يِدّٜ، اٜ ٻٜ اَنْدِ مِ سُرَ طٛعٛ نغَمْ سُرُکِ غٛونغَ حَبَرُ بٜلْطُمْ؞</verse>
				<verse number="17">ٻٜنْ تٛنْ بٛو اٜ ٻٜ نغَعَجِنَ حَبَرُ اَلْمَسِيحُ نغَمْ ٻٜيْدَارِ کٛعٜ مَٻّٜ، نَاع اٜ غٛونغَ، اٜ ٻٜ ݧُمَ ٻٜ اُمِّنَنَيْيَمْ حَکِّيلٛ ندٜرْ نغٜعٜلْ شَرٜلْ نغٜلْ طُمْ حَٻِّيَمْ؞</verse>
				<verse number="18">نٛنْ وَنَّايِيَمْ!‏ کٛ ٻُرِ وٛنِ اٜ کٛو نغٛلٜ لَاوٛلْ، کٛو ندٜرْ ݧُمٛوجِ طِ مبٛوطَا، کٛو ندٜرْ ݧُمٛوجِ بٛطِّ، اَلْمَسِيحُ اٜ وَعَجِنٜىٰ؞ نغَمْ مَاجُمْ اٜ مِ نَنَ بٜلْطُمْ!‏ مِ وَطَيْ کَ نَنُکِ بٜلْطُمْ؞</verse>
				<verse number="19">نغَمْ اٜ مِ اَنْدِ بَرْکَ دٛعَارٜ مٛوطٛنْ اٜ بَلَّلْ نغَلْ رُوحُ يٜىٰسُ اَلْمَسِيحُ حٛکَّتَ، اٜ رٜعِرْدٜ طُمْ يٛوفَيْيَمْ دَغَ ندٜرْ سُودُ شُرَلْ؞</verse>
				<verse number="20">کٛ کَاٻُمِ يِيکِ اٜ کٛ کَمِّيمِ وٛنِ تٛع مِ سٜمْتِنَ حٛورٜ اَمْ کٛو سٜطَّ، اَمَّا مِ مٜتَ اٜ سٜمْبٜ ٻٜرْندٜ، نغَمْ جٛونِ اٜ کٛو ندٜيٜ طُمْ مَوْنِنَ اَلْمَسِيحُ ندٜرْ کٛو طُمٜ کٛ نغَطَيْمِ، کٛو لَاوٛلْ جٛنْدٜ اَمْ، کٛو لَاوٛلْ مَيْدٜ اَمْ؞</verse>
				<verse number="21">تٛ مِ ݧَمْرِي يٜىٰسٛ اٜ جٛنْدٜ ندٜرْ دُونِيَارُ ندُعُ، مِ وَطَيْندٜ نغَمْ اَلْمَسِيحُ؞ تٛ مِ مَايِي بٛو، طُمْ ٻٜيْدَارِ؞</verse>
				<verse number="22">تٛ اٜ مِ وٛودِ يٛنْکِ ندٜرْ ٻَنْدُ ندُعُ، مِ حُوَيْ کُوغَلْ نَفَيْنغَلْ؞ اَمَّا مِ دُلِّي کٛ شُٻَيْمِ؞</verse>
				<verse number="23">طُمْ فُو طِطُمْ اٜ طُمْ فٛوطَنَيَمْ حَکِّيلٛ نَاع سٜطَّ؞ کٛ ٻُرْمِ يِطُکِ وٛنِ مِ دِلَّ مِ جٛوطٛدٛو اٜ اَلْمَسِيحُ، نغَمْ کَنْجُمْ ٻُرِ وٛوطُکِ نَاع سٜطَّ؞</verse>
				<verse number="24">اَمَّا طُمْ ٻُرَيْ نَفَنْکِعٛنْ مِ جٛوطٛو تَوْ؞</verse>
				<verse number="25">مِ تَبِّتِنِي طُمْ نٛنْ؞ نغَمْ مَاجُمْ اٜ مِ اَنْدِ مِ جٛوطٛدٛتٛ اٜ يٛنْکِ تَوْ، مِ ݧَمْرَ يٜىٰسٛ اٜ جٛوطٛدَاکِ اٜ مٛوطٛنْ اٛنْ فُو، نغَمْ ݧَمْرٛنْ يٜىٰسٛ، نَنٛنْ بٜلْطُمْ ندٜرْ حٛولَاکِ يٜىٰسُ؞</verse>
				<verse number="26">نٛنْ وَطَيْ نغَمْ لَاوٛلْ اَمْ کٜٻٛنْ دَلِيلَ شٜمْبِطُّمْ طُمْ مَنْتٛرْتٛوطٛنْ اَلْمَسِيحُ نغَمْ سٛعّٛيَاکِ اَمْ تٛ مٛوطٛنْ؞</verse>
				<verse number="27">کٛ ٻُرِ وٛنِ نغَطٜىٰ جٛنْدٜ ڤٛتُّدُندٜ اٜ حَبَرُ بٜلْطُمْ دٛوْ اَلْمَسِيحُ، نغَمْ کٛو مِ وَرِي مِ يِعِعٛنْ، کٛو مِ وَلَا طٛنْ، مِ نَنَ حَبَرُ اٛنْ طٛنْ ندَرِي بٛطُّمْ ندٜرْ ݧُمٛ غٛعٛ، کٛ نغِطّٛنْ غٛعٛ؞ اٛنْ ڤِيدَ نغَمْ سُرَنْکِ کٛ حَبَرُ بٜلْطُمْ وِعِ،</verse>
				<verse number="28">نَاع ندٜرْ کُلٛلْ وَݧْوَݧْٻٜ مٛوطٛنْ کٛو سٜطَّ؞ نٛنْ وٛنِ اَلَامَ تَبِّتِنَنَيْطُمْٻٜ ٻٜ کَلْکَيْ، اَمَّا اٛنٛنْ طُمْ تَبِّتِنْکِ کِسْندَمْ مٛوطٛنْ؞ طُمْ فُو اَللَّه وٛنِ غَطَيْطٛطُمْ؞</verse>
				<verse number="29">اٛ بَرْکِطِنِيعٛنْ؞ بَرْکَ طُمْ وٛنِ نَاع کٜٻٛنْ کٛولٛوطٛنْ اَلْمَسِيحُ تَنْ، اَمَّا حَا کٜٻٛنْ نجَرٛنْ تٛرَّ نغَمْ مَاکٛ؞</verse>
				<verse number="30">تٛرَّ کَ نجَرٛتٛنْ طُمْ اِرِ تٛرَّ کَ نجَرُمِ کَ نغِيطٛنْ، کَ نَنٛتٛنْ اٜ مِ يَرَ حَا جٛونِ؞</verse>
			</chapter>
			<chapter number="2">
				<verse number="1">ندٜ سُمْڤٛوتِرْکِ اٜ اَلْمَسِيحُ اٜ سٜمْبِطِنَعٛنْ، ندٜ يِدّٜ مَاکٛ اٜ وَلْتِنَ ٻٜرْطٜ مٛوطٛنْ، ندٜ اٛنْ شُمْڤٛوتِرَ اٜ رُوحُ اَللَّه، ندٜ اٛنْ نغٛودِ يِدّٜ اٜ يُرْمٜىٰندٜ،</verse>
				<verse number="2">نٛ مبٜلْنِرَنْتٛنْيَمْ ٻٜرْندٜ وٛنِ ݧُمٛ مٛوطٛنْ وَرْتَ غٛعٛ، اٛنْ نغِطِندِرَ، اٛنْ کَوْتِ کٛعٜ؞</verse>
				<verse number="3">تٛع اٛنْ نغَطُ کٛو طُمٜ ندٜرْ يِدّٜ حٛورٜ کٛو ندٜرْ مَنْغُ حٛورٜ، اَمَّا ندٜرْ لٜسْنُکِ حٛورٜ کٛو مٛيٜ حٛشَّ بَنْدِرَاوٛ مُوطُمْ ٻُرِيمٛ؞</verse>
				<verse number="4">تٛع کٛو مٛيٜ مٛوطٛنْ يِطَ کٛ نَفَنْتَ حٛورٜ مُوطُمْ تَنْ، اَمَّا اٛ يِطَ کٛ نَفَنْتَ وٛٻّٜ مَا؞</verse>
				<verse number="5">نغِکُّ مٛوطٛنْ وَرْتَ اِرِ طُمْ يٜىٰسُ اَلْمَسِيحُ؞</verse>
				<verse number="6">کٛو ندٜ ندٜرْ کٛو طُمٜ اٛ غٛعٛ اٜ اَللَّه، اٛ حٛشَّايِ فٛتُّدُکِ اٜ اَللَّه غٛطُّمْ کٛ اٛ جٛغٛتٛو؞</verse>
				<verse number="7">اَمَّا اٛ وَرْتِرِي حٛورٜ مَاکٛ نَاع اٛ غٛطّٛ، اٛ وَرْتِ مَشُّطٛ، اٛ دَݧَا ندٜرْ نَنْدِ نٜطّٛ؞</verse>
				<verse number="8">غَطَ اٛ دَݧَامَ ندٜرْ نَنْدِ نٜطّٛ، اٛ لٜسْتِنِ حٛورٜ مَاکٛ اٛ وَطِ کٛ طُمْ وِعِمٛ حَا اٛ مَايِ مَيْدٜ دٛوْ غَافَانغَلْ؞</verse>
				<verse number="9">نغَمْ نٛنْ، اَللَّه حٛکِّمٛ مَنْغُ ٻُرْطُمْ طُمْ کٛو مٛيٜ، ندٜنْ حٛکِّمٛ اِنْدٜ ٻُرْندٜ کٛو ندٜيٜ اِنْدٜ؞</verse>
				<verse number="10">نغَمْ کٛو طُمٜ کٛ وٛنِ اٜ دٛوْ، اٜ کٛ وٛنِ اٜ دُونِيَارُ، اٜ کٛو طُمٜ کٛ وٛنِ اٜ لَاحِرَ، طُمْ دِشَّنْتٛ يٜىٰسُ؞</verse>
				<verse number="11">ندٜنْ يٜىٰسٛ کٛو طُمٜ کٛو نغَلٜ طٜمْنغَلْ وِعَيْ يٜىٰسُ اَلْمَسِيحُ اٛ جٛومِرَاوٛ، نغَمْ مَوْنِنْکِ اَللَّه ݧَاکٛ مٛ دٛوْ؞</verse>
				<verse number="12">نغَمْ نٛنْ اٛنٛنْ ٻٜ نغِطُمِ، کٛو ندٜيٜ اٛنْ نغَطَ کٛ طُمْ وِعِعٛنْ شَرٜلْ کٛ نغٛنْدُنٛومِ اٜ مٛوطٛنْ؞ جٛونِ مَا ندٜ مِ وَلَا طٛنْ، ٻٜيْدٜىٰ وَطُکِ کٛ طُمْ وِعِعٛنْ؞ نغَطٜىٰ کَ حُوُکِ کُوغَلْ کِسْندَمْ مٛوطٛنْ ندٜرْ کُلٛلْ اَللَّه؞</verse>
				<verse number="13">نغَمْ اَللَّه اٜ حُوَ ندٜرْ ٻٜرْطٜ مٛوطٛنْ نغَمْ اٛ وَطَعٛنْ نغِطٛنْ وَطُکِ کٛ اٛ يِطِ، مبَاوٛنْ وَطُکِطُمْ؞</verse>
				<verse number="14">فُو کٛ نغَطٛتٛنْ، تٛع اٛنْ نغَطُطُمْ ندٜرْ مٜتِتَاکِ، کٛو ندٜرْ غٜدِّ،</verse>
				<verse number="15">نغَمْ نغَرْتٛنْ وَلَا کٛ طُمْ حُطِرْتَعٛنْ، لَاٻُٻٜ، ٻِٻّٜ اَللَّه ٻٜ نغَلَا حَلّٜىٰندٜ ندٜرْ جَامَنُ يِمْٻٜ ٻٜ نغَلَا غٛونغَ کَلُّٻٜ، نغَرْتٛنْ جَيْنٛتٛوٻٜ ندٜرْ مَٻّٜ بٛ فِتِلَاجِ اٜ دُونِيَارُ،</verse>
				<verse number="16">ندٜرْ حٛکُّکِ حَبَرُ وٛلْدٜ کٛکَّيْندٜ يٛنْکِ؞ تٛ اٛنْ نغَطِي نٛنْ، ݧَلْندٜ وَرْتُکِ اَلْمَسِيحُ مِ مَنْتِتٛتٛ، نغَمْ کُوغَلْ اَمْ اٜ حَٻْدُکِ اَمْ وَرْتَايِ مٜىٰرٜ؞</verse>
				<verse number="17">کُوطٜ طٜ کُوٛتٛنْ نغَمْ اٛنْ کٛولَکٜ جٛومِرَاوٛ، بٛ شَکِّرِ طٜ نغٛنِ تٛ مَاکٛ؞ کٛو تٛ طُمْ رُفَيْ پِيپَمْ اَمْ دٛوْ شَکِّرِ ندِنْ، مِ نَنَيْ بٜلْطُمْ، مبٜلْمبٜلْتٜنْ اٜنْ فُو؞</verse>
				<verse number="18">نٛنْ اٛنٛنْ مَا، اٜ حَانِ نَنٛنْ بٜلْطُمْ، مبٜلْمبٜلْتٜنْ؞</verse>
				<verse number="19">اٜ مِ کَمِّي، تٛ يٜىٰسُ جٛومِرَاوٛ جَٻِي، مِ لِلْدٛنٛيَيْعٛنْ تِمٛوتِ نَاع کٛ نٜىٰٻِ نغَمْ مِ نَنَ حَبَرُ مٛوطٛنْ طُمْ سٜمْبِطِنَيَمْ؞</verse>
				<verse number="20">مِ وَلَا غٛطّٛ غَنُّطٛ اٜ مٛوطٛنْ بٛ مَاکٛ؞</verse>
				<verse number="21">حٛرِيٻٜ ٻٜنْ کٛو مٛيٜ کٛ وٛنِ يٜىٰسٛ مُوطُمْ تَنْ وَنِّمٛ، نَاع کٛ يٜىٰسُ اَلْمَسِيحُ يِطِ؞</verse>
				<verse number="22">اَمَّا اٛنْ اَنْدِ نٛ تِمٛوتِ حٛلِّرِ نَفُکِ مُوطُمْ، اٛ حُودِي اٜ اَمْ ندٜرْ کُوغَلْ حٛکُّکِ حَبَرُ بٜلْطُمْ بٛ ٻِطّٛ اٜ ݧَاکٛ مُوطُمْ؞</verse>
				<verse number="23">نغَمْ نٛنْ، کَنْکٛ نغِطُمِ لِلٛيْکِ تٛ مٛوطٛنْ نٛ نَنِرْمِ کٛ حٜٻَتَيَمْ؞</verse>
				<verse number="24">ندٜنْ مِ تَبِّتِنِي، تٛ جٛومِرَاوٛ جَٻِي، مِنْ مَا مِ وَرَيْ نَاع کٛ نٜىٰٻِ؞</verse>
				<verse number="25">مِ يِعِي اٜ حَانِ مِ لِلٛنٛيَعٛنْ بَنْدِرَاوٛ اَمْ اَبَافٛرٛدِتُسْ حِغٛ کُوغَلْ اَمْ، حِغٛ تٛرَّ اَمْ طٛنْمَا، مٛ لِلٛيْطٛنْ وَلَّيَمْ؞</verse>
				<verse number="26">نغَمْ اٛ حَاٻِي اٛ يِعَعٛنْ اٛنْ فُو، اٛ وَنِّي نغَمْ اٛنْ نَنِي اٛ يَمْطَا؞</verse>
				<verse number="27">غٛونغَ اٛ وَطِي شِيَ نجَمُ حَا اٛ ٻَدَکٜ اٛ مَايَ؞ اَمَّا اَللَّه يُرْمِنَنِيمٛ، نَاع کَنْکٛ تَنْ، حَا اٜ مِنْ، نغَمْ تٛع وَنَّارٜ طُوطَنَيَمْ؞</verse>
				<verse number="28">کَنْجُمْ وَطِ کَاٻُمِ نَاع سٜطَّ مِ لِلٛيَمٛ تٛ مٛوطٛنْ نغَمْ ڤُطِّتٛنْ نغِعٛنْمٛ نَنٛنْ بٜلْطُمْ، ندٜنْ وَنَّارٜ اَمْ اُسْتٛو؞</verse>
				<verse number="29">نغَمْ نٛنْ، نجَٻّٜىٰمٛ ندٜرْ وٜلْوٜلٛ طُطْنغٛ نغَمْ جٛومِرَاوٛ، ندٜنْ کٛکّٜىٰ اِرِ مَاکٛ مَنْغُ نٛ حَانِ؞</verse>
				<verse number="30">نغَمْ ندٜنّٛ اٛ ٻَدَکٜ اٛ مَايَ دٛوْ کُوغَلْ اَلْمَسِيحُ؞ اٛ سٛورِي يٛنْکِ مَاکٛ نغَمْ اٛ حُوَ کُوغَلْ وَلُّکِيَمْ نغَلْ اٛنْ مبَاوَتَا حُوُکِ؞</verse>
			</chapter>
			<chapter number="3">
				<verse number="1">اٜ رٜعِرْدٜ بَنْدِرَاٻٜ اَمْ، نَنٜىٰ بٜلْطُمْ نغَمْ سُمْڤٛوتِرْکِ مٛوطٛنْ اٜ جٛومِرَاوٛ؞ مِ سٛمَايِ وِنْدَنْکِعٛنْ کٛ مبِنْدَنّٛومِعٛنْ ندٜنّٛ، نغَمْ طُمْ سُرُکِ نجَمُ مٛوطٛنْ؞</verse>
				<verse number="2">نغَطٜىٰ حَکِّيلٛ اٜ ٻٜنْ طٛنْ يِمْٻٜ ٻٜ نغِکُّ بٛ طُمْ کُتِيجِ، کُوٛوٻٜ کُوطٜ کَلُّطٜ، وِعٛوٻٜ دٛولٜ طُمْ نَادَ کٛ طُمْ حٜٻَ کِسْندَمْ؞</verse>
				<verse number="3">نغَمْ اٜنٜنْ نغٛودِ نَادُکِ کِ غٛونغَ، اٜنٜنْ مَوْنِنٛوٻٜ اَللَّه ندٜرْ رُوحُ مَاکٛ، مَنْتٛرْتٛوٻٜ يٜىٰسُ اَلْمَسِيحُ؞ اٜنٜنْ اٜنْ نغَطَتَا ٻٜرْطٜ مٜىٰطٜنْ دٛوْ کُوطٜ طٜ نغَطٜتٜنْ اٜ ٻَنْدُ نغَمْ اَللَّه جَٻَعٜنْ،</verse>
				<verse number="4">کٛو ندٜ مِنْ، اٜ مِ وٛودِ دَلِيلَ وَطُکِ ٻٜرْندٜ اَمْ دٛوْ کُوطٜ ٻَنْدُ؞ تٛ اٜ وٛودِ کَمِّيطٛ اٜ وٛودِ دَلِيلَ وَطُکِ ٻٜرْندٜ دٛوْ کُوطٜ ٻَنْدُ، مِ ٻُرِيمٛ؞</verse>
				<verse number="5">مِ نَادَامَ اٜ ݧَلْندٜ جٛوٜىٰتَتَوْرٜ غَطَ مِ دَݧَامَ؞ مِ اِسْرَاعِيلَنْکٜىٰجٛ، دَغَ لٜݧٛلْ بِلِيَامِنُ، مِ اِبْرَانِيَنْکٜىٰجٛ دِمٛ، ٻِطّٛ اِبْرَانِيَنْکٛعٜنْ؞ دٛوْ تٛکُّکِ اَتَّوْرَ، مِ فَارِسَنْکٜىٰجٛ؞</verse>
				<verse number="6">مِ تٛکِّي دِينَ اَمْ حَا مِ تٛرِّي تٛکُّٻٜ يٜىٰسُ؞ دٛوْ وَطُکِ اَادِلَاکُ ندٜرْ تٛکُّکِ اَتَّوْرَ، طُمْ تَوْرَايِيَمْ غٛطُّمْ کٛ وٛوطَا؞</verse>
				<verse number="7">اَمَّا فُو کٛ نغِعَيْنٛومِ بٛ طُمْ نَفَنَيْيَمْ، جٛونِ مِ حٛشِّيطُمْ طُمْ مٜىٰرٜ نغَمْ اَلْمَسِيحُ؞</verse>
				<verse number="8">کٛ ٻُرِ نٛنْ وٛنِ مِ حٛشِّي کٛو طُمٜ مٜىٰرٜ، نغَمْ کٛ ٻُرِ مَنْغُ وٛنِ اَنْدُکِ يٜىٰسُ اَلْمَسِيحُ جٛومِرَاوٛ اَمْ؞ نغَمْ مَاکٛ شٜنْدِرْمِ اٜ کٛو طُمٜ نغَرْتِرْمِ طُمْ مٜىٰرٜ، نغَمْ مِ تٛکَّمٛ،</verse>
				<verse number="9">مِ وَرْتَ شُمْڤٛوتِرٛووٛ اٜ مَاکٛ؞ مِ وَرْتَيْ نٛنْ نَاع نغَمْ اَادِلَاکُ طُمْ نغٛودُمِ نغَمْ تٛکُّکِ اَتَّوْرَ، اَمَّا نغَمْ اَادِلَاکُ کٜٻٜتٜىٰطُمْ ندٜرْ حٛولَاکِمٛ، وَاتٛ اَادِلَاکُ پِوٛيْطُمْ تٛ اَللَّه کٜٻٜتٜىٰطُمْ بَرْکَ حٛولَاکِ اَلْمَسِيحُ؞</verse>
				<verse number="10">کٛ نغِطُمِ وٛنِ، مِ اَنْدَ اَلْمَسِيحُ اٜ بَوْطٜ اُمَّاکِ مَاکٛ دَغَ مَيْدٜ؞ اٜ مِ يِطِ مِ يَرَ اِرِ تٛرَّ کَ اٛ يَرِ، مِ مَايِرَ نٛ اٛ مَايِرِ،</verse>
				<verse number="11">نغَمْ فُو نٛ طُمْ وَطِ مِ حٜٻَ مِ اُمّٛو دَغَ مَيْدٜ؞</verse>
				<verse number="12">مِ وِعَايِ مِ يَادَکٜ مِ وَرْتِي کٛو طُمٜ کٛ حَانِ مِ وَرْتَ، کٛو بٛو مِ يَادَکٜ مِ وَرْتِي کٜوْطٛ؞ اَمَّا اٜ مِ وَطَ کٛ مبَاوَيْمِ وَطُکِ نغَمْ مِ وَرْتَ نٛنْ، نغَمْ يٜىٰسُ اَلْمَسِيحُ يَادَکٜ وَرْتِرِييَمْ مٛ مَاکٛ؞</verse>
				<verse number="13">بَنْدِرَاٻٜ، مِ حٛشَّايِ مِ يَادَکٜ مِ وَرْتِي نٛنْ؞ اَمَّا فِي غٛعٛ نغَطَيْمِ:‏ اٜ مِ يٜجِّتَ کٛ پَٻِّي، اٜ مِ وَطَ کٛ مبَاوَيْمِ وَطُکِ مِ يٛتّٛو کٛ وٛنِ يٜىٰسٛ؞</verse>
				<verse number="14">اٜ مِ ݧَمْرَ يٜىٰسٛ نغَمْ مِ حٜٻَ جَالٛرْغَلْ مِ حٛکّٜىٰ دٛکَّلْ، وَاتٛ نٛدّٛلْ يَاکِ دٛوْ نغٛلْ اَللَّه نٛدِّيَمْ بَرْکَ يٜىٰسُ اَلْمَسِيحُ؞</verse>
				<verse number="15">فُو اٜنٜنْ شٜمْبِطْٻٜ ندٜرْ تٛکُّکِ يٜىٰسُ، اٜ حَانِ ݧُمِرٜنْ نٛنْ؞ تٛ اٛنْ ݧُمِي غٛطُّمْ فٜىٰرٜ، اَللَّه حٛلَّيْعٛنْ طُمْ اٜ نجَيْرِ؞</verse>
				<verse number="16">اَمَّا اٜنْ ݧَمْرَ يٜىٰسٛ اٜ تٛکُّکِ غٛونغَ کَ نجَادِيطٜنْ اٜکِّتِيطٜنْ؞</verse>
				<verse number="17">بَنْدِرَاٻٜ اَمْ، اٜکِّتٜىٰ تٛ اَمْ؞ ندَارٛنْ غَطٛوٻٜ جٛنْدٜ کَانُندٜ ندٜ مِنْ اٜکِّتِنِعٛنْ؞</verse>
				<verse number="18">نغَمْ اٜ وٛودِ يِمْٻٜ طُطْٻٜ ٻٜ مٜتَنْمِعٛنْ دٛوْ مَٻّٜ، جٛونِ اٜ مِ فُطِّتَ اٜ مِ وِعَعٛنْکَ اٜ غٛنْطِ، اٜ ٻٜ نغَطَ جٛنْدٜ وَݧْوَݧْٻٜ غَافَانغَلْ اَلْمَسِيحُ؞</verse>
				<verse number="19">رٜعِرْدٜ مَٻّٜ طُمْ حَلْکٜرٜ، دٜىٰطِ مَٻّٜ نغٛنِ اَلَّح مَٻّٜ، اٜ ٻٜ مَنْتٛرٛو کٛ سٜمْتِنِي طُمْ ٻٜ نغَطَتَ؞ ٻٜ نغَطِي ٻٜرْطٜ مَٻّٜ دٛوْ کٛ وٛنِ ندٜرْ دُونِيَارُ؞</verse>
				<verse number="20">اَمَّا اٜنٜنْ طُمْ ٻٜ لَامُ دٛوْ، اٜنْ کَاٻِي وَرْتٛيْکِ کِسْنٛووٛ، وَاتٛ يٜىٰسُ اَلْمَسِيحُ جٛومِرَاوٛ غَرٛيَيْطٛ دَغَ تٛنْ؞</verse>
				<verse number="21">اٛ وَيْلِتَيْ ٻَلِّ مٜىٰطٜنْ تَمْڤُطِ مَايَيْطِ، اٛ وَرْتِرَطِ بٛ ٻَنْدُ مَاکٛ غٛودُندُ تٜدُّنغَلْ؞ اٛ وَطَيْ نٛنْ اٜ بَوْطٜ مَاکٛ طٜ اٛ وَرْتِرْتَ کٛو طُمٜ لٜيْ لَامُ مَاکٛ؞</verse>
			</chapter>
			<chapter number="4">
				<verse number="1">نغَمْ نٛنْ، اٛنٛنْ بَنْدِرَاٻٜ اَمْ ٻٜ نغِطُمِ ٻٜ کَاٻُمِ يِيکِ، اٛنٛنْ نغٛنِ بٜلْطُمْ ٻٜرْندٜ اَمْ، اٛنٛنْ مَنْتٛرْتٛومِ؞ نٛنْ حَانِ ندَرٛرٛوطٛنْ بٛطُّمْ ندٜرْ تٛکُّکِ جٛومِرَاوٛ، اٛنٛنْ ٻٜ نغِطُمِ؞</verse>
				<verse number="2">اٜ مِ تٛرٛو يُودِيَ اٜ سِنْتِکِ ٻٜ شِرْيٛوتِرَ نغَمْ کَمْٻٜ طُمْ ٻٜ جٛومِرَاوٛ؞</verse>
				<verse number="3">اَنْ حِغٛ کُوغَلْ اَمْ مٛ غٛونغَ، اٜ مِ تٛرٛمَا، وَلُّ رٜوْٻٜ ٻٜعٜ، نغَمْ ٻٜ کُودِي اٜ اَمْ کُوغَلْ شَطُنغَلْ نغَلْ وَعَجِنْکِ حَبَرُ بٜلْطُمْ، حَوْتِ اٜ کِلٜمٜنْ اٜ حٛرِيٻٜ حِغٛوٻٜ کُوغَلْ اَمْ، ٻٜ اِنْطٜ مَٻّٜ اٜ وِنْدِي ندٜرْ دٜفْتٜرٜ يٛنْکِ؞</verse>
				<verse number="4">کٛو ندٜيٜ نَنٜىٰ بٜلْطُمْ نغَمْ جٛومِرَاوٛ؞ اٜ مِ فُطِّتَ اٜ مِ وِعَعٛنْ، نَنٜىٰ بٜلْطُمْ!‏</verse>
				<verse number="5">اَلٜىٰ کٛو مٛيٜ يِعَ مُݧَلْ مٛوطٛنْ؞ جٛومِرَاوٛ ٻَدَکٜ وَرَ؞</verse>
				<verse number="6">تٛع اٛنْ نغَنُّ دٛوْ کٛو طُمٜ، اَمَّا ندٜرْ کٛو طُمٜ مبِعٜىٰ اَللَّه کٛ نغِطّٛنْ ندٜرْ دٛعَارٜ اٜ تٛرَاکِ اٜ يٜتّٛورٜ؞</verse>
				<verse number="7">ندٜنْ جَمْ طُمْ اَللَّه حٛکَّتَ پَٻِّيطُمْ فَامُ نٜطّٛ طُمْ سُرَيْ ٻٜرْطٜ مٛوطٛنْ اٜ ݧُمٛ مٛوطٛنْ نغَمْ اٛنْ شُمْڤٛوتِرَ اٜ يٜىٰسُ اَلْمَسِيحُ؞</verse>
				<verse number="8">اٜ رٜعِرْدٜ بَنْدِرَاٻٜ اَمْ، نغَطٜىٰ کَ ݧُمُکِ دٛوْ کٛو طُمٜ کٛ وٛنِ طُمْ غٛونغَ، اٜ کٛ مَوْنِنٜىٰ، اٜ کٛ حَانِ، اٜ کٛ لَاٻِ، اٜ کٛ وٜلْنَنْتَ يِمْٻٜ ٻٜرْطٜ، اٜ کٛ طُمْ يِعَتَ اٜ وٛوطِ، اٜ کٛو طُمٜ نغِکُّ بٛطُّمْ، اٜ کٛ حٜوْتِ مَنْتٜىٰکِ؞</verse>
				<verse number="9">کٛو طُمٜ کٛ اٜکِّتِيطٛنْ، اٜ کٛ کٜٻُطٛنْ، اٜ کٛ نَنْطٛنْ، اٜ کٛ نغِيطٛنْ تٛ اَمْ، نغَطٜىٰطُمْ، ندٜنْ اَللَّه جٛومُ جَمْ وٛنْدَيْ اٜ مٛوطٛنْ؞</verse>
				<verse number="10">اٜ مِ نَنَ بٜلْطُمْ، مِ يٜتِّي جٛومِرَاوٛ نَاع سٜطَّ، نغَمْ جٛونِ اٛنْ شٛعَّکٜ اٛنْ مبَلَّيَمْ؞ غٛونغَ ندٜنّٛ اٛنْ ݧُمَ دٛوْ اَمْ، اَمَّا لَاوٛلْ وٛنِ اٛنْ کٜٻَايِ؞</verse>
				<verse number="11">مِ وِعَايِ نٛنْ نغَمْ اٜ مِ يِطِ غٛطُّمْ؞ نغَمْ مِ اٜکِّتَکٜ ندٜرْ فُو تٛ کٜٻُمِ حٛورٜ اَمْ مِ مُݧِدَ اٜ کٛ نغٛودُمِ؞</verse>
				<verse number="12">اٜ مِ اَنْدِ نٛ نجٛوطٛرْتٛومِ ندٜرْ شِيَ، اٜ مِ اَنْدِ نٛ نجٛوطٛرْتٛومِ ندٜرْ غٛودَلْ؞ مِ اٜکِّتَکٜ نٛ نجٛوطٛرْتٛومِ ندٜرْ فُو تٛ کٜٻُمِ حٛورٜ اَمْ، کٛو ندٜرْ حَارَنْدٜ، کٛو ندٜرْ وٜىٰلٛ، کٛو ندٜرْ غٛودَلْ، کٛو ندٜرْ دُلّٜرٜ؞</verse>
				<verse number="13">مِ وَاوَيْ وَطُکِ کٛو طُمٜ بَرْکَ اٛنْ طٛنْ شٜمْبِطِنْطٛيَمْ؞</verse>
				<verse number="14">اَمَّا اٛنْ نغَطِي بٛطُّمْ ندٜ مبَلُّطٛيْيَمْ ندٜرْ تٛرَّ اَمْ؞</verse>
				<verse number="15">اٛنٛنْ فِلِبِيَنْکٛعٜنْ، اٛنٛنْ اٜ کٛعٜ مٛوطٛنْ اٛنْ اَنْدِ شَرٜلْ کٛ ڤُطُّطٛنْ نَنْکِ حَبَرُ بٜلْطُمْ، ندٜ اَلْمِ لٜيْدِ مَکِدٛونِيَ، وَلَا وٛٻّٜ تٛکُّٻٜ يٜىٰسُ بَلُّٻٜيَمْ سٜيْ اٛنٛنْ تَنْ؞</verse>
				<verse number="16">نغَمْ کٛو شَرٜلْ کٛ نغٛنْمِ تَسَلٛونِکَ اٛنْ لِلْدَنِييَمْ بَلَّلْ نَاع ندٜ غٛعٛ، نَاع ندٜ طِطِ؞</verse>
				<verse number="17">نَاع اٜ مِ طَٻِّتَ دٛکَّلْ تٛ مٛوطٛنْ، اَمَّا اٜ مِ طَٻِّتَنَعٛنْ ٻٜيْدَارِ دٛوْ بَرْکَ طُمْ نغٛودُطٛنْ؞</verse>
				<verse number="18">مِ حٜٻِي دٛکَّلْ نغَلْ لِلْدٛيْطٛيْيَمْ تٛ جُنْغٛ اَبَافٛرٛدِتُسْ؞ نغَلْ ٻُرِ کٛ نغِطُمِ؞ نغَلْ وَرْتِي بٛ اُرْدٜ وٜلْندٜ ندٜ طُمْ حٛکَّتَ اَللَّه، شَکِّرِ ندِ اٛ جَٻَتَ، مبٜلْنَنَيْندِمٛ ٻٜرْندٜ؞</verse>
				<verse number="19">اَللَّه اَمْ حٛکَّيْعٛنْ کٛو طُمٜ کٛ نغِطّٛنْ دَغَ ندٜرْ رِسْکُ مَاکٛ طُطُّمْ بَرْکَ يٜىٰسُ اَلْمَسِيحُ؞</verse>
				<verse number="20">تٜدُّنغَلْ تَبِّتَ تٛ اَللَّه مٜىٰطٜنْ، ݧَاکٛ مٜىٰطٜنْ حَا اَبَدَا اَبَدِنْ!‏ اَامِنْ؞</verse>
				<verse number="21">کٛوْنٜىٰ فُو يِمْٻٜ اَللَّه ندٜرْ اِنْدٜ يٜىٰسُ اَلْمَسِيحُ؞ تٛکُّٻٜ يٜىٰسُ وٛنْدُٻٜ اٜ اَمْ طٛعٛ اٜ کٛوْنَعٛنْ؞</verse>
				<verse number="22">فُو يِمْٻٜ اَللَّه اٜ کٛوْنَعٛنْ، کٛ ٻُرِ وٛنِ کُوٛوٻٜ اٜ لَامٛرْدٜ کَيْسَرْ؞</verse>
				<verse number="23">يِدّٜ يٜىٰسُ اَلْمَسِيحُ جٛومِرَاوٛ وٛنْدَ اٜ مٛوطٛنْ؞ اَامِنْ؞</verse>
			</chapter>
		</book>
		<book number="51">
			<chapter number="1">
				<verse number="1">مِنْ بُلُسْ مٛ اَللَّه سُٻِ وَرْتَ لِلَاطٛ يٜىٰسُ اَلْمَسِيحُ وِنْدِ طٜرٜوٛلْ نغٛعٛلْ حَوْتِ اٜ بَنْدِرَاوٛ مٜىٰطٜنْ تِمٛوتِ؞</verse>
				<verse number="2">مِنْ مبِنْدَنْغٛلْ يِمْٻٜ اَللَّه تٛکُّٻٜ يٜىٰسُ اٜ غٛونغَ غٛنْٻٜ کٛلٛوسِ؞ اَللَّه ݧَاکٛ مٜىٰطٜنْ مٛ دٛوْ بَرْکِطِنَعٛنْ حٛکَّعٛنْ جَمْ؞</verse>
				<verse number="3">کٛو ندٜيٜ تٛ اٜ مِنْ نغَطَنَعٛنْ دٛعَارٜ اٜ مِنْ نغٜتَّ اَللَّه ݧَاکٛ جٛومِرَاوٛ مٜىٰطٜنْ يٜىٰسُ اَلْمَسِيحُ؞ اٜ مِنْ نغٜتَّمٛ نغَمْ مٛوطٛنْ،</verse>
				<verse number="4">نغَمْ مِنْ نَنِي نٛ کٛولٛرِيطٛنْ يٜىٰسُ اَلْمَسِيحُ اٜ نٛ نغِرُّطٛنْ فُو يِمْٻٜ اَللَّه؞</verse>
				<verse number="5">اٛنْ نغَطَ نٛنْ نغَمْ اٛنْ تَبِّتِنِي اٛنْ کٜٻَيْ مبَرْجَارِ ندِ اَللَّه رٜسَنِعٛنْ تٛنْ دٛوْ؞ اٛنْ نَنِي حَبَرُ طُعُمْ فِي طُمْ کَمِّيطٛنْ دَغَ اَرَنْدٜ ندٜرْ وٛلْدٜ غٛونغَ، وَاتٛ حَبَرُ بٜلْطُمْ</verse>
				<verse number="6">طُمْ نَنْطٛنْ؞ حَبَرُ بٜلْطُمْ طُعُمْ اٜ طُمْ بَرْکِطِنَ يِمْٻٜ اٜ طُمْ سَنْکِتٛو ندٜرْ دُونِيَارُ فُو، نٛنْ نٛ طُمْ وَطِ ندٜرْ مٛوطٛنْ، دَغَ ݧَلْندٜ ندٜ نَنْطٛنْطُمْ ݧَلْندٜ ندٜ ڤَامُطٛنْ بٛطُّمْ نٛ اَللَّه يِطِرِ يِمْٻٜ؞</verse>
				<verse number="7">اٛنْ نَنِي حَبَرُ بٜلْطُمْ طُعُمْ دَغَ تٛ اَبَافَرَسْ مٛ مِنْ نغِطِ، مٛ مِنْ کُودَتَ؞ اٛ کُوَنٛووٛ يٜىٰسُ اٜ غٛونغَ ندٜرْ مٛوطٛنْ؞</verse>
				<verse number="8">کَنْکٛ حٛکِّمِنْ حَبَرُ يِدّٜ مٛوطٛنْ پِوٛيْندٜ تٛ رُوحُ اَللَّه؞</verse>
				<verse number="9">نغَمْ مَاجُمْ، دَغَ ݧَلْندٜ ندٜ مِنْ نَنِ حَبَرُ طُمْ اٜ مِنْ نغَطَنَعٛنْ دٛعَارٜ؞ اٜ مِنْ تٛرٛو اَللَّه وَطَعٛنْ نغَرْتٛنْ غٛودُٻٜ فَامُ کٜوْطُمْ دٛوْ کٛ اٛ يِطِ نغَطٛنْ؞ طٛنْمَا اٜ مِنْ تٛرٛومٛ کٜٻٛنْ فَامُ اٜ اَنْدَلْ طُمْ رُوحُ اَللَّه حٛکَّتَ؞</verse>
				<verse number="10">اٜ مِنْ نغَطَنَعٛنْ ندٜعٜ دٛعَارٜ نغَمْ مبَاوٛنْ نغَطٛنْ جٛنْدٜ حَانُندٜ تٛکُّٻٜ جٛومِرَاوٛ نغَطَ، ندٜنْ نغَرْتٛنْ بٜلْنَنٛوٻٜمٛ ٻٜرْندٜ کٛو ندٜيٜ، جٛنْدٜ مٛوطٛنْ وُرْتِنَ کٛو اِرِ طٜيٜ کُوطٜ بٛطّٜ، ندٜنْ ٻٜيْدٛنْ اَنْدُکِ اَللَّه؞</verse>
				<verse number="11">اَللَّه سٜمْبِطِنَعٛنْ اٜ فُو سٜمْبٜ بَوْطٜ مَاکٛ تٜدُّطٜ، اٛ وَطَعٛنْ ندَرٛوطٛنْ اٜ سٜمْبٜ نغَمْ مبَاوٛنْ مُݧٛنْ ندٜرْ کٛو طُمٜ کٛ حٜٻِعٛنْ،</verse>
				<verse number="12">اٛنْ نغٜتَّ ݧَاکٛ مٛ دٛوْ ندٜرْ بٜلْطُمْ ٻٜرْندٜ؞ کَنْکٛ وٛنِ غَرْتِرْطٛعٛنْ کٜوْتُٻٜ کٜٻَ غٜطَلْ ندٜرْ کٛ اٛ رٜسَنِ يِمْٻٜ مَاکٛ ندٜرْ لَامُ مَاکٛ طُمْ جَيْنغٛلْ؞</verse>
				<verse number="13">اٛ حِسْنِيعٜنْ دَغَ بَوْطٜ ݧِوْرٜ طٜ شٜيْطَنْ، اٛ نَتِّنِيعٜنْ ندٜرْ لَامُ ٻِطّٛ مَاکٛ مٛ اٛ يِطِ؞</verse>
				<verse number="14">لَاوٛلْ ٻِطّٛ اٛنْ اٛ رِمْطِنِيعٜنْ اٛ يَافَنِيعٜنْ حَکّٜ مٜىٰطٜنْ؞</verse>
				<verse number="15">نغِکُّ اَلْمَسِيحُ مٛ نغِعٜتٜنْ طُمْ غٛعٛ اٜ نغِکُّ اَللَّه مٛ يِعَتَاکٜ؞ اٜ مٛ طٛنْ کٛ اَللَّه تَغَ کٛو طُمٜ، اٛ مَوْطٛ دٛوْ کٛو طُمٜ کٛ تَغَا؞</verse>
				<verse number="16">بَرْکَ مَاکٛ اَللَّه تَغِ کٛو طُمٜ غٛنْطُمْ دٛوْ اٜ لٜيْ، کٛ يِعٜتٜىٰ اٜ کٛ يِعَتَاکٜ، حَوْتِ اٜ مَلَاعِکَعٜنْ، اٜ غِنِّ، اٜ کٛو طُمٜ غٛودُطُمْ لَامُ اٜ بَوْطٜ؞ کٛو طُمٜ کَنْکٛ تَغِطُمْ، ندٜنْ نغَمْ مَاکٛ کٛو طُمٜ تَغَا؞</verse>
				<verse number="17">اَلْمَسِيحُ اٜ طٛنْ کٛ کٛو طُمٜ تَغٜىٰ، بَرْکَ مَاکٛ کٛو طُمٜ اٜ يَحَ يٜىٰسٛ؞</verse>
				<verse number="18">اَلْمَسِيحُ وٛنِ حٛورٜ ٻَنْدُ، وَاتٛ تٛکُّٻٜمٛ؞ کَنْکٛ حٛکِّ ٻَنْدُ ندُنْ يٛنْکِ؞ کَنْکٛ وٛنِ اَرْتُطٛ اُمَّاکِ دَغَ مَيْدٜ، نغَمْ اٛ وَرْتَ مَوْطٛ دٛوْ کٛو طُمٜ؞</verse>
				<verse number="19">نغَمْ اَللَّه سُٻِي وَطَ فُو نغِکُّ مُوطُمْ اٜ بَوْطٜ مُوطُمْ ندٜرْ ٻِطّٛ مُوطُمْ؞</verse>
				<verse number="20">بَرْکَ ٻِطّٛ اٛنْ اَللَّه سِرْيٛوتِرِ حٛورٜ مُوطُمْ اٜ کٛو طُمٜ غٛنْطُمْ دٛوْ اٜ لٜيْ؞ اٛ سِرْيٛوتِرَ اٜ مَاجُمْ بَرْکَ پِيپَمْ ٻِطّٛ اٛنْ ندُفَاطَمْ دٛوْ غَافَانغَلْ؞</verse>
				<verse number="21">ندٜنّٛ اٛنْ نغٛطِّتَکٜ اَللَّه، اٛنْ وَݧْوَݧْٻٜ مَاکٛ نغَمْ ٻٜرْطٜ مٛوطٛنْ نغَݧِيمٛ ندٜنْ نغَمْ اٛنْ کُوَ کُوطٜ کَلُّطٜ؞</verse>
				<verse number="22">اَمَّا جٛونِ اَللَّه سِرْيٛوتِرِ اٜ مٛوطٛنْ بَرْکَ مَيْدٜ ٻِطّٛ مَاکٛ، نغَمْ اٛ وَرْتِرَعٛنْ شٜنِيٻٜ، لَٻّٜ ٻٜ نغَلَا کٛ طُمْ وُلّٛرْتٛوٻٜ يٜىٰسٛ مَاکٛ؞</verse>
				<verse number="23">اٛنْ نغَرْتَيْ نٛنْ تٛ نِي اٛنْ ݧَمْرِي يٜىٰسٛ اٜ حٛولَاکِ يٜىٰسُ، اٛنْ شٜمْبِطِي، اٛنْ دَرَکٜ بٛطُّمْ دٛوْ کَمُّندٜ ندٜ نغَطّٛنْ شَرٜلْ نغٜلْ نَنْطٛنْ حَبَرُ بٜلْطُمْ؞ حَبَرُ بٜلْطُمْ طُمْ وَعَجِنَنَامَ کٛو طُمٜ کٛ تَغَا غٛنْطُمْ ندٜرْ دُونِيَارُ؞ مِنْ بُلُسْ، مِ وَرْتِي مَشُّطٛ طُعُمْ حَبَرُ بٜلْطُمْ؞</verse>
				<verse number="24">جٛونِ اٜ مِ نَنَ بٜلْطُمْ ندٜرْ تٛرَّاجِ طِ نجَرَيْمِ نغَمْ مٛوطٛنْ؞ اٜ مِ يٛتِّنَ تٛرَّ کَ يٜىٰسُ سِرْيَنِييَمْ مِ يَرَ ندٜرْ ٻَنْدُ نغَمْ ٻٜيْدَارِ ٻَنْدُ مَاکٛ، وَاتٛ تٛکُّٻٜمٛ؞</verse>
				<verse number="25">مِ وَرْتِي مَشُّطٛ تٛکُّٻٜ يٜىٰسُ بَرْکَ کُوغَلْ نغَلْ اَللَّه حٛکِّيَمْ؞ کُوغَلْ نغَلْ وٛنِ مِ وَعَجِنَ فُو وٛلْدٜ مَاکٛ؞</verse>
				<verse number="26">وٛلْدٜ ندٜنْ وٛنِ سِرُّ طُمْ اٛ سُوطِ يِمْٻٜ دَغَ جَامَنُوجِ پَٻِّيطِ، اَمَّا جٛونِ اٛ وَنْغِنَنِيطُمْ يِمْٻٜ مَاکٛ؞</verse>
				<verse number="27">اَللَّه سُٻِي اَنْدِنَٻٜ بَرْکَ مَوْطُمْ غٛنْطُمْ ندٜرْ سِرُّ طُعُمْ طُمْ اٛ سِرْيَنِي يِمْٻٜ نَاع يَحُودَنْکٛعٜنْ؞ سِرُّ طُمْ وٛنِ اَلْمَسِيحُ اٜ جٛوطٛو ندٜرْ ٻٜرْطٜ مٛوطٛنْ، نٛنْ وَطَيْ تَبِّتِنٛنْ اٛنْ نجٛوطٛدٛتٛ اٜ مَاکٛ ندٜرْ تٜدُّنغَلْ مَاکٛ؞</verse>
				<verse number="28">اٜ مِنْ نغَعَجِنَ حَبَرُ اَلْمَسِيحُ، اٜ مِنْ مبَغِّنَ کٛو مٛيٜ نٜطّٛ، اٜ مِنْ اٜکِّتِنَ کٛو مٛيٜ ندٜرْ فُو فَامُ اَمِنْ، نغَمْ مِنْ نغَطَ کٛو مٛيٜ وَرْتَ کٜوْطٛ ندٜرْ تٛکُّکِ يٜىٰسُ يٜىٰسٛ اَللَّه؞</verse>
				<verse number="29">کَنْجُمْ وَطِ اٜ مِ حُوَ، اٜ مِ فِيدَ، اٜ مِ حُوتِرَ فُو سٜمْبٜ اَلْمَسِيحُ کُوٛوجُمْ اٜ بَوْطٜ ندٜرْ اَمْ؞</verse>
			</chapter>
			<chapter number="2">
				<verse number="1">اٜ مِ يِطِ اَنْدٛنْ نٛ کُوِرْمِ نَاع سٜطَّ نغَمْ مٛوطٛنْ اٜ نغَمْ يِمْٻٜ لَوْدِيکِيَ، اٜ نغَمْ فُو يِمْٻٜ ٻٜ مٜىٰطَايِ يِيکِيَمْ غِتٜ اٜ غِتٜ؞</verse>
				<verse number="2">مِ وَطُ نٛنْ نغَمْ طُمْ سٜمْبِطِنَ ٻٜرْطٜ مَٻّٜ، ندٜنْ ٻٜ ٻٜيْدَ يِطِندِرْکِ، ٻٜ کٜٻَ فُو بَرْکَ کٜٻٜتٜىٰطُمْ لَاوٛلْ فَامُ کٜوْطُمْ، نغَمْ ٻٜ مبَاوَ اَنْدُکِ سِرُّ اَللَّه، وَاتٛ اَلْمَسِيحُ اٜ حٛورٜ مَاکٛ؞</verse>
				<verse number="3">کَنْکٛ تَنْ وٛنِ بَاوَيْطٛ حٛکُّکِٻٜ اَنْدَلْ کٜوْنغَلْ دٛوْ سِرُّ طُمْ؞</verse>
				<verse number="4">مِ وِعُعٛنْ طُعُمْ نغَمْ تٛع غٛطّٛ مَجِّنَعٛنْ اٜ بٜلْطُمْ حَالَ؞</verse>
				<verse number="5">کٛو ندٜ مِ وٛنْدَا اٜ مٛوطٛنْ ندٜرْ ٻَنْدُ، فُو اٜ نٛنْ اٜ مِ ݧُمَ دٛوْ مٛوطٛنْ کٛو ندٜيٜ؞ اٜ مِ نَنَ بٜلْطُمْ ندٜ نَنْمِ حَبَرُ اٛنْ جٛوطٛو نٛ حَانِ نجٛوطٛرٛوطٛنْ، اٜ نٛ شٜمْبِطِرْطٛنْ ندٜرْ حٛولَاکِ اَلْمَسِيحُ؞</verse>
				<verse number="6">ندٜ اٛنْ نجَٻِي يٜىٰسُ اَلْمَسِيحُ اٛ جٛومِرَاوٛ، نغَطٜىٰ کَ سُمْڤٛوتِرْکِ اٜ مَاکٛ؞</verse>
				<verse number="7">نٛ طَطِ لٜکِّ نغَطِرْتَ لٜکِّ کِنْ دَرٛو بٛطُّمْ، شٜمْبِطَ، نٛنْ اٛنٛنْ مَا، ندَرٜىٰ بٛطُّمْ، ٻٜيْدٜىٰ سٜمْبٜ ندٜرْ حٛولَاکِمٛ، نٛنْ نٛ طُمْ اٜکِّتِنِرِعٛنْ؞ نغَطٜىٰ کَ يٜتُّکِمٛ کٛو نغٜلٜ شَرٜلْ؞</verse>
				<verse number="8">تٛع اٛنْ اَلُ غٛطّٛ حُوتِرَ فَامُ دُونِيَارُ ندُعُ وَطَعٛنْ اَلٛنْ لَاوٛلْ غٛونغَ؞ اِرِ طُعُمْ فَامُ وَلَا کٛ طُمْ نَفِ طُمْ مَجِّنَيْعٛنْ؞ نَاع تٛ اَلْمَسِيحُ طُمْ پِوٛيِ، دَغَ تٛ يِمْٻٜ طُمْ پِوٛيِ اٜ غِنِّ غٛودُطِ بَوْطٜ ندٜرْ دُونِيَارُ؞</verse>
				<verse number="9">اَلْمَسِيحُ اٜ وٛودِ فُو نغِکُّ اٜ بَوْطٜ اَللَّه ندٜرْ ٻَنْدُ مَاکٛ؞</verse>
				<verse number="10">ندٜرْ سُمْڤٛوتِرْکِ اٜ مَاکٛ، جٛنْدٜ مٛوطٛنْ وَرْتِي کٜوْندٜ؞ کَنْکٛ وٛنِ مَوْطٛ دٛوْ کٛو نغٛلٜ غِنّٛلْ، اٜ مَلَاعِکَاجٛ، اٜ کٛو طُمٜ لَامُ غٛنْطُمْ دٛوْ اٜ لٜيْ؞</verse>
				<verse number="11">ندٜرْ سُمْڤٛوتِرْکِ مٛوطٛنْ اٜ اَلْمَسِيحُ اٛنْ نَادَامَ، نَاع اِرِ نَادُکِ کِ يِمْٻٜ نغَطَتَ، اَمَّا اِرِ نَادُکِ کِ اَلْمَسِيحُ وَطَتَ، وَاتٛ اٛ اِتِّي نغِکُّ مٛوطٛنْ غِطُّمْ وَطُکِ حَکّٜ؞</verse>
				<verse number="12">نغَمْ شَرٜلْ کٛ طُمْ وَطَنِعٛنْ بَڤْتِسْمَ، بٛ اٛنْ اُوِدَ اٜ اَلْمَسِيحُ، کَدِنْ بٛ اٛنْ اُمِّدِنَامَ اٜ مَاکٛ دَغَ مَيْدٜ؞ نٛنْ وَطِ نغَمْ اٛنْ کٛولَکٜ بَوْطٜ اَللَّه، اُمِّنْطٛمٛ دَغَ مَيْدٜ؞</verse>
				<verse number="13">ندٜنّٛ اٛنْ نَنْدِ اٜ مَيْٻٜ نغَمْ حَکّٜ طُمْ نغَطّٛنْ، کَدِنْ نغَمْ طُمْ اِتَّنَايِعٛنْ نغِکُّ مٛوطٛنْ غِطُّمْ وَطُکِ حَکّٜ؞ اَمَّا جٛونِ اَللَّه حٛکِّيعٛنْ يٛنْکِ ندٜرْ سُمْڤٛوتِرْکِ اٜ اَلْمَسِيحُ؞ اٛ يَافَنَکٜعٜنْ فُو حَکّٜ مٜىٰطٜنْ؞</verse>
				<verse number="14">اَللَّه وٛغِّي فُو کٛ وٛوطَا طُمْ نغَطّٜنْ بِنْدَاطُمْ طُمْ اُمْ نَنْغِرِعٜنْ؞ اٛ اِتِّيطُمْ دٛوْ مٜىٰطٜنْ ندٜ اَلْمَسِيحُ فِيَنَا کُوسَاجٜ دٛوْ غَافَانغَلْ؞</verse>
				<verse number="15">دٛوْ غَافَانغَلْ نغَلْ اٛ حٜٻِ جَالٛرْغَلْ دٛوْ غِنِّ اٜ فُو بَوْطٜ غٛنْطٜ دٛوْ اٜ لٜيْ، اٛ سٜمْتِنِيطُمْ اٜ نجَيْرِ؞</verse>
				<verse number="16">نغَمْ نٛنْ، تٛع اٛنْ اَلُ غٛطّٛ يٛوَنَعٛنْ کٛ وٛوطَا نغَمْ کٛ ݧَامٛتٛنْ اٜ کٛ نجَرٛتٛنْ، کٛو نغَمْ اٛنْ نغَطَايِ وٛنْغٛ حُمْتٛ دِينَ، کٛو حُمْتٛ دَرَاکِ لٜوْرُ، کٛو دٛوْ ݧَلْندٜ سِوْتَارٜ؞</verse>
				<verse number="17">فُو فِي طُعُمْ طُمْ طٛوْدِ فِي غَرَيْطُمْ طٛعٛ يٜىٰسٛ، غٛونغَ فُو فِي طُعُمْ وٛنِ اَلْمَسِيحُ؞</verse>
				<verse number="18">اٜ وٛودِ وٛٻّٜ يِطُٻٜ لٜسْنُکِ حٛورٜ کِ فٜوْرٜ اٜ مَوْنِنْکِ مَلَاعِکَعٜنْ؞ تٛع اٛنْ اَلُ ٻٜ نجَوَنَعٛنْ؞ اِرِ مَٻّٜ اٜ ٻٜ مبِعَ اٜ ٻٜ نغِعَ وَحَيُ؞ اٜ ٻٜ پٜفْتَ کٛعٜ مَٻّٜ اٜ مٜىٰرٜ، نغَمْ ݧُمٛوجِ مَٻّٜ طُمْ طِ دُونِيَارُ؞</verse>
				<verse number="19">اِرِ مَٻّٜ نجَادَکٜ ٻٜ شٜنْدِرِي اٜ اَلْمَسِيحُ؞ اَلْمَسِيحُ وٛنِ بٛ حٛورٜ ٻَنْدُ، وَاتٛ تٛکُّٻٜمٛ؞ جٛکّٛوطٜ اٜ رَطٛوجِ جٛغِي ٻَنْدُ ندُنْ، اٜ ندُ مَوْنَ نغَمْ اَللَّه اٜ مَوْنِنَنْدُ؞</verse>
				<verse number="20">اٛنْ مَيْدِي اٜ اَلْمَسِيحُ؞ جٛونِ اٛنْ نغَلَا لٜيْ لَامُ غِنِّ لَامٛتٛوطِ دُونِيَارُ؞ ندٜ طُمْ نٛنْ، نغَمْ طُمٜ نغَطٛتٛنْ جٛنْدٜ بٛ حَا جٛونِ دُونِيَارُ ندُعُ جٜيِعٛنْ؟ نغَمْ طُمٜ تٛکّٛتٛنْ دٛوکَاجِ دُونِيَارُ بِيطِ،</verse>
				<verse number="21">‏«‏تَاع جٛغَ طُعُمْ،»‏ ‏«‏تَاع ݧَامُ طُمْ تٛنْ،»‏ ‏«‏تَاع مٜىٰمُ طُمْ طٛنْ؟»‏</verse>
				<verse number="22">اِرِ طِعِ دٛوکَاجِ طِ دٛوکَاجِ فِي مٜىٰرٜ طِ نغَرْتَيْ مٜىٰرٜ غَطَ طِ کُوتِرَامَ، نغَمْ طِ دٛوکَاجِ يِمْٻٜ تَنْ اٜ اٜکِّتِنٛلْ مَٻّٜ؞</verse>
				<verse number="23">اٜ طِ نغَطَ بٛ اٜ طِ کٛلَّ نٛ حَانِ نٜطّٛ جٛوطٛرٛو، نغَمْ اٜ طِ اٜکِّتِنَ يِمْٻٜ نغَطَ کٛ سَطِ نغَمْ حٛلُّکِ ٻٜ تٛکُّٻٜ اَللَّه؞ اٜ ٻٜ لٜيْنَ کٛعٜ مَٻّٜ لٜيْنُکِ فٜوْرٜ، اٜ ٻٜ تٛرَّ ٻَلِّ مَٻّٜ نغَمْ اٜ ٻٜ ݧُمَ طُمْ وٜلْنَنَيْ اَللَّه ٻٜرْندٜ؞ اَمَّا طُمْ وَلَّتَاٻٜ ٻٜ کٜٻَ جَالٛرْغَلْ دٛوْ سُونٛوجِ مَٻّٜ؞</verse>
			</chapter>
			<chapter number="3">
				<verse number="1">اٛنْ اُمِّدِنَامَ اٜ اَلْمَسِيحُ دَغَ مَيْدٜ؞ نغَمْ نٛنْ نغَطٜىٰ ٻٜرْطٜ مٛوطٛنْ دٛوْ فِي غٛنْطُمْ تٛنْ دٛوْ تٛ اَلْمَسِيحُ جٛوطِي دٛوْ جٛوطٛرْغَلْ لَامُ مُوطُمْ تٛ جُنْغٛ ݧَامٛ اَللَّه؞</verse>
				<verse number="2">نغَطٜىٰ کَ ݧُمُکِ دٛوْ کٛ وٛنِ اٜ دٛوْ، نَاع دٛوْ فِي غٛنْطُمْ ندٜرْ دُونِيَارُ ندُعُ،</verse>
				<verse number="3">نغَمْ اٛنْ نغَرْتِي بٛ مَيْٻٜ، ندٜنْ جٛونِ اٛنْ نغٛودِ يٛنْکِ کٜسِ کِ غٛطّٛ وَاوَتَا يِيکِ اِرِ يٛنْکِ کِ اَلْمَسِيحُ وٛودِ غٛنْدُطٛ اٜ اَللَّه؞</verse>
				<verse number="4">يٛنْکِ مٛوطٛنْ کِ غٛونغَ وٛنِ اَلْمَسِيحُ؞ تٛ اٛ سٛعّٛيَکٜ دُونِيَارُ ندُعُ، اٛنٛنْ مَا، اٛنْ نغٛنْدَيْ اٜ مَاکٛ ندٜرْ تٜدُّنغَلْ مَاکٛ؞</verse>
				<verse number="5">نغَمْ نٛنْ، شٜنْدِرٜىٰ اٜ سُونٛوجِ دُونِيَارُ غٛنْطِ ندٜرْ مٛوطٛنْ، وَاتٛ نجٜىٰنُ، اٜ کُوطٜ نٜفْنِيطٜ، اٜ تٛکِّرَنْکِ کٛ ٻَنْدُ يِطِ، اٜ سُونٛوجِ کَلُّطِ، اٜ يِطُکِ کٛ غٛطّٛ جٜيِ؞ ﴿نغَمْ يِطُکِ کٛ غٛطّٛ جٜيِ طُمْ غٛعٛ اٜ مَوْنِنْکِ غُنْکِيجِ﴾؞</verse>
				<verse number="6">نغَمْ وَطُکِ کُوطٜ طٜعٜ مٛنّٜرٜ اَللَّه يَنَيْ دٛوْ فُو غَݧُٻٜ نغَطَ کٛ اٛ وِعِ؞</verse>
				<verse number="7">ندٜنّٛ اٛنْ نغَطَ اِرِ کُوطٜ طٜعٜ ندٜرْ جٛنْدٜ ندٜ نغَطَيْنٛوطٛنْ؞</verse>
				<verse number="8">اَمَّا جٛونِ، شٜنْدِرٛنْ اٜ فُو اِرِ کُوطٜ طٜعٜ، وَاتٛ مٛنّٜرٜ، اٜ وَݧُکِ يِمْٻٜ، اٜ کُلّٜ، ندٜنْ تٛع اٛنْ اَلُ بٛلِيطٜ کَلُّطٜ مبُرْتٛو دَغَ حٛنْدُکٛ مٛوطٛنْ؞</verse>
				<verse number="9">تٛع اٛنْ ڤٜوِنْدِرْ، نغَمْ اٛنْ ٻٛرْتَکٜ نغِکُّ مٛوطٛنْ طُمْ ندٜنّٛ اٜ کُوطٜ مَاجُمْ؞</verse>
				<verse number="10">جٛونِ اٛنْ ٻٛرْنَکٜ نغِکُّ کٜسُمْ؞ اَللَّه تَغُطٛ نغِکُّ طُمْ، اٜ مٛ مٛعِّنَطُمْ طُمْ وَرْتَ اِرِ نغِکُّ مَاکٛ، نغَمْ اَنْدٛنْمٛ بٛطُّمْ؞</verse>
				<verse number="11">کَنْجُمْ وَطِ جٛونِ وَلَا فٜىٰرٛوتِرٛلْ حَکُّندٜ يَحُودَنْکٜىٰجٛ اٜ نٜطّٛ نَاع يَحُودَنْکٜىٰجٛ، اٜ حَکُّندٜ نَادَاطٛ اٜ مٛ نَادَاکَ، اٜ لَدّٜىٰجٛ، اٜ کٛطٛ، اٜ حَکُّندٜ مَشُّطٛ اٜ نَاع مَشُّطٛ؞ اَمَّا اَلْمَسِيحُ وٛنِ کٛو طُمٜ، کَنْکٛ وٛنِ ندٜرْ ٻٜرْطٜ مٜىٰطٜنْ اٜنْ فُو؞</verse>
				<verse number="12">اٛنٛنْ اٛنْ يِمْٻٜ ٻٜ اَللَّه سُٻِ، اٛنْ شٜنِيٻٜ ٻٜ اٛ يِطِ نَاع سٜطَّ؞ نغَمْ نٛنْ، نغَرْتٜىٰ غٛودُٻٜ يُرْمٜىٰندٜ اٜ يِدّٜ لٜيْنٛوٻٜ کٛعٜ، غٛودُٻٜ حَکِّيلٛ اٜ مُݧَلْ؞</verse>
				<verse number="13">مُݧِندِرٜىٰ؞ تٛ غٛطّٛ وَطَنِي غٛطّٛ کٛ حَانَا، ٻٜ نجَافٛوتِرَ؞ نٛنْ نٛ جٛومِرَاوٛ يَافٛرَنِيعٛنْ، اٛنٛنْ مَا سٜيْ نجَافٛوتِرٛنْ؞</verse>
				<verse number="14">کٛ ٻُرِ طُعُمْ فُو وٛنِ نغِطِنْدِرٛنْ، نغَمْ يِدّٜ حَوْتِي کٛعٜ مٜىٰطٜنْ نٛ حَانِ؞</verse>
				<verse number="15">جَمْ پِوٛيْطُمْ تٛ اَلْمَسِيحُ وَلَّعٛنْ شُٻٛنْ کٛ حَانِ نغَطٛنْ، ندٜ اَللَّه نٛدِّيعٛنْ نغَمْ نغَرْتٛنْ بٛ ٻَنْدُ غٛعٛ نجٛوطٛدٛوطٛنْ جَمْ؞ نغَرْتٜىٰ غٜتّٛوٻٜ اَللَّه کٛو ندٜيٜ؞</verse>
				<verse number="16">اَلٜىٰ بٛلِيطٜ اَلْمَسِيحُ نجٛوطٛو ندٜرْ ٻٜرْطٜ مٛوطٛنْ نَاع سٜطَّ؞ اٜکِّتِندِرٜىٰ، وَغِّندِرٜىٰ ندٜرْ فُو فَامُ؞ نغِمٜىٰ غِمِ جَبُورَ، اٜ غِمِ مَنْتُکِ جٛومِرَاوٛ، اٜ غِمِ طِ اَللَّه حٛکِّعٛنْ ندٜرْ ٻٜرْطٜ، اٛنْ نغٜتَّمٛ ندٜرْ ٻٜرْطٜ مٛوطٛنْ؞</verse>
				<verse number="17">ندٜرْ کٛو طُمٜ طُمْ نغَطٛتٛنْ، ندٜرْ بٛلِيطٜ مٛوطٛنْ کٛو ندٜرْ کُوطٜ مٛوطٛنْ، نغَطٜىٰطُمْ ندٜرْ اِنْدٜ يٜىٰسُ جٛومِرَاوٛ، اٛنْ نغٜتَّ اَللَّه ݧَاکٛ مٛ دٛوْ لَاوٛلْ مَاکٛ؞</verse>
				<verse number="18">اٛنٛنْ رٜوْٻٜ تٜىٰغَلْ، کٛکّٜىٰ وٛرْٻٜ مٛوطٛنْ مَنْغُ نٛنْ نٛ حَانِ تٛکُّٻٜ جٛومِرَاوٛ نغَطَ؞</verse>
				<verse number="19">وٛرْٻٜ، نغِطٜىٰ رٜوْٻٜ مٛوطٛنْ، تٛع اٛنْ کٛلُّٻٜ نغِکُّ شَاتُطُمْ؞</verse>
				<verse number="20">سُکَاٻٜ، کٛکّٜىٰ دَݧٛوٻٜ مٛوطٛنْ مَنْغُ ندٜرْ کٛو طُمٜ، نغَمْ نٛنْ اٜ وٜلْنَنَ جٛومِرَاوٛ ٻٜرْندٜ؞</verse>
				<verse number="21">اٛنٛنْ غٛودُٻٜ ٻِٻّٜ، تٛع اٛنْ کَلَّنْ ٻِٻّٜ مٛوطٛنْ نغَمْ نٛنْ وَاوَيْ وَطَ ٻٜ اَلَ وَطُکِ کٛ حَانِ؞</verse>
				<verse number="22">مَشُّٻٜ، کٛکّٜىٰ جٜيْٻٜعٛنْ مَنْغُ ندٜرْ کٛو طُمٜ؞ کٛکّٜىٰٻٜ مَنْغُ نَاع اٜ شَرٜلْ نغٜلْ ٻٜ نغِعَتَعٛنْ تَنْ کٛو بٛو نغَمْ ٻٜ ٻٜيْدَ يِطُکِعٛنْ، اَمَّا نغَطٜىٰطُمْ اٜ ٻٜرْندٜ غٛعٛ ندٜرْ کُلٛلْ جٛومِرَاوٛ؞</verse>
				<verse number="23">ندٜرْ کٛو طُمٜ طُمْ نغَطٛتٛنْ، نغَطٜىٰطُمْ اٜ ٻٜرْطٜ مٛوطٛنْ فُو بٛ جٛومِرَاوٛ نغَطَنْتٛنْطُمْ، نَاع يِمْٻٜ؞</verse>
				<verse number="24">نغَمْ اٛنْ اَنْدِ اٛنْ کٜٻَيْ مبَرْجَارِ دَغَ تٛ جٛومِرَاوٛ؞ اَلْمَسِيحُ وٛنِ جٛومِرَاوٛ مٛ کُوَنْتٛنْ؞</verse>
				<verse number="25">کٛو مٛيٜ غَطٛووٛ کٛ وٛوطَا طُمْ وَاتَنَيْمٛ کٛ حَانَنِمٛ، نغَمْ اَللَّه حٛلَّتَا فٜىٰرٛوتِرٛلْ؞</verse>
			</chapter>
			<chapter number="4">
				<verse number="1">اٛنٛنْ غٛودُٻٜ مَشُّٻٜ، نجٛغٜىٰ مَشُّٻٜ مٛوطٛنْ بٛطُّمْ، کٛکّٜىٰٻٜ کٛ حَانِ ٻٜ کٜٻَ، نغَمْ اٛنْ اَنْدِ اٛنٛنْ مَا اٛنْ نغٛودِ جٜيْطٛعٛنْ تٛنْ دٛوْ؞</verse>
				<verse number="2">نغَطٜىٰ کَ وَطُکِ دٛعَارٜ، نغَطٜىٰ حَکِّيلٛ مٛوطٛنْ دٛوْ دٛعَارٜ ندٜنْ، اٛنْ نغٜتَّ اَللَّه؞</verse>
				<verse number="3">نٛنْ مَا نغَطَنٜىٰمِنْ دٛعَارٜ نغَمْ اَللَّه مَٻِّتَنَمِنْ لَاوٛلْ مِنْ نغَعَجِنَ سِرُّ مَاکٛ، وَاتٛ حَبَرُ اَلْمَسِيحُ؞ دٛوْ مَاجُمْ طُمْ سُرِيَمْ؞</verse>
				<verse number="4">نغَطَنٜىٰيَمْ دٛعَارٜ نغَمْ مِ اَنْدِنَطُمْ نٛ حَانِ، نٛ کٛو مٛيٜ فَامِرْتَطُمْ بٛطُّمْ؞</verse>
				<verse number="5">ڤَامٜىٰ اِرِ نغِکُّ طُمْ نغَطَنْتٛنْ ٻٜ تٛکَّايِ يٜىٰسُ؛ کُوتِرٜىٰ کٛو نغٜلٜ شَرٜلْ نغٜلْ کَوْرُطٛنْ اٜ مَٻّٜ بٛطُّمْ؞</verse>
				<verse number="6">بٛلِيطٜ مٛوطٛنْ کٛو ندٜيٜ طٜ نغَرْتَ بٜلْطٜ نَنْکِ، ڤٛوطٛوجٜ حَکِّيلٛ يِمْٻٜ، نغَمْ اَنْدٛنْ نٛ حَانِ نٛوتٛرَنٛوطٛنْ کٛو مٛيٜ؞</verse>
				<verse number="7">تِيکِکُسْ حٛکَّيْعٛنْ فُو حَبَرُ اَمْ؞ اٛ تٛکُّطٛ يٜىٰسُ مٛ مِنْ نغِطِ، کُوٛووٛ مٛ غٛونغَ، مٛ مِنْ کُودَتَ کُوغَلْ جٛومِرَاوٛ؞</verse>
				<verse number="8">کَنْجُمْ وَطِ لِلٛيْمٛومِ تٛ مٛوطٛنْ، نغَمْ اٛ حٛکَّعٛنْ حَبَرُ نٛ مِنْ غٛنْتِندِرِ، اٛ سٜمْبِطِنَ ٻٜرْطٜ مٛوطٛنْ؞</verse>
				<verse number="9">اٜ مٛ يَادَ اٜ اٛنِسِمُسْ تٛکُّطٛ يٜىٰسُ اٜ غٛونغَ، غِطَاطٛ، غٛنْطٛ ندٜرْ کَوْتَلْ مٛوطٛنْ؞ ٻٜ کٛکَّيْعٛنْ حَبَرُ کٛو طُمٜ کٛ وَطَتَ طٛعٛ؞</verse>
				<verse number="10">اَرِسْتَرْکُسْ غٛنْدُطٛ اٜ اَمْ ندٜرْ سُودُ شُرَلْ اٜ حٛوْنَعٛنْ، نٛنْ مَا مَرْکُسْ بَنْدِرَاوٛ بَرْنَبَ؞ ﴿اٛنْ نجَادَکٜ اٛنْ مبِعَامَ نجَٻّٛوطٛنْمٛ بٛطُّمْ تٛ اٛ وَرِي تٛ مٛوطٛنْ؞﴾</verse>
				<verse number="11">جٛوشُوَ بِعٜتٜىٰطٛ جُسْتُسْ اٜ حٛوْنَعٛنْ کَنُمْ مَا؞ ندٜرْ يِمْٻٜ ٻٜ کُودَيْمِ نغَمْ لَامُ اَللَّه، کَمْٻٜ تَنْ نغٛنِ يَحُودَنْکٛعٜنْ تٛکُّٻٜ يٜىٰسُ طٛعٛ؞ ٻٜ مبَلِّييَمْ نَاع سٜطَّ؞</verse>
				<verse number="12">اَبَافَرَسْ اٜ حٛوْنَعٛنْ، کَنْکٛ مَا اٜ مٛ ندٜرْ کَوْتَلْ مٛوطٛنْ، اٛ مَشُّطٛ يٜىٰسُ اَلْمَسِيحُ؞ کٛو ندٜيٜ اٜ مٛ تٛرٛو اَللَّه سٜمْبِطِنَعٛنْ، نغَرْتٛنْ تٛکُّٻٜ يٜىٰسُ کٜىٰوُٻٜ، غَطٛوٻٜ کٛ اَللَّه يِطِ ٻٜ نغَلَا سٜکٛ؞</verse>
				<verse number="13">مِ وَاوَيْ مِ حٛکَّ شٜيْدَ اٛ حُوِي نَاع سٜطَّ نغَمْ مٛوطٛنْ اٜ نغَمْ يِمْٻٜ لَوْدِيکِيَ اٜ يِمْٻٜ حِرَفٛلِسْ؞</verse>
				<verse number="14">لُکَ ݧَوْندٛووٛ مٛ مِنْ نغِطِ اٜ دِمَسْ اٜ ٻٜ کٛوْنَعٛنْ؞</verse>
				<verse number="15">کٛوْنَنٜىٰمِنْ تٛکُّٻٜ يٜىٰسُ غٛنْٻٜ غَرِيرِ لَوْدِيکِيَ اٜ بِعٜتٜىٰطٛ نِمْفَ اٜ تٛکُّٻٜ يٜىٰسُ کَوْرِتٛوٻٜ تٛ وُرٛ مَاکٛ؞</verse>
				<verse number="16">غَطَ طُمْ جَنْغَنِيعٛنْ طٜرٜوٛلْ نغٛعٛلْ، نٛنْ مَا تَبِّتِنٜىٰ طُمْ جَنْغَنِينغٛلْ تٛکُّٻٜ يٜىٰسُ غٛنْٻٜ لَوْدِيکِيَ؞ اٛنٛنْ مَا، نجَنْغٜىٰ طٜرٜوٛلْ نغٛلْ تٛکُّٻٜ يٜىٰسُ غٛنْٻٜ لَوْدِيکِيَ لِلْدٛنٛيْتَعٛنْ؞</verse>
				<verse number="17">مبِعٜىٰ اَرْکِبُسْ، ‏«‏تَبِّتِنْ اَ يٛتِّنِي کُوغَلْ نغَلْ جٛومِرَاوٛ حٛکُّمَا؞»‏</verse>
				<verse number="18">مِنْ بُلُسْ وِنْدِ کٛوْنٛلْ نغٛعٛلْ اٜ جُنْغٛ اَمْ؞ تٛع اٛنْ نغٜجُّتُ اٜ مِ طٛنْ حَٻِّرَا ٻٛغِّ نجَمْندِ ندٜرْ سُودُ شُرَلْ؞ اَللَّه بَرْکِطِنَعٛنْ؞</verse>
			</chapter>
		</book>
		<book number="52">
			<chapter number="1">
				<verse number="1">مِنْ بُلُسْ اٜ سِيلَ اٜ تِمٛوتِ وِنْدِ طٜرٜوٛلْ نغٛعٛلْ؞ مِنْ مبِنْدَنْغٛلْ تٛکُّٻٜ يٜىٰسُ وٛنْٻٜ غَرِيرِ تَسَلٛونِکَ ٻٜ اَللَّه ݧَاکٛ مٛ دٛوْ اٜ يٜىٰسُ اَلْمَسِيحُ جٛومِرَاوٛ جٜيِ؞ اَللَّه بَرْکِطِنَعٛنْ حٛکَّعٛنْ جَمْ؞</verse>
				<verse number="2">کٛو ندٜيٜ اٜ مِنْ نغٜتَّ اَللَّه نغَمْ مٛوطٛنْ اٛنْ فُو، اٜ مِنْ نغَطَنَعٛنْ دٛعَارٜ؞</verse>
				<verse number="3">يٜىٰسٛ اَللَّه مٜىٰطٜنْ ݧَاکٛ مٜىٰطٜنْ مٛ دٛوْ، اٜ مِنْ ݧُمَ دٛوْ کُوطٜ مٛوطٛنْ طٜ حٛولَارٜ، اٜ نٛ يِدّٜ ندٜ نغٛودُطٛنْ وَطَتَعٛنْ اٛنْ کُوَ نَاع سٜطَّ، اٜ نٛ مُݧِرْتٛنْ ندٜرْ تٛرَّ نغَمْ کَمُّندٜ مٛوطٛنْ دٛوْ جٛومِرَاوٛ مٜىٰطٜنْ يٜىٰسُ اَلْمَسِيحُ؞</verse>
				<verse number="4">بَنْدِرَاٻٜ ٻٜ اَللَّه يِطِ، اٜ مِنْ اَنْدِ اَللَّه سُٻِيعٛنْ؞</verse>
				<verse number="5">نغَمْ حَبَرُ بٜلْطُمْ طُمْ مِنْ نغَدَّنِعٛنْ نَاع طُمْ بٛلِيطٜ تَنْ، اَمَّا اٜ طُمْ وٛودِ بَوْطٜ، اٜ رُوحُ اَللَّه، اٜ تَبِّتِنْکِ غٛونغَ مَاجُمْ؞ اٛنْ اَنْدِ اِرِ جٛنْدٜ ندٜ مِنْ نغَطِ حَکُّندٜ مٛوطٛنْ نغَمْ طُمْ نَفَنَعٛنْ؞</verse>
				<verse number="6">اٛنْ نغَرْتِي اٜکِّتٛتٛوٻٜ تٛ اَمِنْ اٜ تٛ جٛومِرَاوٛ، نغَمْ اٛنْ نجَٻِي وٛلْدٜ اَللَّه ندٜرْ وٜلْوٜلٛ نغٛ رُوحُ اَللَّه حٛکَّتَ، کٛو ندٜ اٛنْ نجَرِي تٛرَّ نَاع سٜطَّ؞</verse>
				<verse number="7">نٛنْ نغَرْتِرْطٛنْ کٛ فُو تٛکُّٻٜ يٜىٰسُ وٛنْٻٜ لٜيْدِ مَکِدٛونِيَ اٜ اَکَايَ اٜکِّتٛتٛو؞</verse>
				<verse number="8">نغَمْ دَغَ تٛ مٛوطٛنْ وٛلْدٜ جٛومِرَاوٛ حٜٻِ سَنْکِتَاکِ نَاع اٜ لٜيْدِ مَکِدٛونِيَ اٜ اَکَايَ تَنْ، اَمَّا کٛو تٛيٜ طُمْ اَنْدِي حٛولَارٜ مٛوطٛنْ دٛوْ اَللَّه؞ نغَمْ نٛنْ نَاع سٜيْ تٛ مِنْ مبِعِي غٛطُّمْ دٛوْ مَاجُمْ؞</verse>
				<verse number="9">نغَمْ کَمْٻٜ اٜ کٛعٜ مَٻّٜ کٛکَّتَ حَبَرُ نٛ نجَٻّٛرِيطٛنْمِنْ کٛ مِنْ نغَرِ تٛ مٛوطٛنْ؞ ٻٜ کٛکِّيمِنْ حَبَرُ نٛ اَلِرْطٛنْ تٛکُّکِ غُنْکِيجِ نغَرْتُطٛنْ تٛ اَللَّه، نغَمْ کُوَنٛنْ اَللَّه مٛ يٛنْکِ مٛ غٛونغَ،</verse>
				<verse number="10">ندٜنْ کٜطٛوطٛنْ وَرْتٛيْکِ ٻِطّٛ مَاکٛ دَغَ دٛوْ، مٛ اٛ اُمِّنِ دَغَ مَيْدٜ، وَاتٛ يٜىٰسُ کِسْنَيْطٛعٜنْ دَغَ مٛنّٜرٜ اَللَّه غَرَيْندٜ؞</verse>
			</chapter>
			<chapter number="2">
				<verse number="1">بَنْدِرَاٻٜ، اٛنٛنْ اٜ کٛعٜ مٛوطٛنْ اٛنْ اَنْدِ غَرٛلْ اَمِنْ تٛ مٛوطٛنْ نَاع اٜ مٜىٰرٜ نغٛلْ وٛنِ؞</verse>
				<verse number="2">اَمَّا کٛو ندٜ ندٜنّٛ مِنْ نجَرِي تٛرَّ اٜ سٜمْتِنٜىٰکِ اٜ فِلِبِ، نٛنْ نٛ اَنْدُطٛنْ، اٜ بَلَّلْ اَللَّه مٜىٰطٜنْ مِنْ کٛکِّيعٛنْ حَبَرُ بٜلْطُمْ پِوٛيْطُمْ تٛ مَاکٛ کُلٛلْ وَلَا، کٛو ندٜ يِمْٻٜ نغَݧِيمِنْ نَاع سٜطَّ؞</verse>
				<verse number="3">شَرٜلْ نغٜلْ مِنْ تٛرِيعٛنْ نجَٻٛنْ حَبَرُ بٜلْطُمْ، مِنْ کُوتِرَايِ فٜوْرٜ، وَلَا حَلّٜىٰندٜ ندٜرْ ٻٜرْطٜ اَمِنْ، مِنْ پٛيْرَايِعٛنْ؞</verse>
				<verse number="4">اَمَّا نٛنْ نٛ اَللَّه حٛولٛرِيمِنْ حٛکِّمِنْ کُوغَلْ وَعَجِنْکِ حَبَرُ بٜلْطُمْ، نٛنْ مِنْ نغَعَجِنِرْتَطُمْ، نَاع نغَمْ مِنْ مبٜلْنَنَ يِمْٻٜ ٻٜرْطٜ، اَمَّا نغَمْ مِنْ مبٜلْنَنَ اَللَّه ٻٜرْندٜ کَنْکٛ ڤٛوندٛووٛ ٻٜرْطٜ اَمِنْ؞</verse>
				<verse number="5">اٛنْ اَنْدِ مِنْ مٜىٰطَايِ مٜتَنْکِعٛنْ مٜتٛ بٜلْطُمْ حٛنْدُکٛ، نٛنْ مَا مِنْ نغَلَا سُونٛ غٛطُّمْ نغٛ بٛلِيطٜ اَمِنْ سُوطَتَ، اَللَّه وٛنِ شٜيْدُوجٛ اَمِنْ؞</verse>
				<verse number="6">مِنْ طَٻِّتَايِ مَنْغُ تٛ يِمْٻٜ، کٛو تٛ مٛوطٛنْ، کٛو تٛ وٛٻّٜ، کٛو ندٜ مِنْ مبَاوَيْ مِنْ مبِعَعٛنْ دٛولٜ نغَطَنٛنْمِنْ غٛطُّمْ نغَمْ مِنْ لِلَاٻٜ اَلْمَسِيحُ؞</verse>
				<verse number="7">اَمَّا اٜ مِنْ جٛغٛرِيعٛنْ سٜىٰسٜ‑سٜىٰسٜ نٛ مَدُوجٛ جٛغٛرْتٛو ٻِنْغٜلْ مُوطُمْ؞</verse>
				<verse number="8">نغَمْ يِدّٜ ندٜ مِنْ نغِطِعٛنْ حَا اٜ مِنْ شِرْيِي نَاع مِنْ کٛکَّعٛنْ حَبَرُ بٜلْطُمْ طُمْ اَللَّه تَنْ، اَمَّا فُو اٜ يٛنْکِيجِ اَمِنْ، نغَمْ اٛنْ نغَرْتِي ٻٜ مِنْ نغِطِ نَاع سٜطَّ؞</verse>
				<verse number="9">بَنْدِرَاٻٜ، اٛنْ نغٜجِّتَايِ کُوطٜ طٜ مِنْ کُوِ نَاع سٜطَّ؞ مِنْ کُوِي جٜمَّ اٜ ݧَلَوْمَ نغَمْ تٛع مِنْ نجٛوَنَ غٛطّٛ ندٜرْ مٛوطٛنْ وٛنْغَلْ تٜدّٛرَلْ شَرٜلْ کٛ مِنْ نغَعَجِنَنْتَعٛنْ حَبَرُ بٜلْطُمْ پِوٛيْطُمْ تٛ اَللَّه؞</verse>
				<verse number="10">اٛنٛنْ اٛنْ شٜيْدُعٜنْ، اَللَّه مَا اٛ شٜيْدُوجٛ دٛوْ نٛ مِنْ نجٛوطٛرِنٛو جٛنْدٜ شٜنِيندٜ اٜ اَادِلَاکُ اٜ جٛنْدٜ ندٜ وَلَا غٛطُّمْ کٛ وٛوطَا ندٜرْ مٛوطٛنْ، اٛنٛنْ کٛولِيٻٜ يٜىٰسُ؞</verse>
				<verse number="11">نغَمْ اٛنْ اَنْدِ نٛ ݧَاکٛ جٛغٛرِي ٻِٻّٜ مُوطُمْ، نٛنْ مِنْ جٛغٛرِيعٛنْ؞</verse>
				<verse number="12">مِنْ مبَغِّنِيعٛنْ، مِنْ شٜمْبِطِنِيعٛنْ، مِنْ مبِعِيعٛنْ دٛولٜ نغَطٛنْ جٛنْدٜ بٜلْنَنَيْندٜ اَللَّه ٻٜرْندٜ نٛدُّطٛعٛنْ ندٜرْ لَامُ مَاکٛ اٜ تٜدُّنغَلْ مَاکٛ؞</verse>
				<verse number="13">نٛنْ مَا کٛو ندٜيٜ اٜ مِنْ نغٜتَّ اَللَّه، نغَمْ شَرٜلْ نغٜلْ نجَٻُطٛنْ وٛلْدٜ اَللَّه ندٜ نَنْطٛنْ تٛ اَمِنْ، اٛنْ نجَٻَايِندٜ بٛ وٛلْدٜ نٜطّٛ، اَمَّا اٛنْ نجَٻِيندٜ ندٜ وٛلْدٜ اَللَّه، نٛنْ نٛ ندٜ وٛنْتِندِرِ؞ اٜ ندٜ حُوَ ندٜرْ ٻٜرْطٜ مٛوطٛنْ، اٛنٛنْ کٛولِيٻٜ اَللَّه؞</verse>
				<verse number="14">بَنْدِرَاٻٜ، اٛنْ نغَرْتِي اٜکِّتٛتٛوٻٜ جٛنْدٜ تٛکُّٻٜ اَللَّه وٛنْٻٜ لٜيْدِ يَحُودِيَ ٻٜ يٜىٰسُ اَلْمَسِيحُ؞ اٛنْ نجَرِي تٛرَّ تٛ يِمْٻٜ لٜيْدِ مٛوطٛنْ نٛنْ نٛ کَمْٻٜ مَا ٻٜ نجَرِرِ تٛرَّ تٛ جُوطٜ يَحُودَنْکٛعٜنْ؞</verse>
				<verse number="15">يَحُودَنْکٛعٜنْ ٻٜنْ مبَرِ يٜىٰسُ جٛومِرَاوٛ اٜ اَنَّبٛعٜنْ، ندٜنْ ٻٜ ندِيوِمِنْ؞ اٜ ٻٜ نغَطَ کٛ اَللَّه يِطَا، اٜ ٻٜ نغَݧَ کٛو مٛيٜ!‏</verse>
				<verse number="16">اٜ ٻٜ کَطَمِنْ وَعَجِنَنْکِ يِمْٻٜ نَاع يَحُودَنْکٛعٜنْ نغَمْ تٛع يِمْٻٜ ٻٜنْ کٜٻَ کِسْندَمْ؞ نٛنْ اٜ وَطَ کٛو ندٜيٜ اٜ ٻٜ کٜبِّنَ ڤٛوندِرْطُمْ حَکّٜ مَٻّٜ؞ اَمَّا مٛنّٜرٜ اَللَّه يَادَکٜ جِڤّٛنٛيَکٜٻٜ؞</verse>
				<verse number="17">بَنْدِرَاٻٜ، طُمْ سٜنْدِيعٜنْ نغَمْ شَرٜلْ سٜطَّ ندٜرْ ٻَنْدُ، اَمَّا مِنْ اَلَايِ ݧُمُکِ دٛوْ مٛوطٛنْ؞ مِنْ کَاٻِي يِيکِعٛنْ؛ نغَمْ نٛنْ مِنْ نغَطِي کٛ مِنْ مبَاوَتَ وَطُکِ مِنْ نغِعَعٛنْ غِتٜ اٜ غِتٜ؞</verse>
				<verse number="18">مِنْ نغِطِي وَرْکِ تٛ مٛوطٛنْ؞ غٛونغَ، مِنْ بُلُسْ، مِ يِطِي مِ وَرَ نَاع ندٜ غٛعٛ نَاع ندٜ طِطِ، اَمَّا شٜيْطَنْ حَطِيمِنْ؞</verse>
				<verse number="19">دٛوْ ٻٜيٜ مِنْ نغَطِ ٻٜرْطٜ اَمِنْ؟ ٻٜيٜ مبٜلْنَنْتَمِنْ ٻٜرْطٜ؟ ٻٜيٜ نغٛنِ ٻٜ مِنْ مَنْتٛرْتٛو يٜىٰسٛ جٛومِرَاوٛ مٜىٰطٜنْ يٜىٰسُ ݧَلْندٜ وَرْتٛيْکِ مَاکٛ؟ نَاع طُمْ اٛنٛنْ؟</verse>
				<verse number="20">غٛونغَ، طُمْ اٛنٛنْ مِنْ مَنْتٛرْتٛو؞ اٛنٛنْ نغٛنِ بٜلْطُمْ ٻٜرْطٜ اَمِنْ؞</verse>
			</chapter>
			<chapter number="3">
				<verse number="1">نغَمْ نٛنْ ندٜ مِنْ مبَاوَايِ مُݧُکِ، سٜيْ مِنْ نغِعِ طُمْ ٻُرِي وٛوطُکِ طُمْ اَلَمِنْ اٜ اَتِنَ، مِنٛنْ تَنْ؞</verse>
				<verse number="2">مِنْ لِلٛيِ بَنْدِرَاوٛ اَمِنْ تِمٛوتِ تٛ مٛوطٛنْ، مٛ مِنْ کُودَتَ، اٜ مٛ حُوَنَ اَللَّه ندٜرْ حٛکُّکِ حَبَرُ بٜلْطُمْ طُمْ اَلْمَسِيحُ؞ مِنْ لِلُمٛ نغَمْ اٛ تَبِّتِنَ حٛولَارٜ مٛوطٛنْ اٛ سٜمْبِطِنَعٛنْ،</verse>
				<verse number="3">نغَمْ تٛع تٛرَّ کَ نجَرْطٛنْ وَطَ غٛطّٛ مٛوطٛنْ يٜوْرَ اَلَ حٛولَاکِ يٜىٰسُ؞ اٛنٛنْ اٜ کٛعٜ مٛوطٛنْ اٛنْ اَنْدِ دٛولٜ نجَرٜنْ تٛرَّ اِرِ کَعَ؞</verse>
				<verse number="4">نغَمْ شَرٜلْ کٛ مِنْ نغٛنْدُنٛو اٜ مٛوطٛنْ، مِنْ نغَطِي کَ وِيکِعٛنْ دَغَ اِلَا اٜنْ نجَرَيْ تٛرَّ؞ طُمْ بٛو وَطِي نٛنْ، نٛ اَنْدُطٛنْ؞</verse>
				<verse number="5">نغَمْ نٛنْ، ندٜ تَمْڤُمِ مُݧُکِ، مِ لِلٛيِي نغَمْ مِ نَنَ حَبَرُ حٛولَارٜ مٛوطٛنْ؞ اٜ مِ حُلَ کٛو شٜيْطَنْ مَجِّنِيعٛنْ، کُوغَلْ اَمِنْ وَرْتِي مٜىٰرٜ؞</verse>
				<verse number="6">اَمَّا جٛونِ تِمٛوتِ وَرْتِي دَغَ تٛ مٛوطٛنْ، اٛ حٛکِّيمِنْ حَبَرُ بٛطُّمْ دٛوْ حٛولَارٜ مٛوطٛنْ اٜ يِدّٜ ندٜ نغٛودُطٛنْ؞ اٛ وِعِيمِنْ کٛو ندٜيٜ اٛنْ ݧُمَ ݧُمٛلْ بٛنْغٛلْ دٛوْ اَمِنْ، ندٜنْ اٛنْ نغِطِ يِيکِمِنْ نٛنْ نٛ مِنْ نغِطِرِ يِيکِعٛنْ؞</verse>
				<verse number="7">نغَمْ نٛنْ، بَنْدِرَاٻٜ، ندٜرْ فُو وَنَّارٜ اٜ تٛرَّ طُمْ مِنْ نجَرِ، اٛنْ ڤٜوْنَنِيمِنْ ٻٜرْطٜ نغَمْ حٛولَارٜ مٛوطٛنْ؞</verse>
				<verse number="8">جٛونِ اٜ مِنْ نغٛودِ يٛنْکِ غٛونغَ، تٛ اٛنْ ندَرَکٜ اٜ سٜمْبٜ ندٜرْ تٛکُّکِ جٛومِرَاوٛ؞</verse>
				<verse number="9">اِرِ ندٜيٜ يٜتّٛورٜ مِنْ نغٜتَّتَ اَللَّه نغَمْ مٛوطٛنْ؟ اٜ مِنْ نغٜتَّمٛ نغَمْ بٜلْطُمْ ٻٜرْندٜ طُمْ مِنْ نَنَتَ يٜىٰسٛ مَاکٛ نغَمْ مٛوطٛنْ؞</verse>
				<verse number="10">جٜمَّ اٜ ݧَلَوْمَ اٜ مِنْ نغَطَ دٛعَارٜ نَاع سٜطَّ نغَمْ مِنْ ڤُطِّتَ مِنْ نغِعَعٛنْ غِتٜ اٜ غِتٜ، مِنْ کٜبِّتِنَ کٛ ندُلُّطٛنْ ندٜرْ حٛولَارٜ مٛوطٛنْ؞</verse>
				<verse number="11">اَللَّه ݧَاکٛ مٜىٰطٜنْ اٜ حٛورٜ مُوطُمْ اٜ جٛومِرَاوٛ مٜىٰطٜنْ يٜىٰسُ سِرْيَنٛومِنْ لَاوٛلْ نٛ مِنْ نغَرِرْتَ تٛ مٛوطٛنْ؞</verse>
				<verse number="12">جٛومِرَاوٛ ٻٜيْدَ يِدّٜ ندٜ نغِطِندِرْطٛنْ نَاع سٜطَّ اٜ يِدّٜ ندٜ نغِطّٛنْ وٛٻّٜ مَا، نٛنْ نٛ يِدّٜ اَمِنْ ٻٜيْدٛرِي دٛوْ مٛوطٛنْ؞</verse>
				<verse number="13">اٛ سٜمْبِطِنَ ٻٜرْطٜ مٛوطٛنْ نغَمْ نغَرْتٛنْ ٻٜ نغَلَا غٛطُّمْ کٛ وٛوطَا، نغَرْتٛنْ شٜنِيٻٜ يٜىٰسٛ اَللَّه ݧَاکٛ مٜىٰطٜنْ ݧَلْندٜ وَرْتُکِ جٛومِرَاوٛ مٜىٰطٜنْ يٜىٰسُ اٜ فُو شٜنِيٻٜ مَاکٛ؞</verse>
			</chapter>
			<chapter number="4">
				<verse number="1">اٜ رٜعِرْدٜ بَنْدِرَاٻٜ، اٜ مِنْ تٛرٛوعٛنْ، نغَمْ يٜىٰسُ جٛومِرَاوٛ، نغَطٜىٰ جٛنْدٜ کَانُندٜ ندٜ اَللَّه نَنَتَ بٜلْطُمْ مَيْرٜ، نٛنْ نٛ اٜکِّتِيطٛنْ تٛ اَمِنْ، نٛنْ نٛ نجٛوطٛرِيطٛنْ جٛونِ؞ ٻٜيْدٜىٰ جٛوطٛرَاکِ نٛنْ؞</verse>
				<verse number="2">نغَمْ اٛنْ اَنْدِ مِنْ مبِعِيعٛنْ کٛ يٜىٰسُ جٛومِرَاوٛ وِعِ نغَطٛنْ؞</verse>
				<verse number="3">نغَمْ اَللَّه اٜ يِطِ نغَرْتٛنْ شٜنِيٻٜ، نغٛطِّتٛوطٛنْ وَطُکِ نجٜىٰنُ؞</verse>
				<verse number="4">کٛو مٛيٜ مٛوطٛنْ اٜکِّتٛو نٛ سُرِرْتَ ٻَنْدُ مُوطُمْ ندٜرْ سٜنَاکِ اٜ مَنْغُ،</verse>
				<verse number="5">نَاع ندٜرْ سُونٛ نغٛ وٛوطَا نٛنْ نٛ حٜىٰفٜرْٻٜ ٻٜ اَنْدَا اَللَّه نغَطَتَ؞</verse>
				<verse number="6">دٛوْ فِي طُعُمْ، تٛع غٛطّٛ حَلَّنَ بَنْدِرَاوٛ مُوطُمْ کٛو وَطَنَمٛ کٛ وٛوطَا؞ مِنْ مبِعِيعٛنْ کَ دَغَ اَرَنْدٜ، مِنْ مبَغِّنِيعٛنْ وِيکِ، جٛومِرَاوٛ وَاتَنَيْ غَطٛووٛ نٛنْ اٜ بٛنٜ؞</verse>
				<verse number="7">اَللَّه نٛدَّايِعٜنْ نغَمْ نغَرْتٜنْ ٻٜ شٜنَاکِ، اَمَّا اٛ نٛدُّعٜنْ نغَطٜنْ جٛنْدٜ شٜنِيندٜ؞</verse>
				<verse number="8">نغَمْ نٛنْ، فُو غَݧُطٛ اٜکِّتِنٛلْ نغٛعٛلْ، نَاع نٜطّٛ اٛ وَݧِ، اَللَّه اٛ وَݧِ، کٛکّٛووٛعٛنْ رُوحُ مَاکٛ؞</verse>
				<verse number="9">دٛوْ نٛ حَانِ نغِطِنْدِرٛنْ بٛو، نَاع سٜيْ تٛ غٛطّٛ وِنْدَنِيعٛنْ، نغَمْ اٛنٛنْ اٜ کٛعٜ مٛوطٛنْ اَللَّه اٜکِّتِنِيعٛنْ نغِطِنْدِرٛنْ؞</verse>
				<verse number="10">مِنْ تَبِّتِنِي اٛنْ نغِطِ فُو بَنْدِرَاٻٜ مٜىٰطٜنْ وٛنْٻٜ لٜيْدِ مَکِدٛونِيَ؞ فُو اٜ نٛنْ بَنْدِرَاٻٜ، اٜ مِنْ ٻٜيْدَ وِيکِعٛنْ، ٻٜيْدٜىٰ وَطُکِ نٛنْ؞</verse>
				<verse number="11">نغَطٜىٰ کٛ مبَاوٛتٛنْ وَطُکِ نغَطٛنْ جٛنْدٜ جَمْ، ڤَامَنٜىٰ کٛ وٛنِ يٜىٰسٛ مٛوطٛنْ تَنْ، اٛنْ کُوتِرَ جُوطٜ مٛوطٛنْ نٛنْ نٛ مِنْ مبِعِعٛنْ نغَطٛنْ؞</verse>
				<verse number="12">نٛنْ وَطَيْ ٻٜ تٛکَّايِ يٜىٰسُ ندَرْدَعٛنْ اٜ مَنْغُ، ندٜنْ اٛنْ نجٛوَتَا کَمُّندٜ مٛوطٛنْ دٛوْ کٛو مٛيٜ نغَمْ کٛ نغِطّٛنْ؞</verse>
				<verse number="13">بَنْدِرَاٻٜ، اٜ مِنْ نغِطِ اَنْدٛنْ غٛونغَ دٛوْ ٻٜنْ طٛنْ تٛکُّٻٜ يٜىٰسُ مَيْٻٜ نغَمْ تٛع نغَطٛنْ کَ وَنُّکِ بٛ يِمْٻٜ حٛرِيٻٜ ٻٜ نغَلَا کَمُّندٜ؞</verse>
				<verse number="14">ندٜ اٜنْ نجَٻِي يٜىٰسُ مَايِي اُمَّکٜ، نٛنْ مَا اٜنْ نجَٻِي اَللَّه وَدَّيْ تٛکُّٻٜ يٜىٰسُ مَيْٻٜ حَوْتِ اٜ يٜىٰسُ؞</verse>
				<verse number="15">اٜ مِنْ مبِعَعٛنْ دٛوْ کٛ وٛلْدٜ جٛومِرَاوٛ وِعِ، شَرٜلْ نغٜلْ جٛومِرَاوٛ وَرْتَتَ، غٛونغَ اٜنٜنْ غٛودُٻٜ يٛنْکِ اٜنْ اَرْتَتَا تٛکُّٻٜ يٜىٰسُ مَيْٻٜ يَاکِ دٛوْ؞</verse>
				<verse number="16">نغَمْ جٛومِرَاوٛ اٜ حٛورٜ مُوطُمْ جِڤّٛيْتٛ دَغَ دٛوْ اٜ نٛدّٛلْ شٜمْبِنْغٛلْ، اٜ حٛنٛنْدٜ مَلَاعِکَاجٛ مَوْطٛ، اٜ دُودٛلْ لُوَلْ اَللَّه؞ مَيْٻٜ اٜ تٛکِّ اَلْمَسِيحُ کَمْٻٜ اَرْتَتَ اُمَّاکِ؞</verse>
				<verse number="17">ندٜنْ اٜنٜنْ تٛکُّٻٜ يٜىٰسُ غٛودُٻٜ يٛنْکِ اٜ شَرٜلْ نغٜلْ طُمْ حٛشَّيْعٜنْ حَوْتِ اٜ مَٻّٜ ندٜرْ دُولٜ نغَمْ کَوْرٜنْ اٜ جٛومِرَاوٛ اٜ نجَيْرِ دٛوْ؞ غَطَ طٛنْ اٜنْ نجٛوطٛدٛتٛ اٜ مَاکٛ حَا اَبَدَا؞</verse>
				<verse number="18">نغَمْ نٛنْ، شٜمْبِطِنٜىٰ بَنْدِرَاٻٜ مٛوطٛنْ اٜ حَالَ کَعَ؞</verse>
			</chapter>
			<chapter number="5">
				<verse number="1">اٛنٛنْ بَنْدِرَاٻٜ، دٛوْ شَرٜلْ اٜ ݧَلْندٜ ندٜ فُو فِي طُعُمْ وَطَتَ، نَاع سٜيْ تٛ طُمْ وِنْدَنِيعٛنْ؞</verse>
				<verse number="2">نغَمْ اٛنٛنْ اٜ کٛعٜ مٛوطٛنْ اٛنْ اَنْدِ بٛطُّمْ ݧَلْندٜ جٛومِرَاوٛ وَرَيْ نٛ غُجّٛ وَرْدَتَ جٜمَّ؞</verse>
				<verse number="3">شَرٜلْ نغٜلْ يِمْٻٜ مبِعَتَ، ‏«‏اٜ وٛودِ جٛنْدٜ جَمْ، ندٜنْ ٻٜرْندٜ اٜ وَلْتِي،»‏ ندٜنْ طٛنْ اٜ طٛنْ سٜيْ حَلْکٜرٜ يَنٛنٛيَٻٜ؞ ندٜ وَرَنَيْٻٜ نٛ دَݧْنغٛلْ وَرَنْتَ دٜبّٛ غٛودُطٛ رٜىٰدُ، ٻٜ کٜٻَتَا لَاوٛلْ حِسُکِ؞</verse>
				<verse number="4">اَمَّا اٛنٛنْ بَنْدِرَاٻٜ، نَاع ندٜرْ ݧِوْرٜ نغٛنْطٛنْ، حَکّٛ ݧَلْندٜ ندٜنْ طٛنْ اُدّٛوعٛنْ بٛ غُجّٛ؞</verse>
				<verse number="5">نغَمْ اٛنٛنْ اٛنْ فُو اٛنْ ٻِٻّٜ جَيْنغٛلْ، اٛنْ ٻِٻّٜ ݧَلَوْمَ؞ اٜنٜنْ نَاع اٜنْ يِمْٻٜ جٜمَّ کٛو يِمْٻٜ ݧِوْرٜ؞</verse>
				<verse number="6">نغَمْ نٛنْ، تٛع اٜنْ طَانٛ نٛ وٛٻّٜ نغَطَتَ، اَمَّا اٜنْ نجٛوطٛ اٜنْ شِرْيِي، اٜنْ شُرِ کٛعٜ مٜىٰطٜنْ؞</verse>
				<verse number="7">نغَمْ طَانٛتٛوٻٜ، جٜمَّ ٻٜ طَانٛتٛو، ندٜنْ جَرٛوٻٜ نجَرُ نغِلْتٛو مَا، جٜمَّ ٻٜ نجَرَتَ ٻٜ نغِلْتٛو؞</verse>
				<verse number="8">اَمَّا اٜنٜنْ، ندٜ اٜنْ يِمْٻٜ ݧَلَوْمَ، سٜيْ ڤَامَنٜنْ کٛعٜ مٜىٰطٜنْ؞ اٜنْ ٻٛرْنٛ حٛولَارٜ اٜ يِدّٜ ندٜ وَرْتَ بٛ تٛغّٛورٜ نجَمْندِ مٜىٰطٜنْ ندٜ کٛنُ، وَطُکِ ٻٜرْطٜ مٜىٰطٜنْ دٛوْ حٜٻُکِ کِسْندَمْ وَرْتَ بٛ حُمْنٜىٰرٜ نجَمْندِ ندٜ کٛنُ مٜىٰطٜنْ؞</verse>
				<verse number="9">اَللَّه سُٻَايِ نجَرٜنْ مٛنّٜرٜ مُوطُمْ، اَمَّا اٛ سُٻَنِيعٜنْ حٜٻُکِ کِسْندَمْ بَرْکَ جٛومِرَاوٛ مٜىٰطٜنْ يٜىٰسُ اَلْمَسِيحُ؞</verse>
				<verse number="10">کَنْکٛ مَايِ نغَمْ مٜىٰطٜنْ، نغَمْ کٛو اٜنْ نغٛودِ يٛنْکِ کٛو اٜنْ مَايِي، اٜنْ نجٛوطٛدٛتٛ اٜ مَاکٛ؞</verse>
				<verse number="11">نغَمْ نٛنْ، شٜمْبِطِنْدِرٜىٰ مبَلِّندِرٜىٰ نٛنْ نٛ نغَطٛتٛنْ؞</verse>
				<verse number="12">اَمَّا اٜ مِ تٛرٛوعٛنْ بَنْدِرَاٻٜ، کٛکّٜىٰ کُوٛوٻٜ ندٜرْ مٛوطٛنْ مَنْغُ، وَاتٛ اَرْدِيٻٜعٛنْ ندٜرْ کُوغَلْ جٛومِرَاوٛ وَغِّنٛوٻٜعٛنْ؞</verse>
				<verse number="13">کٛکّٜىٰٻٜ مَنْغُ نَاع سٜطَّ ندٜرْ يِدّٜ نغَمْ کُوغَلْ مَٻّٜ؞ نجٛوطٜىٰ جَمْ حَکُّندٜ مٛوطٛنْ؞</verse>
				<verse number="14">طٛنْمَا اٜ مِنْ تٛرٛوعٛنْ بَنْدِرَاٻٜ، کَٻَنٜىٰ ٻٜ نغِطَا کُوغَلْ، شٜمْبِطِنٜىٰ غٜوْرُٻٜ، مبَلّٜىٰ ٻٜ شٜمْبِطَا، نغَادٜىٰ مُݧَلْ اٜ کٛو مٛيٜ؞</verse>
				<verse number="15">تَبِّتِنٜىٰ تٛع غٛطّٛ وَاتٛ حَلّٜىٰندٜ اٜ حَلّٜىٰندٜ؞ اَمَّا کٛو ندٜيٜ طَٻِّتٜىٰ وَطُکِ کٛ وٛوطِ حَکُّندٜ مٛوطٛنْ؞ نغَطَنٜىٰ کٛو مٛيٜ نٛنْ؞</verse>
				<verse number="16">نَنٜىٰ وٜلْوٜلٛ ندٜرْ ٻٜرْطٜ مٛوطٛنْ کٛو ندٜيٜ؞</verse>
				<verse number="17">نغَطٜىٰ کَ وَطُکِ دٛعَارٜ؞</verse>
				<verse number="18">ندٜرْ فُو کٛ حٜٻِعٛنْ نغٜتّٜىٰ اَللَّه، نغَمْ کَنْجُمْ وٛنِ کٛ اَللَّه يِطِ نغَطٛنْ ندٜرْ تٛکُّکِ يٜىٰسُ اَلْمَسِيحُ؞</verse>
				<verse number="19">تٛع اٛنْ کَطُ کُوغَلْ رُوحُ اَللَّه؞</verse>
				<verse number="20">تٛع اٛنْ نجَوَنْ اَنَّبَاکُ،</verse>
				<verse number="21">اَمَّا ڤٛوندٜىٰ کٛو طُمٜ، نجٛغٛوطٛنْ کٛ وٛوطِ؞</verse>
				<verse number="22">نغٛطِّتٜىٰ کٛو اِرِ ندٜيٜ حَلّٜىٰندٜ؞</verse>
				<verse number="23">اَللَّه جٛومُ جَمْ اٜ حٛورٜ مُوطُمْ وَرْتِرَعٛنْ لَاٻُٻٜ غَطَ اٜ يٜىٰسٛ؞ اٛ سُرَ يٛنْکِيجِ مٛوطٛنْ اٜ ٻٜرْطٜ مٛوطٛنْ اٜ ٻَلِّ مٛوطٛنْ بٛطُّمْ، نغَرْتٛنْ ٻٜ نغَلَا غٛطُّمْ کٛ وٛوطَا ݧَلْندٜ وَرْتُکِ جٛومِرَاوٛ مٜىٰطٜنْ يٜىٰسُ اَلْمَسِيحُ؞</verse>
				<verse number="24">اٛنْ طٛنْ نٛدُّطٛعٛنْ، اٛ وَطَيْطُمْ نغَمْ اٛ غَطٛووٛ کٛ اٛ وِعِ؞</verse>
				<verse number="25">بَنْدِرَاٻٜ، نغَطَنٜىٰمِنْ دٛعَارٜ؞</verse>
				<verse number="26">کٛوْنٛنْ فُو بَنْدِرَاٻٜ اٜ حٛوْنِرْکِ حِغَاکُ؞</verse>
				<verse number="27">اٜ مِ وِعَعٛنْ نغَمْ جٛومِرَاوٛ طُمْ جَنْغَنَ فُو بَنْدِرَاٻٜ طٜرٜوٛلْ نغٛعٛلْ؞</verse>
				<verse number="28">جٛومِرَاوٛ مٜىٰطٜنْ يٜىٰسُ اَلْمَسِيحُ بَرْکِطِنَعٛنْ؞</verse>
			</chapter>
		</book>
		<book number="53">
			<chapter number="1">
				<verse number="1">مِنْ بُلُسْ وِنْدِ طٜرٜوٛلْ نغٛعٛلْ حَوْتِ اٜ سِيلَ اٜ تِمٛوتِ؞ مِنْ مبِنْدَنْغٛلْ تٛکُّٻٜ يٜىٰسُ غٛنْٻٜ غَرِيرِ تَسَلٛونِکَ، ٻٜ اَللَّه ݧَاکٛ مٜىٰطٜنْ اٜ يٜىٰسُ اَلْمَسِيحُ جٛومِرَاوٛ جٜيِ؞</verse>
				<verse number="2">اَللَّه ݧَاکٛ مٛ دٛوْ اٜ يٜىٰسُ اَلْمَسِيحُ جٛومِرَاوٛ بَرْکِطِنَعٛنْ حٛکَّعٛنْ جَمْ؞</verse>
				<verse number="3">بَنْدِرَاٻٜ اَمِنْ، اٜ حَانِ مِنْ نغَطَ کَ يٜتُّکِ اَللَّه کٛو ندٜيٜ نغَمْ مٛوطٛنْ، نغَمْ حٛولَارٜ مٛوطٛنْ اٜ ٻٜيْدٛو نَاع سٜطَّ، ندٜنْ يِدّٜ ندٜ نغِطِنْدِرٛنْ اٜ ٻٜيْدٛو؞</verse>
				<verse number="4">کَنْجُمْ وَطِ مِنٛنْ اٜ کٛعٜ اَمِنْ اٜ مِنْ مَنْتٛرٛوعٛنْ ندٜرْ کَوْتٜ تٛکُّٻٜ اَللَّه؞ اٜ مِنْ طِيوِتَنَٻٜ نٛ مُݧِرْطٛنْ اٜ حٛولَارٜ مٛوطٛنْ ندٜرْ فُو تٛرَّاجِ اٜ شَطٜىٰلٜ طٜ نجَرٛتٛنْ؞</verse>
				<verse number="5">فُو طُعُمْ تَبِّتِنِي کِيتَ اَللَّه اٜ وٛودِ غٛونغَ، نغَمْ مَاجُمْ طُمْ وَرْتِرَيْعٛنْ کٜوْتُٻٜ جٛوطَاکِ ندٜرْ لَامُ مَاکٛ، نغَمْ دٛوْ مَاجُمْ نجَرٛتٛنْ تٛرَّ؞</verse>
				<verse number="6">اَللَّه اٛ غَطٛووٛ کٛ حَانِ؞ اٛ وَاتَنَيْ ٻٜنْ طٛنْ تٛرَّيْٻٜعٛنْ اٜ تٛرَّ،</verse>
				<verse number="7">اٛ وَلْتِنَيْ ٻٜرْطٜ مٛوطٛنْ اٛنٛنْ تٛرّٜتٜىٰٻٜ؞ مِنٛنْ مَا اٛ وَلْتِنَيْ ٻٜرْطٜ اَمِنْ؞ اٛ وَطَيْ نٛنْ ݧَلْندٜ ندٜ يٜىٰسُ اَلْمَسِيحُ وَنْغَتَ دَغَ دٛوْ ندٜرْ حِيتٜ حَوْتِ اٜ مَلَاعِکَعٜنْ مَاکٛ غٛودُٻٜ بَوْطٜ؞</verse>
				<verse number="8">غَݧُٻٜ اَللَّه اٜ غَݧُٻٜ نغَطَ کٛ حَبَرُ بٜلْطُمْ طُمْ جٛومِرَاوٛ مٜىٰطٜنْ يٜىٰسُ وِعِ، اَللَّه وَاتَنَيْٻٜ حَلْکٜرٜ کَلُّندٜ؞</verse>
				<verse number="9">ٻٜ نجَرَيْ تٛرَّ حَلْکٜرٜ ندٜ حَا اَبَدَا، طُمْ اِتَّيْٻٜ دَغَ يٜىٰسٛ جٛومِرَاوٛ اٜ يٜىٰسٛ مَنْغُ بَوْطٜ مَاکٛ؞</verse>
				<verse number="10">حَلْکٜرٜ ندٜنْ وَنْغَيْ ݧَلْندٜ ندٜ اٛ وَرْتٛيْتَ؞ اٛ وَرْتٛيَيْ نغَمْ شٜنِيٻٜ مَاکٛ تٜدِّنَمٛ فُو کٛولِيٻٜمٛ مَوْنِنَمٛ؞ اٛنٛنْ مَا اٛنْ کَوْتَيْ اٜ مَٻّٜ، نغَمْ اٛنْ نجَٻِي حَبَرُ طُمْ مِنْ کٛکِّعٛنْ؞</verse>
				<verse number="11">کَنْجُمْ وَطِ کٛو ندٜيٜ اٜ مِنْ نغَطَنَعٛنْ دٛعَارٜ؞ اٜ مِنْ تٛرٛو اَللَّه مٜىٰطٜنْ وَرْتِرَعٛنْ يِمْٻٜ غَطٛوٻٜ اِرِ جٛنْدٜ ندٜ اٛ نٛدِّعٛنْ نغَطٛنْ؞ بَرْکَ بَوْطٜ مَاکٛ اٛ حٜبِّنَ کٛو طُمٜ بٛطُّمْ طُمْ نغِطّٛنْ وَطُکِ نغَمْ اٛنْ کٛولَکٜ يٜىٰسُ؞</verse>
				<verse number="12">اٜ مِنْ نغَطَ دٛعَارٜ ندٜعٜ نغَمْ اِنْدٜ جٛومِرَاوٛ مٜىٰطٜنْ يٜىٰسُ مَوْنِنٜىٰ ندٜرْ مٛوطٛنْ، کَنْکٛ بٛو اٛ مَوْنِنَعٛنْ بَرْکَ يِدّٜ اَللَّه مٜىٰطٜنْ اٜ يٜىٰسُ اَلْمَسِيحُ جٛومِرَاوٛ؞</verse>
			</chapter>
			<chapter number="2">
				<verse number="1">دٛوْ غَرْتٛلْ جٛومِرَاوٛ مٜىٰطٜنْ يٜىٰسُ اَلْمَسِيحُ اٜ حَوْرُتُکِ مٜىٰطٜنْ اٜ مَاکٛ، اٜ مِنْ تٛرٛوعٛنْ بَنْدِرَاٻٜ،</verse>
				<verse number="2">تٛع حَکِّيلٛ مٛوطٛنْ اُمِّلَوٛو کٛو نغَنّٛنْ دٛوْ يِمْٻٜ بِعٛوٻٜ ݧَلْندٜ ندٜ جٛومِرَاوٛ وَرْتٛيْتَ وَرِي؞ طُمْ غَطٛتٛوطُمْ ٻٜ مبِعَ مِنٛنْ مبِعِ نٛنْ ندٜرْ اَنَّبَاکُ، کٛو ندٜرْ وَعَجِنْکِ، کٛو بٛو ندٜرْ طٜرٜوٛلْ مِنْ مبِنْدِطُمْ؞</verse>
				<verse number="3">تٛع اٛنْ نجَٻُ غٛطّٛ مَجِّنَعٛنْ اٜ کٛو نغٛلٜ لَاوٛلْ؞ نغَمْ ندٜنْ طٛنْ ݧَلْندٜ وَرٛيْتَا نَا وٛنْغٜلْ شَرٜلْ وَطِي نغٜلْ يِمْٻٜ طُطْٻٜ نغَݧَتَ اَللَّه؞ اٜ شَرٜلْ نغٜلْ، کَلُّطٛ وَنْغَيْ، مٛ طُمْ سِرْيَنِي حَلْکٜرٜ ندٜ حَا اَبَدَا؞</verse>
				<verse number="4">اٛ وَݧَيْ کٛو طُمٜ کٛ يِمْٻٜ نٛدَّتَ اَلَّح کٛو بٛو کٛ ٻٜ مَوْنِنْتَ، اٛ مَوْنِنَ حٛورٜ مَاکٛ دٛوْ مَاجُمْ؞ حَا مَا اٛ نَتَّيْ وُرٛ شٜنِينغٛ نغٛ اَللَّه، اٛ جٛوطٛو، اٛ وِعَ کَنْکٛ وٛنِ اَللَّه؞</verse>
				<verse number="5">اٛنْ شِفْتٛرَايِ کٛ نغٛنْدُنٛومِ اٜ مٛوطٛنْ مِ وِعِيعٛنْ طُعُمْ؟</verse>
				<verse number="6">جٛونِ اٛنْ اَنْدِ کٛ حَطِ کَلُّطٛ اٛعٛ وَرْکِ؞ تٛ شَرٜلْ کَانُنغٜلْ وَطِي، طُمْ وَنْغِنَيْمٛ؞</verse>
				<verse number="7">نغَمْ بَوْطٜ کَلُّطٛ اٛنْ طٛنْ يَادَکٜ فُطِّي حُوُکِ اٜ سُوطٜ؞ اَمَّا اٛنْ طٛنْ تَٻّٛتٛوطٛطٜ، اٛ وَطَيْ کَ تَٻَّاکِطٜ نَا اٛ حٛشَّامَ؞</verse>
				<verse number="8">غَطَ طٛنْ طُمْ وَنْغِنَيْ کَلُّطٛ اٛنْ، سٜيْ يٜىٰسُ جٛومِرَاوٛ وَرِرَمٛ اٜ فٛوفَانغٛ حٛنْدُکٛ مُوطُمْ، ندٜنْ حَلْکِرَمٛ تٜدُّنغَلْ وَرْتُکِ مُوطُمْ؞</verse>
				<verse number="9">کَلُّطٛ اٛنْ وَرْدَيْ اٜ بَوْطٜ شٜيْطَنْ، اٛ وَطَيْ اَلَامَاجِ اٜ کَيْطِنِيطُمْ اٜ کُلْنِيطُمْ فٜىٰرٜ‑فٜىٰرٜ طُمْ فٜوْرٜ،</verse>
				<verse number="10">اٜ کٛو اِرِ طٜيٜ کُوطٜ کَلُّطٜ پٛيْرَيْطٜ يِمْٻٜ کَلْکَيْٻٜ؞ يِمْٻٜ ٻٜنْ کَلْکَيْ نغَمْ ٻٜ نغَݧِي ٻٜ نغِطَ غٛونغَ ٻٜ کِسَ؞</verse>
				<verse number="11">نغَمْ نٛنْ، اَللَّه لِلْدَنَيْٻٜ وٜمْبٜرٜ مَوْندٜ نغَمْ ٻٜ نجَٻَ فٜوْرٜ،</verse>
				<verse number="12">نغَمْ طُمْ تَپَ کِيتَ دٛوْ فُو ٻٜ نجَٻَايِ غٛونغَ نَنٛوٻٜ بٜلْطُمْ حَلّٜىٰندٜ؞</verse>
				<verse number="13">اٛنٛنْ بَنْدِرَاٻٜ اَمِنْ ٻٜ جٛومِرَاوٛ يِطِ، اٜ حَانِ مِنْ نغَطَ کَ يٜتُّکِ اَللَّه نغَمْ مٛوطٛنْ کٛو ندٜيٜ؞ نغَمْ دَغَ اَرَنْدٜ اَللَّه سُٻِيعٛنْ نغَمْ کِسٛنْ بَرْکَ لَاٻِنْکِ کِ رُوحُ مَاکٛ وَطَتَ اٜ جَٻُکِ غٛونغَ؞</verse>
				<verse number="14">نغَمْ مَاجُمْ اَللَّه نٛدِّعٛنْ بَرْکَ حَبَرُ بٜلْطُمْ طُمْ مِنْ نغَعَجِنَنِعٛنْ؞ اٛ نٛدُّعٛنْ نغَمْ کٜٻٛنْ نَتُّکِ تٜدُّنغَلْ جٛومِرَاوٛ مٜىٰطٜنْ يٜىٰسُ اَلْمَسِيحُ؞</verse>
				<verse number="15">نغَمْ نٛنْ بَنْدِرَاٻٜ، ندَرٜىٰ بٛطُّمْ نجٛغٜىٰ اٜکِّتِنٛلْ نغٛلْ مِنْ اٜکِّتِنِعٛنْ ندٜرْ مٜتٛ اَمِنْ کٛو ندٜرْ طٜرٜوٛلْ نغٛلْ مِنْ مبِنْدَنِعٛنْ؞</verse>
				<verse number="16">جٛومِرَاوٛ مٜىٰطٜنْ يٜىٰسُ اَلْمَسِيحُ اٜ حٛورٜ مُوطُمْ، اٜ اَللَّه ݧَاکٛ مٜىٰطٜنْ مٛ دٛوْ، غِطّٛعٜنْ شٜمْبِطِنْطٛعٜنْ سٜمْبِطِنْکِ کِ رٜعَتَا کٛکُّطٛعٜنْ کَمُّندٜ بٛنْدٜ بَرْکَ يِدّٜ مَاکٛ،</verse>
				<verse number="17">اٛ فُکِّنَنَعٛنْ ٻٜرْطٜ، اٛ سٜمْبِطِنَعٛنْ ندٜرْ کٛو نغَلٜ کُوغَلْ بٛنْغَلْ اٜ وٛلْدٜ بٛنْدٜ؞</verse>
			</chapter>
			<chapter number="3">
				<verse number="1">بَنْدِرَاٻٜ اَمِنْ، کٛ سَکِتِي وٛنِ نغَطَنٜىٰمِنْ دٛعَارٜ نغَمْ حَبَرُ جٛومِرَاوٛ سَنْکِتٛو جَوْطُمْ طُمْ مَوْنِنٜىٰ نٛنْ نٛ مَوْنِنِرْطٛنْطُمْ؞</verse>
				<verse number="2">کَدِنْ نغَطَنٜىٰمِنْ دٛعَارٜ نغَمْ جٛومِرَاوٛ حِسْنَمِنْ دَغَ يِمْٻٜ کَلُّٻٜ، نغَمْ نَاع کٛو مٛيٜ حٛولِي يٜىٰسُ؞</verse>
				<verse number="3">اَمَّا جٛومِرَاوٛ اٛ غَطٛووٛ کٛ اٛ وِعِ، اٛ سٜمْبِطِنَيْعٛنْ، اٛ رٜىٰنَيْعٛنْ دَغَ اٛنْ طٛنْ کَلُّطٛ؞</verse>
				<verse number="4">اٜ مِنْ کٛولِي جٛومِرَاوٛ، مِنْ تَبِّتِنِي اٛنْ نغَطَ کٛ مِنْ مبِعِعٛنْ نغَطٛنْ، اٛنْ نغَطَيْ بٛو کَ وَطُکِطُمْ؞</verse>
				<verse number="5">جٛومِرَاوٛ وَطَ ٻٜيْدٛنْ اَنْدُکِ يِدّٜ اَللَّه اٛ وَطَعٛنْ مُݧٛنْ ندٜرْ تٛرَّاجِ طِ نجَرٛتٛنْ نٛنْ نٛ يٜىٰسُ مُݧِرِ ندٜرْ تٛرَّاجِ کَلُّطِ طِ اٛ يَرِ؞</verse>
				<verse number="6">بَنْدِرَاٻٜ، اٜ مِنْ مبِعَعٛنْ ندٜرْ اِنْدٜ جٛومِرَاوٛ مٜىٰطٜنْ يٜىٰسُ اَلْمَسِيحُ، دٛولٜ نغٛطِّتٛوطٛنْ کٛو مٛيٜ دَکِّيطٛ تٛکُّطٛ يٜىٰسُ مٛ تٛکَّتَا کٛ مِنْ اٜکِّتِنِعٛنْ؞</verse>
				<verse number="7">نغَمْ اٛنٛنْ اٜ کٛعٜ مٛوطٛنْ اٛنْ اَنْدِ اٜ حَانِ نغَطٛنْ کَ اٜکِّتَاکِ اِرِ جٛنْدٜ اَمِنْ؞ نَاع مِنْ دَکِّيٻٜ شَرٜلْ کٛ مِنْ نجٛوطٛدِي اٜ مٛوطٛنْ؞</verse>
				<verse number="8">نٛنْ مَا، فُو مٛ مِنْ ݧَامَنِ ݧَمْندُ مِنْ نجٛٻِيمٛ؞ مِنْ کُوِي نَاع سٜطَّ جٜمَّ اٜ ݧَلَوْمَ نغَمْ تٛع مِنْ نجٛوَنَ غٛطّٛ مٛوطٛنْ تٜدّٛرَلْ؞</verse>
				<verse number="9">مِنْ نغَطُ نٛنْ نَاع نغَمْ مِنْ مبَاوَتَا طَٻُّتُکِ بَلَّلْ مٛوطٛنْ، اَمَّا نغَمْ مِنْ نغَطَ غٛطُّمْ کٛ اٜکِّتٛتٛوطٛنْ؞</verse>
				<verse number="10">نغَمْ کٛو شَرٜلْ کٛ مِنْ نغٛنْدُنٛو اٜ مٛوطٛنْ، رَا کٛ مِنْ مبِعِعٛنْ نغَطٛنْ، ‏«‏تٛ نٜطّٛ وَݧِي حُوَ، تٛع اٛنْ کٛکُّمٛ ݧَمْندُ؞»‏</verse>
				<verse number="11">نغَمْ مِنْ نَنِي حَبَرُ وٛٻّٜ مٛوطٛنْ ٻٜ دَکِّيٻٜ، ٻٜ کُوَتَا؞ اٜ ٻٜ نَتَّ حَالَ کَ يَالَايِٻٜ؞</verse>
				<verse number="12">اٜ مِنْ مبِعَ اِرِ يِمْٻٜ ٻٜعٜ اٜ مِنْ مبَغِّنَٻٜ ندٜرْ اِنْدٜ جٛومِرَاوٛ مٜىٰطٜنْ يٜىٰسُ اَلْمَسِيحُ ٻٜ نغَطَ جٛنْدٜ بٛنْدٜ ٻٜ کُوَ ٻٜ کٜٻَنَ کٛعٜ مَٻّٜ کٛ ٻٜ ݧَامَتَ؞</verse>
				<verse number="13">اٛنٛنْ بٛو بَنْدِرَاٻٜ اَمِنْ، تٛع اٛنْ شٛمُ وَطُکِ کٛ حَانِ؞</verse>
				<verse number="14">تٛ غٛطّٛ وَݧِي تٛکُّکِ کٛ مِنْ مبِعِ ندٜرْ طٜرٜوٛلْ نغٛعٛلْ، ڤَامَنٜىٰمٛ بٛطُّمْ؞ تٛع اٛنْ کَوْتُ حٛورٜ اٜ مَاکٛ نغَمْ اٛ نَنَ شٜمْتُطُمْ اٛ مٛعِّنَ نغِکُّ مَاکٛ؞</verse>
				<verse number="15">فُو اٜ نٛنْ، تٛع اٛنْ کٛشُّمٛ بٛ غَݧٛ مٛوطٛنْ، اَمَّا مبَغِّنٜىٰمٛ نٛ مبَغِّنِرْتٛنْ تٛکُّطٛ يٜىٰسُ؞</verse>
				<verse number="16">جٛومِرَاوٛ جٛومُ جَمْ اٜ حٛورٜ مُوطُمْ حٛکَّعٛنْ جَمْ کٛو ندٜيٜ ندٜرْ کٛو طُمٜ؞ جٛومِرَاوٛ وٛنْدَ اٜ مٛوطٛنْ اٛنْ فُو؞</verse>
				<verse number="17">مِنْ بُلُسْ وِنْدِ کٛوْنٛلْ نغٛعٛلْ اٜ جُنْغٛ اَمْ؞ اٜ مِ وِنْدَ طُعُمْ ندٜرْ فُو طٜرٜىٰجِ طِ مبِنْدُمِ نغَمْ طُمْ حٛلَّ مِنْ وِنْدِطِ؞ نٛنْ مبِنْدِرَيْمِ؞</verse>
				<verse number="18">جٛومِرَاوٛ مٜىٰطٜنْ يٜىٰسُ اَلْمَسِيحُ بَرْکِطِنَعٛنْ اٛنْ فُو؞</verse>
			</chapter>
		</book>
		<book number="54">
			<chapter number="1">
				<verse number="1">طٜرٜوٛلْ نغٛعٛلْ پِوٛيِي دَغَ جُنْغٛ اَمْ، مِنْ بُلُسْ؞ اَللَّه کِسْنٛووٛ مٜىٰطٜنْ اٜ يٜىٰسُ اَلْمَسِيحُ مٛ نغَطّٜنْ ٻٜرْندٜ دٛوْ مُوطُمْ وِعِي مِ وَرْتَ لِلَاطٛ مَاکٛ؞</verse>
				<verse number="2">اٜ مِ وِنْدَنْمَا طٜرٜوٛلْ نغٛعٛلْ، تِمٛوتِ، ٻِطّٛ اَمْ مٛ غٛونغَ ندٜرْ تٛکُّکِ يٜىٰسُ؞ اَللَّه ݧَاکٛ مٜىٰطٜنْ مٛ دٛوْ اٜ يٜىٰسُ اَلْمَسِيحُ جٛومِرَاوٛ مٜىٰطٜنْ بَرْکِطِنْمَا، يُرْمِنَنْمَا، حٛکُّمَا جَمْ؞</verse>
				<verse number="3">اٜ مِ يِطِ نجٛوطٛطَا اٜ اَافِسَ، نٛنْ نٛ تٛرٛرِمَامِ شَرٜلْ کٛ نجَحَيْنٛومِ مَکِدٛونِيَ، نغَمْ مبَغِّنَا وٛٻّٜ يِمْٻٜ اٜکِّتِنٛوٻٜ اٜکِّتِنٛلْ فٜوْرٜ ٻٜ اَلَ؞</verse>
				<verse number="4">وِعُٻٜ ٻٜ شٜنْدِرَ اٜ حَبَرُوجِ فٜوْرٜ طِنْ طٛنْ اٜ فٜىٰرٛوتِرْکِ لٜݧٛلْ کِ وَلَا کٜىٰرٛلْ، نغَمْ اِرِ نٛنْ حٛلَّتَا نٛ طُمْ حٛولٛرْتٛو اَللَّه، سٜيْ نِ طُمْ اُمِّنَ غٜدِّ تَنْ؞</verse>
				<verse number="5">کٛ وَطِ مبِيمِ نغَطَا نٛنْ وٛنِ نغَمْ طُمْ وَطَعٜنْ نغِطِندِرٜنْ يِدّٜ پِوٛيْندٜ ندٜرْ ٻٜرْندٜ لَمْندٜ اٜ ٻٜرْندٜ کٛلَّيْندٜ اٜنْ نغَطَ کٛ وٛوطِ، اٜ ٻٜرْندٜ کٛولِيندٜ يٜىٰسُ اٜ غٛونغَ؞</verse>
				<verse number="6">وٛٻّٜ يِمْٻٜ ندٜ اَلِ وَطُکِ نٛنْ، ٻٜ مَجِّي لَاوٛلْ غٛونغَ، ٻٜ ڤُطِّ مٜتُکِ حَالَاجِ مٜىٰرٜىٰجِ؞</verse>
				<verse number="7">اٜ ٻٜ نغِطِ طُمْ اَنْدَ ٻٜ مٛودِٻّٜ اَتَّوْرَ، اَمَّا ٻٜ ڤَامَتَا کٛ ٻٜ مبِعَتَ، کٛو دٛوْ کٛ ٻٜ اٜکِّتِنْتَ ٻٜرْندٜ غٛعٛ؞</verse>
				<verse number="8">اٜنْ اَنْدِ دٛوکَ اٜ وٛوطِ تٛ طُمْ حُوتِرَامَ نٛ حَانِ طُمْ حُوتِرٜىٰ؞</verse>
				<verse number="9">کَدِمَا اٜنْ اَنْدِ دٛوکَ وَطَاکَ نغَمْ اَادِلِعٜنْ، اَمَّا نغَمْ غٜوٛوٻٜ دٛوکَ، اٜ يِمْٻٜ ٻٜ نغَطَتَا کٛ طُمْ وِعِٻٜ، اٜ ٻٜ کُلَتَا اَللَّه، اٜ غَطٛوٻٜ کٛ وٛوطَا، اٜ يِمْٻٜ ٻٜ شٜنَاکِ، اٜ کُطٛوٻٜ اَللَّه، اٜ يِمْٻٜ بَرٛوٻٜ دَݧٛوٻٜ مُعّٜنْ، اٜ غَطٛوٻٜ وَرْحٛورٜ،</verse>
				<verse number="10">اٜ غَطٛوٻٜ نجٜىٰنُ، اٜ غَطٛوٻٜ لُوطُ، اٜ شٛورٛوٻٜ مَشُّٻٜ، اٜ ڤٜوٛوٻٜ، اٜ شٜيْدٛتٛوٻٜ فٜوْرٜ، اٜ کٛو طُمٜ طُمْ تٛکَّايِ اٜکِّتِنٛلْ غٛونغَ،</verse>
				<verse number="11">غٛنْغٛلْ ندٜرْ حَبَرُ بٜلْطُمْ طُمْ اَللَّه جٛومُ مَنْغُ بَرْکِطِنَاطٛ وِعِيَمْ مِ وَعَجِنَ؞</verse>
				<verse number="12">مِ يٜتِّي يٜىٰسُ اَلْمَسِيحُ جٛومِرَاوٛ مٜىٰطٜنْ کٛکُّطٛيَمْ سٜمْبٜ کُوغَلْ اَمْ؞ مِ يٜتِّيمٛ نغَمْ اٛ يِيرِييَمْ غٛونغَ اٛ سُٻِييَمْ مِ حُوَنَمٛ؞</verse>
				<verse number="13">کٛو ندٜ ندٜنّٛ مِ مٜتِي حَالَاجِ کَلُّطِ دٛوْ مَاکٛ، مِ تٛرِّي تٛکُّٻٜمٛ، مِ حُطِيمٛ، اَمَّا اَللَّه يُرْمِنَنِييَمْ، نغَمْ اٜ شَرٜلْ نغٜلْ، مِ اَنْدَا کٛ نغَطَيْمِ، مِ حٛولَاکِ يٜىٰسُ اَلْمَسِيحُ؞</verse>
				<verse number="14">جٛومِرَاوٛ مٜىٰطٜنْ يَافَنَکٜيَمْ حَکّٜ شَاحُ، ندٜنْ اٛ حٛکِّييَمْ حٛولَارٜ اٜ يِدّٜ غٛنْدٜ ندٜرْ يٜىٰسُ اَلْمَسِيحُ؞</verse>
				<verse number="15">يٜىٰسُ اَلْمَسِيحُ وَرِي ندٜرْ دُونِيَارُ نغَمْ حِسْنَ غَطٛوٻٜ حَکّٜ؞ حَالَ کَعَ کَ تَبُّتُکَ کَ حٜوْتِي طُمْ جَٻَکَ؞ مِنْ بٛو، مِ ٻُرِي کٛو مٛيٜ وَطُکِ حَکّٜ؞</verse>
				<verse number="16">اَمَّا اَللَّه يُرْمِنَنِييَمْ نغَمْ يٜىٰسُ اَلْمَسِيحُ حٛلِّييَمْ مُݧَلْ نغَلْ وَلَا کٜىٰرٛلْ، مِنْ ٻُرْطٛ کٛو مٛيٜ حَکّٜ، نغَمْ طُمْ وَرْتَ مِسَالُ تٛ کٛو مٛيٜ تٛکَّيْطٛمٛ يٜىٰسٛ طٛعٛ نغَمْ حٜٻَ يٛنْکِ کِ رٜعَتَا؞</verse>
				<verse number="17">اٛ لَامِيطٛ حَا اَبَدَا، اٛ وَلَا کٜىٰرٛلْ، اٛ يِعَتَاکٛ، کَنْکٛ تَنْ وٛنِ اَللَّه؞ مَنْغُ اٜ تٜدُّنغَلْ تَبِّتَ تٛ مَاکٛ حَا اَبَدَا اَبَدِنْ؞</verse>
				<verse number="18">ٻِطّٛ اَمْ، تِمٛوتِ، اٜ مِ وَغِّنْمَا دٛوْ کٛ اَنَّبٛعٜنْ مبِينٛو دٛوْ مَاطَ؞ تٛکُّ کٛ ٻٜ مبِعِ نغَمْ مبَاوَا وَطُکِ کُوغَلْ نغَلْ اَللَّه حٛکُّمَا،</verse>
				<verse number="19">اَ حٛولٛومٛ اٜ ٻٜرْندٜ لَمْندٜ؞ وٛٻّٜ يِمْٻٜ ندٜ نغَݧِ وَطُکِ نٛنْ، ٻٜ لَلِّنِي حٛولَارٜ مَٻّٜ؞</verse>
				<verse number="20">ندٜرْ مَٻّٜ اٜ وٛودِ حِمٜىٰنِيُسْ اٜ اَلِجَنْدَ؞ مِ اَلْدِيٻٜ اٜ شٜيْطَنْ نغَمْ ٻٜ اٜکِّتٛو اَلُکِ مٜتُکِ حَالَاجِ کَلُّطِ دٛوْ اَللَّه؞</verse>
			</chapter>
			<chapter number="2">
				<verse number="1">نغَمْ نٛنْ، اَرَنْدٜ اٜ مِ وِعَ طُمْ وَطَ کَ تٛرَاکِ اَللَّه، طُمْ وَطَ دٛعَارٜ، طُمْ تٛرٛومٛ، طُمْ يٜتَّمٛ نغَمْ کٛو مٛيٜ؞</verse>
				<verse number="2">طُمْ وَطَنَ لَامِيٻٜ دٛعَارٜ، اٜ کٛو مٛيٜ اَرْدِيطٛ نغَمْ نجٛوطٛوطٜنْ جَمْ حَکِّيلٛ مٜىٰطٜنْ اٜ فُکِّي، اٜنْ مَوْنِنَ اَللَّه، اٜنْ نغَطَ کٛ اٛ وِعِ؞</verse>
				<verse number="3">نٛنْ اٜ وٛوطِ؞ اَللَّه کِسْنٛووٛ مٜىٰطٜنْ اٜ نَنَ بٜلْطُمْ مَاجُمْ،</verse>
				<verse number="4">نغَمْ اٜ مٛ يِطِ کٛو مٛيٜ اَنْدَ غٛونغَ حِسَ؞</verse>
				<verse number="5">نغَمْ اَللَّه اٛ غٛعٛتٛ، ندٜنْ شِرْيٛوتِرْطٛ حَکُّندٜ اَللَّه اٜ يِمْٻٜ اٛ غٛعٛتٛ؞ کَنْکٛ وٛنِ يٜىٰسُ اَلْمَسِيحُ،</verse>
				<verse number="6">کٛکُّطٛ حٛورٜ مَاکٛ نغَمْ اٛ رِمْطِنَ يِمْٻٜ؞ کَنْجُمْ وٛنِ شٜيْدَ طُمْ اُمْ حٛکِّ ندٜ شَرٜلْ وَطِ؞</verse>
				<verse number="7">نغَمْ مَاجُمْ طُمْ سُٻِييَمْ مِ وَرْتَ غَعَجِنٛووٛ اٜ لِلَاطٛ اٜ اٜکِّتِنٛووٛ يِمْٻٜ نَاع يَحُودَنْکٛعٜنْ دٛوْ حٛولَاکِ غٛونغَحِ؞ غٛونغَ مبِعَيْمِ، نَاع مِ فٜوَيْ!‏</verse>
				<verse number="8">نغَمْ نٛنْ اٜ مِ يِطِ تٛ تٛکُّٻٜ يٜىٰسُ کَوْرِتِ فُو، وٛرْٻٜ نغَطَ دٛعَارٜ اٜ ٻٜ پٜفْتَ جُوطٜ شٜنِيطٜ نَاع ندٜرْ مٛنّٜرٜ کٛو غٜدِّ؞</verse>
				<verse number="9">نٛنْ مَا، اٜ مِ يِطِ رٜوْٻٜ ٻٛرْنٛو کٛلْتٜ نٛ حَانِ نغَمْ سٜمْتٜىٰندٜ اٜ فَامَنْکِ حٛورٜ؞ مِ يِطَا ٻٜ ٻٛرْنٛو کٛلْتٜ طٜ شٜىٰدٜ اٜ مٛعِّتِنَاکِ کٛشَّيْکِ حَکِّيلٛ يِمْٻٜ بٛ مٛعِّنْکِ غَاسَ، کٛو وَطُکِ شٛدِّ، کٛو جِينَارِ،</verse>
				<verse number="10">سٜيْ نِ ٻٜ کُوَ کُوطٜ بٛطّٜ نٛ رٜوْٻٜ کُلٛوٻٜ اَللَّه حَانِ نغَطَ؞</verse>
				<verse number="11">رٜوْٻٜ اٜکِّتٛو اٜکِّتِنٛلْ ندٜرْ دٜعُّتُکِ اٜ لٜسْنُکِ حٛورٜ؞</verse>
				<verse number="12">مِ جَٻَايِ غٛطّٛ دٜبّٛ اٜکِّتِنَ غٛرْکٛ کٛو لَامٛو دٛوْ مَاکٛ؛ دٛولٜ ٻٜ ندٜعِّتَ؞</verse>
				<verse number="13">نغَمْ اَادَمُ اَللَّه اَرْتِ تَغُکِ، ندٜنْ حَوَّاعُ؞</verse>
				<verse number="14">ندٜنْ نَاع اَادَمُ طُمْ پٛيْرِ، طُمْ دٜبّٛ اٛنْ طُمْ پٛيْرِ، اٛ يٜوِ دٛوکَ اَللَّه؞</verse>
				<verse number="15">فُو اٜ نٛنْ، رٜوْٻٜ ندٜرْ دَݧْنغٛلْ ٻِٻّٜ ٻٜ کِسَيْ تٛ ٻٜ نغَطِي کَ حٛولَاکِ يٜىٰسُ اٜ ٻٜ کٛلَّ يِدّٜ اٜ ٻٜ نغَطَ جٛنْدٜ لَمْندٜ اٜ سٜمْتٜىٰندٜ؞</verse>
			</chapter>
			<chapter number="3">
				<verse number="1">حَالَ کَنْ طٛنْ کَ تَبُّتُکَ وِعُکِ:‏ غَطّٛ ٻٜرْندٜ مُوطُمْ دٛوْ وَرْتُکِ مَوْطٛ کَوْتَلْ تٛکُّٻٜ يٜىٰسُ، اٛ يِطِي کُوغَلْ بٛنْغَلْ وٛنْ طٛنْ؞</verse>
				<verse number="2">نغَمْ نٛنْ دٛولٜ مَوْطٛ کَوْتَلْ تٛکُّٻٜ يٜىٰسُ وَرْتَ وَلَا کٛ طُمْ حُطِرْتَمٛ، غٛودُطٛ دٜبّٛ غٛعٛتٛ، شُرْطٛ حٛورٜ مُوطُمْ، غَطٛووٛ کٛ حَانِ، جَٻّٛتٛوطٛ حٛٻّٜ، بَوْطٛ اٜکِّتِنْکِ؞</verse>
				<verse number="3">تٛع اٛ وَرْتَ جَرٛووٛ، کٛو طَٻِّتٛووٛ حَوْرٜ، اَمَّا مٛ حَکِّيلٛ، غِطّٛ جٛنْدٜ جَمْ، نَاع غٛودُطٛ يِدّٜ شٜىٰدٜ؞</verse>
				<verse number="4">دٛولٜ اٛ جٛغٛو وُرٛ مَاکٛ بٛطُّمْ، اٛ اٜکِّتِنَ ٻِٻّٜ مَاکٛ نغَطَ کٛ اٛ وِعِ، ٻٜ کٛکَّمٛ مَنْغُ؞</verse>
				<verse number="5">نغَمْ تٛ نٜطّٛ اَنْدَا نٛ جٛغٛرْتٛو وُرٛ مُوطُمْ، نٛ اٛ اَرْدٛرْتٛو کَوْتَلْ يِمْٻٜ اَللَّه؟</verse>
				<verse number="6">حَانَا بٛو تٛکُّطٛ يٜىٰسُ کٜسٛ وَرْتَ اَرْدِيطٛ، نغَمْ طُمْ غَطٛتٛوطُمْ اٛ مَوْنِنَ حٛورٜ مَاکٛ، ندٜنْ طُمْ وَطَنَمٛ نٛ طُمْ وَطَنِ شٜيْطَنْ؞</verse>
				<verse number="7">اٜ حَانِ اٛ وَرْتَ نٜطّٛ مٛ کٛو مٛيٜ اَنْدِ جٛنْدٜ مَاکٛ اٜ وٛوطِ حَا مَا اٜ ٻٜ تٛکَّايِ يٜىٰسُ؞ نغَمْ تٛع اٛ وَرْتَ کٛ سٜمْتِنِي اٛ يَنَ ندٜرْ تَرْکٛوٛلْ شٜيْطَنْ؞</verse>
				<verse number="8">نٛنْ مَا دٛولٜ کُوٛوٻٜ ندٜرْ کَوْتَلْ تٛکُّٻٜ يٜىٰسُ نغَرْتَ غٛودُٻٜ نغِکُّ بٛطُّمْ، وِعٛوٻٜ غٛونغَ، نَاع جَرٛوٻٜ، کٛو غٛودُٻٜ يِدّٜ شٜىٰدٜ؞</verse>
				<verse number="9">دٛولٜ ٻٜ نجٛغٛو غٛونغَ لُغُّکَ دٛوْ حٛولَاکِ يٜىٰسُ اٜ ٻٜرْندٜ لَمْندٜ؞</verse>
				<verse number="10">اَرَنْدٜ طُمْ فٛوندَٻٜ تَوْ طُمْ يِعَ؞ تٛ ٻٜ نغَلَا کٛ طُمْ حُطِرْتَٻٜ، سٜيْ ٻٜ کُوَ کُوغَلْ نغَلْ؞</verse>
				<verse number="11">نٛنْ مَا رٜوْٻٜ ٻٜنْ نغَرْتَ ٻٜ نغِکُّ بٛطُّمْ، تٛع ٻٜ نغَرْتَ بِعٛوٻٜ حَالَاجِ کَلُّطِ دٛوْ وٛٻّٜ، اَمَّا ٻٜ نغَرْتَ شُرْٻٜ کٛعٜ مَٻّٜ، غَطٛوٻٜ غٛونغَ دٛوْ کٛو طُمٜ؞</verse>
				<verse number="12">کُوٛووٛ ندٜرْ تٛکُّٻٜ يٜىٰسُ وٛنَ غٛودُطٛ دٜبّٛ غٛعٛتٛ، جٛغِيطٛ وُرٛ مُوطُمْ بٛطُّمْ؞</verse>
				<verse number="13">ٻٜنْ طٛنْ کُوٛوٻٜ کُوطٜ مَٻّٜ بٛطُّمْ، ٻٜ کٜٻَنِ کٛعٜ مَٻّٜ اِنْطٜ بٛطّٜ، ٻٜ مبَاوَيْ ٻٜ مٜتَ کُلٛلْ وَلَا دٛوْ حٛولَاکِ يٜىٰسُ اَلْمَسِيحُ؞</verse>
				<verse number="14">اٜ مِ وِنْدَ طٜرٜوٛلْ نغٛعٛلْ، اٜ مِ کَمّٛو وَرٛيْکِ تٛ مَاطَ نَاع کٛ نٜىٰٻِ؞</verse>
				<verse number="15">اَمَّا تٛ مِ وَرِلَوَايِ، طٜرٜوٛلْ نغٛعٛلْ وَلّٜتٜ اَنْدَا نٛ حَانِ نجٛوطٛرٛوطٜنْ ندٜرْ وُرٛ اَللَّه، وَاتٛ کَوْتَلْ تٛکُّٻٜ اَللَّه مٛ يٛنْکِ، دَرْݝَلَلْ جٛغٛتٛونغَلْ غٛونغَ؞</verse>
				<verse number="16">وَلَا وٛنْغٛ سٜکٛ، سِرُّ دِينَ مٜىٰطٜنْ اٜ مَوْنِ، وِيکِ:‏ اَلْمَسِيحُ وَرِي ندٜرْ ٻَنْدُ نٜطّٛ، رُوحُ اَللَّه حٛلِّي اٜ مٛ وَطَ کٛ اَللَّه يِطِ، مَلَاعِکَعٜنْ نغِعِيمٛ، طُمْ حٛکِّي حَبَرُ مَاکٛ ندٜرْ لٜݧِ، طُمْ حٛولَکٜمٛ ندٜرْ دُونِيَارُ، طُمْ حٛشِّيمٛ يَاکِ دٛوْ ندٜرْ مَنْغُ مَاکٛ؞</verse>
			</chapter>
			<chapter number="4">
				<verse number="1">رُوحُ اَللَّه تَبِّتِنِي وِعُکِ اٜ بَلْطٜ رٜعُکِ دُونِيَارُ وٛٻّٜ يِمْٻٜ اَلَيْ حٛولَاکِ يٜىٰسُ، ٻٜ تٛکَّ اٜکِّتِنٛوٻٜ فٜوْرٜ کٜٻُٻٜ اَنْدَلْ مُعّٜنْ تٛ غِنِّ؞</verse>
				<verse number="2">اٜکِّتِنٛوٻٜ ٻٜنْ ٻٜ مُنَافُکِعٜنْ، ٻٜ ڤٜوٛوٻٜ ٻٜ ݧُمٛ وَاتُنغٛ؞</verse>
				<verse number="3">اٜ ٻٜ کَطَ تٜىٰغَلْ، اٜ ٻٜ کَطَ ݧَامُکِ غٛطِّ ݧَمْندُوجِ؞ اَمَّا اَللَّه وَطِي تٜىٰغَلْ اٜ کٛو اِرِ ندُيٜ ݧَمْندُ نغَمْ کٛولِيٻٜمٛ اَنْدُٻٜ غٛونغَ نجَٻَ نغٜتَّمٛ؞</verse>
				<verse number="4">نغَمْ فُو کٛ اَللَّه وَطِ اٜ طُمْ وٛوطِ؞ ندٜنْ تٛع طُمْ وَݧَ کٛو طُمٜ، اَمَّا طُمْ جَٻٜىٰ ندٜرْ يٜتّٛورٜ،</verse>
				<verse number="5">نغَمْ وٛلْدٜ اَللَّه اٜ دٛعَارٜ لَاٻِنِيطُمْ؞</verse>
				<verse number="6">تَا اٜکِّتِنِي تٛکُّٻٜ يٜىٰسُ نِينِ، اَ وَرْتَيْ کُوَنٛووٛ يٜىٰسُ اَلْمَسِيحُ بٛطّٛ مَوْنٛووٛ ندٜرْ بٛلِيطٜ غٛونغَ طٜ حٛولَاکِ يٜىٰسُ اٜ اٜکِّتِنٛلْ بٛنْغٛلْ نغٛلْ تٛکُّطَا؞</verse>
				<verse number="7">وٛطِّتَ حَبَرُوجِ فٜوْرٜ طِ مٜىٰرٜ طِ نغَلَا غٛونغَ دٛوْ اَللَّه؞ اٜکِّتِنْ حٛورٜ مَاطَ تٛکُّکِ اَللَّه؞</verse>
				<verse number="8">کٛو ندٜ اٜکِّتِنْکِ ٻَنْدُ نَفَنْتٜ سٜطَّ، تٛکُّکِ اَللَّه نَفَنْتٜ کٜىٰرٛلْ وَلَا؞ نغَمْ تَا وَطِي نٛنْ، طُمْ نَفَنْتٜ جٛونِ، ندٜنْ طُمْ نَفَنْتٜ ندٜرْ يٛنْکِ کِ کٜٻَتَا غَطَ مَيْدٜ؞</verse>
				<verse number="9">حَالَ کَعَ کَ تَبُّتُکَ کَ حٜوْتِي طُمْ جَٻَکَ؞</verse>
				<verse number="10">اٜنْ کُوَ، اٜنْ ڤِيدَ نَاع سٜطَّ نغَمْ اٜنْ نغَطِي ٻٜرْطٜ مٜىٰطٜنْ دٛوْ اَللَّه مٛ يٛنْکِ، کِسْنٛووٛ کٛو مٛيٜ، وَاتٛ کٛولِيٻٜمٛ؞</verse>
				<verse number="11">وِعُ طُمْ وَطَ فُو فِي طُعُمْ، اٜکِّتِنْطُمْ؞</verse>
				<verse number="12">تَاع جَٻُ کٛو مٛيٜ يَوَنَ سُکَاکُ مَاطَ، اَمَّا وَرْتُ مِسَالُ تٛ تٛکُّٻٜ يٜىٰسُ ندٜرْ مٜتٛ مَاطَ، اٜ نغِکُّ مَاطَ، اٜ يِدّٜ مَاطَ، اٜ حٛولَارٜ مَاطَ، اٜ جٛنْدٜ مَاطَ لَمْندٜ؞</verse>
				<verse number="13">کٛ مِ وَرَ، وَطُ کَ جَنْغَنْکِ يِمْٻٜ وٛلْدٜ اَللَّه اَ وَعَجِنَ، اَ اٜکِّتِنَ؞</verse>
				<verse number="14">تَاع فِجِرْ دٛکَّلْ نغَلْ طُمْ حٛکُّمَا شَرٜلْ کٛ طُمْ وَطِ اَنَّبَاکُ مَوْٻٜ کَوْتَلْ تٛکُّٻٜ يٜىٰسُ نجٛوَنْمَا جُوطٜ دٛوْ حٛورٜ؞</verse>
				<verse number="15">وَطُ کَ وَطُکِ فُو فِي طُعُمْ، وَطُ ٻٜرْندٜ مَاطَ دٛوْ مَاجُمْ نغَمْ کٛو مٛيٜ يِعَ يَحُکِ يٜىٰسٛ مَاطَ؞</verse>
				<verse number="16">فَامَنْ حٛورٜ مَاطَ اٜ اٜکِّتِنٛلْ مَاطَ؛ وَطُ کَ وَطُکِطُمْ، نغَمْ تَا وَطَ نٛنْ، اَ حِسْنَيْ حٛورٜ مَاطَ اٜ نَنَيْٻٜمَ؞</verse>
			</chapter>
			<chapter number="5">
				<verse number="1">تَاع حَٻَنْ ندٛتِّيجٛ، اَمَّا مٜتَنْمٛ نٛ مٜتِرَنْتَا ݧَاکٛ مَاطَ؞ وَغِّنْ کَيٜعٜنْ نٛ مبَغِّنِرْتَا مِݧِرَاٻٜ مَاطَ،</verse>
				<verse number="2">رٜوْٻٜ نَيٜعٜنْ بٛو، بٛ مَدُعٜنْ مَاطَ، سُرْبَاٻٜ بٛو، بٛ مِݧِرَاٻٜ مَاطَ رٜوْٻٜ ندٜرْ ٻٜرْندٜ لَمْندٜ؞</verse>
				<verse number="3">مَوْنِنْ رٜوْٻٜ ٻٜ نغَلَا وَلّٛوٻٜ ٻٜ وٛرْٻٜ مُعّٜنْ مَايِ؞</verse>
				<verse number="4">تٛ دٜبّٛ مٛ غٛرْکٛ مُوطُمْ مَايِ اٜ وٛودِ ٻِٻّٜ کٛو تَانِرَاٻٜ، ٻٜ ڤُطَّ اٜکِّتَاکِ کٛ دِينَ مَٻّٜ وِعِ اٜ حَانِ ٻٜ نغَطَنَ دَݧٛوٻٜ مَٻّٜ، نٛنْ ٻٜ نغَاتِرَنْتَ دَݧٛوٻٜ مَٻّٜ کٛ ٻٜ نغَطَنِٻٜ، نغَمْ اَللَّه اٜ نَنَ بٜلْطُمْ نٛنْ؞</verse>
				<verse number="5">دٜبّٛ مٛ غٛرْکٛ مُوطُمْ مَايِ اَلَاطٛ کَنُمْ تَنْ وَلَا بَلَّيْطٛمٛ، اٛ وَطِي ٻٜرْندٜ مَاکٛ دٛوْ اَللَّه وٛنْ طٛنْ، اٜ مٛ وَطَ کَ دٛعَارٜ اٜ مٛ تٛرٛومٛ جٜمَّ اٜ ݧَلَوْمَ؞</verse>
				<verse number="6">اَمَّا دٜبّٛ مٛ غٛرْکٛ مُوطُمْ مَايِ غِطَنْطٛ حٛورٜ مُوطُمْ جٛنْدٜ نَنْکِ بٜلْطُمْ، اٛ يَادَکٜ اٛ مَايِي کٛو ندٜ اٜ مٛ فٛوفَ؞</verse>
				<verse number="7">وِعُ تٛکُّٻٜ يٜىٰسُ نغَطَ نٛنْ، نغَمْ تٛع غٛطّٛ حٜٻَ کٛ حُطِرْتَٻٜ؞</verse>
				<verse number="8">فُو مٛ وَلَّايِ بَنْدِرَاٻٜ مُوطُمْ، کٛ ٻُرِ مَا وُرٛ مُوطُمْ، اٛ اَلِي حٛولَاکِ يٜىٰسُ اٜ غٛونغَ، اٛ ٻُرِي مٛ تٛکَّايِ يٜىٰسُ حَلُّکِ؞</verse>
				<verse number="9">تٛع طُمْ وِنْدَ اِنْدٜ دٜبّٛ مٛ غٛرْکٛ مُوطُمْ مَايِ ندٜرْ اِنْطٜ رٜوْٻٜ ٻٜ وٛرْٻٜ مُعّٜنْ مَايِ نَا اٛ حٜوْتِي دُوٻِ 60 يَاکِ يٜىٰسٛ؞ نٛنْ مَا دٛولٜ اٛ جٛوطٛدَکٜنٛ اٜ غٛرْکٛ مَاکٛ اٜ غٛونغَ، اٛ تٛکَّايِ وٛرْٻٜ؞</verse>
				<verse number="10">دٛولٜ اٛ وَرْتَ مٛ طُمْ اَنْدِرِ وَطُکِ کُوطٜ بٛطّٜ، اٜکِّتِنْطٛ ٻِٻّٜ مَاکٛ بٛطُّمْ، جَٻّٛتٛوطٛ حٛٻّٜ، غَطَنٛووٛ تٛکُّٻٜ يٜىٰسُ فِي بٛطُّمْ ندٜرْ لٜسْنُکِ حٛورٜ، بَلّٛووٛ يِمْٻٜ نَتُّٻٜ تٛرَّ، غَطُطٛ حٛورٜ مُوطُمْ دٛوْ وَطُکِ بٛطُّمْ ندٜرْ کٛو طُمٜ؞</verse>
				<verse number="11">اَمَّا تَاع وِنْدُ اِنْطٜ رٜوْٻٜ سُکَاٻٜ ٻٜ وٛرْٻٜ مُعّٜنْ مَايِ ندٜرْ اِنْطٜ رٜوْٻٜ ٻٜ وٛرْٻٜ مُعّٜنْ مَايِ؞ مِ وِعُ نٛنْ نغَمْ تٛ سُونٛ وٛرْٻٜ اُمَّنَکٜٻٜ، نغٛ سٜنْدَيْ حَکِّيلٛ مَٻّٜ اٜ اَلْکَوَلْ نغَلْ ٻٜ نغَطَنِ يٜىٰسُ، ٻٜ نغَطَ وٛنْغَلْ تٜىٰغَلْ؞</verse>
				<verse number="12">ندٜنْ کِيتَ اَللَّه نَنْغَيْٻٜ نغَمْ ٻٜ نغٜوِي اَلْکَوَلْ نغَلْ ٻٜ نغَطَنّٛومٛ اَرَنْدٜ؞</verse>
				<verse number="13">غَطَ نٛنْ، ٻٜ کُوَتَا وٛنْغَلْ کُوغَلْ سٜيْ نَتّٜ‑نَتّٜ غُرٜىٰجٜ، اَمَّا کٛ ٻُرِ نٛنْ حَلُّکِ، ٻٜ نغَطَيْ کَ مٜتُکِ حَالَاجِ کَلُّطِ دٛوْ يِمْٻٜ اٜ ٻٜ مبِعَ کٛ حَانَا وِعٜىٰکِ؞</verse>
				<verse number="14">نغَمْ مَاجُمْ مِ ٻُرِي يِطُکِ رٜوْٻٜ سُکَاٻٜ ٻٜ وٛرْٻٜ مُعّٜنْ مَايِ نغَطَ تٜىٰغَلْ، ندَݧَ ٻِٻّٜ، ڤَامَنَ وُرٛ مَٻّٜ، نغَمْ تٛع وَݧْوَݧْٻٜ مٜىٰطٜنْ کٜٻَ نٛ مٜتِرْتَ فِي کَلُّطُمْ دٛوْ مٜىٰطٜنْ؞</verse>
				<verse number="15">مِ وِعُ نٛنْ نغَمْ وٛٻّٜ ندٜرْ مَٻّٜ شٜلِي تٛکِّي شٜيْطَنْ؞</verse>
				<verse number="16">تٛ غٛطّٛ دٜبّٛ تٛکُّطٛ يٜىٰسُ اٜ وٛودِ بَنْدِرَاٻٜ رٜوْٻٜ ٻٜ وٛرْٻٜ مُعّٜنْ مَايِ، سٜيْ اٛ وَلَّٻٜ؞ تٛع اٛ اَلْدَ کَوْتَلْ تٛکُّٻٜ يٜىٰسُ اٜ تٜدّٛرَلْ، نغَمْ ٻٜ مبَاوَ ٻٜ مبَلَّ رٜوْٻٜ ٻٜ وٛرْٻٜ مُعّٜنْ مَايِ ٻٜ نغَلَا وَلّٛوٻٜ؞</verse>
				<verse number="17">مَوْٻٜ ندٜرْ کَوْتَلْ تٛکُّٻٜ يٜىٰسُ اَرْدٛتٛوٻٜ بٛطُّمْ اٜ حَانِ ٻٜ ٻُرَ حٛکّٜىٰکِ مَنْغُ، ٻُرْٻٜ مَا کَمْٻٜ نغٛنِ وَعَجِنٛوٻٜ اٜ اٜکِّتِنَ؞</verse>
				<verse number="18">مِ وِعُ نٛنْ نغَمْ اَايَارٜ وِعِي، ‏«‏تَاع مَٻَّنْ نغَارِ حٛنْدُکٛ شَرٜلْ کٛ ندِ سٛرْٻَتَ،»‏ ندٜنْ، ‏«‏کُوٛووٛ اٜ حَانِ طُمْ يٛٻَمٛ؞»‏</verse>
				<verse number="19">تٛ نٜطّٛ غٛعٛتٛ وِعِي مَوْطٛ ندٜرْ کَوْتَلْ تٛکُّٻٜ يٜىٰسُ وَطِي کٛ وٛوطَا، تَاع جَٻُکَ سٜيْ نِ تٛ اٜ وٛودِ شٜيْدِيٻٜ طِطٛ کٛو تَتٛ؞</verse>
				<verse number="20">وَغِّنْ غَطٛوٻٜ حَکّٜ يٜىٰسٛ کٛو مٛيٜ، نغَمْ کٛرِيٻٜ کُلَ؞</verse>
				<verse number="21">يٜىٰسٛ اَللَّه اٜ يٜىٰسُ اَلْمَسِيحُ اٜ مَلَاعِکَعٜنْ شٜنِيٻٜ، اٜ مِ وَغِّنْمَا تَاع وَطُ يِدّٜ حٛورٜ ندٜرْ وَطُکِ کٛ مبِيمَامِ؞</verse>
				<verse number="22">تَاع يَاوُ يٛوَنْکِ کٛو مٛيٜ جُوطٜ نغَمْ وَطُکِ دٛعَارٜ سُٻُکِمٛ اَرْدِيطٛ؞ نٛنْ مَا تَاع وَطُ حٛورٜ مَاطَ ندٜرْ غٛطُّمْ کٛ وٛوطَا طُمْ وٛٻّٜ نغَطَتَ؞ وَطُ جٛنْدٜ لَمْندٜ؞</verse>
				<verse number="23">تَاع يَرُ ندِيَمْ تَنْ، اَمَّا يَرُ ندِيَمْ اِنَبٛجَمْ سٜطَّ نغَمْ فُکِّنْکِ ݧَوُ اُمَّنْتٛوطُمَّ ندٜرْ رٜىٰدُ؞</verse>
				<verse number="24">حَکّٜ وٛٻّٜ يِمْٻٜ اٜ نجَيْرِ طُمْ وٛنِ کٛ طُمْ فٛوندَ نغِکُّ مَٻّٜ، اَمَّا حَکّٜ وٛٻّٜ سٜيْ يٜىٰسٛ طُمْ وُرْتٛيْتٛ؞</verse>
				<verse number="25">نٛنْ مَا کُوطٜ بٛطّٜ اٜ نجَيْرِ طٜ نغٛنِ، کٛو مَا اٜ طٜ شُوطِي طٜ مبُرْتٛيْتٛ؞</verse>
			</chapter>
			<chapter number="6">
				<verse number="1">تٛ مَشُّٻٜ اٜ تٛکَّ يٜىٰسُ، اٜ حَانِ ٻٜ مَوْنِنَ جٜيْٻٜٻٜ، نغَمْ تٛع غٛطّٛ مٜتَ حَالَ کَلُّکَ دٛوْ اَللَّه اٜ اٜکِّتِنٛلْ مٜىٰطٜنْ؞</verse>
				<verse number="2">تٛ مَشُّٻٜ ٻٜنْ اٜ نغٛودِ جٜيْٻٜٻٜ تٛکُّٻٜ يٜىٰسُ، تٛع ٻٜ نجَوَنَٻٜ نغَمْ کَمْٻٜ مَا ٻٜ تٛکُّٻٜ يٜىٰسُ؞ اَمَّا ٻٜ کُوَنَٻٜ کٛ ٻُرِ وٛوطُکِ، نغَمْ ݧَامٛوٻٜ بٛتٜ کُوطٜ مَٻّٜ ٻٜ تٛکُّٻٜ يٜىٰسُ، غِطَاٻٜ؞ دٛولٜ اٜکِّتِنَا طُعُمْ فُو نغَعَجِنَاطُمْ؞</verse>
				<verse number="3">فُو اٜکِّتِنْطٛ اٜکِّتِنٛلْ فٜىٰرٜ شَلِينغٛلْ تٛکَّ بٛلِيطٜ غٛونغَ طٜ يٜىٰسُ اَلْمَسِيحُ جٛومِرَاوٛ مٜىٰطٜنْ، طٛنْمَا اٛ وَݧِ اٜکِّتِنٛلْ کٛلُّنغٛلْ نٛ تٛکِّرْتٜنْ اَللَّه،</verse>
				<verse number="4">اٛ کٜوْطٛ مَنْغُ حٛورٜ، وَلَا کٛ اٛ اَنْدِ؞ اٛ غِطّٛ غٜدِّ اٜ فٛطْفٛطْتِرْکِ دٛوْ بٛلِيطٜ؞ فٛطْفٛطْتِرْکِ کِنْ اٜ وَدَّ لَوْلِيرُ، اٜ يٜدّٛوتِرْکِ، اٜ حُطْحُطْتِرْکِ، اٜ ݧُمٛوجِ کَلُّطِ دٛوْ يِمْٻٜ؞</verse>
				<verse number="5">اٛ غِطّٛ يٜدّٛوتِرْکِ کِ رٜعَتَا اٜ يِمْٻٜ ٻٜ ݧُمٛ بَاتُنغٛ، ٻٜ نغَلَا غٛونغَ، ݧُمٛوٻٜ تٛکّٛلْ اَللَّه طُمْ طَتَلْ حٜٻُکِ شٜىٰدٜ؞</verse>
				<verse number="6">غٛونغَ، اٜ وٛودِ رِسْکُ مَوْطُمْ ندٜرْ کُلٛلْ اَللَّه تٛ اٜنْ مُݧِي دٛوْ کٛ نغٛودُطٜنْ؞</verse>
				<verse number="7">نغَمْ اٜنْ نغَرْدَايِ اٜ غٛطُّمْ ندٜرْ دُونِيَارُ، نٛنْ مَا اٜنْ شٛعّٛدَتَاکٛ اٜ غٛطُّمْ؞</verse>
				<verse number="8">تٛو، تٛ اٜنْ نغٛودِ ݧَمْندُ اٜ کٛلْتٜ، طُمْ حٜپِيعٜنْ؞</verse>
				<verse number="9">اَمَّا غِطْٻٜ رِسْکُکِ، سَطَا ٻٜ نغَطَ کٛ حَلِّ، ٻٜ نجَنَ ندٜرْ تَرْکٛوٛلْ سُونٛ فُو فِي مٜىٰرٜجُمْ؞ سُونٛ نغٛنْ فٛوطَنَيْٻٜ تٛرَّ ٻٜ لَلَّ ٻٜ کَلْکَ؞</verse>
				<verse number="10">نغَمْ يِدّٜ شٜىٰدٜ وٛنِ فُطّٛودٜ کٛو اِرِ طُمٜ فِي کَلُّطُمْ؞ نغَمْ يِدّٜ شٜىٰدٜ، وٛٻّٜ اَلِي حٛولَاکِ يٜىٰسُ ٻٜ ڤٛوطَنِ کٛعٜ مَٻّٜ تٛرَّاجِ کَلُّطِ؞</verse>
				<verse number="11">اَمَّا اَنْ، ندٜ اَ حٛولَکٜ اَللَّه، وٛطِّتَ فُو فِي طُعُمْ؞ وَطُ حٛورٜ مَاطَ دٛوْ وَطُکِ کٛ وٛوطِ، اٜ تٛکُّکِ اَللَّه، اٜ حٛولَاکِمٛ، اٜ يِدّٜ، اٜ مُݧَلْ، اٜ حَکِّيلٛ؞</verse>
				<verse number="12">وَطُ کٜىٰرٛلْ کٛ مبَاوَتَا وَطُکِ ندٜرْ حٛولَاکِ يٜىٰسُ اَلْمَسِيحُ؞ کٜٻَنَا حٛورٜ مَاطَ يٛنْکِ کِ رٜعَتَا، نغَمْ کَنْجُمْ وَطِ طُمْ نٛدُّمَا شَرٜلْ کٛ نجَٻُطَا يٜىٰسُ يٜىٰسٛ يِمْٻٜ طُطْٻٜ؞</verse>
				<verse number="13">يٜىٰسٛ اَللَّه غَطَنْطٛ کٛو طُمٜ يٛنْکِ، اٜ يٜىٰسٛ يٜىٰسُ اَلْمَسِيحُ بِيطٛ غٛونغَ دٛوْ مُوطُمْ يٜىٰسٛ بِلَاتُسْ کُلٛلْ وَلَا،</verse>
				<verse number="14">اٜ مِ وِعُمَا، تٛکُّ کٛ اَللَّه وِعِ اٜ غٛونغَ نَا ݧَلْندٜ ندٜ جٛومِرَاوٛ مٜىٰطٜنْ يٜىٰسُ اَلْمَسِيحُ وَرْتٛيْتَ؞</verse>
				<verse number="15">اٛ وَرْتَيْ اٜ شَرٜلْ نغٜلْ اَللَّه سُٻَنِمٛ؞ اَللَّه اٛ بَرْکِطِنَاطٛ، کَنْکٛ تَنْ جٜيِ لَامُ، لَامِيطٛ لَمْلَمْٻٜ، جٛومُ کٛو طُمٜ؞</verse>
				<verse number="16">کَنْکٛ تَنْ وٛنِ مٛ مَايَتَا، اٜ مٛ جٛوطِي ندٜرْ جَيْنغٛلْ، وَلَا ڤٛتُطٛ ٻَدّٛو حَادٜ مَاغٛلْ، وَلَا مٜىٰطُطٛ يِيکِمٛ، وَلَا بَاوَيْطٛ يِعَمٛ؞ مَنْغُ اٜ لَامُ طُمْ رٜعَتَا تَبِّتَ تٛ مَاکٛ؞ اَامِنْ؞</verse>
				<verse number="17">وَغِّنْ غٛودُٻٜ رِسْکُ ندٜرْ دُونِيَارُ ندُعُ، تٛع ٻٜ مَوْنِنَ کٛعٜ مَٻّٜ، تٛع ٻٜ نغَطَ ٻٜرْطٜ مَٻّٜ دٛوْ رِسْکُ طُمْ تَبِّتَتَا، اَمَّا ٻٜ نغَطَ ٻٜرْطٜ مَٻّٜ دٛوْ اَللَّه، کٛکُّطٛعٜنْ کٛو طُمٜ ٻٜرْندٜ غٛعٛ نغَمْ نَنٜنْ بٜلْطُمْ؞</verse>
				<verse number="18">وِعُٻٜ ٻٜ نغَطَ کٛ وٛوطِ، ٻٜ نغَرْتَ غَطٛوٻٜ کُوطٜ بٛطّٜ، ٻٜ نغَرْتَ کٛکّٛوٻٜ شَاحُ ٻٜرْندٜ غٛعٛ، غِطْٻٜ سٜنْدُدُکِ کٛ ٻٜ نغٛودِ اٜ وٛٻّٜ؞</verse>
				<verse number="19">تٛ ٻٜ نغَطِي نٛنْ، ٻٜ ندٜسَنِي کٛعٜ مَٻّٜ رِسْکُ تَبُّتُطُمْ نغَمْ ݧَلْندٜ جَانغٛ، نغَمْ ٻٜ مبَاوَ حٜٻُکِ يٛنْکِ تَبِّتَيْکِ؞</verse>
				<verse number="20">تِمٛوتِ، جٛغَ کٛ اَللَّه حٛکُّمَا بٛطُّمْ؞ وٛطِّتَ حَالَاجِ طِ نغَلَا غٛونغَ دٛوْ اَللَّه اٜ غٜدِّ مٜىٰرٜىٰجِ طِ وٛٻّٜ يِمْٻٜ نٛدِّرْتَ ‏«‏اَنْدَلْ،»‏ اَمَّا نَاع طُمْ غٛونغَ؞</verse>
				<verse number="21">نغَمْ وٛٻّٜ اٜ مبِعَ اٜ نغٛودِ اَنْدَلْ، ندٜرْ نٛنْ ٻٜ اَلِي حٛولَاکِ يٜىٰسُ؞ اَللَّه بَرْکِطِنَعٛنْ؞</verse>
			</chapter>
		</book>
		<book number="55">
			<chapter number="1">
				<verse number="1">مِنْ بُلُسْ مٛ اَللَّه سُٻِ مِ وَرْتَ لِلَاطٛ يٜىٰسُ اَلْمَسِيحُ وِنْدِ طٜرٜوٛلْ نغٛعٛلْ؞ اَللَّه سُٻِييَمْ نغَمْ مِ حٛکَّ حَبَرُ يٛنْکِ کِ طُمْ وَطِ اَلْکَوَلْ حٜٻُکِ ندٜرْ تٛکُّکِ يٜىٰسُ؞</verse>
				<verse number="2">اٜ مِ وِنْدَنْمَا طٜرٜوٛلْ نغٛعٛلْ تِمٛوتِ، ٻِطّٛ اَمْ ندٜرْ تٛکُّکِ يٜىٰسُ، مٛ نغِطُمِ؞ اَللَّه ݧَاکٛ مٜىٰطٜنْ اٜ يٜىٰسُ اَلْمَسِيحُ جٛومِرَاوٛ مٜىٰطٜنْ بَرْکِطِنْمَا، يُرْمِنَنْمَا حٛکُّمَا جَمْ؞</verse>
				<verse number="3">اٜ مِ يٜتَّ اَللَّه مٛ کُوَنَيْمِ اٜ ٻٜرْندٜ لَمْندٜ، نٛ مَامَعٜنْ اَمْ نغَطِ؞ اٜ مِ يٜتَّمٛ کٛو نغٜلٜ شَرٜلْ نغٜلْ نغَطَنَيْمَامِ دٛعَارٜ جٜمَّ اٜ ݧَلَوْمَ؞</verse>
				<verse number="4">تٛ مِ سِفْتٛرِي غٛنْطِ طِ ندُفُطَا، سٜيْ مِ نَنَ مِ حَاٻِي يِيکِمَ نغَمْ مِ نَنَ بٜلْطُمْ طُطُّمْ؞</verse>
				<verse number="5">مِ سِفْتٛرِي نٛ کٛولٛرِطَا يٜىٰسُ اٜ ٻٜرْندٜ غٛعٛ، نٛنْ نٛ مَامَ مَاطَ لٛويِسْ اٜ مَدُوجٛ مَاطَ يُنِسْ کٛولٛرِيمٛ ٻٜرْندٜ غٛعٛ، ندٜنْ جٛونِ بٛو مِ تَبِّتِنِي اَنْ مَا اَ حٛولَکٜمٛ نٛنْ؞</verse>
				<verse number="6">نغَمْ نٛنْ اٜ مِ تٛرٛمَا، ٻٜيْدُ حُوتِرْکِ دٛکَّلْ نغَلْ اَللَّه حٛکُّمَا شَرٜلْ کٛ نجٛوَنْمَامِ جُوطٜ؞</verse>
				<verse number="7">نغَمْ جٛومِرَاوٛ حٛکَّايِعٜنْ نغِکُّ کُلٛلْ، اَمَّا اٛ حٛکِّيعٜنْ نغِکُّ يِدّٜ اٜ بَوْطٜ اٜ سُرُکِ کٛعٜ مٜىٰطٜنْ؞</verse>
				<verse number="8">نغَمْ مَاجُمْ تَاع سٜمْتُ حٛکُّکِ يِمْٻٜ حَبَرُ جٛومِرَاوٛ مٜىٰطٜنْ، تَاع بٛو سٜمْتَمْ مِنْ مَٻَّاطٛ نغَمْ تٛکُّکِ يٜىٰسُ؞ اَمَّا اٜنْ نجَرْدُ تٛرَّ حٛکُّکِ حَبَرُ يٜىٰسُ ندٜرْ بَوْطٜ اَللَّه؞</verse>
				<verse number="9">کَنْکٛ حِسْنِعٜنْ، نٛدِّعٜنْ نغَمْ نغَرْتٜنْ يِمْٻٜ مَاکٛ کُوٜنْ کُوغَلْ مَاکٛ؞ اٛ وَطُ نٛنْ نَاع نغَمْ غٛطُّمْ بٛطُّمْ طُمْ نغَطّٜنْ، اَمَّا نٛنْ اٛ يِطِرِ فِي طُمْ وَطٛرٛو اٜ يِدّٜ ندٜ اٛ حٛلِّعٜنْ ندٜرْ يٜىٰسُ اَلْمَسِيحُ کٛ دُونِيَارُ تَغٜىٰ؞</verse>
				<verse number="10">جٛونِ بٛو اٛ وَنْغِنَنِيعٜنْ يِدّٜ ندٜنْ بَرْکَ کِسْنٛووٛ مٜىٰطٜنْ يٜىٰسُ اَلْمَسِيحُ، غَرْتِرْطٛ سٜمْبٜ مَيْدٜ مٜىٰرٜ؞ کَنْکٛ حٛلِّعٜنْ لَاوٛلْ نغٛلْ تٛکّٜتٜنْ کِسٜنْ کٜٻٜنْ يٛنْکِ کِ رٜعَتَا بَرْکَ حَبَرُ بٜلْطُمْ؞</verse>
				<verse number="11">نغَمْ حٛکُّکِ حَبَرُ بٜلْطُمْ طُعُمْ، اَللَّه وَرْتِرِيَمْ غَعَجِنٛووٛ اٜ لِلَاطٛ اٜ اٜکِّتِنٛووٛ؞</verse>
				<verse number="12">کَنْجُمْ وَطِ اٜ مِ يَرَ بٛنٜ طُعُمْ نِينِ، اَمَّا فُو اٜ نٛنْ مِ سٜمْتَايِ نغَمْ اٜ مِ اَنْدِ مٛ کٛولِيمِ؞ مِ تَبِّتِنِي اٛ وَاوَيْ رٜىٰنُکِ کٛ اٛ حٛکِّيَمْ يَاکِ ݧَلْندٜ جَانغٛ؞</verse>
				<verse number="13">کٛ اٜکِّتِنْمَامِ طُمْ غٛونغَ؞ جٛغَطُمْ بٛطُّمْ، تٛکُّطُمْ اٜ يِدّٜ ندٜ کٜٻْطٜنْ ندٜرْ حٛولَاکِ يٜىٰسُ اَلْمَسِيحُ؞</verse>
				<verse number="14">جٛغَ حَبَرُ غٛونغَ بٛطُّمْ طُمْ رُوحُ اَللَّه غٛنْطُمْ ندٜرْ مٜىٰطٜنْ حٛکُّمَا؞</verse>
				<verse number="15">اَ اَنْدِ کٛو مٛيٜ غٛنْطٛ ندٜرْ لٜيْطٜ اَاسِيَ وَݧِييَمْ، ندٜرْ مَٻّٜ حَا اٜ فَيْجٜلُسْ اٜ حَمٛوجٜنِسْ؞</verse>
				<verse number="16">جٛومِرَاوٛ يُرْمِنَنَ وُرٛ اٛنٜسِفٛرُسْ نغَمْ ندٜ طُطُّمْ اٜ مٛ سٜمْبِطِنَيَمْ، اٛ سٜمْتَايِيَمْ ندٜ طُمْ مَٻِّيَمْ ندٜرْ سُودُ شُرَلْ؞</verse>
				<verse number="17">کٛ اٛ يٛتِّي غَرِيرِ رٛومَ، اٛ طَٻِّتِييَمْ نَاع سٜطَّ نَاکِ اٛ حٜٻْتِيَمْ؞</verse>
				<verse number="18">جٛومِرَاوٛ مٜىٰطٜنْ يُرْمِنَنَمٛ ݧَلْندٜ جَانغٛ؞ اَ اَنْدِ بٛطُّمْ نٛ اٛ وَلِّرِيَمْ ندٜرْ غَرِيرِ اَافِسَ؞</verse>
			</chapter>
			<chapter number="2">
				<verse number="1">اَنْ، ٻِطّٛ اَمْ تِمٛوتِ، سٜمْبُطُ ندٜرْ بَرْکَ غٛنْطُمْ ندٜرْ سُمْڤٛوتِرْکِ اٜ يٜىٰسُ اَلْمَسِيحُ؞</verse>
				<verse number="2">کٛ نَنْطَا مِ اٜکِّتِنِي يٜىٰسٛ شٜيْدُعٜنْ طُطْٻٜ، اٜکِّتِنْطُمْ يِمْٻٜ ٻٜ غٛونغَ، بَاوَيْٻٜ اٜکِّتِنَطُمْ وٛٻّٜ؞</verse>
				<verse number="3">مُݧُ ندٜرْ تٛرَّ کَ نجَرٜتٜنْ بٛ سٛوجِيجٛ يٜىٰسُ اَلْمَسِيحُ بٛطّٛ؞</verse>
				<verse number="4">وَلَا سٛوجِيجٛ نَتِّنَيْطٛ حٛورٜ مُوطُمْ ندٜرْ وٛنْغَلْ کُوغَلْ فٜىٰرٜ، نغَمْ کٛ اٛ يِطِ وٛنِ اٛ وٜلْنَنَ مَوْطٛ مَاکٛ ٻٜرْندٜ؞</verse>
				<verse number="5">وَلَا کٜٻٛووٛ دٛکَّلْ ندٜرْ فِجٛ تٛ اٛ تٛکَّايِ دٛوکَ فِجٛ نغٛنْ؞</verse>
				<verse number="6">دٜمٛووٛ فِجٛ وَلَا، کَنْکٛ حَانِ اَرْتَ حٜٻُکِ کٛ رٜمَا؞</verse>
				<verse number="7">ݧُمُ دٛوْ کٛ مبِيمِ، نغَمْ جٛومِرَاوٛ حٛکّٜتٜ فَامُ ندٜرْ کٛو طُمٜ؞</verse>
				<verse number="8">سِفْتٛرْ يٜىٰسُ اَلْمَسِيحُ؞ اٛ اُمَّکٜ دَغَ مَيْدٜ، اٛ وَرِي دَغَ لٜݧٛلْ دَوْدَ، نٛنْ نٛ نغَعَجِنِرْمِ؞</verse>
				<verse number="9">کَنْجُمْ وَطِ تٛرّٛتٛومِ جٛونِ اٜ مِ حَٻِّرَا ٻٛغِّ نجَمْندِ بٛ غُجّٛ شَلٛرْطٛ، اَمَّا وٛلْدٜ اَللَّه حَٻَّاکِ؞</verse>
				<verse number="10">نغَمْ مَاجُمْ مِ مُݧِي ندٜرْ کٛو طُمٜ نغَمْ يِمْٻٜ ٻٜ اَللَّه سُٻِ، نغَمْ کَمْٻٜ مَا ٻٜ کٜٻَ کِسْندَمْ تٛ يٜىٰسُ اَلْمَسِيحُ، حَوْتِ اٜ مَنْغُ تَبِّتَيْطُمْ؞</verse>
				<verse number="11">حَالَ کَعَ طُمْ غٛونغَ:‏ ‏«‏تٛ اٜنْ مَيْدِي اٜ يٜىٰسُ، اٜنْ نجٛوطٛدٛتٛ اٜ مَاکٛ؞</verse>
				<verse number="12">تٛ اٜنْ مُݧِي، اٜنْ لَامٛدٛتٛ اٜ مَاکٛ؞ تٛ اٜنْ نغَݧِيمٛ، کَنْکٛ مَا اٛ وَݧَيْعٜنْ؞</verse>
				<verse number="13">تٛ اٜنْ نغَطَنْتَا يٜىٰسُ کٛ حَانِ، کَنْکٛ اٛ وَطَيْ کَ وَطُکِ کٛ حَانِ، نغَمْ اٛ وَاوَتَا وَݧُکِ حٛورٜ مَاکٛ؞»‏</verse>
				<verse number="14">وَطُ کَ سِفْتٛرَنْکِٻٜ فُو فِي طُعُمْ، وَغِّنْٻٜ يٜىٰسٛ اَللَّه ٻٜ نغٛطِّتٛو يٜدّٛوتِرْکِ دٛوْ بٛلِيطٜ، نغَمْ وَلَا کٛ طُمْ نَفِ، سٜيْ نِ طُمْ وٛنَّ نَنٛوٻٜ؞</verse>
				<verse number="15">وَطُ کٛ مبَاوَتَا وَطُکِ نغَمْ نغَرْتِرَا حٛورٜ مَاطَ کٛ جَٻٜتٜىٰ تٛ اَللَّه، کُوٛووٛ مٛ نَنَتَا شٜمْتُطُمْ، اٜکِّتِنٛووٛ وٛلْدٜ غٛونغَ نٛ ندٜ وٛنْتِندِرِ؞</verse>
				<verse number="16">وٛطِّتَ حَالَ مٜىٰرٜحَ کَ وَلَا کُلٛلْ اَللَّه، نغَمْ کَ وَطَيْ يِمْٻٜ ٻٜيْدَ وٛطِّتَاکِ اَللَّه؞</verse>
				<verse number="17">حَالَ مَٻّٜ سَنْکِتٛتٛ نٛ ڤُتّٜ ݧَامِرْتَ ٻَنْدُ؞ ندٜرْ مَٻّٜ اٜ وٛودِ حِمٜىٰنِيُسْ اٜ فِلٜتُسْ،</verse>
				<verse number="18">اَلُٻٜ تٛکُّکِ غٛونغَ اٜ مبِعَ اُمَّاکِ مَيْٻٜ يَادَکٜ پَٻَّکٜ؞ اٜ ٻٜ مَجِّنَ وٛٻّٜ کٛولِيٻٜ يٜىٰسُ؞</verse>
				<verse number="19">فُو اٜ نٛنْ، کٛ اَللَّه تِغِّ اٜ طُمْ دَرِي بٛطُّمْ؞ دٛوْ مَاجُمْ طُمْ وِنْدِ وِيکِ، ‏«‏جٛومِرَاوٛ مٜىٰطٜنْ اٜ اَنْدِ ٻٜ مُوطُمْ،»‏ ندٜنْ، ‏«‏کٛو مٛيٜ بِعٛووٛ اٜ تٛکَّ جٛومِرَاوٛ مٜىٰطٜنْ دٛولٜ اٛ اَلَ وَطُکِ کٛ وٛوطَا؞»‏</verse>
				<verse number="20">ندٜرْ وُرٛ مَنْغٛ نَاع تُمُّطٜ طٜ طُمْ وَطِرِ جِينَارِ اٜ اَجُرْفَارِ تَنْ نغٛنِ ندٜرْ، اَمَّا اٜ وٛودِ تُمُّطٜ غَطِرَاطٜ لٜطّٜ اٜ لٛوڤٜ کَدِنْ؞ غٛطّٜ اٜ کُوتِرٜىٰ نغَمْ حُمْتٛ، ندٜنْ غٛطّٜ نغَمْ کٛو ندٜيٜ؞</verse>
				<verse number="21">نٛنْ مَا تٛ نٜطّٛ اَلِي وَطُکِ کٛ وٛوطَا، اٛ وَرْتَيْ کُوتِرْتٜىٰطٛ نغَمْ فِي بٛطُّمْ؞ جٜيْطٛمٛ سُٻَيْمٛ وَرْتِرَمٛ نٜطّٛ مٛ اٛ حُوتِرْتَ، شِرْيِيطٛ نغَمْ حُوَ کٛو اِرِ نغَلٜ کُوغَلْ بٛنْغَلْ؞</verse>
				<verse number="22">دٛغُّ سُونٛ نغٛ وٛوطَا نغٛ سُکَاکُ، وَطُ کٛ مبَاوَتَا وَطُکِ تٛکَّا اَادِلَاکُ، اٜ حٛولَاکِ يٜىٰسُ، اٜ يِدّٜ، اٜ جٛنْدٜ جَمْ، حَوْتِ اٜ يِمْٻٜ تٛکّٛوٻٜ جٛومِرَاوٛ اٜ ٻٜرْندٜ لَمْندٜ؞</verse>
				<verse number="23">تَاع نَتِّنْ حٛورٜ مَاطَ ندٜرْ غٜدِّ مٜىٰرٜىٰجِ طِ نغَلَا حٛورٜ، نغَمْ اَ اَنْدِ اٜ طِ نغَدَّ حَوْرٜ؞</verse>
				<verse number="24">دٛولٜ تٛع کُوَنٛووٛ جٛومِرَاوٛ مٜىٰطٜنْ وَرْتَ غِطّٛ حَوْرٜ، اَمَّا اٛ وَرْتَ غَطَنٛووٛ يِمْٻٜ کٛ وٛوطِ، بَوْطٛ اٜکِّتِنْکِ، غٛودُطٛ مُݧَلْ؞</verse>
				<verse number="25">اٛ وَرْتَ ڤَمْتِنٛووٛ غٜدّٛوٻٜ اٜکِّتِنٛلْ مَاکٛ ندٜرْ حَکِّيلٛ؞ طُمْ غَطٛتٛوطُمْ اَللَّه وَطَ ٻٜ تُوبَ، ٻٜ ڤَامَ غٛونغَ،</verse>
				<verse number="26">ٻٜ شٛڤْتٛو تَرْکٛوٛلْ شٜيْطَنْ نَنْغُنغٛلْٻٜ وَرْتِرِٻٜ غَطٛوٻٜ کٛ اٛ يِطِ؞</verse>
			</chapter>
			<chapter number="3">
				<verse number="1">اَمَّا فَامُ طُعُمْ، تٛ رٜعُکِ دُونِيَارُ ٻَدَکٜ، طُمْ وَطَيْ شَرٜلْ شَطُنغٜلْ؞</verse>
				<verse number="2">يِمْٻٜ نغَرْتَيْ غِطُٻٜ کٛعٜ مَٻّٜ، غٛودُٻٜ يِدّٜ شٜىٰدٜ، مَنْتٛوٻٜ کٛعٜ مَٻّٜ، مَوْنِنٛوٻٜ حٛورٜ، غِطُٻٜ حُطُکِ، ٻٜ مَوْنِنْتَا دَݧٛوٻٜ مَٻّٜ، ٻٜ نغٜتَّتَا، ٻٜ نغَرْتَيْ ٻٜ شٜنَاکِ؞</verse>
				<verse number="3">ٻٜ نغَرْتَيْ ٻٜ نغَلَا يِدّٜ، ٻٜ نجَافَتَاکٛ، مٜتٛوٻٜ حَالَاجِ کَلُّطِ دٛوْ وٛٻّٜ، ٻٜ شُرَتَا کٛعٜ مَٻّٜ، غٛودُٻٜ حَلّٜىٰندٜ، غَݧٛوٻٜ کٛ وٛوطِ؞</verse>
				<verse number="4">ٻٜ نغَرْتَيْ ݧَامٛوٻٜ اَمَانَ، ٻٜ نغَلَا حَکِّيلٛ، نغِعٛوٻٜ کٛعٜ مَٻّٜ ٻٜ ٻُرِي کٛو مٛيٜ، ٻُرْٻٜ يِطُکِ نَنْکِ بٜلْطُمْ دٛوْ يِطُکِ اَللَّه؞</verse>
				<verse number="5">ٻٜ کٛلَّيْ بٛ ٻٜ تٛکُّٻٜ اَللَّه، اَمَّا ٻٜ نغَݧَ بَوْطٜ مَاکٛ؞ وٛطِّتَ اِرِ يِمْٻٜ ٻٜنْ طٛنْ؞</verse>
				<verse number="6">نغَمْ ندٜرْ مَٻّٜ اٜ وٛودِ نَتّٛوٻٜ غُرٜ اٜ مَجِّنَ رٜوْٻٜ ٻٜ نغَلَا فَامُ، ٻٜ حَکّٜ ݧٛعِّ، ٻٜ سُونٛ فٜىٰرٜ‑فٜىٰرٜ لَامِي؞</verse>
				<verse number="7">ٻٜنْ طٛنْ رٜوْٻٜ کٛو ندٜيٜ اٜ ٻٜ اٜکِّتٛو، اَمَّا ٻٜ مبَاوَتَا حٜٻْتُکِ غٛونغَ؞</verse>
				<verse number="8">نٛنْ نٛ جٜنِسْ اٜ جَمْبِرَسْ نغَݧِرِ کٛ مُوسَ وِعِ، نٛنْ يِمْٻٜ ٻٜنْ نغَݧِرْتَ غٛونغَ؞ ݧُمٛ مَٻّٜ نغٛ کَلُّنغٛ، حٛولَارٜ مَٻّٜ وَرْتِي لَلُّندٜ؞</verse>
				<verse number="9">اَمَّا ٻٜ نغٛطِّنْتَا ندٜرْ مَجِّنْکِ يِمْٻٜ، نغَمْ کٛو مٛيٜ اَندِتَيْ شِيَ حَکِّيلٛ مَٻّٜ نٛنْ نٛ طُمْ اَندِتِرِ جٜنِسْ اٜ جَمْبِرَسْ؞</verse>
				<verse number="10">اَمَّا اَنْ، تِمٛوتِ، اَ اَنْدِ اٜکِّتِنٛلْ اَمْ، اٜ نغِکُّ اَمْ، اٜ کٛ نغِطُمِ وَطُکِ ندٜرْ جٛنْدٜ اَمْ، اٜ نٛ کٛولٛرِيمِ يٜىٰسُ، اٜ مُݧَلْ اَمْ، اٜ يِدّٜ اَمْ، اٜ مُݧَلْ اَمْ ندٜرْ تٛرَّ،</verse>
				<verse number="11">اٜ بٛنٜ طُمْ اُمْ حٛکِّيَمْ، اٜ تٛرَّاجِ طِ نجَرْمِ، اٜ کٛ حٜٻِيَمْ اٜ اَنْتَاکِيَ اٜ اِکٛونِيَ اٜ لِسْتِرَ؞ اَمَّا فُو اٜ نٛنْ، جٛومِرَاوٛ حِسْنِييَمْ ندٜرْ تٛرَّاجِ طِنْ فُو؞</verse>
				<verse number="12">غٛونغَ کٛو مٛيٜ غِطّٛ وَطَ جٛنْدٜ اِرِ ندٜ اَللَّه يِطِ ندٜرْ تٛکُّکِ يٜىٰسُ اَلْمَسِيحُ، اٛ يَرَيْ بٛنٜ؞</verse>
				<verse number="13">يِمْٻٜ کَلُّٻٜ اٜ مُنَافُکِعٜنْ ٻٜ ٻٜيْدَيْ حَلّٜىٰندٜ مَٻّٜ ٻٜ نغَطَيْ کَ مَجِّنْکِ يِمْٻٜ، کَمْٻٜ مَا وٛٻّٜ اٜ مَجِّنَٻٜ؞</verse>
				<verse number="14">اَمَّا اَنْ وَطُ کَ وَطُکِ فِي بٛطُّمْ طُمْ اٜکِّتِطَا طُمْ تَبِّتِنْطَا غٛونغَ مَاجُمْ، نغَمْ اَ اَنْدِ يِمْٻٜ اٜکِّتِنْٻٜمَ؞</verse>
				<verse number="15">اَ اَنْدِ دَغَ اَ سُکَيٜلْ ڤَمَرٜلْ اَنْدُطَا دٜفْتٜ شٜنِيطٜ، بَاوَيْطٜ کٛلُّمَا لَاوٛلْ کِسْندَمْ بَرْکَ حٛولَاکِ يٜىٰسُ اَلْمَسِيحُ؞</verse>
				<verse number="16">فُو اَايَاجٜ غٛنْطٜ ندٜرْ دٜفْتٜرٜ شٜنِيندٜ طُمْ فٛوفَانغٛ اَللَّه؞ طُمْ حُوتِرَيْطٜ نغَمْ اٜکِّتِنْکِ، اٜ وَغِّنْکِ، اٜ حٛلُّکِ يِمْٻٜ غٛونغَ تٛ ٻٜ مبٛوفِي، اٜ اٜکِّتِنْکِ کٛ اَللَّه يِطِ؞</verse>
				<verse number="17">طٜ مبَلَّيْ کُوَنٛووٛ اَللَّه وَرْتَ کُوٛووٛ بٛطّٛ شِرْيِيطٛ نغَمْ حُوُکِ کٛو اِرِ نغَلٜ کُوغَلْ بٛنْغَلْ؞</verse>
			</chapter>
			<chapter number="4">
				<verse number="1">اٜ مِ وَغِّنْمَا يٜىٰسٛ اَللَّه اٜ يٜىٰسُ اَلْمَسِيحُ غَطَنٛووٛ ٻٜ يٛنْکِ اٜ مَيْٻٜ کِيتَ؞ نغَمْ سٛعّٛيَاکِ مَاکٛ دُونِيَارُ اٜ لَامُ مَاکٛ، اٜ مِ وِعُمَا،</verse>
				<verse number="2">وَعَجِنْ وٛلْدٜ اَللَّه، وَطُ کَ وَعَجِنْکِندٜ اٜ شَرٜلْ نغٜلْ نغِطَّا اٜ شَرٜلْ نغٜلْ اَ يِطَا؞ تٛ يِمْٻٜ نغَطِي کٛ وٛوطَا، وِعُٻٜکَ، وَغِّنْٻٜ، سٜمْبِطِنْٻٜ، وَادُ مُݧَلْ اٜ مَٻّٜ، نغَطَا کَ اٜکِّتِنْکِٻٜ؞</verse>
				<verse number="3">نغَمْ شَرٜلْ اٜ وَرَ نغٜلْ يِمْٻٜ نغَݧَتَ اٜکِّتِنٛلْ غٛونغَ، ٻٜ تٛکَّ کٛ وٜلْنَنْتَٻٜ ٻٜرْطٜ، ٻٜ تٛکَّ مٛودِٻّٜ بِعٛوٻٜٻٜ کٛ ٻٜ نغِطِ نَنْکِ؞</verse>
				<verse number="4">يِمْٻٜ نغَݧَيْ نَنْکِ اٜکِّتِنٛلْ غٛونغَ، ٻٜ کٜتِّنْدَنٛو حَبَرُوجِ فٜوْرٜ؞</verse>
				<verse number="5">اَمَّا اَنْ، سُرُ حٛورٜ مَاطَ کٛو ندٜيٜ، مُݧُ ندٜرْ تٛرَّ کَ نجَرَتَا، حُوُ کُوغَلْ وَعَجِنْکِ، وَطُ فُو کُوغَلْ نغَلْ اَللَّه حٛکُّمَا بٛطُّمْ؞</verse>
				<verse number="6">يٛنْکِ اَمْ اٜ کُوغَلْ اَمْ وَرٛيِي رٜعُکِ؞ شَرٜلْ وَطِي نغٜلْ اَلَيْمِ دُونِيَارُ ندُعُ؞</verse>
				<verse number="7">مِ وَطِي کٛ مبَاوَيْمِ وَطُکِ ندٜرْ کُوغَلْ نغَلْ يٜىٰسُ حٛکِّيَمْ، مِ يٛتِّنِينغَلْ، مِ اَلَايِ حٛولَاکِمٛ؞</verse>
				<verse number="8">جٛونِ غِيفٛلْ اٜ تٛنْ حٜطِييَمْ، نغٛلْ طُمْ حٛکَّتَ غَطُٻٜ جٛنْدٜ بٛنْدٜ، نغٛلْ جٛومِرَاوٛ غَطٛووٛ کِيتَ غٛونغَ حٛکَّتَيَمْ ݧَلْندٜ جَانغٛ؞ نَاع مِنْ تَنْ، اَمَّا فُو غِطْٻٜ يِيکِ غَرْتٛلْ مَاکٛ؞</verse>
				<verse number="9">وَطُ کٛ مبَاوَتَا وَطُکِ نغَرَا تٛ اَمْ ندٜرْ يَوْطَارٜ؞</verse>
				<verse number="10">دِمَسْ سٜنْدِرِي اٜ اَمْ نغَمْ يِدّٜ فِي دُونِيَارُ ندُعُ، اٛ دِلِّي تَسَلٛونِکَ؞ کِرِجٜنْ بٛو دِلِّي غَلَاتِيَ، تِيتُسْ کَدِمَا دِلِّي دَلْمَاتِيَ؞</verse>
				<verse number="11">لُکَ تَنْ وٛنْدِ اٜ اَمْ طٛعٛ؞ طَٻُّتُ مَرْکُسْ نغَرْدَا اٜ مَاکٛ، نغَمْ اٛ وَاوَيْ وَلُّکِيَمْ ندٜرْ کُوغَلْ اَمْ؞</verse>
				<verse number="12">مِ لِلِي تِيکِکُسْ تٛ غَرِيرِ اَافِسَ؞</verse>
				<verse number="13">تَا وَرَيْ، نغَرْدَنَايَمْ اٜ شُدَّارِ اَمْ ندِ ندٜسُنٛومِ تٛ وُرٛ کَابُسْ تٛ غَرِيرِ تٛورُوَسْ، طٛنْمَا اٜ دٜفْتٜ اَمْ؛ کٛ ٻُرِ مَا، غَطِرَاطٜ لَرٜ؞</verse>
				<verse number="14">اَلِجَنْدَ بَعِلّٛ اَجُرْفَارِ حَلَّنِييَمْ نَاع سٜطَّ؞ جٛومِرَاوٛ وَاتَنَيْمٛ کٛ اٛ وَطِ؞</verse>
				<verse number="15">اَنْ مَا فَامَنْمٛ بٛطُّمْ، نغَمْ اٛ وَݧِي اٜکِّتِنٛلْ مٜىٰطٜنْ نَاع سٜطَّ؞</verse>
				<verse number="16">ݧَلْندٜ اَرَنْدٜىٰرٜ ندٜ ندَرِيمِ يٜىٰسٛ کِيتَ اٜ رٛومَ نغَمْ مِ وُرْتِنَ حٛورٜ اَمْ، وَلَا بَلُّطٛيَمْ؞ کٛو مٛيٜ سٜنْدِرِي اٜ اَمْ؞ اٜ مِ وَطَ دٛعَارٜ تٛع اَللَّه نَنْغَٻٜ دٛوْ کٛ ٻٜ نغَطِ؞</verse>
				<verse number="17">اَمَّا جٛومِرَاوٛ وَلِّييَمْ سٜمْبِطِنِييَمْ نغَمْ مِ وَعَجِنَ فُو وٛلْدٜ مَاکٛ نغَمْ يِمْٻٜ نَاع يَحُودَنْکٛعٜنْ فُو نَنَ؞ اٛ حِسْنِييَمْ دَغَ مَيْدٜ نٛ طُمْ حِسْنِرْتَ نٜطّٛ دَغَ حٛنْدُکٛ سٜمْبِنْدُ؞</verse>
				<verse number="18">جٛومِرَاوٛ وُرْتِنَيْيَمْ دَغَ کٛو اِرِ طُمٜ فِي کَلُّطُمْ، اٛ حِسْنَيْيَمْ نغَمْ اٛ نَتِّنَيَمْ وُرٛ مَاکٛ تٛنْ دٛوْ؞ مَنْغُ تَبِّتَ تٛ مَاکٛ حَا اَبَدَا اَبَدِنْ؞ اَامِنْ؞</verse>
				<verse number="19">کٛوْنَنَايَمْ بِرِسْکِلَ اٜ اَکِيلَ اٜ اِيَالُ اٛنٜسِفٛرُسْ؞</verse>
				<verse number="20">اٜرَسْتُسْ دَرَکٜ اٜ غَرِيرِ کٛرِنْتِ؞ تُرٛوفِمُسْ بٛو، مِ اَلِيمٛ اٜ غَرِيرِ مِلِتُسْ اٛ يَمْطَا؞</verse>
				<verse number="21">وَطُ کٛ مبَاوَتَا وَطُکِ نغَرَا طٛعٛ کٛ ندُنْغُ وَرَ؞ يُبُلُسْ، اٜ فُدٜنْ، اٜ لَيْنُسْ، اٜ کَلَوْدِيَ، اٜ فُو تٛکُّٻٜ يٜىٰسُ غٛنْٻٜ طٛعٛ اٜ ٻٜ کٛوْنُمَا؞</verse>
				<verse number="22">جٛومِرَاوٛ بَرْکِطِنْمَا تِمٛوتِ، بَرْکِطِنَ فُو ٻٜ نغٛنْدُطَا؞</verse>
			</chapter>
		</book>
		<book number="56">
			<chapter number="1">
				<verse number="1">مِنْ، بُلُسْ مَشُّطٛ اَللَّه لِلَاطٛ يٜىٰسُ اَلْمَسِيحُ وِنْدِ طٜرٜوٛلْ نغٛعٛلْ؞ اٛ سُٻِييَمْ نغَمْ مِ سٜمْبِطِنَ يِمْٻٜ اَللَّه شُٻَاٻٜ دٛوْ حٛولَاکِ يٜىٰسُ، مِ اٜکِّتِنَٻٜ غٛونغَ نغَمْ ٻٜ نجٛوطٛو جٛنْدٜ وٛوطُندٜ يٜىٰسٛ اَللَّه؞</verse>
				<verse number="2">غٛونغَ کَعَ وَطَيْ ٻٜ نغَطَ ٻٜرْطٜ دٛوْ حٜٻُکِ يٛنْکِ کِ رٜعَتَا؞ اَللَّه وَطِي اَلْکَوَلْ دٛوْ يٛنْکِ کِنْ کٛ دُونِيَارُ تَغٜىٰ، اٛ بٛو فٜوَتَا؞</verse>
				<verse number="3">ندٜ شَرٜلْ مَاکٛ وَطِ، کَنْکٛ اَللَّه کِسْنٛووٛ مٜىٰطٜنْ اٛ وَنْغِنِي غٛونغَ کَنْ ندٜرْ وَعَجُ، اٛ وِعِي مِ وَعَجِنَکَ؞</verse>
				<verse number="4">نغٛعٛلْ طٜرٜوٛلْ، اَنْ مبِنْدَنْمِنغٛلْ تِيتُسْ، اَ ٻِطّٛ اَمْ مٛ غٛونغَ ندٜرْ حٛولَاکِ يٜىٰسُ؞ اَللَّه ݧَاکٛ مٜىٰطٜنْ مٛ دٛوْ، اٜ يٜىٰسُ اَلْمَسِيحُ کِسْنٛووٛ مٜىٰطٜنْ بَرْکِطِنْمَا، حٛکُّمَا جَمْ؞</verse>
				<verse number="5">مِ اَلِيمَ اٜ لٜيْدِ کِرِتِ نغَمْ کٜىٰݧِتَا کٛو طُمٜ کٛ حٛرِي، شُٻَا مَوْٻٜ اٜ کٛو ندِيٜ غَرِيرِ نٛنْ نٛ مبِيمَامِ؞</verse>
				<verse number="6">دٛولٜ اَرْدِيطٛ ندٜرْ کَوْتَلْ تٛکُّٻٜ يٜىٰسُ وَرْتَ وَلَا کٛ طُمْ حُطِرْتَمٛ، غٛودُطٛ دٜبّٛ غٛعٛتٛ، مٛ ٻِٻّٜ مَاکٛ ٻٜ تٛکُّٻٜ يٜىٰسُ ٻٜ نغَلَا نغِکُّ کَلُّطُمْ کٛو شِيَ حَکِّيلٛ؞</verse>
				<verse number="7">ندٜ مَوْطٛ کَوْتَلْ تٛکُّٻٜ يٜىٰسُ اٛ کُوَنٛووٛ اَللَّه، دٛولٜ اٛ وَرْتَ وَلَا کٛ طُمْ حُطِرْتَمٛ؞ تٛع اٛ وَرْتَ مَوْنِنٛووٛ حٛورٜ، کٛو جَوْطٛ مٜتِّنْکِ ٻٜرْندٜ، کٛو جَرٛووٛ، کٛو طَٻِّتٛووٛ حَوْرٜ، کٛو غِطّٛ شٜىٰدٜ؞</verse>
				<verse number="8">اٛ وَرْتَ جَٻّٛتٛوطٛ حٛٻّٜ، غِطّٛ وَطُکِ بٛطُّمْ، شُرْطٛ حٛورٜ مُوطُمْ، اَادِلِيجٛ، شٜنِيطٛ، مٛ حَکِّيلٛ؞</verse>
				<verse number="9">اٛ وَرْتَ جٛغِيطٛ وٛلْدٜ اَللَّه تَبُّتُندٜ اٜ غٛونغَ نٛ طُمْ اٜکِّتِنِرِمٛ، نغَمْ اٛ وَاوَ سٜمْبِطِنْکِ ٻٜرْطٜ وٛٻّٜ اٛ اٜکِّتِنَٻٜ غٛونغَ؞ طٛنْمَا اٛ وَاوَ حٛلُّکِ غَݧُٻٜ وٛلْدٜ اَللَّه فَرْکُکِ مَٻّٜ؞</verse>
				<verse number="10">کَدِمَا اٜ وٛودِ يِمْٻٜ طُطْٻٜ غَݧُٻٜ تٛکَّ غٛونغَ، مٜتٛوٻٜ حَالَاجِ مٜىٰرٜ، مَجِّنٛوٻٜ يِمْٻٜ؞ طُطْٻٜ ندٜرْ يِمْٻٜ ٻٜنْ ٻٜ يَحُودَنْکٛعٜنْ تٛکُّٻٜ يٜىٰسُ؞</verse>
				<verse number="11">دٛولٜ طُمْ حَٻَنَٻٜ ٻٜ ندٜعِّتَ، نغَمْ اٜ ٻٜ اٜکِّتِنَ کٛ وٛوطَا، اٜ ٻٜ مَجِّنَ يِمْٻٜ وُرٛ‑وُرٛ نغَمْ ٻٜ کٜٻَ شٜىٰدٜ؞</verse>
				<verse number="12">غٛطّٛ مٛودِبّٛ مَٻّٜ، کِرِيتِيَنْکٜىٰجٛ، وِعِي، ‏«‏کِرِيتِيَنْکٛعٜنْ ٻٜ ڤٜوٛوٻٜ کٛو ندٜيٜ، ٻٜ نغِکُّ بٛ مَرْلٜ کَلُّطٜ، ٻٜ ٻٜرْطٜ بَاتُطٜ، وٜىٰلَاٻٜ؞»‏</verse>
				<verse number="13">کٛ اٛ وِعِ طُمْ غٛونغَ؞ نغَمْ مَاجُمْ حَٻَنْٻٜ بٛطُّمْ، نغَمْ حٛولَاکِ مَٻّٜ سٜمْبِطَ،</verse>
				<verse number="14">ٻٜ اَلَ حٜتِّندَنَاکِ حَبَرُوجِ فٜوْرٜ طِ يَحُودَنْکٛعٜنْ اٜ دٛوکَاجِ غَݧُٻٜ غٛونغَ؞</verse>
				<verse number="15">کٛو طُمٜ اٜ لَاٻَنِ ٻٜ ٻٜرْطٜ لَاٻُطٜ؞ اَمَّا ٻٜ ٻٜرْطٜ طٜ لَاٻَا اٜ ٻٜ نجَٻَايِ غٛونغَ، وَلَا کٛ لَاٻَنِٻٜ، نغَمْ حَکّٜ وٛنِّي ٻٜرْطٜ مَٻّٜ اٜ ݧُمٛلْ مَٻّٜ؞</verse>
				<verse number="16">اٜ حٛنْدُکٛ اٜ ٻٜ مبِعَ اٜ ٻٜ اَنْدِ اَللَّه، اَمَّا کٛ ٻٜ نغَطَتَ اٜ حٛلَّ ٻٜ اَنْدَامٛ؞ ٻٜ نٜفْنِيٻٜ، ٻٜ نغَطَتَا کٛ اَللَّه وِعِ، وَلَا کُوغَلْ بٛنْغَلْ نغَلْ ٻٜ مبَاوَتَ وَطُکِ؞</verse>
			</chapter>
			<chapter number="2">
				<verse number="1">اَمَّا اَنْ، اٜکِّتِنْ غٛونغَ؞</verse>
				<verse number="2">وِعُ ندٛتِّعٜنْ تٛع ٻٜ نغَرْتَ جَرٛوٻٜ، اَمَّا ٻٜ نغَرْتَ ٻٜ حَکِّيلٛ، ٻٜ شُرَ کٛعٜ مَٻّٜ؞ اٜ حَانِ ٻٜ کٛولٛو اَللَّه نَاع سٜطَّ، ٻٜ کٜىٰوَ يِدّٜ اٜ مُݧَلْ؞</verse>
				<verse number="3">نٛنْ مَا اٜکِّتِنَا مَدُعٜنْ نجٛوطٛو جٛنْدٜ حَانُندٜ رٜوْٻٜ تٛکُّٻٜ يٜىٰسُ نجٛوطٛو؞ تٛع ٻٜ نغَرْتَ بِعٛوٻٜ حَالَاجِ کَلُّطِ دٛوْ وٛٻّٜ، کٛو غِطُٻٜ نجَرُ؞ ٻٜ نغَرْتَ اٜکِّتِنٛوٻٜ کٛ وٛوطِ،</verse>
				<verse number="4">نغَمْ ٻٜ اٜکِّتَ رٜوْٻٜ سُکَاٻٜ نٛ نغِطِرْتَ وٛرْٻٜ مَٻّٜ اٜ ٻِٻّٜ مَٻّٜ،</verse>
				<verse number="5">اٜ نٛ ٻٜ نغَرْتِرْتَ شُرٛوٻٜ کٛعٜ مَٻّٜ، غٛودُٻٜ ٻٜرْطٜ لَاٻُطٜ، ڤَامَنٛوٻٜ وُرٛ مَٻّٜ، اَادِلِعٜنْ، تٛکّٛوٻٜ کٛ وٛرْٻٜ مَٻّٜ مبِعِٻٜ، نغَمْ تٛع طُمْ يَوَنَ وٛلْدٜ اَللَّه؞</verse>
				<verse number="6">نٛنْ مَا وَغِّنْ کَيٜعٜنْ ٻٜ شُرَ کٛعٜ مَٻّٜ؞</verse>
				<verse number="7">اَمَّا اَنْ وَرْتُ کٛ ٻٜ اٜکِّتٛتٛو ندٜرْ کٛ نغَطَتَا فُو؞ وَطُ حَکِّيلٛ اٜ غٛونغَ ندٜرْ اٜکِّتِنْکِ مَاطَ؞</verse>
				<verse number="8">حُوتِرْ بٛلِيطٜ بٛطّٜ طٜ نغٜدَّتَاکٜ؞ ندٜنْ ٻٜنْ طٛنْ غِطْٻٜ نغٜدَّ ٻٜ شٜمْتَيْ نغَمْ ٻٜ کٜٻَتَا غٛطُّمْ کَلُّطُمْ طُمْ ٻٜ مبِعَتَ دٛوْ مٜىٰطٜنْ؞</verse>
				<verse number="9">وِعُ مَشُّٻٜ نغَطَ کٛ جٜيْٻٜٻٜ مبِعِٻٜ، ٻٜ مبٜلْنَنَٻٜ ٻٜرْطٜ ندٜرْ کٛو طُمٜ؞ تٛع ٻٜ شَلٛو کٛ ٻٜ مبِعِ،</verse>
				<verse number="10">تٛع ٻٜ نغُجَّنَٻٜ؞ اَمَّا کٛو ندٜيٜ ٻٜ کٛلَّ ٻٜ غَطٛوٻٜ بٛطُّمْ اٜ ٻٜ نغَطَ کٛ حَانِ ٻٜ نغَطَ، نغَمْ ندٜرْ کٛو طُمٜ طُمْ ٻٜ نغَطَتَ ٻٜ مَوْنِنَ اٜکِّتِنٛلْ اَللَّه کِسْنٛووٛ مٜىٰطٜنْ؞</verse>
				<verse number="11">نغَمْ اَللَّه حٛلِّي يِدّٜ مَوْندٜ ندٜ اٛ وَطِ لَاوٛلْ کِسْندَمْ نغَمْ يِمْٻٜ فُو؞</verse>
				<verse number="12">يِدّٜ ندٜنْ اٜکِّتِنِيعٜنْ اَلٜنْ جٛنْدٜ ندٜ اَللَّه يِطَا اٜ سُونٛ فِي دُونِيَارُ، نجٛوطٛوطٜنْ ندٜرْ دُونِيَارُ اٜنْ شُرَ کٛعٜ مٜىٰطٜنْ، اٜنْ نغَطَ کٛ حَانِ، اٜنْ تٛکَّ اَللَّه اٜ ٻٜرْندٜ غٛعٛ؞</verse>
				<verse number="13">اٜنْ کٜطٛو ݧَلْندٜ بَرْکِطِنَاندٜ ندٜ کَاٻُطٜنْ، ݧَلْندٜ ندٜ تٜدُّنغَلْ اَللَّه مٜىٰطٜنْ مَوْطٛ يٜىٰسُ اَلْمَسِيحُ کِسْنٛووٛ وَنْغَتَ؞</verse>
				<verse number="14">يٜىٰسُ حٛکِّي حٛورٜ مُوطُمْ نغَمْ مٜىٰطٜنْ نغَمْ اٛ رِمْطِنَعٜنْ دَغَ کٛو ندٜيٜ حَلّٜىٰندٜ، اٛ وَرْتِرَعٜنْ يِمْٻٜ مَاکٛ لَٻّٜ، غِطْٻٜ وَطُکِ بٛطُّمْ؞</verse>
				<verse number="15">اٜکِّتِنْ فُو فِي طُعُمْ، حُوتِرْ لَامُ مَاطَ ندٜرْ سٜمْبِطِنْکِ اٜ حَٻَنْکِ يِمْٻٜ؞ تَاع جَٻُ غٛطّٛ يَوَنْمَا؞</verse>
			</chapter>
			<chapter number="3">
				<verse number="1">شِفْتٛرَنَا تٛکُّٻٜ يٜىٰسُ ٻٜ تٛکَّ لَامِيٻٜ اٜ اَرْدِيٻٜ ٻٜ نغَطَ کٛ ٻٜ مبِعِ، ٻٜ شِرْيٛو نغَمْ حُوُکِ کٛو اِرِ نغَلٜ کُوغَلْ بٛنْغَلْ؞</verse>
				<verse number="2">وِعُٻٜ تٛع ٻٜ مٜتَ حَالَ کَلُّکَ دٛوْ غٛطّٛ، تٛع ٻٜ نغَرْتَ طَٻِّتٛوٻٜ حَوْرٜ، تٛع ٻٜ نغَرْتَ ٻٜ ٻٜرْطٜ شَطّٜ؞ سٜيْ نِ ٻٜ کٛلَّ کٛو مٛيٜ نغِکُّ بٛطُّمْ؞</verse>
				<verse number="3">نغَمْ اٜنٜنْ مَا ندٜنّٛ اٜنْ اَنْدَانٛ کٛ نغَطٜتٜنْ، اٜنْ تٛکَّتَا کٛ طُمْ وِعِعٜنْ، اٜنْ مَجِّنَامَ؞ سُونٛ دُونِيَارُ حَٻِّيعٜنْ، اٜنْ نغِطِ کٛو اِرِ طُمٜ فِي کَلُّطُمْ؞ اٜنْ نغَطِي جٛنْدٜ مٜىٰطٜنْ ندٜرْ حَلّٜىٰندٜ اٜ لَوْلِيرُ، يِمْٻٜ نغَݧِيعٜنْ، اٜنٜنْ مَا اٜنْ نغَݧِيٻٜ؞</verse>
				<verse number="4">اَمَّا ندٜ اَللَّه کِسْنٛووٛعٜنْ وَنْغِنِ يُرْمٜىٰندٜ اٜ يِدّٜ مُوطُمْ،</verse>
				<verse number="5">اٛ حِسْنِيعٜنْ، نَاع نغَمْ کُوطٜ بٛطّٜ طٜ نغَطُطٜنْ، اَمَّا نغَمْ يُرْمٜىٰندٜ مَاکٛ؞ اٛ حِسْنُعٜنْ بَرْکَ لٛوتُکِ ٻٜرْطٜ مٜىٰطٜنْ کِ رُوحُ مَاکٛ وَطِ وَرْتِرِيعٜنْ يِمْٻٜ حٜسْٻٜ؞</verse>
				<verse number="6">اٛ حٛکِّعٜنْ رُوحُ مَاکٛ بَرْکَ يٜىٰسُ اَلْمَسِيحُ کِسْنٛووٛ مٜىٰطٜنْ؞</verse>
				<verse number="7">تٛو، ندٜ يِدّٜ مَاکٛ وَرْتِرِيعٜنْ ٻٜ نغَلَا حَکّٜ يٜىٰسٛ مَاکٛ، جٛونِ اٜ مٛ يِطِ نغَرْتٜنْ دٛنٛوٻٜ يٛنْکِ کِ رٜعَتَا کِ نغَطّٜنْ ٻٜرْطٜ اٜنْ کٜٻَيْ؞</verse>
				<verse number="8">فِي طُعُمْ طُمْ مبِيمَامِ طُمْ غٛونغَ؞ اٜ مِ يِطِ شٜمْبِطِنَا حٛرِيٻٜ دٛوْ مَاجُمْ نغَمْ کٛولِيٻٜ اَللَّه نغَاتَ حَکِّيلٛ مَٻّٜ دٛوْ وَطُکِ کُوطٜ بٛطّٜ؞ فُو فِي طُعُمْ اٜ وٛوطِ طُمْ نَفَنَيْ کٛو مٛيٜ؞</verse>
				<verse number="9">اَمَّا اَنْ، وٛطِّتَ غٜدِّ مٜىٰرٜ اٜ فٜىٰرٛوتِرْکِ لٜݧٛلْ اٜ يِدّٜ حَوْرٜ اٜ يٜدّٛوتِرْکِ دٛوْ اَتَّوْرَ، نغَمْ وَلَا کٛ طُمْ نَفِ، طُمْ فِي مٜىٰرٜ؞</verse>
				<verse number="10">تٛ غٛطّٛ اٜ وَدَّ فٜىٰرٛوتِرٛلْ حَکُّندٜ مٛوطٛنْ، تٛ اٛ وَݧِي وَغِّنٛلْ مَاطَ اَرَنْدٜوٛلْ اٜ طِطَٻٛلْ، دٛغُّمٛ؞</verse>
				<verse number="11">اَ اَنْدِ اِرِ مَاکٛ اٛ غَݧُطٛ غٛونغَ، غَطٛووٛ کٛ وٛوطَا؞ کُوطٜ کَلُّطٜ طٜ اٛ وَطَتَ اٜ کٛلَّ اٛ وٛوطَا؞</verse>
				<verse number="12">تٛ مِ لِلٛيِي اَرْتٜمَسْ کٛو تِيکِکُسْ تٛ مَاطَ، سٜيْ نجَوْطٛطَا نغَرَا تٛ اَمْ اٜ غَرِيرِ نِکَفٛلِسْ نغَمْ اٜ مِ يِطِ مِ رُومَ تٛنْ؞</verse>
				<verse number="13">وَطُ کٛ مبَاوَتَا وَطُکِ مبَلَّا جٜنَسْ لَوْيَاجٛ اٜ اَفٛولٛسْ ندٜرْ يَادُ مَٻّٜ، تَبِّتِنَا وَلَا کٛ ٻٜ ندُلِّ؞</verse>
				<verse number="14">دٛولٜ يِمْٻٜ مٜىٰطٜنْ اٜکِّتٛو وَطُکِ کُوطٜ بٛطّٜ، نغَمْ ٻٜ مبَاوَ وَلُّکِ حَانُٻٜ وَلّٜىٰکِ ندٜنْ نغَمْ تٛع ٻٜ نجٛوطٛو جٛنْدٜ مٜىٰرٜ؞</verse>
				<verse number="15">فُو غٛنْدُٻٜ اٜ اَمْ اٜ کٛوْنُمَا؞ کٛوْنَنَايَمْ غِطْٻٜعٜنْ کٛولِيٻٜ يٜىٰسُ؞ اَللَّه بَرْکِطِنَعٛنْ اٛنْ فُو؞</verse>
			</chapter>
		</book>
		<book number="57">
			<chapter number="1">
				<verse number="1">طٜرٜوٛلْ نغٛعٛلْ پِوٛيِي دَغَ جُنْغٛ اَمْ، مِنْ بُلُسْ، اٜ بَنْدِرَاوٛ مٜىٰطٜنْ تِمٛوتِ؞ مِ مَٻَّاطٛ نغَمْ وَعَجِنْکِ حَبَرُ يٜىٰسُ اَلْمَسِيحُ؞ اٜ مِ وِنْدَنْمَا، فِلِمٛنْ، اَنْ کُودٛووٛ اٜ اَمِنْ، غِطَاطٛ،</verse>
				<verse number="2">اَنْ اٜ اَافِيَ بَنْدِرَاوٛ مٜىٰطٜنْ دٜبّٛ، اٜ اَرْکِبُسْ مٛ تٛرّٛدٛتٛوطٜنْ نَاع سٜطَّ ندٜرْ وَعَجِنْکِ، اٜ تٛکُّٻٜ يٜىٰسُ کَوْرِتٛوٻٜ اٜ وُرٛ مَاطَ؞</verse>
				<verse number="3">اَللَّه، ݧَاکٛ مٜىٰطٜنْ، اٜ جٛومِرَاوٛ مٜىٰطٜنْ يٜىٰسُ اَلْمَسِيحُ بَرْکِطِنَعٛنْ حٛکَّعٛنْ جَمْ؞</verse>
				<verse number="4">کٛو ندٜيٜ تٛ اٜ مِ وَطَ دٛعَارٜ، اٜ مِ يٜتَّ اَللَّه نغَمْ مَاطَ؞</verse>
				<verse number="5">اٜ مِ وَطَ نٛنْ نغَمْ اٜ مِ نَنَ حَبَرُ نٛ نغِطِرْطَا تٛکُّٻٜ يٜىٰسُ جٛومِرَاوٛ اٜ نٛ کٛولٛرِطَامٛ؞</verse>
				<verse number="6">دٛعَارٜ اَمْ وٛنِ سُمْڤٛ وٛنْغٛ حَکُّندٜ مٜىٰطٜنْ نغَمْ حٛولَاکِ يٜىٰسُ وَطُمَا اَنْدَا کٛو طُمٜ بَرْکَ طُمْ نغٛودُطٜنْ ندٜرْ سُمْڤٛوتِرْکِ اٜ مَاکٛ؞</verse>
				<verse number="7">بَنْدِرَاوٛ اَمْ، مِ نَنِي بٜلْطُمْ طُطُّمْ؞ ٻٜرْندٜ اَمْ فُکَّکٜ نغَمْ اَ حٛلَّ تٛکُّٻٜ يٜىٰسُ يِدّٜ، اَ سٜمْبِطِنَٻٜ؞</verse>
				<verse number="8">تٛو، مِ وَاوَيْ مِ وَطُمَا نغَطَا کٛ حَانِ وَطٜىٰ نغَمْ مِ مَوْطٛ ندٜرْ تٛکُّٻٜ يٜىٰسُ؞</verse>
				<verse number="9">اَمَّا نغَمْ اٜ مِ يِطُمَا، مِ ٻُرِي يِطُکِ مِ تٛرٛمَا، مِنْ بُلُسْ نَيٜىٰجٛ، مٛ يٜىٰسُ لِلِ، جٛونِ بٛو اٜ مِ سُرَا نغَمْ تٛکُّکِ يٜىٰسُ؞</verse>
				<verse number="10">اٜ مِ تٛرٛمَا نغَمْ اٛنِسِمُسْ غَرْتُطٛ بٛ ٻِطّٛ تٛ اَمْ، نغَمْ مِ حٛلِّيمٛ لَاوٛلْ اَللَّه کٛ اٜ مِ سُرِي؞</verse>
				<verse number="11">ندٜنّٛ اٛ نَفَنَايِمَ غٛطُّمْ، اَمَّا جٛونِ اٜ مٛ نَفَنْمَا فُو اٜ اَمْ؞</verse>
				<verse number="12">اٜ مِ سٛعّٛيَمٛ تٛ مَاطَ جٛونِ، اٜ مِ يِطِمٛ نَاع سٜطَّ؞</verse>
				<verse number="13">دَا مِ حٜٻَيْنٛ نٛ نغِطُمِ دَا اٛ جٛوطٛدَکٜ اٜ اَمْ طٛعٛ اٜ نغٜعٜلْ شَرٜلْ نغٜلْ طُمْ سُرِيَمْ نغَمْ حَبَرُ يٜىٰسُ، نغَمْ اٛ حُوَنَيَمْ کُوغَلْ نغَلْ کُوَنْتَايَمْ؞</verse>
				<verse number="14">اَمَّا مِ يِطَا مِ وَطُمَا دٛولٜ مبَلَّايَمْ، سٜيْ نِ اٜ مِ يِطِ مبَلَّايَمْ تَا جَٻِي؞ نغَمْ مِ يِطَا مِ وَطَ غٛطُّمْ سٜيْ نِ اٜ يِدّٜ مَاطَ؞</verse>
				<verse number="15">کِيلَ اٛنِسِمُسْ سٜنْدِرِي اٜ مَاطَ شَرٜلْ سٜطَّ نغَمْ ڤُطِّتَا نجَٻَامٛ حَا اَبَدَا؞</verse>
				<verse number="16">تَاع جَٻُمٛ بٛ مَشُّطٛ تَنْ، اَمَّا بٛ بَنْدِرَاوٛ غِطَاطٛ ندٜرْ تٛکُّکِ يٜىٰسُ؞ اٜ مِ يِطِمٛ نَاع سٜطَّ، اَمَّا اَ ٻُرَيْيَمْ يِطُکِمٛ؞ اَ يِطَيْمٛ بٛ مَشُّطٛ اٜ بٛ تٛکُّطٛ يٜىٰسُ اَلْمَسِيحُ؞</verse>
				<verse number="17">نغَمْ نٛنْ، تَا جَٻِي مِ حِغٛ مَاطَ ندٜرْ کُوغَلْ، جَٻُمٛ نٛنْ نٛ نجَٻِرْتَايَمْ؞</verse>
				<verse number="18">تٛ اٛ وَطَنِيمَ غٛطُّمْ کٛ وٛوطَا، کٛو تَا تٛکَّمٛ ݧَمَاندٜ، يٛوُطُمْ دٛوْ اَمْ؞</verse>
				<verse number="19">مِنْ بُلُسْ وِنْدِ طُعُمْ اٜ جُنْغٛ اَمْ، مِ يٛٻٜتٜ؞ مِ يِطَا مِ سِفْتٛرَنْمَا، اَ اَنْدِ اٜ حَانِ نغَطَنَايَمْ کٛو طُمٜ کٛ نغِطُمِ نغَمْ مِ حٛلِّيمَ لَاوٛلْ کِسْندَمْ؞</verse>
				<verse number="20">بَنْدِرَاوٛ اَمْ، اٜ مِ يِطِ نغَطَنَايَمْ نٛنْ نغَمْ جٛومِرَاوٛ؞ وٜلْنَنَمْ ٻٜرْندٜ نغَمْ اٜنْ فُو اٜنْ تٛکُّٻٜ يٜىٰسُ؞</verse>
				<verse number="21">اٜ مِ وِنْدَنْمَا طٜرٜوٛلْ نغٛعٛلْ نغَمْ اٜ مِ اَنْدِ اَ وَطَيْ کٛ تٛرِمَامِ حَا مَا اَ وَطَيْ کٛ ٻُرِ نٛنْ؞</verse>
				<verse number="22">طٛنْمَا مٛعِّنَنَمْ سُودُ تٛ نجِڤّٛتٛومِ، نغَمْ اٜ مِ کَمِّي اَللَّه سٛعّٛيَيْيَمْ تٛ مٛوطٛنْ نغَمْ دٛعَارٜ مٛوطٛنْ؞</verse>
				<verse number="23">اَبَافَرَسْ مٛ مِنْ نغٛنْدِ ندٜرْ سُودُ شُرَلْ نغَمْ تٛکُّکِ يٜىٰسُ اَلْمَسِيحُ، اٜ مٛ حٛوْنُمَا؞</verse>
				<verse number="24">حِغٛوٻٜ کُوغَلْ اَمْ، مَرْکُسْ اٜ اَرِسْتَرْکُسْ اٜ دِمَسْ اٜ لُکَ ٻٜ فُو اٜ ٻٜ کٛوْنُمَا؞</verse>
				<verse number="25">جٛومِرَاوٛ مٜىٰطٜنْ يٜىٰسُ اَلْمَسِيحُ بَرْکِطِنَعٛنْ؞</verse>
			</chapter>
		</book>
		<book number="58">
			<chapter number="1">
				<verse number="1">ندٜنّٛ اَللَّه مٜتَنِي مَامَعٜنْ مٜىٰطٜنْ ندٜ طُطُّمْ اٜ طَتٜ طُطّٜ دَغَ کٛنْدُطٜ اَنَّبٛعٜنْ؞</verse>
				<verse number="2">اَمَّا ندٜرْ بَلْطٜ طٜعٜ طٜ رٜعُکِ دُونِيَارُ اٛ مٜتِرَنِيعٜنْ ٻِطّٛ مَاکٛ، مٛ اٛ سُٻِ وَرْتَ دٛنٛووٛ کٛو طُمٜ؞ طٛنْمَا بَرْکَ مَاکٛ اَللَّه تَغِ دُونِيَارُ؞</verse>
				<verse number="3">اٜ مٛ حٛلَّ جَيْنغٛلْ تٜدُّنغَلْ اَللَّه، ندٜنْ ندٜرْ کٛو طُمٜ اٜ مٛ نَنْدِ اٜ اَللَّه؞ اٜ مٛ جٛغٛرِي کٛو طُمٜ وٛلْدٜ مَاکٛ غٛودُندٜ بَوْطٜ؞ غَطَ اٛ وَطِي لَاوٛلْ يَافَاکِ حَکّٜ، اٛ جٛوطِي تٛنْ دٛوْ تٛ جُنْغٛ ݧَامٛ نغٛ اَللَّه جٛومُ مَنْغُ؞</verse>
				<verse number="4">اَللَّه حٛکِّي ٻِطّٛ مُوطُمْ لَامُ ٻُرْطُمْ طُمْ مَلَاعِکَعٜنْ، نٛنْ نٛ اِنْدٜ ندٜ اَللَّه حٛکِّمٛ ندٜ ٻُرِي اِنْطٜ مَٻّٜ؞</verse>
				<verse number="5">نغَمْ اَللَّه مٜىٰطَايِ وِيکِ غٛطّٛ مَلَاعِکَاجٛ، ‏«‏اَنْ، اَ ٻِطّٛ اَمْ، حَنْدٜ مِ وَرْتِي ݧَاکٛ مَاطَ؞»‏ طٛنْمَا اَللَّه مٜىٰطَايِ مٜتِ دٛوْ غٛطّٛ مَلَاعِکَاجٛ وِعِ، ‏«‏مِ وَرْتَيْ ݧَاکٛ تٛ مَاکٛ، ندٜنْ اٛ وَرْتَيْ ٻِطّٛ تٛ اَمْ؞»‏</verse>
				<verse number="6">اَمَّا ندٜ اَللَّه سِرْيِي لِلَ ٻِطّٛ مُوطُمْ اَفٛ ندٜرْ دُونِيَارُ، اٛ وِعِي، ‏«‏فُو مَلَاعِکَعٜنْ اَللَّه دٛولٜ مَوْنِنَمٛ؞»‏</verse>
				<verse number="7">دٛوْ مَلَاعِکَعٜنْ بٛو، اٛ وِعِي، ‏«‏اَللَّه وَطِي مَلَاعِکَعٜنْ مُوطُمْ نغَرْتَ بٛ حٜنْدُ، ندٜنْ اٛ وَطِي مَشُّٻٜ مَاکٛ نغَرْتَ بٛ طٜمْطٜ حِيتٜ؞»‏</verse>
				<verse number="8">اَمَّا اٛ وِعِي ٻِطّٛ اٛنْ، ‏«‏يَا اَللَّه، لَامُ مَاطَ تَبِتَيْ حَا اَبَدَا اَبَدِنْ؞ اَادِلَاکُ وٛنِ سَوْرُ ندُ لَامٛرْتٛطَا يِمْٻٜ مَاطَ؞</verse>
				<verse number="9">اَ يِطِ اَادِلَاکُ، اَ وَݧِي کٛ وٛوطَا؞ کَنْجُمْ وَطِ مِنْ، اَللَّه مَاطَ، شُٻُمَامِ نغَطُمِ کٜٻُطَا مَنْغُ غَدَّيْطُمْ نَنُکِ بٜلْطُمْ ٻُرْطُمْ طُمْ ٻٜ نغٛنْدُطَا؞»‏</verse>
				<verse number="10">طٛنْمَا اٛ وِعِي، ‏«‏اَنْ جٛومِرَاوٛ، دَغَ اَرَنْدٜ اَنْ تَغِ دُونِيَارُ ندُعُ، اٜ جُوطٜ مَاطَ نغَطِرْطَا دٛوْ؞</verse>
				<verse number="11">طُمْ رٜعَيْ، اَمَّا اَنْ اَ تَبٛتٛ؞ طُمْ فُو طُمْ حِيطَيْ بٛ کٛلْتٜ؞</verse>
				<verse number="12">اَ تَغَّيْطُمْ بٛ شُدَّارِ، طُمْ وَيْلِتَيْطُمْ نٛ طُمْ وَيْلِتِرْتَ کٛلْتٜ؞ اَمَّا اَنْ، اَ طٛنْ نٛ نغٛنْتِندِرْطَا، حَا اَبَدَا دُوٻِ مَاطَ نغَلَا کٜىٰرٛلْ؞»‏</verse>
				<verse number="13">اَللَّه مٜىٰطَايِ وِعُکِ غٛطّٛ مَلَاعِکَاجٛ، ‏«‏جٛوطَ تٛ جُنْغٛ ݧَامٛ اَمْ نَا مِ وَطِي وَݧْوَݧْٻٜ مَاطَ نغَرْتِي تٛ نجٛوَتَا کٛيْطٜ مَاطَ؞»‏</verse>
				<verse number="14">مَلَاعِکَعٜنْ طُمْ ٻٜيٜ؟ ٻٜ رُوحُوجِ کُوَنٛوجِ اَللَّه ٻٜ اٛ لِلَتَ نغَمْ مبَلَّ کٜٻَيْٻٜ کِسْندَمْ؞</verse>
			</chapter>
			<chapter number="2">
				<verse number="1">نغَمْ مَاجُمْ دٛولٜ نغَطٜنْ فُو حَکِّيلٛ مٜىٰطٜنْ دٛوْ کٛ نَنْطٜنْ، نغَمْ تٛع شٜلٜنْ دَغَ تٛکُّکِطُمْ؞</verse>
				<verse number="2">حَالَ کَ طُمْ مٜتِ دَغَ کٛنْدُطٜ مَلَاعِکَعٜنْ کَ تَبِّتِنَامَ، ندٜنْ کٛو مٛيٜ غَݧُطٛ تٛکَّکَ حٜٻِي تٛرَّ نٛ حَانَنِمٛ؞</verse>
				<verse number="3">تٛ طُمْ نٛنْ، نٛ وَطَتَ ندَطٜنْ تٛ اٜنْ نغَطَايِ حَکِّيلٛ مٜىٰطٜنْ دٛوْ کِسْندَمْ طَعَمْ مَوْطَمْ؟ جٛومِرَاوٛ اَرْتِي مٜتُکِ دٛوْ مَاجَمْ، ندٜنْ ٻٜنْ طٛنْ نَنْٻٜمٛ تَبِّتِنَنِيمِنْ وِيکِ طُمْ غٛونغَ؞</verse>
				<verse number="4">نٛنْ مَا اَللَّه تَبِّتِنِيطُمْ اٜ اَلَامَاجِ، اٜ کُوطٜ کَيْطِنِيطٜ فٜىٰرٜ‑فٜىٰرٜ، اٜ حٛکُّکِ رُوحُ مَاکٛ نٛنْ نٛ اٛ يِطِرِ؞</verse>
				<verse number="5">دُونِيَارُ غَرَيْندُ ندُ مِنْ مٜتَتَ، نَاع مَلَاعِکَعٜنْ اَللَّه وَطِ لَامٛوندُ؞</verse>
				<verse number="6">اَمَّا اٜ وٛودِ اَايَارٜ تٛ طُمْ وِعِ، ‏«‏يَا اَللَّه، نٜطّٛ طُمْ طُمٜ حَا ݧُمَتَا دٛوْ مَاکٛ؟ ٻِي نٜطّٛ اٛ مٛيٜ حَا اَ فَامَنَمٛ؟</verse>
				<verse number="7">اَ لٜسْتِنِيمٛ لٜيْ مَلَاعِکَعٜنْ نغَمْ شَرٜلْ سٜطَّ، اَمَّا غَطَ طٛنْ اَ حٛکِّيمٛ تٜدُّنغَلْ اٜ مَنْغُ،</verse>
				<verse number="8">اَ وَطِي کٛو طُمٜ لٜيْ لَامُ مَاکٛ؞»‏ ندٜ اَللَّه وَطِ کٛو طُمٜ لٜيْ لَامُ مَاکٛ، اَلَايِ غٛطُّمْ طُمْ وَلَا لٜيْ لَامُ مَاکٛ؞ فُو اٜ نٛنْ، حَا جٛونِ اٜنْ نغِعَايِ کٛو طُمٜ فُو لٜيْ لَامُ مَاکٛ؞</verse>
				<verse number="9">شَرٜلْ سٜطَّ طُمْ حٛکِّ يٜىٰسُ مَنْغُ طُمْ حٜوْتَايِ طُمْ مَلَاعِکَعٜنْ؞ اَمَّا جٛونِ اٜنْ نغِعِي اٛ حٛکَّامَ تٜدُّنغَلْ اٜ مَنْغُ نغَمْ تٛرَّ مَيْدٜ کَ اٛ يَرِ، نغَمْ بَرْکَ يِدّٜ اَللَّه اٛ مَايَ نغَمْ کٛو مٛيٜ؞</verse>
				<verse number="10">اَللَّه تَغِ کٛو طُمٜ، کَنْکٛ فَامَنْتَ کٛو طُمٜ؞ اٛ وَطِي کٛ حَانِ ندٜ اٛ وَرْتِرِ يٜىٰسُ کٜوْطٛ لَاوٛلْ تٛرَّ کَ يَرِ، نغَمْ اٛ وَدَّ يِمْٻٜ طُطْٻٜ تٛ تٜدُّنغَلْ مَاکٛ؞ يٜىٰسُ وٛنِ مَٻُّتُطٛ لَاوٛلْ کِسْندَمْ تٛکِّنٛووٛٻٜ لَاوٛلْ نغٛلْ ٻٜ کِسَ؞</verse>
				<verse number="11">لٛوتَنٛووٛ يِمْٻٜ حَکّٜ، کَنْکٛ اٜ ٻٜنْ طٛنْ لٛوتَنَاٻٜ ٻٜ فُو ݧَاکٛ مَٻّٜ اٛ غٛعٛتٛ؞ کَنْجُمْ وَطِ يٜىٰسُ نَنَتَا شٜمْتُطُمْ نٛدِّرْکِٻٜ مِݧِرَاٻٜ مُوطُمْ؞</verse>
				<verse number="12">اٛ وِعِي اَللَّه، ‏«‏مِ وِعَيْ مِݧِرَاٻٜ اَمْ کُوطٜ طٜ نغَطَّا، مِ مَنْتٜتٜ ندٜرْ کَوْتَلْ مَٻّٜ؞»‏</verse>
				<verse number="13">کَدِنْ اٛ وِعِي، ‏«‏مِ حٛولٛتٛ اَللَّه؞»‏ ندٜنْ کَدِنْ اٛ وِعِي، ‏«‏رَمِّ طٛعٛ اٜ ٻِٻّٜ ٻٜ اَللَّه حٛکِّيَمْ؞»‏</verse>
				<verse number="14">ندٜ ٻِٻّٜ ٻٜنْ ٻٜ غٛودُٻٜ ٻَنْدُ اٜ پِيپَمْ، يٜىٰسُ اٜ حٛورٜ مُوطُمْ وَرْتِي نٜطّٛ بٛ مَٻّٜ؞ اٛ وَطُ نٛنْ نغَمْ بَرْکَ مَيْدٜ مَاکٛ اٛ حَلْکَ اٛنْ طٛنْ جٛغِيطٛ بَوْطٜ مَيْدٜ، وَاتٛ شٜيْطَنْ؞</verse>
				<verse number="15">نٛنْ اٛ يٛوفِرِ يِمْٻٜ ٻٜ کُلٛلْ مَيْدٜ حَٻِّ کٜىٰرٛلْ بَلْطٜ مَٻّٜ؞</verse>
				<verse number="16">اٜنْ تَبِّتِنِي نَاع مَلَاعِکَعٜنْ اٛ وَلِّ، اَمَّا ٻِٻّٜ ٻِٻّٜىٰجِ اِبْرَاهِمْ اٛ وَلِّ؞</verse>
				<verse number="17">نغَمْ مَاجُمْ دٛولٜ اٛ وَرْتِرَا نٜطّٛ اٜ کٛو نغٛلٜ لَاوٛلْ، نغَمْ اٛ وَرْتَ مَوْطٛ مَوْٻٜ اَرْدِيطٛ دِينَ مٛ غٛونغَ غٛودُطٛ يُرْمٜىٰندٜ ندٜرْ کُوغَلْ اَللَّه نغَمْ حَکّٜ يِمْٻٜ نجَافٜىٰ؞</verse>
				<verse number="18">ندٜ کَنْکٛ اٜ حٛورٜ مَاکٛ اٛ تٛرَّکٜ ندٜ اٛ فٛونْدَا، اٜ مٛ وَاوِ وَلُّکِ فٛوندٜتٜىٰٻٜ؞</verse>
			</chapter>
			<chapter number="3">
				<verse number="1">نغَمْ نٛنْ، بَنْدِرَاٻٜ اَمْ تٛکُّٻٜ يٜىٰسُ ٻٜ اَللَّه نٛدِّ، ݧُمٜىٰ دٛوْ يٜىٰسُ، لِلَاطٛ، مَوْطٛ مَوْٻٜ اَرْدِيٻٜ دِينَ مٛ مبِعٜتٜنْ يِمْٻٜ اٜنْ تٛکَّ؞</verse>
				<verse number="2">اٛ حُوَنِ اَللَّه اٜ غٛونغَ شُٻُطٛمٛ، نٛنْ نٛ مُوسَ حُوِرَنِ اَللَّه ندٜرْ يِمْٻٜ مَاکٛ اٜ غٛونغَ؞</verse>
				<verse number="3">اَمَّا طُمْ يِعِي يٜىٰسُ ٻُرِي مُوسَ مَنْغُ نَاع سٜطَّ، نٛنْ نٛ مَحٛووٛ وُرٛ ٻُرِرِ مَادِ ندِنْ مَنْغُ؞</verse>
				<verse number="4">نغَمْ کٛو نغٛيٜ وُرٛ غٛطّٛ مَحِنغٛ، اَمَّا اَللَّه وٛنِ مَحُطٛ کٛو طُمٜ؞</verse>
				<verse number="5">مُوسَ اٛ مَشُّطٛ اَللَّه مٛ غٛونغَ ندٜرْ کُوغَلْ وَلُّکِ يِمْٻٜ اَللَّه، اٛ مٜتِي دٛوْ کٛ اَللَّه وِعَتَ طٛعٛ يٜىٰسٛ؞</verse>
				<verse number="6">اَمَّا اَلْمَسِيحُ اٛ ٻِطّٛ، ڤَامَنٛووٛ يِمْٻٜ اَللَّه اٜ غٛونغَ؞ اٜنْ يِمْٻٜ اَللَّه تٛ اٜنْ نجٛغَکٜ سٜمْبٜ ٻٜرْندٜ اٜ شِيَ کُلٛلْ دٛوْ کٛ کَمِّيطٜنْ؞</verse>
				<verse number="7">نغَمْ نٛنْ، نٛ رُوحُ اَللَّه وِعِ، ‏«‏حَنْدٜ، تٛ اٛنْ نَنِي حٛنٛنْدٜ اَللَّه،</verse>
				<verse number="8">تٛع اٛنْ شَاتِنْ ٻٜرْطٜ مٛوطٛنْ نٛ مَامَعٜنْ مٛوطٛنْ نغَطُنٛو شَرٜلْ کٛ ٻٜ نغَݧِ کٛ اَللَّه وِعِ ٻٜ ڤٛوندِمٛ ندٜرْ لَدّٜ؞</verse>
				<verse number="9">اَللَّه وِعِي، ‏‹‏تٛنْ مَامَعٜنْ مٛوطٛنْ ڤٛوندِيَمْ، کٛو ندٜ دُوٻِ 40 اٜ ٻٜ نغِعَ کُوطٜ اَمْ طٜ نغَطُمِ؞›‏</verse>
				<verse number="10">نغَمْ نٛنْ، مِ مٛنَّنِي يِمْٻٜ جَامَنُ طُمْ، مِ وِعِ، ‏‹‏کٛو ندٜيٜ اٜ ٻٜ شٜلَ لَاوٛلْ اَمْ، اٜ ٻٜ نغَݧَ تٛکُّکِيَمْ؞›‏</verse>
				<verse number="11">سٜيْ ٻٜرْنُمِ کُنِيمِ مبِيمِ، ‏‹‏ٻٜ نَتَّتَا تٛ شِوْتِنَيْمِٻٜ!‏›‏ »‏</verse>
				<verse number="12">بَنْدِرَاٻٜ اَمْ تٛکُّٻٜ يٜىٰسُ، ڤَامٜىٰ تٛع ٻٜرْندٜ کٛو مٛيٜ مٛوطٛنْ حَلَّ وَݧَ حٛولَاکِ، اَلٛنْ تٛکُّکِمٛ؞</verse>
				<verse number="13">اَمَّا شٜمْبِطِنْدِرٜىٰ ٻٜرْطٜ مٛوطٛنْ کٛو ندٜيٜ ݧَلْندٜ، کُوتِرٜىٰ کٛو نغٜلٜ شَرٜلْ بِعٜتٜىٰنغٜلْ ‏«‏حَنْدٜ،»‏ نغَمْ تٛع حَکّٜ پٛيْرَ غٛطّٛ مٛوطٛنْ اٛ وَرْتَ مٛ ٻٜرْندٜ شَاتُندٜ؞</verse>
				<verse number="14">تٛ اٜنْ نجٛغَکٜ حٛولَاکِ کِ نغٛودُنٛوطٜنْ دَغَ اَرَنْدٜ بٛطُّمْ حَا کٜىٰرٛلْ بَلْطٜ مٜىٰطٜنْ، اٜنْ نغَرْتِ غٛنْدُٻٜ اٜ اَلْمَسِيحُ؞</verse>
				<verse number="15">نٛ اَايَارٜ وِعِ، ‏«‏حَنْدٜ، تٛ اٛنْ نَنِي حٛنٛنْدٜ اَللَّه، تٛع اٛنْ شَاتِنْ ٻٜرْطٜ مٛوطٛنْ نٛ مَامَعٜنْ مٛوطٛنْ نغَطُنٛو ندٜ ٻٜ نغَݧِ کٛ اَللَّه وِعِ؞»‏</verse>
				<verse number="16">ٻٜيٜ نغٛنّٛو نَنْٻٜ حٛنٛنْدٜ اَللَّه، اَمَّا فُو اٜ نٛنْ نغَݧِ کٛ اٛ وِعِ؟ نَاع طُمْ ٻٜنْ طٛنْ ٻٜ فُو ٻٜ مُوسَ اَرْدِي وُرْتِنِ لٜيْدِ مَسَرْ؟</verse>
				<verse number="17">ندٜنْ ٻٜيٜ اَللَّه وَطِ دُوٻِ 40 اٜ مٛنَّنَ؟ نَاع طُمْ ٻٜنْ طٛنْ يِمْٻٜ غَطُٻٜ حَکّٜ مَايِ ندٜرْ لَدّٜ؟</verse>
				<verse number="18">دٛوْ ٻٜيٜ اَللَّه حُنِي وِيکِ ٻٜ نَتَّتَا تٛ شِوْتِنْتَٻٜ کٛو سٜطَّ؟ نَاع طُمْ ٻٜنْ طٛنْ غَݧُٻٜ کٛ اٛ وِعِ؟</verse>
				<verse number="19">نغَمْ نٛنْ، اٜنْ نغِعِي ٻٜ مبَاوَايِ نَتُّکِ لٜيْدِ ندِنْ نغَمْ ٻٜ کٛولَاکِ اَللَّه؞</verse>
			</chapter>
			<chapter number="4">
				<verse number="1">ندٜ اَلْکَوَلْ نغَلْ اَللَّه وَطَنِعٜنْ نغَلْ نَتُّکِ تٛ اٛ سِوْتِنْتَعٜنْ اٜ طٛنْ، اٜنْ ڤَامُ، تٛع غٛطّٛ مٛوطٛنْ دُلَّ نَتُّکِ سِوْتَارٜ ندٜنْ؞</verse>
				<verse number="2">نغَمْ اٜنْ نَنِي حَبَرُ بٜلْطُمْ، نٛنْ نٛ ٻٜ نَنِرِطُمْ؞ اَمَّا کٛ ٻٜ نَنِ طُمْ نَفَايِٻٜ، نغَمْ شَرٜلْ نغٜلْ ٻٜ نَنِطُمْ، ٻٜ نجَٻَايِطُمْ؞</verse>
				<verse number="3">نغَمْ اٜنٜنْ کٛولِيٻٜ اَللَّه اٜنٜنْ نغٛنِ نَتّٛوٻٜ سِوْتَارٜ ندٜنْ طٛنْ؞ نٛنْ نٛ اَللَّه وِعِ، ‏«‏مِ مٛنِّي مِ حُنَکٜ مِ وِعِ، ‏‹‏ٻٜ نَتَّتَا تٛ شِوْتِنَيْمِٻٜ!‏›‏ »‏ اٛ وِعِي نٛنْ کٛو ندٜ اٛ يٛتِّنِ سِرْيَاکِ کٛو طُمٜ دَغَ شَرٜلْ کٛ اٛ تَغَتَ دُونِيَارُ؞</verse>
				<verse number="4">نغَمْ بَنْݧٜ ندٜرْ دٜفْتٜرٜ شٜنِيندٜ اَللَّه مٜتِي دٛوْ ݧَلْندٜ جٛوٜىٰطِطَوْرٜ وِيکِ، ‏«‏ݧَلْندٜ جٛوٜىٰطِطَوْرٜ اَللَّه سِوْتِي دَغَ فُو کُوغَلْ مُوطُمْ؞»‏</verse>
				<verse number="5">ندٜنْ طُمْ فُطِّتِي طُمْ مٜتِي دٛوْ مَاجُمْ وِيکِ، ‏«‏ٻٜ نَتَّتَا تٛ شِوْتِنَيْمِٻٜ؞»‏</verse>
				<verse number="6">ٻٜنْ طٛنْ اَرْتُٻٜ نَنْکِ حَبَرُ بٜلْطُمْ ٻٜ کٜٻَايِ نَتُّکِ سِوْتَارٜ ندٜنْ طٛنْ نغَمْ ٻٜ نغَطَايِ کٛ اَللَّه وِعِ؞ اَمَّا اٜ وٛودِ وٛٻّٜ ٻٜ طُمْ اَلَتَ نَتَّ؞</verse>
				<verse number="7">اَللَّه فُطِّتِي وَطِي وٛنْدٜ ݧَلْندٜ اٛ نٛدِّرِندٜ، ‏«‏حَنْدٜ؞»‏ غَطَ دُوٻِ طُطِّ اٛ مٜتِرِي حٛنْدُکٛ دَوْدَ دٛوْ مَاجُمْ ندٜرْ اَايَارٜ ندٜ نَنُنٛوطٜنْ بِيندٜ، ‏«‏حَنْدٜ، تٛ اٛنْ نَنِي حٛنٛنْدٜ اَللَّه، تٛع اٛنْ شَاتِنْ ٻٜرْطٜ مٛوطٛنْ؞»‏</verse>
				<verse number="8">دَا جٛوشُوَ نَتِّنِينٛ يِمْٻٜ سِوْتَارٜ ندٜنْ، دَا اَللَّه فُطِّتَايِ مٜتِ دٛوْ وٛنْدٜ ݧَلْندٜ سِوْتَارٜ؞</verse>
				<verse number="9">نٛنْ حٛلِّي حَا جٛونِ اٜ وٛودِ وٛنْدٜ سِوْتَارٜ نغَمْ يِمْٻٜ اَللَّه؞</verse>
				<verse number="10">نغَمْ کٛو مٛيٜ نَتُّطٛ سِوْتَارٜ ندٜ اَللَّه وَطِ اَلْکَوَلْ، اٛ سِوْتٛتٛ دَغَ کُوطٜ مَاکٛ، نٛنْ نٛ اَللَّه سِوْتٛرِي دَغَ کُوطٜ مُوطُمْ؞</verse>
				<verse number="11">نغَمْ نٛنْ اٜنْ نغَطُ کٛ مبَاوٜتٜنْ وَطُکِ نغَمْ نَتّٜنْ سِوْتَارٜ ندٜنْ طٛنْ؞ تٛع غٛطّٛ مٜىٰطٜنْ وَطَ نٛ ٻٜنْ تٛنْ، وَݧَ کٛ اَللَّه وِعِ دُلَّ سِوْتَارٜ ندٜنْ؞</verse>
				<verse number="12">وٛلْدٜ اَللَّه اٜ وٛودِ يٛنْکِ اٜ ندٜ حُوَ، ندٜ ٻُرِي کٛو کِيٜ کَافَحِ وٜلْکِ؞ اٜ ندٜ تَپَ حَا ندٜ سٜنْدَ يٛنْکِ اٜ ٻٜرْندٜ، ندٜ سٜنْدَ جٛکّٛوطٜ اٜ مبٛرْٻٛوندِ؞ اٜ ندٜ سٜنْدَ سُونٛوجِ اٜ ݧُمٛوجِ ٻٜرْندٜ بٛطِّ اٜ طِ مبٛوطَا؞</verse>
				<verse number="13">ندٜرْ فُو کٛ تَغَا، وَلَا کٛ سُوطِي تٛ اَللَّه؞ کٛو طُمٜ اٜ نجَيْرِ طُمْ وٛنِ، اٜ طُمْ مَٻِّتِي يٜىٰسٛ مَاکٛ؞ ندٜنْ دٛولٜ کَنْکٛ مبِعٜتٜنْ فُو کٛ نغَطّٜنْ؞</verse>
				<verse number="14">ندٜ اٜنْ نغٛودِ مَوْطٛ مَوْٻٜ اَرْدِيٻٜ دِينَ جَاطٛ دٛوْ حَا يٜىٰسٛ اَللَّه، وَاتٛ يٜىٰسُ، ٻِطّٛ اَللَّه، اٜنْ نجٛغٛ کٛ کٛولِيطٜنْ بٛطُّمْ؞</verse>
				<verse number="15">مَوْطٛ مَوْٻٜ اَرْدِيٻٜ دِينَ مٛ نغٛودُطٜنْ نَاع اٛ غٛطّٛ مٛ وَاوَتَا يُرْمِنَنْکِعٜنْ اٜنٜنْ تَمْڤُٻٜ؞ اَمَّا اٛ فٛوندَامَ اٜ کٛو نغٛلٜ لَاوٛلْ نٛ طُمْ فٛوندِرْتَعٜنْ، فُو اٜ نٛنْ اٛ وَطَايِ حَکّٜ؞</verse>
				<verse number="16">نغَمْ نٛنْ، اٜنْ نغَطُ سٜمْبٜ ٻٜرْندٜ ٻَدّٛوطٜنْ جٛوطٛرْغَلْ لَامُ اَللَّه جٛومُ يِدّٜ، نغَمْ کٜٻٜنْ يُرْمٜىٰندٜ اٜ يِدّٜ بَلَّيْندٜعٜنْ اٜ شَرٜلْ نغٜلْ نغِطّٜنْدٜ؞</verse>
			</chapter>
			<chapter number="5">
				<verse number="1">کٛو مٛيٜ مَوْطٛ مَوْٻٜ اَرْدِيٻٜ دِينَ شُٻَاطٛ دَغَ ندٜرْ يِمْٻٜ، طُمْ حٛکُّمٛ کُوغَلْ نغَمْ اٛ حُوَنَ اَللَّه نغَمْ مَٻّٜ، اٛ حٛکَّ اَللَّه شَکِّرِ اٜ دٛکّٜ نغَمْ حَکّٜ مَٻّٜ؞</verse>
				<verse number="2">ندٜ کَنْکٛ مَا اٜ حٛورٜ مَاکٛ اٛ تَمْڤُطٛ اٜ طَتٜ طُطّٜ، اٛ وَاوَيْ اٛ وَادَ مُݧَلْ اٜ ٻٜ نغَلَا اَنْدَلْ اٜ شٜلُٻٜ لَاوٛلْ؞</verse>
				<verse number="3">ندٜنْ ندٜ کَنْکٛ اٜ حٛورٜ مَاکٛ اٛ تَمْڤُطٛ، دٛولٜ اٛ سَکَّنَ اَللَّه نغَمْ حَکّٜ يِمْٻٜ اٜ حَکّٜ مَاکٛ، کَنْکٛ مَا؞</verse>
				<verse number="4">وَلَا کٜٻَنَيْطٛ حٛورٜ مُوطُمْ مَنْغُ وَرْتُکِ مَوْطٛ مَوْٻٜ اَرْدِيٻٜ دِينَ، اَمَّا اَللَّه نٛدَّتَمٛ، نٛنْ نٛ نٛدِّرِ هَرُونَ؞</verse>
				<verse number="5">نٛنْ مَا اَلْمَسِيحُ نَاع کَنُمْ مَوْنِنِ حٛورٜ مُوطُمْ وَرْتِ مَوْطٛ مَوْٻٜ اَرْدِيٻٜ دِينَ، اَمَّا اَللَّه حٛکِّمٛ کُوغَلْ نغَلْ، وِعِمٛ، ‏«‏اَنْ اَ ٻِطّٛ اَمْ؞ حَنْدٜ مِ وَرْتِي ݧَاکٛ مَاطَ؞»‏</verse>
				<verse number="6">نٛ اٛ وِعِ ندٜرْ وٛنْدٜ اَايَارٜ، ‏«‏اَنْ اَ اَرْدِيطٛ دِينَ حَا اَبَدَا بٛ مَلْکِسَدِکْ؞»‏</verse>
				<verse number="7">شَرٜلْ کٛ يٜىٰسُ وٛنِ ندٜرْ دُونِيَارُ، اٛ وَطِي دٛعَاجٜ اٜ حٛنٛنْدٜ شٜمْبِنْدٜ اٜ غٛنْطِ اٛ تٛرَکٜ اَللَّه بَاوَيْطٛ حِسْنُکِمٛ دَغَ مَيْدٜ؞ طُمْ بٛو جَٻِي دٛعَارٜ مَاکٛ نغَمْ اٛ وَطِي کٛ اَللَّه وِعِ ندٜرْ کُلٛلْ اَللَّه؞</verse>
				<verse number="8">کٛو ندٜ اٛ ٻِطّٛ اَللَّه اٛ اٜکِّتَکٜ وَطُکِ کٛ اَللَّه وِعِ ندٜرْ تٛرَّ کَ اٛ يَرِ؞</verse>
				<verse number="9">ندٜ اٛ وَرْتِرَا کٜوْطٛ، اٛ وَرْتِي کٛکّٛووٛ فُو غَطٛوٻٜ کٛ اٛ وِعِ کِسْندَمْ تَبِتَيْطَمْ؞</verse>
				<verse number="10">اَللَّه نٛدِّيمٛ اٛ وَرْتَ مَوْطٛ مَوْٻٜ اَرْدِيٻٜ دِينَ بٛ مَلْکِسَدِکْ؞</verse>
				<verse number="11">دٛوْ حَالَ کَعَ اٜ مِنْ نغٛودِ فِي طُطُّمْ طُمْ مِنْ مبِعَتَ، اَمَّا اٜ طُمْ سَطِ فَمْتِنٜىٰکِ نغَمْ اٛنْ نجَاوَا فَامُکِ؞</verse>
				<verse number="12">اٜ حَانِ جٛونِ دَا اٛنْ نغَرْتِي مٛودِٻّٜ، اَمَّا حَا جٛونِ سٜيْ تٛ غٛطّٛ اٜکِّتِنِيعٛنْ اٜکِّتِنٛلْ اَرَنْدٜوٛلْ نغٛلْ وٛلْدٜ اَللَّه؞ اٜ حَانِ ݧَامٛنْ ݧَمْندُ شٜمْبِنْدُ، اَمَّا حَا جٛونِ اٛنْ مُسِنَ؞</verse>
				<verse number="13">نغَمْ کٛو مٛيٜ مُسِنٛووٛ حَا جٛونِ اٛ ٻِنْغٜلْ، اٛ اَنْدَا اٜکِّتِنٛلْ اَادِلَاکُ؞</verse>
				<verse number="14">اَمَّا ݧَمْندُ شٜمْبِنْدُ بٛو، طُمْ ندُ مَوْنُٻٜ؞ کَمْٻٜ نغٛنِ حُوتِرْٻٜ حَکِّيلٛ مَٻّٜ کٛو ندٜيٜ حَا اٜ ٻٜ مبَاوِ فٜىٰرٛوتِرْکِ حَکُّندٜ کٛ وٛوطِ اٜ کٛ وٛوطَا؞</verse>
			</chapter>
			<chapter number="6">
				<verse number="1">نغَمْ نٛنْ، اٜنْ ݧَمْرُ يٜىٰسٛ دٛوْ اٜکِّتِنٛلْ نغٛلْ طٛنْ اَرَنْدٜوٛلْ نغٛلْ کٜٻُطٜنْ دٛوْ اَلْمَسِيحُ، نغَمْ نغَرْتٜنْ ٻٜ اَنْدَلْ کٜوْنغَلْ؞ تٛع طُمْ وِعَ حَا جٛونِ اٜنْ مٜتَ دٛوْ اٜکِّتِنٛلْ نغٛلْ حٛولَاکِ اَللَّه، اٜ تُوبُکِ دَغَ کُوطٜ جَارَيْطٜ حَلْکٜرٜ،</verse>
				<verse number="2">اٜ اٜکِّتِنٛلْ دٛوْ بَڤْتِسْمَ، اٜ يٛوَنْکِ يِمْٻٜ جُوطٜ نغَمْ بَرْکِطِنْکِٻٜ، اٜ اُمَّاکِ مَيْٻٜ، اٜ نٛ اَللَّه تَپِرَنْتَ يِمْٻٜ کِيتَ تَبٛتٛوکَ؞</verse>
				<verse number="3">اٜنْ ݧَمْرَيْ يٜىٰسٛ، تٛ اَللَّه جَٻِي؞</verse>
				<verse number="4">نغَمْ طُمْ وَطَتَاکٛ اَلُٻٜ جَيْنغٛلْ اَللَّه شٛعّٜىٰ تُوبَ کَدِنْ، مٜىٰمُٻٜ دٛکَّلْ مَاکٛ، کٜٻُٻٜ رُوحُ مَاکٛ؞</verse>
				<verse number="5">ندٜنْ ٻٜ مٜىٰمِي بٜلْطُمْ وٛلْدٜ اَللَّه ٻٜ نَنِي، ندٜنْ ٻٜ مٜىٰمِي بَوْطٜ غَطٜتٜىٰطٜ تٛ يٜىٰسُ وَرْتِي، ٻٜ نَنِي؞</verse>
				<verse number="6">تٛ ٻٜ نغَيْلِتَنِي اَللَّه ٻَاوٛ، طُمْ وَطَتَاکٛ ٻٜ شٛعّٜىٰ ٻٜ تُوبَ، نغَمْ کٛ ٻٜ نغَطِ بٛ ٻٜ ڤُطُّتُ فِيَنْکِ ٻِطّٛ اَللَّه کُوسَاجٜ دٛوْ غَافَانغَلْ، اٜ ٻٜ شٜمْتِنَمٛ يٜىٰسٛ يِمْٻٜ؞</verse>
				<verse number="7">لٜيْدِ نجَرَيْندِ ندِيَمْ تٛٻٛوجَمْ کٛو ندٜيٜ، ندٜنْ اٜ ندِ وُرْتِنَ فُطٜ‑فُطٜ نَفَنٛوجُمْ جٜيْٻٜ لٜيْدِ ندِنْ، اَللَّه اٜ بَرْکِطِنَنْدِ؞</verse>
				<verse number="8">اَمَّا تٛ ندِ وُرْتِنِي غِعٜ اٜ کٛورَاجٜ، ندِ وَرْتِي کٛو کٛ ندِ نَفِ، نَاع کٛ نٜىٰٻِ اَللَّه لَانَيْندِ، رٜعُکِ مَيْرِ بٛو طُمْ وُلَيْندِ؞</verse>
				<verse number="9">کٛو ندٜ اٜ مِنْ مٜتِرَ نِينِ، فُو اٜ نٛنْ، اٛنٛنْ ٻٜ مِنْ نغِطِ، مِنْ تَبِّتِنِي اٛنٛنْ اٛنْ دٛوْ لَاوٛلْ بٛنْغٛلْ، لَاوٛلْ کِسْندَمْ؞</verse>
				<verse number="10">اَللَّه نَاع اٛ غَطٛووٛ کٛ حَانَا؞ اٛ يٜجِّتَتَا کُوغَلْ نغَلْ نغَطّٛنْ کٛو يِدّٜ ندٜ کٛلُّطٛنْمٛ ندٜ مبَلُّطٛنْ يِمْٻٜ مَاکٛ، ݧَمْرُطٛنْ يٜىٰسٛ اٜ وَلُّکِٻٜ حَا جٛونِ؞</verse>
				<verse number="11">اٜ مِنْ نغِطِ کٛو مٛيٜ مٛوطٛنْ ݧَمْرَ يٜىٰسٛ اٜ وَطُکِ نِينِ حَا يَاکِ رٜعِرْدٜ، نغَمْ کٜٻٛنْ فُو کٛ نغَطّٛنْ کَمُّندٜ دٛوْ مَاجُمْ؞</verse>
				<verse number="12">مِنْ نغِطَا نغَرْتٛنْ تَمْڤُٻٜ، اَمَّا تٛکّٜىٰ لَاوٛلْ دٛنُٻٜ کٛ اَللَّه وَطِ اَلْکَوَلْ بَرْکَ حٛولَارٜ مَٻّٜ اٜ مُݧَلْ مَٻّٜ؞</verse>
				<verse number="13">شَرٜلْ کٛ اَللَّه وَطَنِ اِبْرَاهِمْ اَلْکَوَلْ، ندٜ وَلَا ٻُرْطٛمٛ مَنْغُ مٛ اٛ حُنٛرْتٛو، اٛ حُنٛرَکٜ حٛورٜ مَاکٛ،</verse>
				<verse number="14">اٛ وِعِي، ‏«‏غٛونغَ، مِ بَرْکِطِنْتٜ مِ طُطِّنَ لٜݧٛلْ مَاطَ؞»‏</verse>
				<verse number="15">نٛنْ بٛو، غَطَ اِبْرَاهِمْ مُݧِي، اٛ حٜٻِي کٛ اَللَّه وَطَنِمٛ اَلْکَوَلْ؞</verse>
				<verse number="16">يِمْٻٜ اٜ کُنٛرٛو کٛ ٻُرِٻٜ مَنْغُ، ندٜنْ حُنَيٜىٰرٜ وٛنِ کٛ سٜنْدَتَ کٛو طُمٜ ندٜرْ غٜدِّ مَٻّٜ؞</verse>
				<verse number="17">نٛنْ مَا، ندٜ اَللَّه وَطِ اَلْکَوَلْ نغَلْ، سٜيْ اٛ حُنِي نغَمْ اٛ تَبِّتِنَنَ دٛنٛوٻٜنغَلْ وِيکِ اٛ وَيْلِتَتَا ݧُمٛ مَاکٛ؞</verse>
				<verse number="18">فِي طِطُمْ طُعُمْ، وَاتٛ اَلْکَوَلْ نغَلْ اٜ حُنَيٜىٰرٜ ندٜنْ طُمْ وَيْلِتَتَاکٛ حَا اَبَدَا، نغَمْ طُمْ وَطَتَاکٛ اَللَّه فٜوَ؞ نٛنْ اٜ سٜمْبِطِنَعٜنْ، اٜنٜنْ دٛغُّٻٜ نجَحِ تٛ مَاکٛ، نجٛغٛوطٜنْ کَمُّندٜ غٛنْدٜ يٜىٰسٛ مٜىٰطٜنْ بٛطُّمْ؞</verse>
				<verse number="19">کَمُّندٜ ندٜعٜ ندٜ نغٛودُطٜنْ اٜ ندٜ نَنْدِ اٜ دَرْنِرْطُمْ يٛنْکِ مٜىٰطٜنْ؞ ندٜ يَمْرٜ ندٜ تَبُّتُندٜ؞ کَيْرٜ نَتَّتَ غَطَ وُدٜرٜ غٛنْدٜ ندٜرْ وُرٛ شٜنِينغٛ تٛنْ دٛوْ؞</verse>
				<verse number="20">تٛنْ يٜىٰسُ اَرْتُطٛعٜنْ نَتِّ نغَمْ مٜىٰطٜنْ؞ اٛ وَرْتِي مَوْطٛ مَوْٻٜ اَرْدِيٻٜ دِينَ حَا اَبَدَا بٛ مَلْکِسَدِکْ؞</verse>
			</chapter>
			<chapter number="7">
				<verse number="1">اٛعٛ مَلْکِسَدِکْ، اٛ لَامِيطٛ سَلٜمْ، اٛ اَرْدِيطٛ دِينَ مٛ اَللَّه جٛومُ مَنْغُ؞ اٛ حَوْرِي اٜ اِبْرَاهِمْ شَرٜلْ کٛ وَرْتٛيْتَ دَغَ کٛنُ طُمْ حٜٻِ جَالٛرْغَلْ دٛوْ وٛٻّٜ لَامِيٻٜ، اٛ بَرْکِطِنِ اِبْرَاهِمْ؞</verse>
				<verse number="2">اِبْرَاهِمْ حٛکِّمٛ جَکَّ ندٜرْ فُو کٛ حٜٻِ تٛ کٛنُ؞ مَعَنَ اَرَنْدٜجُمْ طُمْ اِنْدٜ مَلْکِسَدِکْ وٛنِ ‏«‏لَامِيطٛ اَادِلَاکُ»‏؛ ندٜنْ کَدِنْ کَنْکٛ وٛنِ لَامِيطٛ سَلٜمْ، وَاتٛ ‏«‏لَامِيطٛ جَمْ؞»‏</verse>
				<verse number="3">طُمْ وِنْدَايِ کٛو اٜ مٛ وٛودِ ݧَاکٛ، کٛو مَدُوجٛ، کٛو لٜݧٛلْ؞ طُمْ وِنْدَايِ دٛوْ ݧَلْندٜ دَݧْنغٛلْ مَاکٛ، کٛو ݧَلْندٜ مَيْدٜ مَاکٛ؞ اٜ مٛ نَنْدِ اٜ ٻِطّٛ اَللَّه، اٛ اَرْدِيطٛ دِينَ حَا اَبَدَا؞</verse>
				<verse number="4">ندَارٜىٰ اِرِ مَنْغُ طُمْ اٛ وٛودِ، حَا اِبْرَاهِمْ مَامَ مَامَعٜنْ مٜىٰطٜنْ حٛکِّيمٛ جَکَّ ندٜرْ فُو کٛ حٜٻِ تٛ کٛنُ؞</verse>
				<verse number="5">ندٜنْ ٻٜنْ طٛنْ ٻِٻّٜ ٻِٻّٜىٰجِ لٜىٰوِ اَرْدِيٻٜ دِينَ، اَتَّوْرَ وِعِي ٻٜ نجَٻَ جَکَّ ندٜرْ فُو کٛ اِسْرَاعِيلَنْکٛعٜنْ نغٛودِ، وَاتٛ دَغَ تٛ بَنْدِرَاٻٜ مَٻّٜ، کٛو ندٜ کَمْٻٜ مَا ٻٜ ٻِٻّٜ ٻِٻّٜىٰجِ اِبْرَاهِمْ؞</verse>
				<verse number="6">مَلْکِسَدِکْ نَاع دَغَ لٜݧٛلْ لٜىٰوِ پِوٛيِ، اَمَّا اٛ جَٻِي جَکَّ تٛ اِبْرَاهِمْ، اٛ بَرْکِطِنِ اِبْرَاهِمْ مٛ اَللَّه وَطَنِ اَلْکَوَلْ؞</verse>
				<verse number="7">وَلَا سٜکٛ بَرْکِطِنْطٛ ٻُرِي مٛ اٛ بَرْکِطِنِ مَنْغُ؞</verse>
				<verse number="8">اَرْدِيٻٜ دِينَ نغٛنِ ٻٜ طُمْ حٛکَّتَ جَکَّ، اَمَّا ٻٜ مَايٛوٻٜ؞ مَلْکِسَدِکْ بٛو، اَايَارٜ وِعِي اٜ مٛ وٛودِ يٛنْکِ؞</verse>
				<verse number="9">طٛنْمَا لٜىٰوِ اٜ لٜݧٛلْ مُوطُمْ وٛنِ جَٻٛوٻٜ جَکَّ؞ اَمَّا طُمْ وَاوَيْ وِيکِ، لٜىٰوِ اٜ حٛورٜ مُوطُمْ حٛکِّي جَکَّ لَاوٛلْ اِبْرَاهِمْ؞</verse>
				<verse number="10">نغَمْ شَرٜلْ کٛ اِبْرَاهِمْ حَوْرِ اٜ مَلْکِسَدِکْ، لٜىٰوِ دَݧَاکَ تَوْ، اَمَّا اٜ مٛ ندٜرْ ٻَنْدُ اِبْرَاهِمْ؞</verse>
				<verse number="11">اٜنْ اَنْدِ شَرٜلْ کٛ اَللَّه حٛکِّ اِسْرَاعِيلَنْکٛعٜنْ اَتَّوْرَ، اٛ سُٻِي لٜىٰوِيَنْکٛعٜنْ نغَرْتَ اَرْدِيٻٜ دِينَ؞ تٛو، دَا کُوغَلْ لٜىٰوِيَنْکٛعٜنْ ٻٜنْ وَاوَيْ وَرْتِرْکِ يِمْٻٜ کٜىٰوُٻٜ، دَا حَالَ حٜٻُکِ اَرْدِيطٛ دِينَ فٜىٰرٜ اُمّٛيَاکِ؞ دَا مٛيٜ وِعَتَ طُمْ حٜٻَ اَرْدِيطٛ دِينَ بٛ مَلْکِسَدِکْ، نَاع اَرْدِيطٛ دِينَ بٛ هَرُونَ؟</verse>
				<verse number="12">نغَمْ تٛ طُمْ وَيْلِتِي کُوغَلْ اَرْدِيٻٜ دِينَ، نٛنْ مَا دٛولٜ طُمْ وَيْلِتَ دٛوکَ؞</verse>
				<verse number="13">مٛ طُمْ مٜتَتَ دٛوْ مُوطُمْ، وَاتٛ يٜىٰسُ، اٛ پِوٛيِي دَغَ وٛنْغٛلْ لٜݧٛلْ؞ ندٜرْ لٜݧٛلْ نغٛلْ بٛو وَلَا مٜىٰطُطٛ حُوَ کُوغَلْ اَرْدِيطٛ دِينَ؞</verse>
				<verse number="14">طُمْ تَبُّتُطُمْ اٛ پِوٛيِي دَغَ لٜݧٛلْ يَحُودَ، ندٜنْ مُوسَ مٜتَايِ دٛوْ لٜݧٛلْ نغٛعٛلْ ندٜ مٜتِ دٛوْ اَرْدِيٻٜ دِينَ؞</verse>
				<verse number="15">کَنْ طٛنْ حَالَ ٻٜيْدِي وُرْتَاکِ اٜ نجَيْرِ ندٜ غٛطّٛ اَرْدِيطٛ دِينَ بٛ مَلْکِسَدِکْ وُرْتٛيِي؞</verse>
				<verse number="16">اٛ وَرْتِرَاکَ اَرْدِيطٛ دِينَ نغَمْ لٜݧٛلْ مَاکٛ، اَمَّا اٛ وَرْتِرَا اَرْدِيطٛ دِينَ بَرْکَ بَوْطٜ يٛنْکِ کِ رٜعَتَا؞</verse>
				<verse number="17">نغَمْ اَايَارٜ وِعِي، ‏«‏اَنْ اَ اَرْدِيطٛ دِينَ حَا اَبَدَا بٛ مَلْکِسَدِکْ؞»‏</verse>
				<verse number="18">طُمْ رٜسِي دٛوکَ کِيطُمْ وُتُّدُ، نغَمْ طُمْ سٜمْبِطَا طُمْ نَفَتَا؞</verse>
				<verse number="19">نغَمْ اَتَّوْرَ وَطَتَا کٛو طُمٜ وَرْتَ کٜوْطُمْ؞ اَمَّا جٛونِ طُمْ حٛکِّيعٜنْ کٛ ٻُرِ وٛوطُکِ طُمْ نغَطٜتٜنْ کَمُّندٜ دٛوْ مَاجُمْ؞ لَاوٛلْ مَاجُمْ ٻَدّٛتٛوطٜنْ حَادٜ اَللَّه؞</verse>
				<verse number="20">طٛنْمَا اَللَّه حُنَکٜ وِيکِ يٜىٰسُ وَرْتَيْ اَرْدِيطٛ دِينَ حَا اَبَدَا، اَمَّا اٛ مٜىٰطَايِ وِيکِ غٛطّٛ اَرْدِيطٛ دِينَ نٛنْ؞</verse>
				<verse number="21">يٜىٰسُ تَنْ اٛ وِعِ، ‏«‏جٛومِرَاوٛ يَادَکٜ حُنَکٜ ندٜنْ بٛو اٛ وَيْلِتَتَا کٛ اٛ وِعِ، ‏‹‏اَنْ اَ اَرْدِيطٛ دِينَ حَا اَبَدَا؞›‏ »‏</verse>
				<verse number="22">نغَمْ حُنَيٜىٰرٜ ندٜنْ، يٜىٰسُ وَرْتِي تَبِّتِنْطٛ اَلْکَوَلْ ٻُرْنغَلْ اَلْکَوَلْ کِينغَلْ؞</verse>
				<verse number="23">اَرْدِيٻٜ دِينَ ٻٜ ندٜنّٛ ٻٜ طُطْٻٜ، نغَمْ تٛ غٛطّٛ مَايِ، سٜيْ غٛطّٛ ݧَمْرَ يٜىٰسٛ اٜ کُوغَلْ نغَلْ؞</verse>
				<verse number="24">اَمَّا کُوغَلْ يٜىٰسُ نغَلْ اَرْدِيطٛ دِينَ اٜ طٛنْ حَا اَبَدَا نغَمْ کَنْکٛ مَا اٜ مٛ طٛنْ حَا اَبَدَا؞</verse>
				<verse number="25">نغَمْ نٛنْ، حَنْدٜ اٜ کٛو ندٜيٜ اٜ مٛ وٛودِ بَوْطٜ اٛ حِسْنَ ٻَدّٛتٛوٻٜ اَللَّه لَاوٛلْ مَاکٛ؞ اٜ مٛ وَاوِ حِسْنُکِٻٜ نغَمْ اٜ مٛ وٛودِ يٛنْکِ حَا اَبَدَا، ندٜنْ اٜ مٛ تٛرٛو اَللَّه نغَمْ مَٻّٜ؞</verse>
				<verse number="26">اِرِ اٛعٛ مَوْطٛ مَوْٻٜ اَرْدِيٻٜ دِينَ حَانَنِعٜنْ؞ اٛ شٜنِيطٛ، اٛ وَلَا غٛطُّمْ کَلُّطُمْ، اٛ وَلَا حَکّٜ، اٛ وُرْتِنَامَ ندٜرْ غَطٛوٻٜ حَکّٜ اٛ مَوْنِنَا دٛوْ کٛو طُمٜ تٛنْ دٛوْ؞</verse>
				<verse number="27">کَنْکٛ نَاع بٛ ٻٜنْ تٛنْ مَوْٻٜ مَوْٻٜ اَرْدِيٻٜ دِينَ حٛرِيٻٜ؞ کَمْٻٜ سٜيْ تٛ ٻٜ شَکَّنِي اَللَّه کٛو ندٜيٜ ݧَلْندٜ، اَرَنْدٜ نغَمْ حَکّٜ مَٻّٜ، ندٜنْ نغَمْ حَکّٜ يِمْٻٜ؞ اَمَّا يٜىٰسُ نَاع نٛنْ؞ اٛ سَکَّنِي اَللَّه ندٜ غٛعٛ، جٛتِّنْطُمْ کٛو طُمٜ، ندٜ اٛ سَکَّنِ اَللَّه حٛورٜ مَاکٛ؞</verse>
				<verse number="28">ندٜنْ اَتَّوْرَ اٜ سُٻَ يِمْٻٜ تَمْڤُٻٜ نغَرْتَ مَوْٻٜ مَوْٻٜ اَرْدِيٻٜ دِينَ؞ اَمَّا حُنَيٜىٰرٜ اَللَّه وَرِي غَطَ اَتَّوْرَ؞ کَيْرٜ سُٻِ ٻِطّٛ مَاکٛ غَرْتِرَاطٛ کٜوْطٛ حَا اَبَدَا؞</verse>
			</chapter>
			<chapter number="8">
				<verse number="1">جٛونِ فُو کٛ مِنْ مبِعَتَ کَنْجُمْ وٛنِ، اٜنْ نغٛودِ مَوْطٛ مَوْٻٜ اَرْدِيٻٜ دِينَ؞ اٜ مٛ جٛوطِي اٜ جُنْغٛ ݧَامٛ جٛوطٛرْغَلْ جٛومُ مَنْغُ تٛنْ دٛوْ؞</verse>
				<verse number="2">اٜ مٛ حُوَ ندٜرْ وِغٜىٰرٜ ٻُرْندٜ سٜنَاکِ، وَاتٛ ندٜرْ لُکُرُ غٛونغَجُمْ طُمْ جٛومِرَاوٛ تِغِّ تٛنْ دٛوْ، نَاع اٜ جُوطٜ يِمْٻٜ؞</verse>
				<verse number="3">کٛو مٛيٜ مَوْطٛ مَوْٻٜ اَرْدِيطٛ دِينَ اٛ سُٻَ نغَمْ اٛ حٛکَّ اَللَّه دٛکّٜ اٛ سَکَّنَمٛ مَرْلٜ؞ نٛنْ مَا مَوْطٛ مَوْٻٜ اَرْدِيٻٜ دِينَ مٜىٰطٜنْ دٛولٜ حٜٻَ کٛ سَکَّتَ؞</verse>
				<verse number="4">تٛو، دَا اٜ مٛ دُونِيَارُ جٛونِ، دَا اٛ وَرْتَتَا اَرْدِيطٛ دِينَ کٛو سٜطَّ، نغَمْ اٜ وٛودِ اَرْدِيٻٜ دِينَ کٛکّٛوٻٜ اَللَّه دٛکّٜ نٛ اَتَّوْرَ وِعِ؞</verse>
				<verse number="5">ٻٜنْ طٛنْ اَرْدِيٻٜ دِينَ اٜ ٻٜ کُوَ کُوغَلْ مَٻّٜ تٛ وِغٜىٰرٜ ٻُرْندٜ سٜنَاکِ نَنْدُندٜ اٜ وٛنْدٜ تٛنْ دٛوْ؞ نغَمْ کٛ مُوسَ فُطَّ تِغُّکِ لُکُرُ سٜنِيطُمْ؞ جٛومِرَاوٛ وِعِمٛ، ‏«‏تَبِّتِنْ اَ وَطِي کٛو طُمٜ نٛنْ نٛ طُمْ حٛلِّرْمَاطُمْ دٛوْ حٛشّٜىٰرٜ؞»‏</verse>
				<verse number="6">اَمَّا جٛونِ يٜىٰسُ حٛکَّامَ کُوغَلْ اَرْدِيطٛ دِينَ ٻُرْنغَلْ وٛوطُکِ، نٛنْ نٛ اَلْکَوَلْ نغَلْ اٛ سِرْيِي حَکُّندٜ اَللَّه اٜ يِمْٻٜ نغَلْ ٻُرِي وٛوطُکِ؞ اَلْکَوَلْ نغَلْ طٛنْ نغَلْ ٻُرِي وٛوطُکِ نغَمْ نغَلْ وَطَامَ دٛوْ فِي طُمْ اَللَّه وِعِ وَطَنَيْعٜنْ ٻُرْطُمْ طُمْ ندٜنّٛ؞</verse>
				<verse number="7">دَا اَلْکَوَلْ اَرَنْدٜوَلْ وَلَا غٛطُّمْ شَطُّمْ، دَا نَاع سٜيْ تٛ طُمْ حٜٻِي اَلْکَوَلْ طِطَٻَلْ؞</verse>
				<verse number="8">اَمَّا اَللَّه يِعِي يِمْٻٜ مُوطُمْ نغٜوِي اَلْکَوَلْ اَرَنْدٜوَلْ نٛ اَايَارٜ وِعِ، جٛومِرَاوٛ وِعِي، ‏«‏بَلْطٜ اٜ نغَرَ طٜ نغَادَيْمِ اَلْکَوَلْ کٜسَلْ اٜ يِمْٻٜ اِسْرَاعِيلَ اٜ يِمْٻٜ يَحُودَ؞</verse>
				<verse number="9">اَلْکَوَلْ نغَلْ وَرْتَتَا بٛ اَلْکَوَلْ نغَلْ نغَادُمِ اٜ مَامَعٜنْ مَٻّٜ ݧَلْندٜ ندٜ نجٛغَنِيمِٻٜ جُنْغٛ اَرْدِيمِٻٜ ٻٜ مبُرْتِي لٜيْدِ مَسَرْ؞ نغَمْ ٻٜ نجٛغَاکِ اَلْکَوَلْ نغَلْ نغَادُمِ اٜ مَٻّٜ، نغَمْ نٛنْ مِ وَيْلِتَنِيٻٜ ٻَاوٛ؞ مِنْ جٛومِرَاوٛ وِعِ نٛنْ؞»‏</verse>
				<verse number="10">اٛ ٻٜيْدِ وِيکِ، ‏«‏رَا اَلْکَوَلْ نغَلْ نغَادَيْمِ اٜ يِمْٻٜ اِسْرَاعِيلَ غَطَ بَلْطٜ طٜنْ؞ مِ وَطَيْ دٛوکَ اَمْ ندٜرْ ݧُمٛ مَٻّٜ، ندٜنْ مِ وِنْدَطُمْ ندٜرْ ٻٜرْطٜ مَٻّٜ؞ مِ وَرْتَيْ اَللَّه مَٻّٜ، کَمْٻٜ بٛو ٻٜ نغَرْتَيْ يِمْٻٜ اَمْ؞</verse>
				<verse number="11">نَاع نَا غٛطّٛ اٜکِّتِنِي مٛ جٛوطٛدِي، کٛو اٜکِّتِنَ بَنْدِرَاوٛ مُوطُمْ وِيکِ، ‏‹‏اَنْدُ جٛومِرَاوٛ،›‏ نغَمْ ٻٜ فُو ٻٜ اَنْدَيْيَمْ، دَغَ ڤَمَرٛ مَٻّٜ حَا مَوْطٛ مَٻّٜ؞</verse>
				<verse number="12">مِ يَافَنْتٛٻٜ حَکّٜ مَٻّٜ، ندٜنْ مِ فُطِّتَتَا مِ سِفْتٛرَ کٛ حَلِّ طُمْ ٻٜ نغَطِ؞»‏</verse>
				<verse number="13">ندٜ اَللَّه نٛدِّ اَلْکَوَلْ نغَعَلْ اَلْکَوَلْ کٜسَلْ حٛلِّي اٛ وَرْتِرِي اَرَنْدٜوَلْ نغَلْ کِينغَلْ؞ ندٜنْ بٛو کٛو طُمٜ غَرْتُطُمْ کِيطُمْ، تٛ طُمْ وَطِي کَ حِيطُکِ، طُمْ نٜىٰٻَتَا طُمْ لَلَّيْ؞</verse>
			</chapter>
			<chapter number="9">
				<verse number="1">اَلْکَوَلْ اَرَنْدٜوَلْ اٜ وٛودِ دٛوکَاجِ نٛ طُمْ مَوْنِنِرْتَ اَللَّه ندٜنْ اٜ وُرٛ نغٛ طُمْ ݧِٻِ ندٜرْ دُونِيَارُ نغَمْ مَوْنِنْکِمٛ طٛنْمَا؞</verse>
				<verse number="2">لُکُرُ تِغَّامَ سٜنْدَا شُوطِ طِطِ؞ سُودُ اَرَنْدٜىٰرُ اٜ نٛدِّرٜىٰ وِغٜىٰرٜ شٜنِيندٜ؞ ندٜرْ مَيْرُ اٜ وٛودِ تٛ طُمْ رٜسَتَ فِتِلَارُ اٜ دَنْکِ اٜ بُرٛودِ طُمْ اُمْ حٛکَّتَ اَللَّه؞</verse>
				<verse number="3">غَطَ وُدٜرٜ شٜنْدُندٜ سُودُ ندُنْ اٜ وٛودِ وِغٜىٰرٜ بِعٜتٜىٰندٜ وِغٜىٰرٜ ٻُرْندٜ سٜنَاکِ؞</verse>
				<verse number="4">ندٜرْ وِغٜىٰرٜ ندٜنْ اٜ وٛودِ سَکِّرْدٜ جِينَارِ تٛ طُمْ وُلَتَ اُرْدٜ وٜلْندٜ، ندٜنْ اٜ وٛودِ اَکوَاتِيَ اَلْکَوَلْ شُدِّرَانغَ جِينَارِ؞ ندٜنْ ندٜرْ مَاغَ اٜ وٛودِ تُمُّغٜلْ غَطِرَانغٜلْ جِينَارِ؛ ندٜرْ مَغّٜلْ بٛو اٜ وٛودِ ݧَمْندُ بِعٜتٜىٰندُ مَنَّ؞ طٛنْمَا اٜ وٛودِ سَوْرُ هَرُونَ غَطُندُ ڤِنْدِ، اٜ اَلّٛوجٜ طِطِ طٜ کَاپٜ طٜ طُمْ وِنْدِ دٛوکَاجِ اَللَّه دٛوْ مَاجٜ؞</verse>
				<verse number="5">دٛوْ اَکوَاتِيَ نغَنْ بٛو اٜ وٛودِ کٜرُبَعٜنْ غَطِرَاٻٜ جِينَارِ کٛلّٛوٻٜ تٜدُّنغَلْ اَللَّه؞ بِيٜىٰلِ مَٻّٜ اٜ شُدِّ مَٻّٛودٜ اَکوَاتِيَ نغَنْ تٛ طُمْ يَافٛتٛو حَکّٜ؞ اَمَّا جٛونِ طُمْ وَاوَتَا طُمْ وِعَ کٛو طُمٜ نٛ وٛنْتِندِرِ دٛوْ مَاجُمْ؞</verse>
				<verse number="6">غَطَ طُمْ سِرْيَکٜ کٛو طُمٜ نٛنْ، اَرْدِيٻٜ دِينَ بٛو اٜ نَتَّ سُودُ اَرَنْدٜىٰرُ ندُ لُکُرُ نغَمْ ٻٜ کُوَ کُوغَلْ مَٻّٜ؞</verse>
				<verse number="7">اَمَّا مَوْطٛ مَوْٻٜ اَرْدِيٻٜ دِينَ تَنْ نَتَّتَ سُودُ طِطَوْرُ ندُ لُکُرُ طُمْ، ندٜنْ اٜ مٛ نَتَّندُ ندٜ غٛعٛ اٜ حِتَاندٜ؞ اٜ مٛ نَتِّدَ اٜ پِيپَمْ مَرْلٜ طٜ اٛ سَکَّنِ اَللَّه نغَمْ حٛورٜ مَاکٛ اٜ نغَمْ حَکّٜ طُمْ يِمْٻٜ نغَطِ اَنْدَا؞</verse>
				<verse number="8">نٛنْ رُوحُ اَللَّه حٛلِّرِعٜنْ وِيکِ لَاوٛلْ نَتُّکِ وِغٜىٰرٜ ٻُرْندٜ سٜنَاکِ مَٻِّتَاکَ تَوْ تٛ نِ لُکُرُ اَرَنْدٜجُمْ طُمْ اٜ طٛنْ دَرِي؞</verse>
				<verse number="9">طُعُمْ طُمْ مِسَالُ دٛوْ جَامَنُ طُعُمْ؞ طُمْ حٛلِّي حٛکُّکِ اَللَّه دٛکّٜ اٜ شَکِّرِ وَاوَتَا اِتُّکِ وَنَّارٜ حَکّٜ دَغَ ٻٜرْندٜ مَوْنِنٛووٛ اَللَّه؞</verse>
				<verse number="10">ݧَمْکِ اٜ يَرْکِ اٜ لٛوتٜ‑لٛوتٜ فٜىٰرٜ‑فٜىٰرٜ نغَمْ دِينَ، طُمْ دٛوکَاجِ نغَمْ ٻَنْدُ تَنْ، طِ طُمْ وَطِ نَا شَرٜلْ اَلْکَوَلْ کٜسَلْ وَطِي؞</verse>
				<verse number="11">اَمَّا اَلْمَسِيحُ يَادَکٜ وَرْتِي مَوْطٛ مَوْٻٜ اَرْدِيٻٜ دِينَ دٛوْ اَلْکَوَلْ کٜسَلْ نغَلْ نغٛودُطٜنْ؞ اٛ نَتِّ لُکُرُ سٜنِيطُمْ ٻُرْطُمْ طُمْ ندٜنّٛ تٜدُّنغَلْ اٜ سٜنَاکِ؞ لُکُرُ طُمْ نَاع جُنْغٛ نٜطّٛ وَطِطُمْ، نَاع اِرِ طُمْ دُونِيَارُ؞</verse>
				<verse number="12">اَلْمَسِيحُ بٛو نَتِّي ندٜرْ وِغٜىٰرٜ ٻُرْندٜ سٜنَاکِ ندٜ غٛعٛ تَنْ؞ ندٜ اٛ نَتِّ اٛ سَکَّنَ اَللَّه اٛ نَتِّدَايِ اٜ پِيپَمْ بٜعِ اٜ غَعِ، اَمَّا اٛ نَتِّدِي اٜ پِيپَمْ مَاکٛ؞ سَکُّکِ کِنْ حٜپِي حَا اَبَدَا؞ نٛنْ اٛ حٜٻِرَنِعٜنْ رِمْطِنْکِ کِ حَا اَبَدَا؞</verse>
				<verse number="13">پِيپَمْ بٜعِ اٜ پِيپَمْ غَعِ اٜ تٛوکَ وِيغٜ نغٜ طُمْ وُلِ، اٜ طُمْ مٜشَّنَطُمْ يِمْٻٜ ٻٜ دِينَ حٛلِّ ٻٜ لَاٻَا، اٜ طُمْ اِتَّ شِيَ لَٻْکِ مَٻّٜ طُمْ وَرْتِرَٻٜ لَٻّٜ ندٜرْ دِينَ؞</verse>
				<verse number="14">حَکّٛ پِيپَمْ اَلْمَسِيحُ طَمْ وَطَيْ کٛ ٻُرِ نٛنْ؞ بَرْکَ رُوحُ اَللَّه غٛنْطُمْ حَا اَبَدَا، اٛ حٛکِّي حٛورٜ مَاکٛ اٛ وَرْتِي شَکِّرِ ندِ وَلَا غٛطُّمْ کٛ حَانَا؞ پِيپَمْ مَاکٛ بٛو لَاٻِنَيْ ٻٜرْطٜ مٜىٰطٜنْ دَغَ کُوطٜ جَارَيْطٜ مَيْدٜ، نغَمْ کُوَنٜنْ اَللَّه مٛ يٛنْکِ؞</verse>
				<verse number="15">نغَمْ مَاجُمْ اَلْمَسِيحُ وٛنِ شِرْيِيطٛ اَلْکَوَلْ کٜسَلْ حَکُّندٜ اَللَّه اٜ يِمْٻٜ، نغَمْ ٻٜنْ طٛنْ ٻٜ اَللَّه نٛدِّ کٜٻَ ندٛنُ تَبِتَيْطُمْ طُمْ اٛ وَطِ اَلْکَوَلْ؞ مَيْدٜ مَاکٛ رِمْطِنِي يِمْٻٜ دَغَ حَکّٜ طُمْ ٻٜ نغَطِ شَرٜلْ نغٜلْ طُمْ حُوتِرْتَ اَلْکَوَلْ اَرَنْدٜوَلْ؞</verse>
				<verse number="16">تٛ نٜطّٛ وَطِي اَلْکَوَلْ حٛکُّکِ غٛطّٛ ندٛنُ، دٛولٜ طُمْ تَبِّتِنَ مَيْدٜ غَطُطٛ اَلْکَوَلْ نغَلْ؞</verse>
				<verse number="17">نغَمْ اَلْکَوَلْ ندٛنُ تَبِّتَتَا سٜيْ تٛ غَطُطٛنغَلْ مَايِي؛ تٛ اٜ مٛ فٛوفَ، نغَلْ حُوَتَا؞</verse>
				<verse number="18">کَنْجُمْ وَطِ کٛو اَلْکَوَلْ اَرَنْدٜوَلْ نغَلْ فُطَّايِ حُوُکِ سٜيْ اٜ پِيپَمْ؞</verse>
				<verse number="19">ندٜ مُوسَ وَعَجِنَنِ يِمْٻٜ فُو کٛ اَللَّه وِعِ طُمْ وَطَ غٛنْطُمْ ندٜرْ اَتَّوْرَ، اٛ حٛشِّي پِيپَمْ غَعِ اٜ بٜعِ، اٜ ندِيَمْ، ندٜنْ اٛ حٛشِّ حَاکٛ لٜکِّ بِعٜتٜىٰکِ حِسٛڤْ اٜ لٜىٰٻٜ مبَالَ بٛطٜىٰجٜ، اٛ سُووِطُمْ ندٜرْ مَاجَمْ، اٛ مِسِطَمْ دٛوْ دٜفْتٜرٜ اَتَّوْرَ اٜ دٛوْ فُو يِمْٻٜ؞</verse>
				<verse number="20">اٛ وِعِ، ‏«‏طَعَمْ وٛنِ پِيپَمْ تَبِّتِنْطَمْ اَلْکَوَلْ نغَلْ اَللَّه وِعِعٛنْ تٛکّٛنْ؞»‏</verse>
				<verse number="21">نٛنْ مَا اٛ مِسِ پِيپَمْ طَمْ دٛوْ لُکُرُ طُمْ اٜ دٛوْ فُو کُوتِرْتٜىٰطُمْ ندٜرْ مَوْنِنْکِ اَللَّه؞</verse>
				<verse number="22">غٛونغَ، اَتَّوْرَ وِعِي حَادٜ کٛو طُمٜ اٜ لَاٻِنِرٜىٰ پِيپَمْ، ندٜنْ تٛ نَاع پِيپَمْ رُفَا، حَکّٜ يَافَتَاکٜ؞</verse>
				<verse number="23">فُو فِي طُمْ طٛنْ طُمْ نَنْدُطُمْ اٜ غٛنْطُمْ تٛنْ دٛوْ غٛونغَجُمْ، دٛولٜ طُمْ لَاٻِنِرٜىٰ اٜ اِرِ کِنْ طٛنْ سَکُّکِ؞ اَمَّا فُو فِي غٛنْطُمْ تٛنْ دٛوْ، دٛولٜ طُمْ لَاٻِنِرٜىٰ اٜ سَکُّکِ ٻُرْکِ کِنْ تٛنْ؞</verse>
				<verse number="24">نغَمْ اَلْمَسِيحُ نَتَّايِ ندٜرْ وِغٜىٰرٜ ٻُرْندٜ سٜنَاکِ ندٜ نٜطّٛ وَطِ نَنْدُندٜ اٜ وِغٜىٰرٜ ندٜ غٛونغَ غٛنْدٜ دٛوْ؞ اَمَّا دٛوْ اٜ حٛورٜ مَاجُمْ اٛ نَتِّ، جٛونِ تٛنْ اٛ وٛنِ يٜىٰسٛ اَللَّه نغَمْ مٜىٰطٜنْ؞</verse>
				<verse number="25">اَلْمَسِيحُ نَتَّايِ دٛوْ نغَمْ وَطَ کَ سَکُّکِ حٛورٜ مُوطُمْ کٛو ندٜيٜ نٛ مَوْطٛ مَوْٻٜ اَرْدِيٻٜ دِينَ نَتِّدَتَ اٜ پِيپَمْ مَرْلٜ ندٜرْ وِغٜىٰرٜ ٻُرْندٜ سٜنَاکِ کٛو ندٜيٜ حِتَاندٜ؞</verse>
				<verse number="26">دَا طُمْ نٛنْ، دَا اَلْمَسِيحُ يَرِي تٛرَّ ندٜ طُطُّمْ دَغَ شَرٜلْ نغٜلْ دُونِيَارُ تَغَا؞ اَمَّا رَطُّمْ جٛونِ اٜ رٜعِرْدٜ دُونِيَارُ اٛ وَرِي ندٜ غٛعٛ تَنْ نغَمْ اٛ اِتَّ حَکّٜ بَرْکَ سَکُّکِ حٛورٜ مَاکٛ؞</verse>
				<verse number="27">نٛنْ نٛ طُمْ سِرْيَنِي نٜطّٛ مَايَ ندٜ غٛعٛ، غَطَ مَيْدٜ ندٜنْ طُمْ وَطَنَيْمٛ کِيتَ،</verse>
				<verse number="28">نٛنْ مَا اَلْمَسِيحُ سَکَّامَ ندٜ غٛعٛ نغَمْ اٛ اِتَّ حَکّٜ يِمْٻٜ طُطْٻٜ؞ اٛ وَرْتٛيَيْ غَرْتٛلْ طِطَٻٛلْ نَاع نغَمْ اٛ اِتَّ حَکّٜ، اَمَّا نغَمْ اٛ حِسْنَ ٻٜنْ طٛنْ کٜطِيٻٜمٛ؞</verse>
			</chapter>
			<chapter number="10">
				<verse number="1">اَتَّوْرَ طُمْ نَنْدِنِرْطُمْ فُو فِي بٛطُّمْ غَرَيْطُمْ يٜىٰسٛ طٛعٛ، نَاع کَنْجُمْ وٛنِ فِي طُمْ اٜ حٛورٜ مَاجُمْ؞ نغَمْ نٛنْ سَکُّکِ کِ طُمْ وَطَتَ کٛو ندٜيٜ حِتَاندٜ کِ وَرْتِرْتَا ٻٜنْ طٛنْ ٻَدّٛتٛوٻٜ اَللَّه کٜىٰوُٻٜ؞</verse>
				<verse number="2">دَا اٜ کِ وَاوِ وَرْتِرْکِٻٜ کٜىٰوُٻٜ، دَا ٻٜ اَلَايِ سَکَّنْکِ اَللَّه؟ دَا مَوْنِنٛوٻٜ اَللَّه ٻٜنْ لَاٻِنَامَ دَغَ حَکّٜ مَٻّٜ فُو، دَا ٻٜرْطٜ مَٻّٜ نغَنَّتَاٻٜ مبِعَٻٜ ٻٜ نغَطِي حَکّٜ؞</verse>
				<verse number="3">اَمَّا ندٜرْ سَکُّکِ کِعِ اٜ وٛودِ کٛ سِفْتٛرَنْتَ يِمْٻٜ حَکّٜ مَٻّٜ کٛو ندٜيٜ حِتَاندٜ؞</verse>
				<verse number="4">نغَمْ طُمْ وَطَتَاکٛ پِيپَمْ غَعِ اٜ پِيپَمْ بٜعِ اِتَّ حَکّٜ؞</verse>
				<verse number="5">کَنْجُمْ وَطِ شَرٜلْ کٛ اَلْمَسِيحُ نَتِّ دُونِيَارُ اٛ وِعِي اَللَّه:‏ ‏«‏نَاع سَکَّنٜىٰکِ اٜ حٛکّٜىٰکِ دٛکّٜ نغِطَّا، اَمَّا اَ سِرْيَنَکٜيَمْ ٻَنْدُ؞</verse>
				<verse number="6">نَاع شَکِّرِ غُلٜتٜىٰندِ اٜ شَکِّرِ نغَمْ اِتُّکِ حَکّٜ وٜلْنَنْتَمَ ٻٜرْندٜ؞</verse>
				<verse number="7">سٜيْ مبِيمِ، ‏‹‏يَا اَللَّه، رَمِّ طٛعٛ؞ مِ وَرِي نغَمْ مِ وَطَ کٛ نغِطَّا، نٛنْ نٛ طُمْ وِنْدِرَا ندٜرْ اَتَّوْرَ دٛوْ اَمْ؞›‏ »‏</verse>
				<verse number="8">اَرَنْدٜ اٛ وِعِي، ‏«‏اَ يِطَا سَکَّنٜىٰکِ اٜ حٛکّٜىٰکِ دٛکّٜ کٛو اٜ فُو کٛ طُمْ سَکَّتَ غُلٜتٜىٰطُمْ، کٛو کٛ طُمْ سَکَّتَ نغَمْ اِتُّکِ حَکّٜ، اَ نَنَتَا بٜلْطُمْ مَاجُمْ؞»‏ اٛ وِعِي طُعُمْ کٛو ندٜ اَتَّوْرَ وِعِي طُمْ سَکّٜىٰ؞</verse>
				<verse number="9">ندٜنْ اٛ وِعِ، ‏«‏رَمِّ طٛعٛ، مِ وَرِي نغَمْ مِ وَطَ کٛ نغِطَّا؞»‏ اَللَّه اِتِّي سَکُّکِ اَرَنْدٜحِ نغَمْ اٛ وَدَّ سَکُّکِ طِطَٻِ، وَاتٛ اَلْمَسِيحُ؞</verse>
				<verse number="10">ندٜ يٜىٰسُ اَلْمَسِيحُ وَطِي کٛ اَللَّه يِطِ اٛ وَطَ، اٜنْ فُو اٜنْ لَاٻِنَامَ دَغَ حَکّٜ بَرْکَ سَکُّکِ حٛورٜ مَاکٛ ندٜ غٛعٛ تَنْ نغَمْ حَا اَبَدَا؞</verse>
				<verse number="11">کٛو مٛيٜ اَرْدِيطٛ دِينَ اٜ حُوَ کُوغَلْ مُوطُمْ کٛو ندٜيٜ ݧَلْندٜ، اٜ مٛ سَکَّ سَکُّکِ اِرِ غٛعٛ کٛو ندٜيٜ؞ سَکُّکِ کِنْ بٛو اِتَّتَا حَکّٜ حَا اَبَدَا؞</verse>
				<verse number="12">اَمَّا اَلْمَسِيحُ سَکِّي حٛورٜ مُوطُمْ ندٜ غٛعٛ نغَمْ حَکّٜ يِمْٻٜ؞ کِ بٛو حٜپِي حَا اَبَدَا؞ غَطَ اٛ وَطِي نٛنْ، اٛ جٛوطِي تٛ جُنْغٛ ݧَامٛ نغٛ اَللَّه؞</verse>
				<verse number="13">دَغَ نغٜلْ تٛنْ شَرٜلْ اٜ مٛ حٜطٛو نَا اَللَّه وَرْتِرِي وَݧْوَݧْٻٜ مَاکٛ تٛ اٛ يٛوَتَ کٛيْطٜ مَاکٛ؞</verse>
				<verse number="14">اٜ سَکُّکِ غٛعٛتِ کِنْ طٛنْ، اٛ وَرْتِرِي ٻٜنْ طٛنْ لَاٻِنَاٻٜ دَغَ حَکّٜ مَٻّٜ کٜىٰوُٻٜ حَا اَبَدَا؞</verse>
				<verse number="15">رُوحُ اَللَّه مَا اٜ حٛکَّعٜنْ شٜيْدَ دٛوْ مَاجُمْ؞ اَرَنْدٜ طُمْ وِعِي،</verse>
				<verse number="16">‏«‏جٛومِرَاوٛ وِعِي، ‏‹‏رَا اَلْکَوَلْ نغَلْ نغَادَيْمِ اٜ مَٻّٜ ندٜرْ بَلْطٜ غَرَيْطٜ:‏ مِ وَطَيْ دٛوکَاجِ اَمْ ندٜرْ ٻٜرْطٜ مَٻّٜ، مِ وِنْدَطِ ندٜرْ ݧُمٛوجِ مَٻّٜ؞›‏ »‏</verse>
				<verse number="17">ندٜنْ اٛ ٻٜيْدِ وِيکِ، ‏«‏مِ فُطِّتَتَا مِ سِفْتٛرَ حَکّٜ مَٻّٜ اٜ کُوطٜ مَٻّٜ کَلُّطٜ؞»‏</verse>
				<verse number="18">ندٜنْ تٛ طُعُمْ يَافَامَ، وَلَا وٛکِّ سَکُّکِ کَدِنْ نغَمْ اِتُّکِ حَکّٜ؞</verse>
				<verse number="19">نغَمْ نٛنْ، بَنْدِرَاٻٜ اَمْ، اٜنْ نغٛودِ سٜمْبٜ ٻٜرْندٜ نَتُّکِ وِغٜىٰرٜ ٻُرْندٜ سٜنَاکِ بَرْکَ پِيپَمْ يٜىٰسُ؞</verse>
				<verse number="20">اٛ مَٻِّتَنِيعٜنْ لَاوٛلْ کٜسٛلْ، جَارَيْنغٛلْ کِسْندَمْ نَتِّرْتٜىٰنغٛلْ غَطَ وُدٜرٜ شٜنْدُندٜ سُودُ جٛومِرَاوٛ، وَاتٛ نَتِّرْتٜىٰنغٛلْ ٻَنْدُ مَاکٛ؞</verse>
				<verse number="21">اٜنْ نغٛودِ اَرْدِيطٛ دِينَ مَوْطٛ ڤَامَنٛووٛ وُرٛ اَللَّه؞</verse>
				<verse number="22">نغَمْ نٛنْ اٜنْ نجَحُ حَادٜ اَللَّه اٜ ٻٜرْندٜ غٛعٛ، اٜ حٛولَارٜ تَبُّتُندٜ، اٜ ٻٜرْطٜ مٜىٰطٜنْ لَاٻِنَاطٜ دَغَ ݧُمٛ کَلُّنغٛ، اٜ ٻَلِّ لٛوتِرَاطِ ندِيَمْ لَٻْطَمْ؞</verse>
				<verse number="23">کَمُّندٜ ندٜ مبِعٜتٜنْ اٜنْ نغٛودِ، اٜنْ نجٛغَندٜ بٛطُّمْ، نغَمْ اٛنْ طٛنْ غَطُطٛ اَلْکَوَلْ اٛ حٜبِّنَيْنغَلْ؞</verse>
				<verse number="24">اٜنْ نغَطُ حَکِّيلٛ مٜىٰطٜنْ دٛوْ نٛ مبَلِّندِرْتٜنْ نغَمْ کٛلّٜنْ يِدّٜ اٜ وَطُکِ کُوطٜ بٛطّٜ؞</verse>
				<verse number="25">تٛع اٜنْ اَلُ حَوْرُتُکِ نٛ وٛٻّٜ مبٛووِ وَطُکِ؞ اَمَّا اٜنْ شٜمْبِطِندِرْ، اٜنْ ٻٜيْدُ وَطُکِ نٛنْ ندٜ اٛنْ اَنْدِ ݧَلْندٜ ندٜ يٜىٰسُ وَرْتٛيْتَ اٜ ٻَدّٛيٛو؞</verse>
				<verse number="26">تٛ اٜنْ نغَطِي کَ وَطُکِ حَکّٜ اٜ يِدّٜ ٻٜرْندٜ مٜىٰطٜنْ غَطَ اٜنْ اَنْدِ غٛونغَ، وَلَا وٛکِّ سَکُّکِ اِتَّيْکِ حَکّٜ مٜىٰطٜنْ؞</verse>
				<verse number="27">اَمَّا کٛ حٛرِي وٛنِ کٜطٛوطٜنْ کِيتَ اَللَّه ندٜرْ کُلٛلْ، کِيتَ غَرَيْکَ اٜ حِيتٜ کَلُّنغٜ کَلْکَيْنغٜ ٻٜنْ طٛنْ غَݧُٻٜ اَللَّه؞</verse>
				<verse number="28">کٛو مٛيٜ غٜوُطٛ دٛوکَ مُوسَ، اٛ وَرَامَ يُرْمٜىٰندٜ وَلَا دٛوْ شٜيْدَ يِمْٻٜ طِطٛ کٛو تَتٛ تَبِّتِنْٻٜ کٛ اٛ وَطِ؞</verse>
				<verse number="29">تٛ نٜطّٛ وَݧِي ٻِطّٛ اَللَّه، کَدِنْ اٛ وَرْتِرِي پِيپَمْ اَلْکَوَلْ اَللَّه لَاٻِنْطَنْمٛ دَغَ حَکّٜ وَلَا کٛ نَفِ، طٛنْمَا اٛ حُطِ رُوحُ اَللَّه کٛلَّيْطُمْ يِدّٜ، اِرِ طُمٜ بٛنٜ کَلُّطُمْ حَانِ اٛ يَرَ؟ اٛ يَرَيْ بٛنٜ کَلُّطُمْ ٻُرْطُمْ طُمْ غٜوٛووٛ دٛوکَ يَرَتَ؞</verse>
				<verse number="30">نغَمْ اٜنْ اَنْدِ اٛنْ طٛنْ بِيطٛ، ‏«‏وَاتَاکِ طُمْ کِ اَمْ، مِ وَاتَنَيْ کٛو مٛيٜ کٛ وَطِ؞»‏ طٛنْمَا اٛ وِعِي، ‏«‏جٛومِرَاوٛ وَطَنَيْ يِمْٻٜ مُوطُمْ کِيتَ؞»‏</verse>
				<verse number="31">طُمْ فِي کُلْنِيطُمْ نٜطّٛ نَتَّ جُنْغٛ اَللَّه مٛ يٛنْکِ؞</verse>
				<verse number="32">اَمَّا شِفْتٛرٜىٰ بَلْطٜ اَرَنْدٜىٰجٜ طٜ طُمْ فَمْتِنِعٛنْ دٛوْ اَلْمَسِيحُ؞ اٛنْ مُݧِي ندٜرْ يَرْکِ تٛرَّ کَلُّکَ؞</verse>
				<verse number="33">بَنْݧٜ اٜ طُمْ سٜمْتِنَعٛنْ يٜىٰسٛ يِمْٻٜ، اٜ طُمْ حُطَعٛنْ، بَنْݧٜ طُمْ تٛرَّعٛنْ، ندٜنْ بَنْݧٜ اٛنْ مبَلَّ جَرٛوٻٜ تٛرَّ اِرِ کَ مٛوطٛنْ؞</verse>
				<verse number="34">اٛنْ نجُرْمِنَنِي شُرَاٻٜ، ندٜنْ ندٜ طُمْ تٜىٰتَنِعٛنْ کٛ نغٛودُطٛنْ، اٛنْ نجَٻِي کٛ طُمْ وَطَنِعٛنْ اٜ وٜلْوٜلٛ؞ نغَمْ اٛنْ اَنْدِ اٛنْ نغٛودِ غٛطُّمْ ٻُرْطُمْ وٛوطُکِ تَبِتَيْطُمْ حَا اَبَدَا؞</verse>
				<verse number="35">نغَمْ نٛنْ تٛع اٛنْ ڤَطُّ سٜمْبٜ ٻٜرْطٜ مٛوطٛنْ؞ طُمْ وَدَّنَيْعٛنْ مبَرْجَارِ مَوْندِ؞</verse>
				<verse number="36">اٜ حَانِ مُݧٛنْ نغَمْ نغَطٛنْ کٛ اَللَّه يِطِ، کٜٻٛنْ کٛ اٛ وَطِ اَلْکَوَلْ؞</verse>
				<verse number="37">نغَمْ اَايَارٜ وِعِي، ‏«‏نَاع کٛ نٜىٰٻِ، اٛنْ طٛنْ غَرَيْطٛ وَرَيْ؛ اٛ وٛنَّتَا شَرٜلْ؞</verse>
				<verse number="38">نٜطّٛ اَمْ اَادِلِيجٛ اٛ جٛوطٛتٛ لَاوٛلْ حٛولَاکِيَمْ؛ اَمَّا تٛ اٛ يَاتِرِي غَطَ، مِ نَنَتَا بٜلْطُمْ مَاکٛ؞»‏</verse>
				<verse number="39">اَمَّا اٜنٜنْ نَاع اٜنْ ندٜرْ يَاتِرْٻٜ غَطَ کَلْکِ؞ اٜنٜنْ اٜنْ ندٜرْ کٛولِيٻٜ اَللَّه کِسِ؞</verse>
			</chapter>
			<chapter number="11">
				<verse number="1">تٛو، حٛولَارٜ وٛنِ تَبِّتِنْکِ حٜٻُکِ کٛ نغَطّٜنْ کَمُّندٜ حٜٻُکِ، کَيْرٜ تَبِّتِنَنْتَعٜنْ فِي طُمْ اٜنْ نغِعَتَا؞</verse>
				<verse number="2">نغَمْ يِمْٻٜ اَرَنْدٜعٜنْ کٛولَکٜ اَللَّه وَطِ اٛ جَٻِٻٜ؞</verse>
				<verse number="3">نغَمْ اٜنْ کٛولِي اَللَّه وَطِ ڤَامُطٜنْ اٛ تَغِرِي دُونِيَارُ وٛلْدٜ مَاکٛ، نغَمْ کٛ يِعٜتٜىٰ وُرْتِنَامَ دَغَ ندٜرْ کٛ يِعَتَاکٜ؞</verse>
				<verse number="4">نغَمْ حَبِيلَ اٜ حٛولِي اَللَّه وَطِ سَکَّنِمٛ شَکِّرِ ٻُرْندِ ندِ کَيِنُ؞ نغَمْ اٜ مٛ حٛولِي اَللَّه وَطِ اَللَّه جَٻِمٛ اٛ اَادِلِيجٛ ندٜ جَٻِ دٛکّٜ مَاکٛ؞ کَدِمَا حٛولَارٜ ندٜنْ وَطِ کُوغَلْ مَاکٛ حَا حَنْدٜ اٜ مٜتَنَعٜنْ کٛو ندٜ اٛ مَايِ؞</verse>
				<verse number="5">نغَمْ اٜنٛکْ اٜ حٛولِي اَللَّه وَطِ اٛ حٛشَّا يَاکِ دٛوْ نغَمْ تٛع اٛ مَايَ؞ وَلَا غِيطٛمٛ کَدِنْ، نغَمْ اَللَّه حٛشِّيمٛ يَاکِ دٛوْ؞ ندٜنْ اَايَارٜ وِعِي، کٛ اٛ حٛشّٜىٰ يَاکِ دٛوْ، اٛ وٜلْنَنِي اَللَّه ٻٜرْندٜ؞</verse>
				<verse number="6">تٛ نَاع نٜطّٛ حٛولِي اَللَّه وَاوَتَا وٜلْنَنْکِمٛ ٻٜرْندٜ، نغَمْ کٛو مٛيٜ غَرَيْطٛ تٛ اَللَّه دٛولٜ جَٻَ اَللَّه اٜ طٛنْ، ندٜنْ اٜ مٛ وَاتَنَ طَٻِّتٛوٻٜمٛ؞</verse>
				<verse number="7">نغَمْ نُحُ اٜ حٛولِي اَللَّه وَطِ اٛ جَٻِ وَغِّنٛلْ اَللَّه دٛوْ کٛ وَرٛيْتَ يٜىٰسٛ طُمْ يِعَاکَ اٜ شَرٜلْ نغٜلْ؞ اٛ وَطِي کٛ اَللَّه وِعِ اٛ وَطِ کٛمِوَلْ نغَمْ اٛ حِسْنَ وُرٛ مَاکٛ؞ نٛنْ اٛ حٛلِّ يِمْٻٜ دُونِيَارُ نغَطِي کٛ وٛوطَا، اٛ بٛو وَرْتِي اَادِلِيجٛ لَاوٛلْ حٛولَاکِ اَللَّه؞</verse>
				<verse number="8">نغَمْ اِبْرَاهِمْ اٜ حٛولِي اَللَّه وَطِ اٛ جَٻِ ندٜ اَللَّه وِعِمٛ اٛ يَحَ لٜيْدِ ندِ وَطِ اَلْکَوَلْ حٛکُّکِمٛ؞ اِبْرَاهِمْ اَلِ لٜيْدِ مُوطُمْ کٛو ندٜ اَنْدَا تٛ يَحَتَ؞</verse>
				<verse number="9">نغَمْ اٜ مٛ حٛولِي اَللَّه وَطِ اٛ جٛوطِي بٛ کٛطٛ اٜ لٜيْدِ ندِ اٛ وَطَنَا اَلْکَوَلْ؞ اٛ جٛوطِي ندٜرْ لُکُرُ؞ نٛنْ مَا اِشِيَاکُ اٜ يَاکُبُ نغَطِي دٛنُدُٻٜ اَلْکَوَلْ نغَلْ اٜ مَاکٛ؞</verse>
				<verse number="10">اِبْرَاهِمْ وَطِي نٛنْ نغَمْ اٛ حَاٻِي اٛ يِعَ غَرِيرِ تَبِتَيْندِ ندِ اَللَّه سِرْيِي، مَحِ؞</verse>
				<verse number="11">نغَمْ اِبْرَاهِمْ اٜ حٛولِي اَللَّه وَطِ اٛ حٜٻِ ٻِطّٛ، کٛو ندٜ اٛ نَوْيِ؞ سَارَتُ دٜبّٛ مَاکٛ بٛو دَݧَتَا؞ اٛ حٜٻِي ٻِطّٛ اٛنْ نغَمْ اٛ حٛولَکٜ اَللَّه حٜبِّنَيْ اَلْکَوَلْ مُوطُمْ؞</verse>
				<verse number="12">نغَمْ نٛنْ، دَغَ اٛعٛ نٜطّٛ غٛعٛتٛ نَيٜىٰجٛ ٻَدِيطٛ مَايَ، طُمْ حٜٻِي ٻِٻّٜ ٻِٻّٜىٰجِ طُطْٻٜ بٛ کٛودٜ دٛوْ، بٛ نجَارٜىٰندِ دَاندٜ مَايٛ ندِ لِمَتَاکٛ؞</verse>
				<verse number="13">يِمْٻٜ ٻٜعٜ فُو مَايِي اٜ کٛولِي اَللَّه؞ ٻٜ کٜٻَايِ اَلْکَوَلْ نغَلْ، اَمَّا ٻٜ کَيْنَکٜنغَلْ ٻٜ نَنِي بٜلْطُمْ مَاغَلْ؞ ٻٜ مبِعِي اٜ نجَيْرِ ٻٜ حٛٻّٜ ٻٜ غَرْٻٜ ندٜرْ دُونِيَارُ ندُعُ؞</verse>
				<verse number="14">فُو بِيٻٜ نٛنْ، ٻٜ کٛلِّي اٜ ٻٜ طَٻِّتَ لٜيْدِ ندِ کٛعٜ مَٻّٜ؞</verse>
				<verse number="15">دَا طُمْ وِعَ ٻٜ نغَطِي کَ ݧُمُکِ دٛوْ لٜيْدِ ندِ ٻٜ اَلٛيِ، دَا ٻٜ کٜٻِي لَاوٛلْ سٛعَّاکِ؞</verse>
				<verse number="16">اَمَّا ٻٜ نغَطِي ٻٜرْطٜ مَٻّٜ دٛوْ لٜيْدِ ٻُرْندِ وٛوطُکِ، وَاتٛ ندِ تٛنْ دٛوْ؞ نغَمْ نٛنْ، نَاع طُمْ شٜمْتِنِيطُمْ تٛ اَللَّه طُمْ نٛدَّمٛ اَللَّه مَٻّٜ، نغَمْ اٛ سِرْيَنَکٜٻٜ غَرِيرِ؞</verse>
				<verse number="17">نغَمْ اِبْرَاهِمْ اٜ حٛولِي اَللَّه وَطِ اٛ سِرْيِي سَکَّنْکِ اَللَّه ٻِطّٛ مَاکٛ اِشِيَاکُ ندٜ اَللَّه فٛوندِمٛ؞ کَنْکٛ غَطَنَاطٛ اَلْکَوَلْ اٜ مٛ حَادٜ سَکُّکِ ٻِطّٛ مَاکٛ بَجّٛ</verse>
				<verse number="18">کٛو ندٜ اَللَّه وِعِينٛمٛ، ‏«‏بَرْکَ اِشِيَاکُ کٜٻَتَا ٻِٻّٜ ٻِٻّٜىٰجِ ٻٜ نغَطَنْمَامِ اَلْکَوَلْ؞»‏</verse>
				<verse number="19">اِبْرَاهِمْ تَبِّتِنِي اَللَّه وَاوَيْ اُمِّنْکِ مَيْطٛ؞ بٛو طُمْ وَاوَيْ طُمْ وِعَ، طُمْ حٛکِّتِي اِبْرَاهِمْ اِشِيَاکُ دَغَ مَيْدٜ؞</verse>
				<verse number="20">نغَمْ اِشِيَاکُ اٜ حٛولِي اَللَّه وَطِ اٛ بَرْکِطِنِ يَاکُبُ اٜ اِسَوْ نغَمْ يٜىٰسٛ؞</verse>
				<verse number="21">نغَمْ يَاکُبُ اٜ حٛولِي اَللَّه وَطِ ندٜ اٛ ٻَدِي مَيْدٜ، اٛ بَرْکِطِنِ ٻِٻّٜ اِسُفُ غٛعٛتٛ‑غٛعٛتٛ؞ اٛ ٻَغِّ سَوْرُ ندُ اٛ يَحِرْتَ، اٛ مَوْنِنِ اَللَّه؞</verse>
				<verse number="22">نغَمْ اِسُفُ اٜ حٛولِي اَللَّه وَطِ ندٜ اٛ ٻَدِي مَيْدٜ، اٛ مٜتِ دٛوْ وُرْتَاکِ يِمْٻٜ اِسْرَاعِيلَ دَغَ لٜيْدِ مَسَرْ، اٛ وِعِٻٜ نٛ ٻٜ نغَادَتَ اٜ پِعٜ مَاکٛ؞</verse>
				<verse number="23">نغَمْ دَݧٛوٻٜ مُوسَ اٜ کٛولِي اَللَّه وَطِ ٻٜ شُوطِمٛ لٜبِّ تَتِ غَطَ اٛ دَݧَامَ، نغَمْ ٻٜ نغِعِي اٛ ٻِطّٛ بٛطّٛ، ٻٜ کُلَايِ وَݧُکِ کٛ لَامِيطٛ وِعِ طُمْ وَطَ؞</verse>
				<verse number="24">نغَمْ مُوسَ اٜ حٛولِي اَللَّه وَطِ ندٜ اٛ مَوْنِ اٛ وَݧِ اٛ نٛدِّرٜىٰ ٻِطّٛ ٻِي فِرعَوْنَ دٜبّٛ؞</verse>
				<verse number="25">اٛ سُٻِي اٛ يَرْدَ تٛرَّ اٜ يِمْٻٜ اَللَّه دٛوْ اٛ نَنَ بٜلْطُمْ حَکّٜ نغَمْ شَرٜلْ سٜطَّ؞</verse>
				<verse number="26">اٛ يِعِي سٜمْتِنٜىٰکِ نغَمْ اَلْمَسِيحُ طُمْ رِسْکُ ٻُرْطُمْ جَوْدِ لٜيْدِ مَسَرْ، نغَمْ حَکِّيلٛ مَاکٛ اٜ دٛوْ مبَرْجَارِ ندِ اٛ حٜٻَتَ يٜىٰسٛ؞</verse>
				<verse number="27">نغَمْ مُوسَ اٜ حٛولِي اَللَّه وَطِ اٛ اَلِ لٜيْدِ مَسَرْ، اٛ حُلَايِ مٛنّٜرٜ لَامِيطٛ لٜيْدِ ندِنْ؞ اٛ وَݧِ اٛ سٛعّٛ نغَمْ اٛ يِعِي اَللَّه مٛ يِعَتَاکٜ؞</verse>
				<verse number="28">نغَمْ اٜ مٛ حٛولِي اَللَّه وَطِ اٛ فُطِّ حُمْتٛ سَکِّنْکِ؞ اٛ وِعِ اِسْرَاعِيلَنْکٛعٜنْ مِسَنَ دَمُّطٜ مَٻّٜ پِيپَمْ، نغَمْ تٛع مَلَاعِکَاجٛ مَيْدٜ وَرَ فُو وٛرْٻٜ اَفٛعٜنْ مَٻّٜ؞</verse>
				<verse number="29">نغَمْ اِسْرَاعِيلَنْکٛعٜنْ اٜ کٛولِي اَللَّه وَطِ ٻٜ مبَاوِ حُولُکِ مَايٛ وٛطٜوٛ بٛ دٛوْ لٜيْدِ نجٛرْندِ؞ اَمَّا ندٜ مَسَرَنْکٛعٜنْ کُولَيْ، ندِيَمْ ݧَامِٻٜ؞</verse>
				<verse number="30">نغَمْ اِسْرَاعِيلَنْکٛعٜنْ اٜ کٛولِي اَللَّه وَطِ مَادِ ڤِلِيندِ غَرِيرِ جٜرِيکٛ يَنِ غَطَ ٻٜ ڤِلَکٜندِ بَلْطٜ جٛوٜىٰطِطِ؞</verse>
				<verse number="31">نغَمْ رَحَبْ کَارُوَاجٛ اٜ حٛولِي اَللَّه وَطِ اٛ وَرْدَاکَ اٜ ٻٜنْ طٛنْ غَݧُٻٜ نغَطَ کٛ اَللَّه وِعِ، نغَمْ اٛ جَٻَّکٜ اِسْرَاعِيلَنْکٛعٜنْ بٛطُّمْ دَارٛوٻٜ سِرُّ لٜيْدِ؞</verse>
				<verse number="32">طُمٜ ٻٜيْدَيْمِ وِيکِ؟ وَلَا شَرٜلْ کٜپَيْنغٜلْيَمْ مِ مٜتَ دٛوْ غِدِيٛنْ، اٜ بَرَکْ، اٜ سَمْسِنْ، اٜ جٜڤْتَ، اٜ دَوْدَ، اٜ سَمَاعِلَ، اٜ اَنَّبٛعٜنْ،</verse>
				<verse number="33">نغَمْ اٜ ٻٜ کٛولِي اَللَّه وَطِ ٻٜ کٛنِ لٜيْطٜ طُطّٜ ٻٜ ݧَامِطٜ؞ ٻٜ لَامٛرَکٜ اَادِلَاکُ، ٻٜ کٜٻِ کٛ اَللَّه وَطِ اَلْکَوَلْ؞ ٻٜ مَٻِّي کٛنْدُطٜ شٜمْبِطِّ؞</verse>
				<verse number="34">ٻٜ ݧِفِي حِيتٜ کَلُّنغٜ، ٻٜ ندَطِي وَرْدٜىٰکِ اٜ کَافَاجٜ؞ ٻٜ تَمْڤُٻٜ، اَمَّا ٻٜ نغَرْتِي شٜمْبِطْٻٜ؞ ٻٜ نغَرْتِي وَوْٻٜ کٛنُ، ٻٜ ندِيوِي سٛوجِعٜنْ غٛطّٜ لٜيْطٜ؞</verse>
				<verse number="35">نغَمْ وٛٻّٜ رٜوْٻٜ مَايَنَاٻٜ اٜ کٛولِي اَللَّه وَطِ مَيْٻٜ ٻٜنْ اُمِّنَا دَغَ مَيْدٜ؞ وٛٻّٜ يِمْٻٜ بٛو ٻٜ تٛرَّا حَا ٻٜ مَايِ، ٻٜ نغَݧِي طُمْ يٛوفَٻٜ نغَمْ ٻٜ کٜٻَ ٻٜ اُمِّنٜىٰ دَغَ مَيْدٜ ندٜرْ جٛنْدٜ ٻُرْندٜ وٛوطُکِ؞</verse>
				<verse number="36">وٛٻّٜ نجُکِّتَامَ ڤِيَامَ، حَا ٻٜ کَٻِّرَا ٻٛغِّ نجَمْندِ ٻٜ مَٻَّا ندٜرْ سُودُ شُرَلْ؞</verse>
				<verse number="37">وٛٻّٜ مبَرِرَا کَاپٜ، وٛٻّٜ تَپَا شٜنْدَا طِطِ، وٛٻّٜ مبَرِرَا کَافَاجٜ؞ وٛٻّٜ اٜ نغِيلٛو اٜ ٻٛرْنِي لَرٜ بَالِ اٜ طٜ بٜعِ، کٛو کٛ ٻٜ نغٛودِ، ٻٜ تٛرَّامَ، ٻٜ نغَطَنَامَ کٛ حَلِّ؞</verse>
				<verse number="38">اٜ ٻٜ نغِيلٛو ندٜرْ لَدّٜ اٜ ندٜرْ کٛشّٜىٰجٜ، اٜ ٻٜ نجٛوطٛو ندٜرْ لُورٛوجِ کَاپٜ اٜ ندٜرْ غَيْطٜ؞ دُونِيَارُ حٜوْتَايِ ٻٜ نجٛوطٛو ندٜرْ مَيْرُ؞</verse>
				<verse number="39">فُو يِمْٻٜ ٻٜعٜ ٻٜ مَنْتَامَ نغَمْ ٻٜ کٛولَکٜ اَللَّه، اَمَّا فُو اٜ نٛنْ وَلَا غٛطّٛ ندٜرْ مَٻّٜ کٜٻُطٛ کٛ اَللَّه وَطِ اَلْکَوَلْ؞</verse>
				<verse number="40">اَللَّه سِرْيَکٜ غٛطُّمْ ٻُرْطُمْ وٛوطُکِ نغَمْ مٜىٰطٜنْ، نغَمْ تٛ نَاع حَوْتِ اٜ مٜىٰطٜنْ، ٻٜ نغَرْتِرْتَاکٜ کٜىٰوُٻٜ؞</verse>
			</chapter>
			<chapter number="12">
				<verse number="1">نغَمْ مَاجُمْ، ندٜ اٜ وٛودِ يِمْٻٜ طُطْٻٜ کٛلُّٻٜ نٛ ٻٜ کٛولٛرِي اَللَّه، اٜنْ شٜنْدِرْ اٜ کٛو طُمٜ کَطَيْطُمْعٜنْ وَطُکِ کٛ حَانِ نغَطٜنْ اٜ حَکّٜ کَٻُّطُمْعٜنْ؞ اٜنْ نغَطُ کٛ مبَاوٜتٜنْ وَطُکِ نجٛتِّنٜنْ کٛ اَللَّه وِعِ نغَطٜنْ؞</verse>
				<verse number="2">اٜنْ نغَطُ حَکِّيلٛ مٜىٰطٜنْ دٛوْ يٜىٰسُ، مَٻِّتَنْطٛعٜنْ لَاوٛلْ حٛولَاکِ اَللَّه بَلَّيْطٛعٜنْ حٛولَارٜ مٜىٰطٜنْ وَرْتَ کٜوْندٜ؞ نغَمْ وٜلْوٜلٛ نغٛ اٛ حٜٻَتَ يٜىٰسٛ، اٛ مُݧِي ندٜرْ تٛرَّ ندٜ اٛ وَرَا دٛوْ غَافَانغَلْ، اٛ وَنَّايِ اٜ شٜمْتُطُمْ وَرٜىٰکِ دٛوْ غَافَانغَلْ، ندٜنْ جٛونِ اٜ مٛ تٛنْ جٛوطِي تٛ ݧَامٛ جٛوطٛرْغَلْ لَامُ اَللَّه؞</verse>
				<verse number="3">ݧُمٜىٰ دٛوْ نٛ اٛ مُݧِرِ ندٜ غَطٛوٻٜ حَکّٜ نغَݧِمٛ؞ نٛنْ وَلَّيْعٛنْ تٛع نغٜوْرٛنْ اِتّٛنْ کَمُّندٜ؞</verse>
				<verse number="4">اٛنْ کَٻْدَ اٜ حَکّٜ، اَمَّا اٛنْ نجٛتَّاکِ تٛ حٜوْتِ طُمْ وَرَعٛنْ؞</verse>
				<verse number="5">اٛنْ نغٜجِّتِي بٛلِيطٜ شٜمْبِطِنَيْطٜعٛنْ طٜ اَللَّه مٜتَنِعٛنْ کٛلُّطٜ اٛنْ ٻِٻّٜ مَاکٛ؟ اٛ وِعِي، ‏«‏ٻِطّٛ اَمْ، تٛ جٛومِرَاوٛ اٜلْتِيمَ، تَاع وَرْتِرْطُمْ مٜىٰرٜ؞ تٛ اٛ حَٻَنِيمَ بٛو، تَاع يٜوْرُ؞</verse>
				<verse number="6">نغَمْ مٛ جٛومِرَاوٛ يِطِ، کَنْکٛ اٛ اٜلْتَتَ، ندٜنْ اٜ مٛ حَٻَنَ کٛو مٛيٜ مٛ اٛ جَٻِ اٛ ٻِطّٛ مَاکٛ؞»‏</verse>
				<verse number="7">مُݧٜىٰ ندٜرْ تٛرَّ کَ نجَرٛتٛنْ نغَمْ طُمْ اٜلْتُکِعٛنْ؞ نٛنْ حٛلِّي اَللَّه اٜ جٛغِيعٛنْ بٛ ٻِٻّٜ مَاکٛ؞ مٛيٜ ٻِطّٛ وٛنِ مٛ ݧَاکٛ مُوطُمْ اٜلْتَتَا؟</verse>
				<verse number="8">کٛو مٛيٜ ٻِطّٛ طُمْ اٜلْتَيْمٛ؞ تٛ بٛو اٛنْ اٜلْتَاکَ، نٛنْ حٛلِّي نَاع اٛنْ ٻِٻّٜ، اٛنْ جَالُعٜنْ؞</verse>
				<verse number="9">کَدِمَا اٜنْ نغٛودِ دَݧٛوٻٜ اٜلْتَيْٻٜعٜنْ ندٜنْ اٜنْ کٛکَّٻٜ مَنْغُ؞ اٜنْ ٻُرَيْ نٛنْ جَٻُکِ اٜلْتُکِ کِ ݧَاکٛ مٜىٰطٜنْ مٛ دٛوْ وَطَنِعٜنْ، ندٜنْ کٜٻٜنْ يٛنْکِ کِ رٜعَتَا!‏</verse>
				<verse number="10">دَݧٛوٻٜ مٜىٰطٜنْ اٜ اٜلْتَعٜنْ نغَرْتٜنْ نٛ ٻٜ نغِطِ نغَمْ شَرٜلْ سٜطَّ؞ اَمَّا اَللَّه اٜ اٜلْتَعٜنْ نغَمْ ٻٜيْدَارِ مٜىٰطٜنْ، نغَمْ نغَرْتٜنْ شٜنِيٻٜ بٛ مَاکٛ؞</verse>
				<verse number="11">شَرٜلْ نغٜلْ طُمْ اٜلْتَتَ نٜطّٛ، طُمْ وٜلَا، سٜيْ نَوْطُمْ؞ اَمَّا غَطَ طٛنْ، طُمْ وَدَّيْ اَادِلَاکُ اٜ جَمْ ندٜرْ جٛنْدٜ اٜلْتَاطٛعٛنْ؞</verse>
				<verse number="12">نغَمْ مَاجُمْ شٜمْبِطِنٜىٰ جُوطٜ مٛوطٛنْ تَمْڤُطٜ، اٜ کٛڤِّ مٛوطٛنْ تَغِّيطِ؞</verse>
				<verse number="13">مٛعِّنَنٜىٰ کٛيْطٜ مٛوطٛنْ طَتٜ ڤٛرْتِيطٜ، نغَمْ تٛع کٛيْطٜ مٛوطٛنْ تَغِّيطٜ نغَرْتَ نَاع کٛ نَفِ، اَمَّا طٜ کٛيَ؞</verse>
				<verse number="14">نغَطٜىٰ کٛ مبَاوٛتٛنْ وَطُکِ نجٛوطٛدٛوطٛنْ جَمْ اٜ کٛو مٛيٜ نغَرْتٛنْ شٜنِيٻٜ، نغَمْ تٛ نَاع اٜ جٛنْدٜ شٜنِيندٜ وَلَا غِعَيْطٛ جٛومِرَاوٛ؞</verse>
				<verse number="15">ڤَامَنٜىٰ کٛعٜ مٛوطٛنْ تٛع ندُلّٛنْ حٜٻُکِ بَرْکَ اَللَّه، نغَمْ تٛع وٛنْغٛلْ طَطٛلْ کَاطُنغٛلْ مَوْنَ فٛوطَ شَطُّمْ وٛنَّ يِمْٻٜ طُطْٻٜ؞</verse>
				<verse number="16">تٛع غٛطّٛ وَرْتَ غَطٛووٛ نجٜىٰنُ کٛو مٛ وَلَا کُلٛلْ اَللَّه بٛ اِسَوْ شٛورُطٛ مَنْغُ مُوطُمْ طُمْ اَفٛ نغَمْ حٜٻَ ݧَامَ ندٜ غٛعٛ تَنْ؞</verse>
				<verse number="17">اٛنْ اَنْدِ غَطَ طٛنْ، ندٜ اٛ طَٻِّتِ ݧَاکٛ مَاکٛ بَرْکِطِنَمٛ، طُمْ وَݧِيمٛ؞ اٛ حٜٻَايِ وَيْلُکِ کٛ اٛ وَطُنٛو، کٛو ندٜ اٛ طَٻِّتِي حَا اٜ غٛنْطِ؞</verse>
				<verse number="18">اٛنْ نغَرَايِ تٛ وِغٜىٰرٜ بٛ حٛشّٜىٰرٜ سِنَيْ ندٜ طُمْ وَاوَتَ مٜىٰمُکِ غٛودُندٜ حِيتٜ ݧَامٛويٜ، اٜ ندُولَ ٻَلٜوَ، اٜ حٜنْدُ شٜمْبِنْدُ،</verse>
				<verse number="19">اٜ اِيدٛ دُودَاندُ، اٜ حٛنٛنْدٜ؞ ندٜ اِسْرَاعِيلَنْکٛعٜنْ نَنِ حٛنٛنْدٜ ندٜنْ، ٻٜ تٛرِي تٛع طُمْ فُطِّتَ طُمْ مٜتَنَٻٜ،</verse>
				<verse number="20">نغَمْ ٻٜ نغَنِّي دٛوْ کٛ حٛنٛنْدٜ ندٜنْ وِعِٻٜ، ‏«‏کٛو مَرْدِ مٜىٰمِ حٛشّٜىٰرٜ ندٜنْ، دٛولٜ ندِ وَرْدٜىٰ اٜ کَاپٜ؞»‏</verse>
				<verse number="21">مُوسَ حُلِي اٜ کٛ يِعِ حَا وِعِ، ‏«‏اٜ مِ حُلَ حَا اٜ مِ دِوْنَ؞»‏</verse>
				<verse number="22">اَمَّا اٛنْ نغَرِي حٛشّٜىٰرٜ سِحِيٛونَ، غَرِيرِ اَللَّه مٛ يٛنْکِ، وَاتٛ اُرُشَلِيمَ ندِ دٛوْ، اٜ تٛ مَلَاعِکَعٜنْ ٻٜ لِمَتَاکٛ حَوْرُتُٻٜ ندٜرْ وٜلْوٜلٛ؞</verse>
				<verse number="23">اٛنْ نغَرِي تٛ کَوْتَلْ اَفٛعٜنْ اَللَّه، ٻٜ طُمْ وِنْدِ اِنْطٜ مَٻّٜ ندٜرْ وُرٛ مَاکٛ تٛنْ دٛوْ؞ اٛنْ نغَرِي تٛ اَللَّه، غَطَنٛووٛ فُو يِمْٻٜ کِيتَ، تٛ يٛنْکِيجِ اَادِلِعٜنْ غَرْتِرَاٻٜ کٜىٰوُٻٜ؞</verse>
				<verse number="24">اٛنْ نغَرِي تٛ يٜىٰسُ، شِرْيِيطٛ اَلْکَوَلْ کٜسَلْ حَکُّندٜ يِمْٻٜ اٜ اَللَّه؞ اٛنْ نغَرِي تٛ پِيپَمْ مِسَاطَمْ مٜتُطَمْ وٛلْدٜ ٻُرْندٜ وٛوطُکِ دٛوْ کٛ پِيپَمْ حَبِيلَ وِعِ؞</verse>
				<verse number="25">ڤَامٜىٰ، تٛع نغَݧٛنْ اٛنْ طٛنْ مٜتُطٛ؞ يِمْٻٜ غَݧُٻٜ نَنَ کٛ وَغِّنْطٛٻٜ ندٜرْ دُونِيَارُ وِعِٻٜ ٻٜ ندَطَايِ؞ تٛو، نٛ وَطَتَ اٜنٜنْ ندَطٜنْ، تٛ اٜنْ نغَݧِي اٛنْ طٛنْ بَغِّنْطٛعٜنْ دَغَ دٛوْ؟</verse>
				<verse number="26">اٜ نغٜلْ تٛنْ شَرٜلْ حٛنٛنْدٜ مَاکٛ دِمْبِي دُونِيَارُ، اَمَّا جٛونِ اٛ وَطِي اَلْکَوَلْ، اٛ وِعِي، ‏«‏مِ دِمْبَيْ دُونِيَارُ ندٜ غٛعٛ کَدِنْ؞ نَاع دُونِيَارُ تَنْ ندِمْبَيْمِ، اَمَّا فُو اٜ دٛوْ؞»‏</verse>
				<verse number="27">طٜعٜ بٛلِيطٜ، ‏«‏ندٜ غٛعٛ کَدِنْ»‏ حٛلِّي فُو کٛ تَغَا طُمْ دِمْبٜتٜىٰطُمْ طُمْ اِتّٜىٰ، نغَمْ کٛ دِمْبَتَاکٛ جٛوطٛو؞</verse>
				<verse number="28">نغَمْ مَاجُمْ اٜنْ نغٜتُّ اَللَّه نغَمْ اٜنْ کٜٻِي لَامُ طُمْ دِمْبَتَاکٛ؞ اٜنْ مَوْنِنْ اَللَّه ندٜرْ کُلٛلْ، مَوْنِنْکِ کِ اٛ جَٻَتَ؞</verse>
				<verse number="29">نغَمْ اَللَّه مٜىٰطٜنْ اٛ حِيتٜ کَلْکٛويٜ؞</verse>
			</chapter>
			<chapter number="13">
				<verse number="1">نغَطٜىٰ کَ يِطِندِرْکِ بٛ بَنْدِرَاٻٜ؞</verse>
				<verse number="2">تٛع اٛنْ نغٜجُّتُ جَٻَّاکِ حٛٻّٜ؞ اٜ وٛودِ غَطُٻٜ نٛنْ نجَٻِّي مَلَاعِکَعٜنْ اَنْدَا؞</verse>
				<verse number="3">ݧُمٜىٰ دٛوْ شُرَاٻٜ ندٜرْ سُودُ شُرَلْ بٛ اٛنْ شُرِدَ اٜ مَٻّٜ؞ ݧُمٜىٰ دٛوْ تٛرّٜتٜىٰٻٜ، بٛ اٛنْ تٛرِّدٜىٰ اٜ مَٻّٜ؞</verse>
				<verse number="4">کٛو مٛيٜ مَوْنِنَ تٜىٰغَلْ، ندٜنْ تٛع غٛطّٛ وَلْدَ اٜ غٛطّٛ مٛ وَلَا تٜىٰغَلْ حَکُّندٜ مَٻّٜ؞ بَلْدُطٛ اٜ غٛطّٛ مٛ وَلَا تٜىٰغَلْ حَکُّندٜ مَٻّٜ، اَللَّه وَطَنَيْٻٜ کِيتَ؞</verse>
				<verse number="5">شٜنْدٜىٰ کٛعٜ مٛوطٛنْ اٜ يِدّٜ شٜىٰدٜ؞ مُݧٜىٰ دٛوْ کٛ نغٛودُطٛنْ، نغَمْ اَللَّه وِعِي، ‏«‏حَا اَبَدَا مِ اَلَتَامَ، حَا اَبَدَا مِ سٜنْدِرْتَا اٜ مَاطَ؞»‏</verse>
				<verse number="6">نغَمْ نٛنْ اٜ ٻٜرْندٜ غٛعٛ اٜنْ مبِعَيْ، ‏«‏جٛومِرَاوٛ وٛنِ بَلَّيْطٛيَمْ، مِ حُلَتَا؞ طُمٜ نٜطّٛ وَاوَتَ وَطَنْکِيَمْ؟»‏</verse>
				<verse number="7">ݧُمٜىٰ دٛوْ اَرْدِيٻٜعٛنْ، وَعَجِنَنْٻٜعٛنْ وٛلْدٜ اَللَّه؞ ݧُمٜىٰ دٛوْ نٛ ٻٜ نجٛوطٛرِي، اٜکِّتٜىٰ نٛ ٻٜ کٛولٛرِي اَللَّه؞</verse>
				<verse number="8">يٜىٰسُ اَلْمَسِيحُ اٜ طٛنْ نٛ وٛنْتِندِرِ کٜىٰݧَ اٜ حَنْدٜ اٜ حَا اَبَدَا؞</verse>
				<verse number="9">تٛع اٛنْ نجَٻُ اٜکِّتِنٛلْ نغٛلْ تٛکَّايِ لَاوٛلْ غٛونغَ مَجِّنَعٛنْ؞ اٜ طُمْ وٛوطِ يِدّٜ اَللَّه سٜمْبِطِنَ ٻٜرْطٜ مٜىٰطٜنْ، نَاع تٛکُّکِ دٛوکَاجِ دٛوْ ݧَمْندُ؞ اِرِ طِنْ طٛنْ دٛوکَاجِ نَفَنْتَا تٛکّٛوٻٜطِ؞</verse>
				<verse number="10">اَرْدِيٻٜ دِينَ کُوٛوٻٜ ندٜرْ لُکُرُ جٛومِرَاوٛ ٻٜ کٜٻَتَا ݧَامُکِ کٛ طُمْ سَکِّ دٛوْ سَکِّرْدٜ مٜىٰطٜنْ؞</verse>
				<verse number="11">مَوْطٛ مَوْٻٜ اَرْدِيٻٜ دِينَ اٜ نَتِّدَ اٜ پِيپَمْ مَرْلٜ ندٜرْ وِغٜىٰرٜ ٻُرْندٜ سٜنَاکِ اٛ سَکَّنَطَمْ اَللَّه نغَمْ حَکّٜ، اَمَّا ٻَلِّ مَرْلٜ طٜنْ اٜ نغُلٜىٰ غَطَ حٛطٛرْدٜ؞</verse>
				<verse number="12">کَنْجُمْ وَطِ يٜىٰسُ مَا مَايِ غَطَ غَرِيرِ، نغَمْ اٛ لَاٻِنَ يِمْٻٜ دَغَ حَکّٜ مَٻّٜ بَرْکَ پِيپَمْ مَاکٛ؞</verse>
				<verse number="13">نغَمْ نٛنْ اٜنْ نجَحُ تٛ مَاکٛ غَطَ غَرِيرِ نجَرٜنْ سٜمْتٜىٰندٜ ندٜ اٛ يَرِ؞</verse>
				<verse number="14">نغَمْ اٜنْ نغَلَا غَرِيرِ تَبٛتٛوندِ ندٜرْ دُونِيَارُ ندُعُ، اَمَّا اٜنْ کٜطِي اٜنْ کَمِّي غَرِيرِ غَرَيْندِ؞</verse>
				<verse number="15">نغَمْ مَاجُمْ، بَرْکَ يٜىٰسُ اٜنْ مَنْتُ اَللَّه کٛو نغٜلٜ شَرٜلْ؞ مَنْتُکِ کِنْ وٛنِ کٛ شَکَّنْتٜنْمٛ، اٜنٜنْ بِعٛوٻٜ يٜىٰسُ وٛنِ جٛومِرَاوٛ؞</verse>
				<verse number="16">تٛع اٛنْ نغٜجُّتُ وَطُکِ کٛ وٛوطِ اٜ سٜنْدُدُکِ کٛ نغٛودُطٛنْ اٜ وٛٻّٜ، نغَمْ طُعُمْ کَنْجُمْ وٛنِ شَکِّرِ بٜلْنَنٛورِ اَللَّه ٻٜرْندٜ؞</verse>
				<verse number="17">تٛکّٜىٰ اَرْدِيٻٜعٛنْ نغَطٛنْ کٛ ٻٜ مبِعِعٛنْ؞ اٜ ٻٜ ڤَامَنَ يٛنْکِيجِ مٛوطٛنْ:‏ اَللَّه بٛو پَمَيْٻٜ دٛوْ نٛ ٻٜ ڤَامِرَنِعٛنْ؞ تٛکّٜىٰ کٛ ٻٜ مبِعِ نغَمْ ٻٜ نغَطَ کُوغَلْ نغَلْ ندٜرْ بٜلْطُمْ ٻٜرْندٜ نَاع ندٜرْ تٜدّٛرَلْ؞ تٛ طُمْ وَرْتِي تٜدّٛرَلْ، نٛنْ وَرْتَيْ وَلَا کٛ نَفَنْتَعٛنْ؞</verse>
				<verse number="18">نغَطٜىٰ کَ وَطَنْکِمِنْ دٛعَارٜ؞ مِنْ تَبِّتِنِي ٻٜرْطٜ اَمِنْ طٜ لَٻْطٜ، اٜ مِنْ نغِطِ وَطُکِ کٛ حَانِ ندٜرْ کٛو طُمٜ؞</verse>
				<verse number="19">اٜ مِ ٻٜيْدَ تٛرَاکِعٛنْ نغَطٛنْ دٛعَارٜ نغَمْ اَللَّه سٛعّٛيَيَمْ تٛ مٛوطٛنْ نَاع کٛ نٜىٰٻِ؞</verse>
				<verse number="20">اَللَّه جٛومُ جَمْ اُمِّنِي يٜىٰسُ جٛومِرَاوٛ مٜىٰطٜنْ دَغَ مَيْدٜ لَاوٛلْ پِيپَمْ اَلْکَوَلْ تَبٛتٛونغَلْ؞ کَنْجُمْ وَطِ يٜىٰسُ وَرْتِ دُرٛووٛ بَالِ مَوْطٛ،</verse>
				<verse number="21">اٛ وَطَعٛنْ مبَاوٛنْ وَطُکِ کٛو نغَلٜ کُوغَلْ بٛنْغَلْ نغَلْ اٛ يِطِ نغَطٛنْ؞ اٛ وَرْتِرَعٛنْ کٛ وٜلْنَنْتَمٛ ٻٜرْندٜ بَرْکَ يٜىٰسُ اَلْمَسِيحُ؞ مَنْغُ تَبِّتَ تٛ يٜىٰسُ حَا اَبَدَا اَبَدِنْ؞ اَامِنْ؞</verse>
				<verse number="22">اٜ مِ تٛرٛوعٛنْ بَنْدِرَاٻٜ، نجَٻٜىٰ وَغِّنٛورٜ ندٜعٜ، نغَمْ طٜرٜوٛلْ نغٛعٛلْ نغٛلْ مبِنْدَنْمِعٛنْ نغٛلْ جُوتَا؞</verse>
				<verse number="23">اٜ مِ يِطِ اَنْدٛنْ بَنْدِرَاوٛ مٜىٰطٜنْ تِمٛوتِ يٛوفَامَ دَغَ ندٜرْ سُودُ شُرَلْ؞ تٛ اٛ وَرِي تٛ اَمْ نَاع کٛ نٜىٰٻِ، مِ وَرْدَيْ اٜ مَاکٛ تٛ مٛوطٛنْ؞</verse>
				<verse number="24">کٛوْنَنٛنْمِنْ فُو اَرْدِيٻٜ مٛوطٛنْ اٜ يِمْٻٜ اَللَّه حٛرِيٻٜ؞ تٛکُّٻٜ يٜىٰسُ غٛنْٻٜ لٜيْدِ اِتَالِيَ اٜ کٛوْنَعٛنْ؞</verse>
				<verse number="25">اَللَّه بَرْکِطِنَعٛنْ، اٛنْ فُو؞</verse>
			</chapter>
		</book>
		<book number="59">
			<chapter number="1">
				<verse number="1">مِنْ، يَاکُبُ، وِنْدِ طٜرٜوٛلْ نغٛعٛلْ؞ مِ مَشُّطٛ اَللَّه اٜ جٛومِرَاوٛ مٜىٰطٜنْ يٜىٰسُ اَلْمَسِيحُ؞ اٜ مِ حٛوْنَعٛنْ، اٛنٛنْ تٛکُّٻٜ يٜىٰسُ شَنْکِتِيٻٜ ندٜرْ دُونِيَارُ؞</verse>
				<verse number="2">بَنْدِرَاٻٜ اَمْ، تٛ تٛرَّاجِ فٜىٰرٜ‑فٜىٰرٜ نغَرَنِيعٛنْ، نجَٻٜىٰطِ اٜ وٜلْوٜلٛ،</verse>
				<verse number="3">نغَمْ اٛنْ اَنْدِ تٛ حٛولَارٜ مٛوطٛنْ فٛوندَامَ، ندٜ وَطَيْ ٻٜيْدٛنْ مُݧَلْ؞</verse>
				<verse number="4">دٛولٜ اٜکِّتٛوطٛنْ مُݧَلْ ندٜرْ کٛو طُمٜ، نغَمْ نغَرْتٛنْ کٜىٰوُٻٜ، ٻٜ ندُلَّايِ غٛطُّمْ؞</verse>
				<verse number="5">تٛ غٛطّٛ ندٜرْ مٛوطٛنْ دُلِّي فَامُ، سٜيْ اٛ تٛرٛو اَللَّه کٛکّٛووٛ کٛو مٛيٜ ٻٜرْندٜ غٛعٛ مٜتِتَتَاکٛ، اٛ حٛکَّيْمٛ؞</verse>
				<verse number="6">اَمَّا تٛ اٛ تٛرٛتٛ اَللَّه، اٛ تٛرٛو ندٜرْ حٛولَارٜ؞ تٛع اٛ وَطَ ٻٜرْطٜ طِطِ، نغَمْ غَطٛووٛ ٻٜرْطٜ طِطِ اٜ نَنْدِ اٜ غٜىٰلٛوطِ ندِيَمْ طِ حٜنْدُ يِيلَتَ تٛ ندُ يِطِرِ فُو؞</verse>
				<verse number="7">اِرِ مَاکٛ تٛع اٛ کَمّٛو اٛ حٜٻَيْ غٛطُّمْ تٛ جٛومِرَاوٛ؞</verse>
				<verse number="8">ٻٜرْندٜ مَاکٛ سٜنْدَکٜ طِطِ، اٛ دَرْنَتَا ٻٜرْندٜ مَاکٛ ندٜرْ کٛ اٛ وَطَتَ فُو؞</verse>
				<verse number="9">تٛکُّطٛ يٜىٰسُ مٛ وَلَنَا نَنَ بٜلْطُمْ، نغَمْ يٜىٰسٛ اَللَّه اٛ مَوْطٛ؞</verse>
				<verse number="10">اَمَّا تٛکُّطٛ يٜىٰسُ دِسْکُطٛ نَنَ بٜلْطُمْ تٛ اَللَّه لٜسْتِنِي حٛورٜ مَاکٛ؞ نغَمْ دِسْکُطٛ اٜ نَنْدِ اٜ ڤِيندِ غٜىٰنٜ ندِ نٜىٰٻَتَا؞</verse>
				<verse number="11">تٛ نَانغٜ وُرْتٛيَکٜ غُلْطُمْ مَغّٜ فِيِي غٜىٰنٜ طٜنْ، طٜ طَيْلَيْ، ڤِيندِ مَاجٜ سَامَ، وٛوطُکِ مَاجٜ فُو لَلَّ؞ نٛنْ دِسْکُطٛ رٜعِرْتَ شَرٜلْ نغٜلْ فِيدَتَ اٜ کُوغَلْ مُوطُمْ؞</verse>
				<verse number="12">اٛ بَرْکِطِنَاطٛ فُو مُݧُطٛ ندٜرْ تٛرَّ، نغَمْ تٛ اٛ حٜٻِي جَالٛرْغَلْ دٛوْ تٛرَّ کَنْ، اَللَّه حٛکَّيْمٛ غِيفٛلْ نغٛلْ اٛ وَطَنِ يِطُٻٜمٛ اَلْکَوَلْ، وَاتٛ يٛنْکِ کِ رٜعَتَا؞</verse>
				<verse number="13">تٛ نٜطّٛ فٛوندَامَ، تٛع اٛ وِعَ، ‏«‏اَللَّه فٛوندِيَمْ؞»‏ نغَمْ اَللَّه فٛوندِرْتَاکٜ حَلّٜىٰندٜ، کَدِمَا بٛو اَللَّه فٛوندَتَا کٛو مٛيٜ؞</verse>
				<verse number="14">اَمَّا اٜ طُمْ فٛوندَ نٜطّٛ تٛ سُونٛ مَاکٛ حٛشِّي حَکِّيلٛ مَاکٛ؞</verse>
				<verse number="15">ندٜنْ تٛ سُونٛ نغٛنْ وَطِي رٜىٰدُ، نغٛ رِمَيْ حَکّٜ؞ تٛ حَکّٜ مَوْنِي بٛو، طُمْ فٛوطَيْ مَيْدٜ؞</verse>
				<verse number="16">بَنْدِرَاٻٜ اَمْ ٻٜ نغِطُمِ، تٛع اٛنْ نجَٻُ طُمْ مَجِّنَعٛنْ؞</verse>
				<verse number="17">کٛو نغَلٜ دٛکَّلْ بٛنْغَلْ اٜ کٛو طُمٜ شَاحُ جَمُمْ فُو دَغَ تٛ اَللَّه ݧَاکٛ مٛ دٛوْ طُمْ پِوٛيْتَ، تَغُطٛ نَانغٜ اٜ لٜوْرُ اٜ کٛودٜ؞ کَنْکٛ اٛ وَيْلِتَتَاکٛ، اٛ نَنْدَا اٜ طٛوْدِ غٛوسٛتٛوندِ؞</verse>
				<verse number="18">طُمْ شُٻٛلْ مَاکٛ اٛ حٛکِّعٜنْ يٛنْکِ کٜسُمْ بَرْکَ وٛلْدٜ غٛونغَ، نغَمْ نغَرْتٜنْ بٛ کٛ اَرْتِ ٻٜنْدُکِ ندٜرْ کٛ اٛ تَغِ؞</verse>
				<verse number="19">اٛنٛنْ بَنْدِرَاٻٜ اَمْ ٻٜ نغِطُمِ، اَنْدٜىٰ طُعُمْ:‏ کٛو مٛيٜ يَاوَ نَنُکِ، اَمَّا تٛع يَاوَ مٜتُکِ، تٛع يَاوَ مٛنُّکِ؞</verse>
				<verse number="20">نغَمْ مٛنّٜرٜ نٜطّٛ وَدَّتَا جٛنْدٜ اَادِلَاکُ ندٜ اَللَّه يِطِ؞</verse>
				<verse number="21">نغَمْ مَاجُمْ، کُبِنٜىٰ فُو کُوطٜ طٜ مبٛوطَا اٜ کُوطٜ کَلُّطٜ؞ لٜسْتِنٜىٰ کٛعٜ مٛوطٛنْ، نجَٻٛنْ وٛلْدٜ اَللَّه ندٜ اٛ اَاوِ ندٜرْ ٻٜرْطٜ مٛوطٛنْ، بَاوَيْندٜ حِسْنُکِعٛنْ؞</verse>
				<verse number="22">تٛع اٛنْ مَجِّنْ کٛعٜ مٛوطٛنْ؞ نغَطٜىٰ کٛ وٛلْدٜ اَللَّه وِعِ، تٛع اٛنْ نغَرْتُ نَنٛوٻٜندٜ تَنْ؞</verse>
				<verse number="23">نغَمْ فُو نَنْطٛ وٛلْدٜ اَللَّه وَطَايِ کٛ ندٜ وِعِ اٜ نَنْدِ اٜ نٜطّٛ دَارُطٛ يٜىٰسٛ مُوطُمْ ندٜرْ دَارٛغَّلْ،</verse>
				<verse number="24">يِعِ نٛ وَعِ، دِلِّ، طٛنْ اٜ طٛنْ يٜجِّتِ نٛ وَعِ؞</verse>
				<verse number="25">اَمَّا غَطّٛ حَکِّيلٛ مُوطُمْ فُو دٛوْ دٛوکَ کٜوْطُمْ رِمْطِنَيْطُمْ يِمْٻٜ، اٜ مٛ وَطِ کَ وَطُکِ حَکِّيلٛ دٛوْ مَاجُمْ، نَاع نَنٛووٛطُمْ تَنْ اٜ يٜجِّتَ، اَمَّا اٜ مٛ وَطَ کٛ طُمْ وِعِ، اٛ حٜٻَيْ بَرْکَ ندٜرْ وَطُکِطُمْ؞</verse>
				<verse number="26">نٜطّٛ فُو کَمِّيطٛ اٛ تٛکُّطٛ دِينَ نٛ حَانِ، اَمَّا اٛ سُرَايِ طٜمْنغَلْ مَاکٛ، اٛ مَجِّنِي حٛورٜ مَاکٛ، دِينَ مَاکٛ وَرْتِي مٜىٰرٜ؞</verse>
				<verse number="27">دِينَ لَاٻُکَ کَ اَللَّه ݧَاکٛ مٜىٰطٜنْ مٛ دٛوْ يِطِ، کَنْکَ وٛنِ وَلُّکِ مَرَايَعٜنْ اٜ رٜوْٻٜ ٻٜ وٛرْٻٜ مُعّٜنْ مَايِ تٛرّٛتٛوٻٜ، ندٜنْ اٜ سُرُکِ حٛورٜ دَغَ حٛشُّکِ تُوندِ دُونِيَارُ؞</verse>
			</chapter>
			<chapter number="2">
				<verse number="1">بَنْدِرَاٻٜ اَمْ، ندٜ اٛنْ کٛولِي جٛومِرَاوٛ مٜىٰطٜنْ يٜىٰسُ اَلْمَسِيحُ، جٛومُ مَنْغُ، تٛع اٛنْ کٛلُّ فٜىٰرٛوتِرٛلْ حَکُّندٜ مٛوطٛنْ؞</verse>
				<verse number="2">مِسَالُ، غٛطّٛ غٛودُطٛ جَبَّارٜ جِينَارِ وَرِي کَوْتَلْ مٛوطٛنْ اٜ مٛ ٻٛرْنِي کٛلْتٜ طٜ شٜىٰدٜ، ندٜنْ غٛطّٛ مٛ وَلَنَا مٛ کٛلْتٜ شٜىٰکُطٜ کَنُمْ مَا وَرِي ندٜرْ کَوْتَلْ نغَلْ؞</verse>
				<verse number="3">تٛ اٛنْ کٛکِّي اٛنْ طٛنْ غٛودُطٛ رِسْکُ مَنْغُ اٛنْ مبِعِيمٛ، ‏«‏رَا جٛوطٛرْغَلْ بٛنْغَلْ، جٛوطَ،»‏ مٛ وَلَنَا اٛنْ بٛو مبِيطٛنْمٛ، ‏«‏دَرَ طَاعٜ،»‏ کٛو بٛو، ‏«‏جٛوطَ اٜ لٜيْدِ،»‏</verse>
				<verse number="4">اٛنْ کٛلِّي فٜىٰرٛوتِرٛلْ حَکُّندٜ مٛوطٛنْ وٛنْ طٛنْ، اٛنْ شُٻَنَ کٛعٜ مٛوطٛنْ کٛ نغَطٛتٛنْ ندٜرْ ݧُمٛ کَلُّنغٛ؞</verse>
				<verse number="5">بَنْدِرَاٻٜ اَمْ ٻٜ نغِطُمِ، نَنٜىٰ کٛ مبِعَيْمِ؞ نَاع اَللَّه سُٻِي ٻٜ نغَلَنَا ندٜرْ دُونِيَارُ ندُعُ ٻٜ نغَرْتَ کٛولِيٻٜ يٜىٰسُ ٻٜ ندٛنَ بَرْکَ غٛنْطُمْ ندٜرْ لَامُ اَللَّه طُمْ اٛ وَطَنِ يِطُٻٜمٛ اَلْکَوَلْ؟</verse>
				<verse number="6">اَمَّا اٛنْ نغَرْتِرَ ٻٜ نغَلَنَا نَاع طُمْ غٛطُّمْ؞ نَاع غٛودُٻٜ رِسْکُ تٛرَّتَعٛنْ؟ نَاع طُمْ کَمْٻٜ نجَارَتَعٛنْ يٜىٰسٛ لَامُ؟</verse>
				<verse number="7">نَاع طُمْ کَمْٻٜ کُطَتَ اِنْدٜ ندٜنْ طٛنْ مَوْندٜ ندٜ جٛومِرَاوٛ مٛوطٛنْ؟</verse>
				<verse number="8">اٛنْ نغَطِي کٛ وٛوطِ تٛ اٛنْ تٛکِّي دٛوکَ طُمْ لَامُ اَللَّه بِنْدَاطُمْ ندٜرْ اَايَارٜ بِيندٜ، ‏«‏يِطُ بَنْدِرَاوٛ مَاطَ نٛ نغِطِرْطَا حٛورٜ مَاطَ؞»‏</verse>
				<verse number="9">اَمَّا تٛ اٛنْ کٛلَّ فٜىٰرٛوتِرٛلْ حَکُّندٜ مٛوطٛنْ، اٛنْ نغَطِي حَکّٜ؞ کِيتَ نَنْغِيعٛنْ، نغَمْ اٛنْ غٜوٛوٻٜ دٛوکَ؞</verse>
				<verse number="10">نغَمْ فُو تٛکُّطٛ دٛوکَاجِ طِ فُو، اَمَّا اٛ يٜوِ غٛعٛ، تٛو، اٛ يٜوِيطِ طِ فُو؞</verse>
				<verse number="11">نغَمْ اٛنْ طٛنْ بِيطٛ، ‏«‏تَاع وَطُ نجٜىٰنُ،»‏ کَنْکٛ وِعِ، ‏«‏تَاع وَطُ وَرْحٛورٜ؞»‏ تَا وَطَايِ نجٜىٰنُ، اَمَّا اَ وَطِي وَرْحٛورٜ، تٛو، اَ وَرْتِي غٜوٛووٛ دٛوکَ اَللَّه وٛنْ طٛنْ؞</verse>
				<verse number="12">اَلٜىٰ مٜتٛ مٛوطٛنْ اٜ کُوطٜ مٛوطٛنْ وَرْتَ بٛ طُمْ يِمْٻٜ ٻٜ طُمْ وَطَنْتَ کِيتَ دٛوْ دٛوکَ رِمْطِنٛوجُمْ؞</verse>
				<verse number="13">نغَمْ اٜ ݧَلْندٜ کِيتَ، اَللَّه يُرْمِنَنْتَا مٛ وَلَا يُرْمٜىٰندٜ؞ اَمَّا يُرْمٜىٰندٜ اٜ حٜٻَ جَالٛرْغَلْ دٛوْ کِيتَ؞</verse>
				<verse number="14">اٛنٛنْ بَنْدِرَاٻٜ اَمْ، کٛ طُمْ نَفِ تٛ نٜطّٛ وِعِي اٜ حٛولِي يٜىٰسُ، اَمَّا کُوطٜ مَاکٛ کٛلَّايِ حٛولَارٜ ندٜنْ؟ ندٜنْ طٛنْ حٛولَارٜ مَاکٛ ندٜ وَاوَيْ حِسْنُکِمٛ؟</verse>
				<verse number="15">مِسَالُ، تٛ غٛطّٛ تٛکُّطٛ يٜىٰسُ غٛرْکٛ کٛو دٜبّٛ مٛ وَلَا کٛ ٻٛرْنٛتٛو کٛو کٛ ݧَامَتَ،</verse>
				<verse number="16">غٛطّٛ مٛوطٛنْ وِعِيمٛ، ‏«‏جِڤَّ جَمْ!‏ اَللَّه حٛکُّمَا کٛ ٻٛرْنٛتٛطَا اٜ کٛ ݧَامَتَا،»‏ اَمَّا اٛ حٛکَّايِمٛ کٛلْتٜ کٛو ݧَمْندُ، طُمٜ طُمْ نَفِ؟</verse>
				<verse number="17">نٛنْ مَا حٛولَارٜ، تٛ ندٜ وَلَا کُوطٜ کٛلَّيْطٜندٜ، ندٜ وَرْتِي وَاتُندٜ؞</verse>
				<verse number="18">اَمَّا غٛطّٛ وِعَيْ، ‏«‏اَنْ اَ وٛودِ حٛولَارٜ، مِنْ اٜ مِ وٛودِ کُوطٜ؞»‏ تٛو، حٛلَّمْ حٛولَارٜ مَاطَ ندٜ وَلَا کُوطٜ؞ مِنْ بٛو، مِ حٛلّٜتٜ حٛولَارٜ اَمْ ندٜرْ کُوطٜ اَمْ؞</verse>
				<verse number="19">اَ جَٻِي اَللَّه اٛ غٛعٛتٛ؞ تٛو، بٛطُّمْ!‏ کٛو غِنِّ مَا نجَٻِي نٛنْ؞ کَنْجُمْ وَطِ اٜ طِ ندِوْنَ نغَمْ کُلٛلْ؞</verse>
				<verse number="20">اَنْ کَاݝَاطٛ!‏ اَ يِطِ طُمْ حٛلُّمَا حٛولَارٜ ندٜ وَلَا کُوطٜ ندٜ مٜىٰرٜ؟</verse>
				<verse number="21">نَاع مَامَ مٜىٰطٜنْ اِبْرَاهِمْ نٛدِّرَامَ اَادِلِيجٛ نغَمْ کٛ اٛ وَطِ ندٜ اٛ حٛکِّ اَللَّه ٻِطّٛ مَاکٛ اِشِيَاکُ دٛوْ سَکِّرْدٜ؟</verse>
				<verse number="22">تٛو، اَ يِعِي حٛولَارٜ مَاکٛ اٜ يَادَ اٜ کُوطٜ مَاکٛ؞ ندٜنْ حٛولَارٜ مَاکٛ وَرْتِي کٜوْندٜ نغَمْ کٛ اٛ وَطِ؞</verse>
				<verse number="23">طُمْ حٜبِّنِي اَايَارٜ بِيندٜ، ‏«‏اِبْرَاهِمْ حٛولَکٜ اَللَّه، نغَمْ مَاجُمْ اَللَّه وِعِ اٛ اَادِلِيجٛ؞»‏ طٛنْمَا طُمْ نٛدِّمٛ حِغٛ اَللَّه؞</verse>
				<verse number="24">تٛو، اٛنْ نغِعِي اَللَّه اٜ جَٻَ نٜطّٛ اٛ اَادِلِيجٛ نغَمْ کٛ اٛ وَطِ، نَاع نغَمْ حٛولَارٜ تَنْ؞</verse>
				<verse number="25">نٛنْ مَا، کَارُوَاجٛ اٛنْ طٛنْ بِعٜتٜىٰطٛ رَحَبْ، اٛ نٛدِّرَامَ اَادِلِيجٛ نغَمْ کٛ اٛ وَطِ ندٜ اٛ جَٻِّي ٻٜ طُمْ لِلٛيِ نغَمْ ندَارَ سِرُّ لٜيْدِ ندِنْ؞ اٛ وَلِّٻٜ ٻٜ ندَطِرِ وٛنْغٛلْ لَاوٛلْ فٜىٰرٜ؞</verse>
				<verse number="26">تٛو، نٛنْ نٛ ٻَنْدُ ندُ وَلَا فٛوفَانغٛ وَرْتِي مَيْندُ، نٛنْ مَا حٛولَارٜ ندٜ وَلَا کُوطٜ وَرْتِي بَاتُندٜ؞</verse>
			</chapter>
			<chapter number="3">
				<verse number="1">اٛنٛنْ بَنْدِرَاٻٜ اَمْ، تٛع طُطْٻٜ مٛوطٛنْ نغَرْتَ اٜکِّتِنٛوٻٜ، نغَمْ اٛنْ اَنْدِ مِنٛنْ اٜکِّتِنٛوٻٜ طُمْ ٻُرَيْ وَطَنْکِمِنْ کِيتَ کَلُّکَ؞</verse>
				<verse number="2">نغَمْ اٜنْ فُو اٜنْ ڤَرْکَ نَاع سٜطَّ؞ تٛ بٛو غٛطّٛ فَرْکَتَا ندٜرْ کٛو طُمٜ کٛ اٛ وِعَتَ، تٛو، کَنْکٛ اٛ کٜوْطٛ، اٜ مٛ وَاوَ اٛ سُرَ حٛورٜ مَاکٛ؞</verse>
				<verse number="3">رَا مِسَالُ؞ تٛ اٜنْ نغَطَنِي ڤُشُّ نجَمْندِ غَطٜتٜىٰندِ اٜ حٛنْدُکٛ مَاغُ نغَمْ نغُ وَطَ کٛ نغِطّٜنْ، اٜنْ مبَاوَيْ نغَيْلِتٜنْغُ فُو تٛ نغِطّٜنْ؞</verse>
				<verse number="4">ندَارٜىٰ کٛمِيجٜ ندِيَمْ مَا نغِعٛنْ؞ کٛو ندٜ طٜ مَوْطٜ، حٜنْدُ شٜمْبِنْدُ فٛوطَتَطٜ، اٜ جَمْنغٜلْ ڤَمَرٜلْ ڤٛوطٛووٛ کٛمِوَلْ نغَلْ فٛوطِرْتَنغَلْ فَادَ اٜ مَاغَلْ فُو تٛ يِطِ؞</verse>
				<verse number="5">نٛنْ مَا، طٜمْنغَلْ طُمْ غٛطُّمْ ڤَمَرُمْ ندٜرْ ٻَنْدُ، اَمَّا اٜ نغَلْ مَنْتِتٛو دٛوْ فِي مَوْطُمْ؞ ندَارٜىٰ نغِعٛنْ نٛ دٛشّٜلْ حِيتٜ وُلِرْتَ لَدّٜ مَوْندٜ؞</verse>
				<verse number="6">طٜمْنغَلْ طُمْ حِيتٜ، اٜ نغَلْ حٜىٰوِ حَلّٜىٰندٜ، اٜ نغَلْ وٛنَّ کٛو طُمٜ نٜطّٛ؞ اٜ نغَلْ نَنْغِنَنَ فُو جٛنْدٜ نٜطّٛ حِيتٜ پِوٛيْنغٜ دَغَ وُرٛ حِيتٜ؞</verse>
				<verse number="7">نٜطّٛ اٜ وَاوَ اٜلْتَ کٛو اِرِ ندِيٜ مَرْدِ، اٜ شٛلِّ، اٜ مَرْلٜ دَسٛتٛوطٜ، اٜ کٛو طُمٜ غٛنْطُمْ ندٜرْ ندِيَمْ؞ يِمْٻٜ نجَادَکٜ اٜلْتِيطٜ؞</verse>
				<verse number="8">اَمَّا وَلَا بَاوَيْطٛ اٜلْتُکِ کٛو سُرُکِ طٜمْنغَلْ؞ طٜمْنغَلْ طُمْ فِي کَلُّطُمْ، اٜ نغَلْ حٜىٰوِ تٛوکٜ بَرٛوجٜ؞</verse>
				<verse number="9">اٜ مَاغَلْ مَنْتِرْتٜنْ جٛومِرَاوٛ ݧَاکٛ مٜىٰطٜنْ مٛ دٛوْ، ندٜنْ اٜ مَاغَلْ کُطِرْتٜنْ يِمْٻٜ ٻٜ طُمْ تَغِ ندٜرْ نَنْدِ اَللَّه؞</verse>
				<verse number="10">مَنْتُکِ اٜ حُطُکِ اٜ وُرْتٛيٛو دَغَ حٛنْدُکٛ غٛعٛ؞ اٛنٛنْ بَنْدِرَاٻٜ اَمْ، نٛنْ حَانَا؞</verse>
				<verse number="11">ندِيَمْ مبٜلْطَمْ اٜ ندِيَمْ کَطَّمْ وَاوَيْ ٻُلَ وِغٜىٰرٜ غٛعٛ؟</verse>
				<verse number="12">بَنْدِرَاٻٜ اَمْ، اِبِّ وَاوَيْ رِمَ ٻِکّٛيْ جَيْتُنْ؟ کٛو اِنَبٛحِ وَاوَيْ رِمَ ٻِکّٛيْ اِبّٜ؟ نٛنْ مَا طُمْ وَطَتَاکٛ وِغٜىٰرٜ تٛ ندِيَمْ غٛودُطَمْ لَمْطَمْ ٻُلَتَ وُرْتِنَ ندِيَمْ مبٜلْطَمْ؞</verse>
				<verse number="13">مٛيٜ وٛودِ اَنْدَلْ اٜ فَامُ ندٜرْ مٛوطٛنْ؟ سٜيْ اٛ حٛلَّطُمْ ندٜرْ وَطُکِ جٛنْدٜ وٛوطُندٜ اٜ کُوطٜ بٛطّٜ ندٜرْ لٜسْنُکِ حٛورٜ اٜ فَامُ؞</verse>
				<verse number="14">اَمَّا تٛ اٛنْ نغٛودِ لَوْلِيرُ کَلُّندُ اٜ يِدّٜ حٛورٜ ندٜرْ ٻٜرْطٜ مٛوطٛنْ، تٛع اٛنْ مَنْتِتٛ دٛوْ مَاجُمْ کٛو نغَݧٛنْ غٛونغَ؞</verse>
				<verse number="15">اِرِ نغَعَلْ اَنْدَلْ نَاع دَغَ دٛوْ نغَلْ پِوٛيِ، طُمْ نغَلْ دُونِيَارُ؞ ندٜنْ نَاع دَغَ تٛ رُوحُ اَللَّه نغَلْ پِوٛيِ، تٛ شٜيْطَنْ نغَلْ پِوٛيِ؞</verse>
				<verse number="16">نغَمْ فُو تٛ لَوْلِيرُ اٜ يِدّٜ حٛورٜ وٛنِ، طٛنْ شِيَ جٛنْدٜ جَمْ اٜ کٛو اِرِ ندٜيٜ حَلّٜىٰندٜ وَطٜتٜىٰ؞</verse>
				<verse number="17">اَمَّا اَنْدَلْ پِوٛيْنغَلْ دَغَ دٛوْ، اَرَنْدٜ نغَلْ لَمْنغَلْ، ندٜنْ نغَلْ وَدَّتَا وَنَّارٜ، اٜ نغَلْ وَدَّ حَکِّيلٛ، نغَلْ وَلَا مَنْغُ حٛورٜ، اٜ نغَلْ حٜىٰوِ يُرْمٜىٰندٜ اٜ کُوطٜ بٛطّٜ؞ نغَلْ حٛلَّتَا فٜىٰرٛوتِرٛلْ، نغَلْ وَلَا شِيَ غٛونغَ؞</verse>
				<verse number="18">غَدّٛوٻٜ جٛنْدٜ جَمْ اَاوُٻٜ جَمْ، ٻٜ ڤٜعَّيْ اَادِلَاکُ؞</verse>
			</chapter>
			<chapter number="4">
				<verse number="1">کٛ وَدَّتَ حَوْرٜ اٜ يٜدّٛوتِرْکِ حَکُّندٜ مٛوطٛنْ؟ نَاع سُونٛوجِ کٛنِدٛوجِ اٜ ٻٜرْطٜ مٛوطٛنْ وَدَّتَطُمْ؟</verse>
				<verse number="2">اٛنْ نغِطِي غٛطُّمْ، اٛنْ کٜٻَتَاطُمْ، نغَمْ نٛنْ اٛنْ نغَطَ وَرْحٛورٜ؞ اٛنْ نغٛودِ سُونٛ فِي طُمْ اٛنْ جٜيَايِ، اَمَّا اٛنْ کٜٻَتَاطُمْ؞ کَنْجُمْ وَطِ اٛنْ کَٻَ اٛنْ نغٜدّٛوتِرَ؞ اٛنْ نغَلَنَا نغَمْ اٛنْ تٛرَاکِ اَللَّه؞</verse>
				<verse number="3">اٛنْ تٛرٛو اٛنْ کٜٻَتَا نغَمْ اٛنْ تٛرٛرٛو ݧُمٛوجِ کَلُّطِ، اٛنْ نغِطِ مَجِّنٛنْ کٛ کٜٻْطٛنْ دٛوْ نَنْکِ بٜلْطُمْ ٻَلِّ مٛوطٛنْ؞</verse>
				<verse number="4">اٛنْ ݧَامٛوٻٜ اَمَانَ!‏ اٛنْ اَنْدَا وَادُکِ حِغَاکُ اٜ دُونِيَارُ طُمْ وَݧُکِ اَللَّه؟ نغَمْ نٛنْ، فُو شُٻُطٛ وَادَ حِغَاکُ اٜ دُونِيَارُ، اٛ وَرْتِرِي حٛورٜ مَاکٛ غَݧٛ اَللَّه؞</verse>
				<verse number="5">کٛو اٛنْ کَمِّي اٜ مٜىٰرٜ اَايَارٜ وِعِ، ‏«‏اَللَّه اٜ وٛودِ لَوْلِيرُ دٛوْ يٛنْکِ کِ اٛ وَطِ ندٜرْ مٜىٰطٜنْ؟»‏</verse>
				<verse number="6">اَمَّا اَللَّه اٜ ٻٜيْدَ وَلُّکِعٜنْ؞ کَنْجُمْ وَطِ اَايَارٜ وِعِ، ‏«‏اَللَّه وَݧِي غٛودُٻٜ مَنْغُ حٛورٜ، اَمَّا اٜ مٛ وَلَّ لٜسْنُٻٜ کٛعٜ؞»‏</verse>
				<verse number="7">نغَمْ نٛنْ، لٜسْنٜىٰ کٛعٜ مٛوطٛنْ نغَطٛنْ کٛ اَللَّه وِعِ؞ نغَݧٜىٰ کُوطٜ شٜيْطَنْ، کَنْکٛ بٛو اٛ دٛغَّيْعٛنْ؞</verse>
				<verse number="8">ٻَدّٛيٜىٰ حَادٜ اَللَّه، کَنْکٛ مَا اٛ ٻَدّٛتٛ حَادٜ مٛوطٛنْ؞ اٛنٛنْ غَطٛوٻٜ حَکّٜ، مٛعِّنٜىٰ جٛنْدٜ مٛوطٛنْ؞ لَاٻِنٜىٰ ٻٜرْطٜ مٛوطٛنْ، اٛنٛنْ غٛودُٻٜ ٻٜرْطٜ طِطِ؞</verse>
				<verse number="9">نغَنّٜىٰ، نغُلّٜىٰ، مبٛيٜىٰ؞ نغَيْلِتٜىٰ جَلٜىٰطٜ مٛوطٛنْ نغَرْتَ بٛجِّ، نَنُکِ بٜلْطُمْ مٛوطٛنْ وَرْتَ شِيَ نَنْکِ بٜلْطُمْ؞</verse>
				<verse number="10">لٜسْتِنٜىٰ کٛعٜ مٛوطٛنْ يٜىٰسٛ جٛومِرَاوٛ، کَنْکٛ بٛو اٛ مَوْنِنَيْعٛنْ؞</verse>
				<verse number="11">بَنْدِرَاٻٜ، تٛع اٛنْ مٜتِندِرْ حَالَاجِ کَلُّطِ؞ نغَمْ فُو مٜتُطٛ حَالَ کَلُّکَ دٛوْ بَنْدِرَاوٛ مُوطُمْ، کٛو يٛوَنِمٛ کٛ وٛوطَا، مٜتِي حَالَ کَلُّکَ دٛوْ دٛوکَ اَللَّه وٛنْ طٛنْ، يٛوَنِيطُمْ کٛ وٛوطَا؞ اَمَّا تَا يٛوَنِي دٛوکَ اَللَّه کٛ وٛوطَا، اَ وَرْتِي مٛ تٛکَّتَاکَ جٛوَنٛووٛکَ کٛ وٛوطَا؞</verse>
				<verse number="12">اَللَّه تَنْ وٛنِ کٛکّٛووٛ دٛوکَ اٜ غَطٛووٛ کِيتَ؞ کَنْکٛ تَنْ وٛنِ بَاوَيْطٛ حِسْنُکِ اٜ حَلْکُکِ؞ اَمَّا اَنْ اَ مٛيٜ ندٜ نجٛوَنْتَا بَنْدِرَاوٛ مَاطَ کٛ وٛوطَا؟</verse>
				<verse number="13">نَنٜىٰيَمْ اٛنٛنْ وِعٛوٻٜ، ‏«‏حَنْدٜ کٛو جَانغٛ مِنْ نجَحَيْ ندِعِ غَرِيرِ کٛو ندِنْ تٛنْ، مِنْ نغَطَ ندُنْغُ غٛعٛ تٛنْ مِنْ نغَطَ لُومٛ مِنْ کٜٻَ شٜىٰدٜ؞»‏</verse>
				<verse number="14">رَا بٛو اٛنْ اَنْدَا کٛ وَنْغَتَ جَانغٛ؞ نٛ يٛنْکِ مٛوطٛنْ وَعِ؟ يٛنْکِ مٛوطٛنْ اٜ نَنْدِ اٜ شُرْکَ وَنْغٛوحَ نغَمْ شَرٜلْ سٜطَّ، غَطَ طٛنْ کَ مَجِّتَ؞</verse>
				<verse number="15">سٜيْ نِ مبِعٛنْ، ‏«‏تٛ جٛومِرَاوٛ جَٻِي يَارِي يٛنْکِ، مِنْ نغَطَيْ طُعُمْ اٜ طُمْ طَاعٜ؞»‏</verse>
				<verse number="16">اَمَّا رَطُّمْ جٛونِ ندٜرْ مَوْنِنْکِ کٛعٜ مٛوطٛنْ اٛنْ مَنْتِتٛو؞ فُو اِرِ کِنْ طٛنْ مَنْتِتَاکِ کِ کَلُّکِ؞</verse>
				<verse number="17">نغَمْ نٛنْ فُو اَنْدُطٛ کٛ حَانِ وَطَ، اَمَّا اٛ وَطَايِطُمْ، اٛ وَطِي حَکّٜ؞</verse>
			</chapter>
			<chapter number="5">
				<verse number="1">جٛونِ بٛو، اٛنٛنْ رِسْکُٻٜ، نَنٜىٰ کٛ مبِعَيْمِ!‏ مبٛيٜىٰ، نغُلّٜىٰ نغَمْ بٛنٜ کَلُّطُمْ غَرٛوَيْطُمْ دٛوْ مٛوطٛنْ؞</verse>
				<verse number="2">رِسْکُ مٛوطٛنْ ݧٛلِي، مٛوپِ ݧَامِي کٛلْتٜ مٛوطٛنْ؞</verse>
				<verse number="3">جِينَارِ مٛوطٛنْ اٜ اَجُرْفَارِ مٛوطٛنْ فُونِي، فُونُکِ مَيْرِ بٛو وَرْتَيْ شٜيْدَ دٛوْ مٛوطٛنْ طُمْ ݧَامَيْ ٻَلِّ مٛوطٛنْ بٛ حِيتٜ؞ اٛنْ مٛٻْتَنِي کٛعٜ مٛوطٛنْ جَوْدِ ندٜرْ بَلْطٜ طٜعٜ طٜ رٜعُکِ دُونِيَارُ؞</verse>
				<verse number="4">رَطُّمْ!‏ نجٛٻَارِ ندِ نغَݧُطٛنْ يٛٻُکِ کُوَنٛوٻٜعٛنْ تٛ غٜسٜ ندِ وُلّٛيَکٜعٛنْ؞ بٛجِّ اِتَّنٛوٻٜعٛنْ کٛ ٻٜنْدِ تٛ غٜسٜ نجَارِي تٛ جٛومِرَاوٛ جٛومُ بَوْطٜ؞</verse>
				<verse number="5">اٛنْ نغَطِي جٛنْدٜ نَنْکِ بٜلْطُمْ اٜ دُونِيَارُ، اٛنْ ݧَامَ، اٛنْ نجَرَ، اٛنْ نغَطَ نٛ نغِطّٛنْ؞ اٛنْ ڤَيْنِي کٛعٜ مٛوطٛنْ نغَمْ ݧَلْندٜ حِرْسُکِ؞</verse>
				<verse number="6">اٛنْ تَپَنِي اَادِلِعٜنْ کِيتَ کَلُّکَ، اٛنْ مبَرِيٻٜ، کَمْٻٜ بٛو ٻٜ نغٜدَّايِعٛنْ؞</verse>
				<verse number="7">نغَمْ نٛنْ، بَنْدِرَاٻٜ اَمْ، نغَطٜىٰ مُݧَلْ حَا يَاکِ ݧَلْندٜ ندٜ جٛومِرَاوٛ وَرْتَتَ؞ ندَارٜىٰ نٛ دٜمٛووٛ مُݧِرْتَ نغَمْ ندِيَمْ سٜىٰتٛ اٜ طَمْ پَاوٛلْ ٻٜنْدِنَ فِي بٛطُّمْ طُمْ اٛ رٜمِ؞</verse>
				<verse number="8">اٛنٛنْ مَا، مُݧٜىٰ؞ شٜمْبِطِنٜىٰ ٻٜرْطٜ مٛوطٛنْ، نغَمْ وَرْتٛيْکِ جٛومِرَاوٛ ٻَدَکٜ؞</verse>
				<verse number="9">بَنْدِرَاٻٜ اَمْ، تٛع اٛنْ مٜتِندِرْ مٜتٜمٜتٜىٰجِ نغَمْ تٛ طُمْ وَطَنَعٛنْ کِيتَ؞ رَطُّمْ، غَطٛووٛ کِيتَ اٜ دَرِي تٛ دَمُّغَلْ!‏</verse>
				<verse number="10">بَنْدِرَاٻٜ اَمْ، شِفْتٛرٜىٰ اَنَّبٛعٜنْ مٜتُٻٜ ندٜرْ اِنْدٜ جٛومِرَاوٛ، نٛ ٻٜ مُݧِرِ ندٜرْ تٛرَّاجِ؞ تٛکّٜىٰ کٛ ٻٜ نغَطِ؞</verse>
				<verse number="11">اٛنْ اَنْدِ، اٜنْ نٛدِّرَ مُݧُٻٜ بَرْکِطِنَاٻٜ؞ اٛنْ نَنِي نٛ اَيُوبَ مُݧِرِ، ندٜنْ اٛنْ اَنْدِ نٛ جٛومِرَاوٛ بَرْکِطِنِرِمٛ دَغَ غَطَ؞ جٛومِرَاوٛ اٛ کٜوْطٛ يُرْمٜىٰندٜ اٜ يِدّٜ؞</verse>
				<verse number="12">بَنْدِرَاٻٜ اَمْ، کٛ ٻُرِ کٛو طُمٜ وٛنِ تٛع اٛنْ کُنٛرٛ دٛوْ، کٛو لٜيْ، کٛو اٜ کٛو اِرِ طُمٜ فِي؞ تٛ اٛنْ پَمَامَ، تٛ طُمْ نٛنْ، مبِعٛنْ ‏«‏اٜىٰ»‏ تَنْ؞ تٛ نَاع طُمْ نٛنْ، مبِعٛنْ ‏«‏اَاعَ»‏ تَنْ؞ نغَطٜىٰ نٛنْ نغَمْ تٛ طُمْ تَپَنَعٛنْ کِيتَ کَلُّکَ؞</verse>
				<verse number="13">اٜ وٛودِ جَرٛووٛ تٛرَّ ندٜرْ مٛوطٛنْ؟ تٛو، اٛ وَطَ دٛعَارٜ؞ اٜ وٛودِ نَنٛووٛ بٜلْطُمْ ندٜرْ ٻٜرْندٜ مُوطُمْ؟ تٛو، اٛ يِمَ غِمِ مَنْتُکِ اَللَّه؞</verse>
				<verse number="14">اٜ وٛودِ غٛطّٛ مٛ يَمْطَا ندٜرْ مٛوطٛنْ؟ تٛو، اٛ نٛدَّ مَوْٻٜ ندٜرْ کَوْتَلْ تٛکُّٻٜ يٜىٰسُ، ٻٜ نغَطَنَمٛ دٛعَارٜ، ٻٜ نغَطَنَمٛ نٜبَّمْ دٛوْ حٛورٜ ندٜرْ اِنْدٜ جٛومِرَاوٛ؞</verse>
				<verse number="15">نغَمْ دٛعَارٜ غَطَاندٜ ندٜرْ حٛولَارٜ ندٜ يَمْطِتِنَيْ مٛ يَمْطَا؞ جٛومِرَاوٛ يَمْطِتِنَيْمٛ؞ تٛ اٛ وَطِي حَکّٜ، طُمْ يَافَنْتٛمٛ؞</verse>
				<verse number="16">نغَمْ نٛنْ، مبِعِندِرٜىٰ حَکّٜ طُمْ نغَطّٛنْ، ندٜنْ نغَطِندِرٜىٰ دٛعَارٜ نغَمْ طُمْ يَمْطِتِنَعٛنْ؞ دٛعَارٜ اَادِلِيجٛ اٜ ندٜ وٛودِ بَوْطٜ اٜ ندٜ حُوَ؞</verse>
				<verse number="17">اِلِيَ اٛ نٜطّٛ بٛ مٜىٰطٜنْ؞ اٛ وَطِ دٛعَارٜ نَاع سٜطَّ نغَمْ تٛع ندِيَمْ تٛٻَ تٛ لٜيْدِ ندِنْ، سٜيْ ندٜ طُمْ وَطِ دُوٻِ تَتِ اٜ لٜبِّ جٛوٜىٰغٛعٛ طَمْ تٛٻَايِ؞</verse>
				<verse number="18">ندٜنْ اٛ فُطِّتِ اٛ وَطِ دٛعَارٜ، سٜيْ دٛوْ يٛوفِ ندِيَمْ، لٜيْدِ بٛو وُرْتِنِ کٛو طُمٜ کٛ فُطَتَ؞</verse>
				<verse number="19">اٛنٛنْ بَنْدِرَاٻٜ اَمْ، تٛ غٛطّٛ مٛوطٛنْ سٜلِي لَاوٛلْ غٛونغَ، ندٜنْ غٛطّٛ وَرْتِرٛيِيمٛ دٛوْ لَاوٛلْ،</verse>
				<verse number="20">اَنْدٜىٰ طُعُمْ:‏ کٛو مٛيٜ سٛعِّ غَطٛووٛ حَکّٜ دَغَ تٛکُّکِ لَاوٛلْ نغٛلْ وٛوطَا، اٛ حِسْنَيْ يٛنْکِ غَطٛووٛ حَکّٜ اٛنْ دَغَ مَيْدٜ، ندٜنْ اٛ وَدَّيْ لَاوٛلْ يَافَاکِ حَکّٜ طُطُّمْ؞</verse>
			</chapter>
		</book>
		<book number="60">
			<chapter number="1">
				<verse number="1">مِنْ بِيتُرُسْ لِلَاطٛ يٜىٰسُ اَلْمَسِيحُ وِنْدِ طٜرٜوٛلْ نغٛعٛلْ؞ مِ وِنْدَنْغٛلْ يِمْٻٜ ٻٜ اَللَّه سُٻِ، شَنْکِتِيٻٜ، غَطٛوٻٜ جٛنْدٜ کٛطَاکُ اٜ لٜيْدِ فَنْتُسْ، اٜ لٜيْدِ غَلَاتِيَ، اٜ لٜيْدِ کَفَدٛوکِيَ، اٜ لٜيْدِ اَاسِيَ، اٜ لٜيْدِ بِتِينِيَ؞</verse>
				<verse number="2">اَللَّه ݧَاکٛ مٛ دٛوْ سُٻِيعٛنْ ندٜرْ يِدّٜ مَاکٛ؞ رُوحُ مَاکٛ وَرْتِرِيعٛنْ شٜنِيٻٜ، نغَمْ تٛکّٛنْ کٛ يٜىٰسُ اَلْمَسِيحُ وِعِ، لَاٻٛنْ بَرْکَ پِيپَمْ مَاکٛ؞ اَللَّه ٻٜيْدَ بَرْکِطِنْکِعٛنْ، ٻٜيْدَ حٛکُّکِعٛنْ جَمْ؞</verse>
				<verse number="3">يٜتّٛورٜ تَبِّتَ تٛ اَللَّه، ݧَاکٛ جٛومِرَاوٛ مٜىٰطٜنْ يٜىٰسُ اَلْمَسِيحُ؞ نغَمْ يُرْمٜىٰندٜ مَاکٛ مَوْندٜ اٛ حٛکِّيعٜنْ يٛنْکِ کٜسُمْ بَرْکَ اُمَّاکِ يٜىٰسُ دَغَ مَيْدٜ؞ نغَمْ مَاجُمْ اٜنْ نغٛودِ کَمُّندٜ تَبُّتُندٜ،</verse>
				<verse number="4">اٜنْ کٜٻَيْ ندٛنُ نغُ لَلَّتَا، نغُ وٛنَّتَاکٛ، ندٜنْ نغُ رٜعَتَا، نغُ طُمْ رٜسَنِعٛنْ تٛنْ دٛوْ؞</verse>
				<verse number="5">اٛنٛنْ بَوْطٜ اَللَّه اٜ سُرَنَعٛنْ بَرْکَ حٛولَاکِ يٜىٰسُ، نغَمْ کٜٻٛنْ کِسْندَمْ طَمْ اٛ سِرْيِي وَنْغِنْکِ ݧَلْندٜ رٜعُکِ دُونِيَارُ؞</verse>
				<verse number="6">نغَمْ نٛنْ، نَنٜىٰ بٜلْطُمْ طُطُّمْ، کٛو ندٜ جٛونِ طُمْ وَطٛتٛ اٛنْ نَتَّيْ تٛرَّاجِ فٜىٰرٜ‑فٜىٰرٜ شَرٜلْ سٜطَّ</verse>
				<verse number="7">نغَمْ تَبِّتِنْکِ حٛولَارٜ مٛوطٛنْ؞ حٛولَارٜ ندٜنْ ندٜ ٻُرِ جِينَارِ؞ کٛو ندٜ جِينَارِ ݧَلْندٜ غٛعٛ طُمْ رٜعَيْ، اٜ طُمْ فٛوندِرٜىٰ حِيتٜ؞ نٛنْ مَا طُمْ فٛوندَيْ حٛولَارٜ مٛوطٛنْ طُمْ تَبِّتِنَنْدٜ نغَمْ کٜٻٛنْ مَنْتٜىٰکِ، اٜ تٜدِّنٜىٰکِ، اٜ مَوْنِنٜىٰکِ ݧَلْندٜ ندٜ يٜىٰسُ اَلْمَسِيحُ وَرْتَتَ؞</verse>
				<verse number="8">کٛو ندٜ اٛنْ مٜىٰطَايِ يِيکِمٛ، اٛنْ نغِطِمٛ؞ کٛو ندٜ نَاع اٛنْ نغِعَمٛ جٛونِ، اٛنْ کٛولَکٜمٛ، اٛنْ نَنَ بٜلْطُمْ مَوْطُمْ ندٜرْ ٻٜرْطٜ مٛوطٛنْ پَٻِّيطُمْ مٜتٜىٰکِ؞</verse>
				<verse number="9">نغَمْ اٛنْ کٛولَکٜ يٜىٰسُ اَلْمَسِيحُ وَطِ اٛنْ کٜٻَ کِسْندَمْ؞</verse>
				<verse number="10">اَنَّبٛعٜنْ غَطُٻٜ اَنَّبَاکُ دٛوْ شَاحُ طُمْ کٜٻٛتٛنْ، وَاتٛ کِسْندَمْ، ٻٜ نغَطِي کَ طَٻُّتُکِ لَاوٛلْ کِسْندَمْ طَمْ طٛنْ نَاع سٜطَّ؞</verse>
				<verse number="11">رُوحُ اَللَّه غٛنْطُمْ ندٜرْ ٻٜرْطٜ مَٻّٜ وِعِيٻٜ نٛ اَلْمَسِيحُ تٛرّٛرْتٛو، ندٜنْ غَطَ طٛنْ اٛ مَوْنِنٜىٰ؞ نغَمْ نٛنْ، ٻٜ طَٻِّتِي نَاع سٜطَّ نغَمْ ٻٜ اَنْدَ مٛيٜ وٛنِ اَلْمَسِيحُ، ندٜنْ ندٜيٜ فِي طُعُمْ وَطَتَ؞</verse>
				<verse number="12">طُمْ وِعِيٻٜ اٛنٛنْ ٻٜ کُوَنْتَ نَاع کٛعٜ مَٻّٜ، ندٜ ٻٜ مٜتِ دٛوْ فُو فِي طُمْ طٛنْ طُمْ نَنْطٛنْ جٛونِ؞ اٛنْ نَنِيطُمْ دَغَ تٛ غَعَجِنَنْٻٜعٛنْ حَبَرُ بٜلْطُمْ بَرْکَ رُوحُ اَللَّه لِلٛيَاطُمْ دَغَ دٛوْ؞ کٛو مَلَاعِکَعٜنْ اٜ نغِطِ فَامُکِطُمْ؞</verse>
				<verse number="13">نغَمْ نٛنْ، شِرْيٜىٰ ٻٜرْطٜ مٛوطٛنْ، شُرٜىٰ کٛعٜ مٛوطٛنْ، نغَطٜىٰ کَمُّندٜ مٛوطٛنْ فُو دٛوْ بَرْکَ طُمْ اُمْ حٛکَّتَعٛنْ ݧَلْندٜ وَرْتٛيْکِ يٜىٰسُ اَلْمَسِيحُ؞</verse>
				<verse number="14">نغَطٜىٰ جٛنْدٜ بٛ ٻِٻّٜ غَطٛوٻٜ کٛ طُمْ وِعِٻٜ؞ تٛع اٛنْ تٛکِّرَنْ سُونٛ مٛوطٛنْ نغٛ ندٜنّٛ، نغٛ نغٛودُنٛوطٛنْ شَرٜلْ کٛ اٛنْ اَنْدَا کٛو طُمٜ؞</verse>
				<verse number="15">اَمَّا نٛنْ نٛ اَللَّه نٛدُّطٛعٛنْ اٛ شٜنِيطٛ، اٛنٛنْ مَا، نغَرْتٜىٰ شٜنِيٻٜ ندٜرْ کٛ نغَطٛتٛنْ فُو؞</verse>
				<verse number="16">نغَمْ اَايَارٜ وِعِي، ‏«‏نغَرْتٜىٰ شٜنِيٻٜ، نغَمْ مِنْ مِ شٜنِيطٛ؞»‏</verse>
				<verse number="17">اٛنْ نٛدَّ اَللَّه ݧَاکٛ مٛ دٛوْ ندٜرْ دٛعَارٜ مٛوطٛنْ؞ ندٜ اٜ مٛ وَطَنَ کٛو مٛيٜ کِيتَ دٛوْ کُوطٜ طٜ وَطِ، اٛ حٛلَّتَا فٜىٰرٛوتِرٛلْ، نغَطٜىٰ جٛنْدٜ مٛوطٛنْ ندٜ کٛطَاکُ اٜ دُونِيَارُ ندُعُ ندٜرْ کُلٛلْ اَللَّه؞</verse>
				<verse number="18">اٛنْ اَنْدِ طُمْ رِمْطِنِيعٛنْ دَغَ نغِکُّوجِ مٜىٰرٜىٰجِ طِ ندٛنُطٛنْ تٛ مَامَعٜنْ مٛوطٛنْ؞ طُمْ رِمْطِنِرَايِعٛنْ فِي رٜعٛوجُمْ بٛ اَجُرْفَارِ اٜ جِينَارِ؞</verse>
				<verse number="19">طُمْ رِمْطِنِرِيعٛنْ پِيپَمْ اَلْمَسِيحُ غٛودُطَمْ دَرَجَ؞ کَنْکٛ وٛنِ بٛ کَرٛورِ ندِ وَلَا غٛطُّمْ کٛ حَانَا؞</verse>
				<verse number="20">کَنْکٛ اَللَّه سُٻِ دَغَ کٛ طُمْ تَغَ دُونِيَارُ، اَمَّا طُمْ وَنْغِنِمٛ نغَمْ مٛوطٛنْ اٜ بَلْطٜ طٜعٜ طٜ رٜعُکِ دُونِيَارُ؞</verse>
				<verse number="21">بَرْکَ مَاکٛ کٛولِيطٛنْ اَللَّه، اُمِّنْطٛمٛ دَغَ مَيْدٜ، حٛکِّمٛ مَنْغُ؞ نغَمْ نٛنْ، اٜ حٛولَارٜ مٛوطٛنْ اٜ کَمُّندٜ مٛوطٛنْ دٛوْ اَللَّه طُمْ وٛنِ؞</verse>
				<verse number="22">تٛکُّکِ غٛونغَ لَاٻِنَنِيعٛنْ ٻٜرْطٜ اٛنْ نغِطِندِرِ يِدّٜ ندٜ غٛونغَ؞ نغَمْ مَاجُمْ، نغِطِندِرٜىٰ اٜ ٻٜرْندٜ غٛعٛ؞</verse>
				<verse number="23">نغَطٜىٰ نٛنْ نغَمْ اَللَّه حٛکِّيعٛنْ يٛنْکِ کٜسُمْ بَرْکَ وٛلْدٜ مَاکٛ غٛودُندٜ يٛنْکِ تَبُّتُندٜ حَا اَبَدَا؞</verse>
				<verse number="24">نٛ اَايَارٜ وِعِ، ‏«‏فُو يِمْٻٜ بٛ غٜىٰنٜ مبَعِ، فُو لَٻْکِ مَٻّٜ بٛ ڤِيندِ لَدّٜ وَعِ؞ غٜىٰنٜ اٜ نجٛورَ، ڤِيندِ اٜ سَامَ،</verse>
				<verse number="25">اَمَّا وٛلْدٜ جٛومِرَاوٛ اٜ ندٜ طٛنْ حَا اَبَدَا؞»‏ ندٜعٜ وٛلْدٜ کَيْرٜ وٛنِ حَبَرُ بٜلْطُمْ دٛوْ يٜىٰسُ اَلْمَسِيحُ طُمْ اُمْ وَعَجِنَنِعٛنْ؞</verse>
			</chapter>
			<chapter number="2">
				<verse number="1">نغَمْ نٛنْ، اَلٜىٰ کٛو اِرِ طُمٜ نغِکُّ کَلُّطُمْ؞ اَلٜىٰ فٜوْرٜ، اٜ نغِکُّ مُنَافُکِيجٛ، اٜ لَوْلِيرُ، اٜ حُطُکِ وٛٻّٜ کٛو اِرِ کِيٜ؞</verse>
				<verse number="2">نٛ ٻِکّٛيْ کٜشّٛيْ نغِطِرِ اٜنْطَمْ، اٛنٛنْ مَا نغِطِرٜىٰ وٛلْدٜ اَللَّه نٛنْ نغَمْ ندٜ وَطَعٛنْ شٜمْبِطٛنْ ندٜرْ کِسْندَمْ طَمْ کٜٻُطٛنْ،</verse>
				<verse number="3">ندٜ اٛنْ مٜىٰطِي نَنْکِ بٜلْطُمْ يُرْمٜىٰندٜ جٛومِرَاوٛ؞</verse>
				<verse number="4">نغَرٜىٰ تٛ مَاکٛ؞ کَنْکٛ وٛنِ حَيْرٜ غٛودُندٜ يٛنْکِ؞ يِمْٻٜ نغَݧِيمٛ، اَمَّا اَللَّه سُٻِيمٛ مَوْنِنِيمٛ؞</verse>
				<verse number="5">اٛنٛنْ بٛو، بٛ کَاپٜ غٛودُطٜ يٛنْکِ، اَلٜىٰ طُمْ حُوتِرَعٛنْ طُمْ مَحَ وُرٛ شٜنِينغٛ نغَمْ رُوحُ اَللَّه؞ اٛنٛنْ نغٛنِ کَوْتَلْ اَرْدِيٻٜ دِينَ، اٛنْ کٛکَّ اَللَّه شَکِّرِ ندِ رُوحُ مَاکٛ وَلَّتَعٛنْ کٛکّٛنْ؞ اٜ مٛ جَٻَندِ لَاوٛلْ يٜىٰسُ اَلْمَسِيحُ؞</verse>
				<verse number="6">نغَمْ اَايَارٜ وِعِي، ‏«‏رَطُّمْ، مِ سُٻِي حَيْرٜ ٻُرْندٜ کٛو ندٜيٜ دَرْنُکِ مَادِ، مِ تِغِّيندٜ ندٜ جٛطِّنَ مَادِ غَرِيرِ سِحِيٛونَ؛ فُو کٛولِيطٛمٛ اٛ سٜمْتِنْتَاکٜ کٛو سٜطَّ؞»‏</verse>
				<verse number="7">حَيْرٜ ندٜنْ طٛنْ اٜ ندٜ وٛودِ مَنْغُ تٛ مٛوطٛنْ اٛنٛنْ کٛولِيٻٜ يٜىٰسُ؞ اَمَّا تٛ غَݧُٻٜ کٛولٛومٛ ٻٜ نغِعَيْ نٛ، ‏«‏حَيْرٜ ندٜ مَحٛوٻٜ نغَݧِ، کَيْرٜ وٛنِ حَيْرٜ ٻُرْندٜ کٛو ندٜيٜ دَرْنُکِ مَادِ؞»‏</verse>
				<verse number="8">طٛنْمَا وٛنْدٜ اَايَارٜ وِعِي، ‏«‏طُمْ حَيْرٜ غَطٛورٜ يِمْٻٜ فٜغّٛو، غَطٛورٜ يِمْٻٜ نجَنَ؞»‏ اٜ ٻٜ ڤٜغّٛو نغَمْ ٻٜ نغَݧِي وَطُکِ کٛ وٛلْدٜ اَللَّه وِعِ؞ نٛنْ طُمْ سِرْيَنِيٻٜ؞</verse>
				<verse number="9">اَمَّا اٛنٛنْ طُمْ لٜݧٛلْ نغٛلْ اَللَّه سُٻِ، اٛنْ کَوْتَلْ اَرْدِيٻٜ دِينَ کُوَنٛوٻٜ لَامِيطٛ مَوْطٛ، يِمْٻٜ شٜنِيٻٜ، ٻٜ اَللَّه جٜيِ؞ اٛ سُٻُعٛنْ نغَمْ نغَعَجِنٛنْ حَبَرُ کُوطٜ مَاکٛ کَيْطِنِيطٜ؞ اٛ وُرْتِنٛيعٛنْ ندٜرْ ݧِوْرٜ نغَمْ نَتّٛنْ جَيْنغٛلْ مَاکٛ کَيْطِنِينغٛلْ؞</verse>
				<verse number="10">ندٜنّٛ نَاع اٛنْ يِمْٻٜ اَللَّه، اَمَّا جٛونِ اٛنْ يِمْٻٜ مَاکٛ؞ ندٜنّٛ اٛنْ کٜٻَايِ يُرْمٜىٰندٜ مَاکٛ، اَمَّا جٛونِ اٛنْ کٜٻِي؞</verse>
				<verse number="11">اٛنٛنْ ٻٜ نغِطُمِ، اٛنْ حٛٻّٜ ندٜرْ دُونِيَارُ ندُعُ، اٛنٛنْ نَاع طُمْ ٻٜ طٛعٛ؞ نغَمْ نٛنْ اٜ مِ تٛرٛوعٛنْ، شٜنْدِرٜىٰ اٜ سُونٛوجِ ٻَنْدُ غِطِّ حَلْکُکِعٛنْ؞</verse>
				<verse number="12">کٛلّٜىٰ نغِکُّ بٛطُّمْ ندٜرْ يِمْٻٜ ٻٜ اَنْدَا اَللَّه، نغَمْ تٛ ٻٜ مبِعَيْ اٛنْ کَلُّٻٜ، سٜيْ ٻٜ نغِعَ کُوطٜ مٛوطٛنْ طٜ بٛطّٜ، ٻٜ مَوْنِنَ اَللَّه ݧَلْندٜ وَرْتُکِ مَاکٛ؞</verse>
				<verse number="13">کٛو طُمٜ لَامُ لَامٛتٛوطُمْ يِمْٻٜ، تٛکّٜىٰ کٛ طُمْ وِعِ، نغَمْ نٛنْ جٛومِرَاوٛ يِطِ؞ تٛکّٜىٰ مَوْطٛ لَامِيٻٜ، اَرْدِيطٛ دٛوْ کٛو مٛيٜ،</verse>
				<verse number="14">حَا اٜ غٛمْنَعٜنْ، نغَمْ لَامِيطٛ اٛنْ لِلِٻٜ ٻٜ کٛکَّ غَطٛوٻٜ کٛ وٛوطَا بٛنٜ، ٻٜ مَنْتَ غَطٛوٻٜ کٛ وٛوطِ؞</verse>
				<verse number="15">نغَمْ اَللَّه اٜ يِطِ نغَطٛنْ کٛ وٛوطِ يٜىٰسٛ يِمْٻٜ ٻٜ نغَلَا اَنْدَلْ، نغَمْ نغَطٛنْ ٻٜ اَلَ مٜتٜمٜتٜىٰجِ طِ نغَلَا فَامُ؞</verse>
				<verse number="16">نَاع اٛنْ مَشُّٻٜ، اٛنْ رِمْطِنَاٻٜ، اَمَّا تٛع اٛنْ نغَرْتِرْ رِمْطِنْکِ مٛوطٛنْ وَرْتَ لَاوٛلْ وَطُکِ کٛ حَلِّ، اَمَّا نغَطٜىٰ جٛنْدٜ بٛ مَشُّٻٜ اَللَّه؞</verse>
				<verse number="17">کٛکّٜىٰ کٛو مٛيٜ مَنْغُ، نغِطٜىٰ تٛکُّٻٜ يٜىٰسُ؞ کُلٜىٰ اَللَّه، مَوْنِنٜىٰ لَامِيطٛ؞</verse>
				<verse number="18">اٛنٛنْ مَشُّٻٜ، نغَطٜىٰ کٛ جٜيْٻٜعٛنْ مبِعِعٛنْ کٛکّٛنْٻٜ مَنْغُ کٛو ندٜيٜ؞ نَاع غٛودُٻٜ نغِکُّ بٛطُّمْ تَنْ اٜ ٻٜ شَطَا نغَطَنْتٛنْ نٛنْ، حَا مَا اٜ غٛودُٻٜ ٻٜرْطٜ کَٻٛوجٜ؞</verse>
				<verse number="19">تٛ نٜطّٛ مُݧِي ندٜرْ تٛرَّ نغَمْ اٜ ݧُمَ دٛوْ کٛ اَللَّه يِطِ، اَللَّه بَرْکِطِنَيْمٛ، تٛ اٜ مٛ يَرَ تٛرَّ کَنْ نَاع نغَمْ وَطُکِ کٛ وٛوطَا؞</verse>
				<verse number="20">تٛ اٛنْ نغَطِي کٛ وٛوطَا اٛنْ ڤِيَامَ اٛنْ مُݧِي، مٛيٜ مَنْتَتَ مُݧَلْ مٛوطٛنْ؟ اَمَّا تٛ اٛنْ نغَطِي کٛ وٛوطِ اٛنْ تٛرَّامَ اٛنْ مُݧِي، اَللَّه بَرْکِطِنَيْعٛنْ؞</verse>
				<verse number="21">دٛوْ اِرِ کَنْ طٛنْ تٛرَّ اَللَّه نٛدِّعٛنْ، نغَمْ اَلْمَسِيحُ مَا يَرِي تٛرَّ نغَمْ مٛوطٛنْ؞ اٛ اَلَنِيعٛنْ کٛ تٛکّٛتٛنْ نغَمْ نجٛوطٛرٛوطٛنْ نٛ اٛ جٛوطٛرِي؞</verse>
				<verse number="22">اٛ مٜىٰطَايِ وَطُکِ حَکّٜ کٛو سٜطَّ، طُمْ مٜىٰطَايِ نَنْکِ فٜوْرٜ وُرْتَکٜ دَغَ حٛنْدُکٛ مَاکٛ؞</verse>
				<verse number="23">ندٜ اٛ حُطَا، اٛ وَاتَاکِ؞ ندٜ اٛ يَرِ تٛرَّ، اٛ وِعَايِ اٛ وَاتٛتٛ، اَمَّا اٛ اَلَنِي اَللَّه غَطٛووٛ کِيتَ غٛونغَ؞</verse>
				<verse number="24">کَنْکٛ اٜ حٛورٜ مَاکٛ جَٻِ اٛ يٛوَنٜىٰ حَکّٜ طُمْ نغَطُطٜنْ اٛ ٻِلٜىٰ دٛوْ غَافَانغَلْ؞ اٛ وَطُ نٛنْ نغَمْ لَاوٛلْ مَيْدٜ مَاکٛ اَلٜنْ وَطُکِ حَکّٜ، نجٛوطٛوطٜنْ جٛنْدٜ اَادِلَاکُ؞ نٛ اَايَارٜ وِعِ، ‏«‏بَرْکَ نَوْنٛوطٜ مَاکٛ اٛنْ نجَمْطِتِي؞»‏</verse>
				<verse number="25">ندٜنّٛ اٛنْ نَنْدِي اٜ بَالِ مَجُّطِ لَاوٛلْ، اَمَّا جٛونِ طُمْ سٛعّٛيِيعٛنْ نغَمْ تٛکّٛنْ غَيْنَاکٛ ڤَامَنَيْطٛ يٛنْکِيجِ مٛوطٛنْ؞</verse>
			</chapter>
			<chapter number="3">
				<verse number="1">نٛنْ مَا اٛنٛنْ رٜوْٻٜ تٜىٰغَلْ، تٛکّٜىٰ کٛ وٛرْٻٜ مٛوطٛنْ مبِعِ؞ نغَمْ تٛ اٜ وٛودِ وٛٻّٜ وٛرْٻٜ ٻٜ تٛکَّايِ وٛلْدٜ اَللَّه، طُمْ غَطٛتٛوطُمْ نغِکُّ رٜوْٻٜ مَٻّٜ وَطَ ٻٜ تٛکَّ اَللَّه، نَاع سٜيْ تٛ ٻٜ مٜتَنَامَ،</verse>
				<verse number="2">تٛ ٻٜ نغِعِي نغِکُّ مٛوطٛنْ بٛطُّمْ ندٜنْ ٻٜ نغِعِ اٛنْ نغَطَ کٛ ٻٜ مبِعِ؞</verse>
				<verse number="3">تٛع مٛعِّتِنَاکِ کِ مٛعِّتِنْتٛوطٛنْ وَرْتَ کِ ٻَنْدُ تَنْ، بٛ مٛرْطِ، اٜ کٛ وَطِرَا اٜ جِينَارِ، اٜ کٛلْتٜ غٛودُطٜ شٜىٰدٜ؞</verse>
				<verse number="4">سٜيْ نِ مٛعِّتِنَاکِ مٛوطٛنْ وَرْتَ مٛعِّنْکِ ٻٜرْطٜ مٛوطٛنْ اٜ وَطُکِ کٛ لَلَّتَا وَاتٛ لٜسْتِنْکِ حٛورٜ، اٜ سُرُکِ حٛورٜ؞ اِرِ کِنْ طٛنْ مٛعِّتِنَاکِ کِ لَلَّتَا؛ کَنْکِ وٛنِ ٻُرْکِ وٛوطُکِ يٜىٰسٛ اَللَّه؞</verse>
				<verse number="5">نغَمْ ندٜنّٛ نٛنْ رٜوْٻٜ شٜنِيٻٜ غَطُٻٜ ٻٜرْطٜ مَٻّٜ دٛوْ اَللَّه مٛعِّتِنٛرِي ندٜ ٻٜ تٛکِّ وٛرْٻٜ مَٻّٜ؞</verse>
				<verse number="6">مِسَالُ، سَارَتُ وَطِي کٛ غٛرْکٛ مُوطُمْ اِبْرَاهِمْ وِعِ، اٜ مٛ نٛدِّرَمٛ جٛومُ مَاکٛ؞ جٛونِ، اٛنٛنْ نغٛنِ ٻِٻّٜ سَارَتُ تٛ اٛنْ نغَطِي کٛ وٛوطِ، اٛنْ نجَٻَايِ غٛطُّمْ حُلْنِعٛنْ؞</verse>
				<verse number="7">نٛنْ مَا، اٛنٛنْ وٛرْٻٜ، نجٛوطٛدٜىٰ اٜ رٜوْٻٜ مٛوطٛنْ نٛ حَانِ؞ کٛکّٜىٰٻٜ مَنْغُ نغَمْ کَمْٻٜ ٻٜ نغَلَا سٜمْبٜ بٛ مٛوطٛنْ، طٛنْمَا اٛنٛنْ اٜ رٜوْٻٜ مٛوطٛنْ اٛنْ فُو اٛنْ کٜٻَيْ شَاحُ جٛومِرَاوٛ، وَاتٛ يٛنْکِ کِ رٜعَتَا؞ نغَطٜىٰ نٛنْ نغَمْ تٛع غٛطُّمْ حَطَعٛنْ وَطُکِ دٛعَارٜ؞</verse>
				<verse number="8">جٛونِ اٜ مِ يِطِ يٛتِّنْکِ کٛ مبِعَيْمِ اٜ وِيکِ، اٛنْ فُو ݧُمٛ مٛوطٛنْ وَرْتَ غٛعٛ؞ نجُرْمِندِرٜىٰ، نغِطِندِرٜىٰ نٛ حَانِ تٛکُّٻٜ يٜىٰسُ نغَطَ، مبَلِّندِرٜىٰ، لٜسْتِنٜىٰ کٛعٜ مٛوطٛنْ؞</verse>
				<verse number="9">تٛع اٛنْ نغَاتٛ حَلّٜىٰندٜ اٜ حَلّٜىٰندٜ، کٛو حُطُکِ اٜ حُطُکِ، اَمَّا نغَاتٛرٜىٰ بَرْکِطِنْکِ، نغَمْ اَللَّه نٛدِّيعٛنْ نغَطٛنْ نٛنْ نغَمْ اٛ بَرْکِطِنَعٛنْ؞</verse>
				<verse number="10">اَايَارٜ وِعِي، ‏«‏فُو غِطّٛ نَنَ بٜلْطُمْ جٛنْدٜ مُوطُمْ، نٜىٰٻَ اٜ دُونِيَارُ، سٜيْ اٛ اَلَ مٜتٛ کَلُّنغٛ، اٛ اَلَ فٜوْرٜ؞</verse>
				<verse number="11">اٛ اَلَ وَطُکِ کٛ حَلِّ، اٛ وَطَ اَادِلَاکُ؛ اٛ طَٻِّتَ جَمْ اٜ ٻٜرْندٜ غٛعٛ؞</verse>
				<verse number="12">نغَمْ جٛومِرَاوٛ اٜ فَامَنَ غٛودُٻٜ اَادِلَاکُ، اٜ مٛ نَنَ دٛعَاجٜ مَٻّٜ، اَمَّا اٜ مٛ وَݧَ کُوٛوٻٜ کٛ حَلِّ؞»‏</verse>
				<verse number="13">تٛ اٛنْ نغَطَ کٛ مبَاوٛتٛنْ وَطُکِ نغَمْ نغَطٛنْ کٛ وٛوطِ، مٛيٜ حَلَّنْتَعٛنْ؟</verse>
				<verse number="14">اَمَّا کٛو تٛ اٛنْ نجَرِي تٛرَّ نغَمْ وَطُکِ کٛ وٛوطِ، اَللَّه بَرْکِطِنَيْعٛنْ؞ نغَمْ نٛنْ، تٛع اٛنْ کُلُ تٛرَّيْٻٜعٛنْ، تٛع اٛنْ نغَنُّ؞</verse>
				<verse number="15">اَمَّا مَوْنِنٜىٰ اَلْمَسِيحُ ندٜرْ ٻٜرْطٜ مٛوطٛنْ نغَمْ کَنْکٛ وٛنِ جٛومِرَاوٛ؞ کٛو ندٜيٜ نجٛوطٜىٰ اٛنْ شِرْيِي نٛوتَاکِ کٛو مٛيٜ پَمُطٛعٛنْ دٛوْ وَطُکِ ٻٜرْندٜ کِ نغَطّٛنْ دٛوْ اَلْمَسِيحُ؞ نغَطٜىٰ نٛنْ ندٜرْ لٜسْنُکِ حٛورٜ اٜ مَوْنِنْکِ؞</verse>
				<verse number="16">کٛو ندٜيٜ طُمْ تَوْرَعٛنْ اٜ ٻٜرْندٜ لَمْندٜ، نغَمْ تٛ طُمْ حُطِيعٛنْ، ٻٜنْ طٛنْ کُطٛوٻٜ نغِکُّ مٛوطٛنْ بٛطُّمْ نغَمْ اٛنْ تٛکُّٻٜ يٜىٰسُ ٻٜ شٜمْتَ؞</verse>
				<verse number="17">نغَمْ طُمْ ٻُرِي نٜطّٛ يَرَ تٛرَّ نغَمْ وَطُکِ فِي بٛطُّمْ، تٛ طُمْ شُٻٛلْ اَللَّه، اٜ دٛوْ يَرَ تٛرَّ نغَمْ وَطُکِ کٛ حَلِّ؞</verse>
				<verse number="18">نغَمْ اَلْمَسِيحُ مَايِي ندٜ غٛعٛ نغَمْ اِتُّکِ حَکّٜىٰجِ مٜىٰطٜنْ؞ کَنْکٛ اٛ غٛودُطٛ اَادِلَاکُ، اَمَّا اٛ مَايِي نغَمْ ٻٜ نغَلَا اَادِلَاکُ نغَمْ اٛ يَارَعٜنْ تٛ اَللَّه؞ طُمْ وَرِيمٛ، اَمَّا رُوحُ اَللَّه حٛکِّيمٛ يٛنْکِ؞</verse>
				<verse number="19">ندٜرْ بَوْطٜ رُوحُ طُمْ اٛ يَحِ اٛ وَعَجِنَنِ رُوحُوجِ مَٻَّاطِ؞</verse>
				<verse number="20">رُوحُوجِ طِنْ طٛنْ کَنْجِ نغٛنِ طِ تٛکَّايِ اَللَّه ندٜنّٛ اٜ جَامَنُ اَنَّبِ نُحُ؞ اَللَّه حٜطَکٜ اٜ مُݧَ شَرٜلْ کٛ اَنَّبِ نُحُ وَطَتَ کٛمِوَلْ؞ يِمْٻٜ سٜطَّ تَنْ نَتِّنغَلْ کِسِ ندِيَمْ تُفَانَ، کَمْٻٜ نجٛوٜىٰتَتٛ؞</verse>
				<verse number="21">ندِيَمْ طَمْ بٛو طُمْ مِسَالُ بَڤْتِسْمَ؞ جٛونِ بَڤْتِسْمَ حِسْنِيعٛنْ بَرْکَ بَوْطٜ اُمَّاکِ يٜىٰسُ اَلْمَسِيحُ دَغَ مَيْدٜ؞ بَڤْتِسْمَ نَاع طُمْ اِتُّکِ تُوندِ دَغَ ٻَلِّ مٜىٰطٜنْ، طُمْ اَلْکَوَلْ نغَلْ نٜطّٛ وَطَنِ اَللَّه اٜ ٻٜرْندٜ لَمْندٜ؞</verse>
				<verse number="22">يٜىٰسُ يَحِ دٛوْ، اٜ مٛ جٛوطِي تٛ جُنْغٛ اَللَّه ݧَامٛ، اٜ مٛ لَامٛو مَلَاعِکَعٜنْ، اٜ غٛودُٻٜ لَامُ، اٜ غٛودُٻٜ بَوْطٜ؞</verse>
			</chapter>
			<chapter number="4">
				<verse number="1">ندٜ اَلْمَسِيحُ يَرِي تٛرَّ ندٜرْ ٻَنْدُ، اٛنٛنْ مَا شِرْيٜىٰ ٻٜرْطٜ مٛوطٛنْ نغَمْ يَرْکِ تٛرَّ؞ نغَمْ فُو جَرْطٛ تٛرَّ ندٜرْ ٻَنْدُ، اَلِي وَطُکِ حَکّٜ؞</verse>
				<verse number="2">نغَمْ نٛنْ، ندٜرْ بَلْطٜ مٛوطٛنْ کٛرِيطٜ اٜ دُونِيَارُ، تٛع اٛنْ ٻٜيْدُ تٛکُّکِ سُونٛ ٻَنْدُ، اَمَّا تٛکّٜىٰ کٛ اَللَّه يِطِ؞</verse>
				<verse number="3">جٛنْدٜ ندٜ نغَطّٛنْ ندٜنّٛ اِرِ ندٜ يِمْٻٜ ٻٜ اَنْدَا اَللَّه نغِطِ، ندٜ حٜپِي نٛنْ؞ ندٜنّٛ اٛنْ نغَطِ کَ حَلّٜىٰندٜ، اٜ سُونٛوجِ کَلُّطِ، اٜ يَرٜيَرٜىٰجِ ڤٛوطٛوجِ جٛنْدٜ مٜىٰرٜ، اٜ مَوْنِنْکِ غُنْکِيجِ فِي کٛو وٛوطَا؞</verse>
				<verse number="4">اٜ ٻٜ کَيْطِنَ نغَمْ اٛنْ کَوْتَتَا کٛعٜ اٜ مَٻّٜ جٛونِ ندٜرْ وَطُکِ کُوطٜ طُطّٜ طٜ مبٛوطَا؞ نغَمْ نٛنْ اٜ ٻٜ کُطَعٛنْ؞</verse>
				<verse number="5">اَمَّا ٻٜ مبِعَيْ اَللَّه کٛ ٻٜ نغَطِ، کَنْکٛ کِيتٛتٛوطٛ ٻٜ يٛنْکِ اٜ مَيْٻٜ؞</verse>
				<verse number="6">کَنْجُمْ وَطِ حَا مَيْٻٜ مَا نغَعَجِنَنَا حَبَرُ بٜلْطُمْ دٛوْ يٜىٰسُ اَلْمَسِيحُ؞ نغَمْ کٛو ندٜ اَللَّه تٛرِّرِيٻٜ مَيْدٜ ندٜرْ ٻَنْدُ بٛ کٛو مٛيٜ، يٛنْکِيجِ مَٻّٜ نجٛوطٛدٛتٛ اٜ اَللَّه؞</verse>
				<verse number="7">رٜعُکِ کٛو طُمٜ ٻَدَکٜ؞ نغَمْ نٛنْ ڤَامٜىٰ، شُرٜىٰ کٛعٜ مٛوطٛنْ نغَمْ مبَاوٛنْ وَطُکِ دٛعَارٜ؞</verse>
				<verse number="8">کٛ ٻُرِ کٛو طُمٜ وٛنِ، نغِطِندِرٜىٰ نَاع سٜطَّ، نغَمْ يِدّٜ اٜ وَطَ طُمْ يَافٛو حَکّٜىٰجِ طُطِّ؞</verse>
				<verse number="9">نغَطٜىٰ کَ جَٻّٛوتِرْکِ ندٜرْ غُرٜىٰجٜ مٛوطٛنْ نَاع اٜ مٜتٜمٜتٜىٰجِ؞</verse>
				<verse number="10">ندٜ اَللَّه حٛکِّ کٛو مٛيٜ تٛکُّطٛ يٜىٰسُ دٛکَّلْ، کُوتِرٜىٰ دٛکَّلْ نغَلْ حَکُّندٜ مٛوطٛنْ نٛ ڤَامَنٛووٛ دٛکَّلْ اَللَّه بٛطُّمْ وَطَتَ؞</verse>
				<verse number="11">فُو غَعَجِنٛووٛ، سٜيْ وَعَجِنَ وٛلْدٜ اَللَّه؞ فُو بَلّٛووٛ سٜيْ وَلِّرَ سٜمْبٜ طُمْ اَللَّه حٛکِّمٛ، نغَمْ ندٜرْ کٛو طُمٜ طُمْ مَوْنِنَ اَللَّه بَرْکَ يٜىٰسُ اَلْمَسِيحُ؞ مَنْغُ اٜ لَامُ تَبِّتَ تٛ مَاکٛ حَا اَبَدَا اَبَدِنْ؞ اَامِنْ؞</verse>
				<verse number="12">اٛنٛنْ ٻٜ نغِطُمِ، تٛع اٛنْ کَيْطِنْ دٛوْ تٛرَّ کَلُّکَ کٜٻُکَعٛنْ؞ کَ حٜٻُعٛنْ نغَمْ طُمْ فٛوندَعٛنْ؞ تٛع اٛنْ ݧُمُ غٛطُّمْ فِي کٜسُمْ حٜٻِيعٛنْ؞</verse>
				<verse number="13">اَمَّا نَنٜىٰ بٜلْطُمْ تٛ اٛنْ نجَرَ تٛرَّ اِرِ کَ اَلْمَسِيحُ يَرِ، نغَمْ تٛ اٛ وَرْتِي ندٜرْ مَنْغُ مَاکٛ نَنٛنْ بٜلْطُمْ نَاع سٜطَّ؞</verse>
				<verse number="14">اٛنْ بَرْکِطِنَاٻٜ، تٛ اٜ طُمْ حُطَعٛنْ نغَمْ اِنْدٜ اَلْمَسِيحُ، نغَمْ رُوحُ اَللَّه غٛودُطُمْ تٜدُّنغَلْ اٜ وٛنْدِ اٜ مٛوطٛنْ؞</verse>
				<verse number="15">اَمَّا تٛع غٛطّٛ ندٜرْ مٛوطٛنْ يَرَ تٛرَّ نغَمْ وَطُکِ وَرْحٛورٜ، کٛو نغُيْکَ، کٛو وَطُکِ کٛ حَلِّ، کٛو وَطُکِ کٛ وَطَاکَ؞</verse>
				<verse number="16">اَمَّا تٛ غٛطّٛ يَرِي تٛرَّ نغَمْ اٛ تٛکُّطٛ يٜىٰسُ، تٛو، تٛع اٛ نَنَ شٜمْتُطُمْ، سٜيْ نِ اٛ يٜتَّ اَللَّه نغَمْ اٛ نٛدِّرَامَ اِنْدٜ اَلْمَسِيحُ؞</verse>
				<verse number="17">نغَمْ شَرٜلْ وَطِي نغٜلْ طُمْ وَطَنْتَ يِمْٻٜ کِيتَ؞ ٻٜ طُمْ فُطَّنْتَ وَطَنْکِ کِيتَ بٛو وٛنِ يِمْٻٜ اَللَّه؞ تٛ دٛوْ مٜىٰطٜنْ اٜنٜنْ يِمْٻٜ اَللَّه طُمْ فُطِّرْتَ کِيتَ، تٛو، نٛ طُمْ وَرْتَنْتَ غَݧُٻٜ تٛکَّ حَبَرُ بٜلْطُمْ طُمْ اَللَّه؟</verse>
				<verse number="18">اَايَارٜ وِعِي، ‏«‏تٛ اٜ طُمْ سَطِ اَادِلِعٜنْ کِسَ، تٛو، کٛ حٜٻَتَ ٻٜ کُلَتَا اَللَّه اٜ غٛودُٻٜ حَکّٜ؟»‏</verse>
				<verse number="19">نغَمْ نٛنْ، فُو جَرٛوٻٜ تٛرَّ دٛوْ کٛ اَللَّه يِطِ، ٻٜ نغَطَ کٛ حَانِ؞ ٻٜ نغَطَ يٛنْکِيجِ مَٻّٜ ندٜرْ جُنْغٛ اَللَّه تَغُطٛ کٛو طُمٜ؞ کَنْکٛ اٛ کٜبِّنٛووٛ اَلْکَوَلْ مَاکٛ؞</verse>
			</chapter>
			<chapter number="5">
				<verse number="1">اٜ مِ تٛرٛو مَوْٻٜ کَوْتَلْ تٛکُّٻٜ يٜىٰسُ غٛنْٻٜ ندٜرْ مٛوطٛنْ؞ مِنْ مَا مِ مَوْطٛ ندٜرْ تٛکُّٻٜ يٜىٰسُ، بَنْدِرَاوٛ مٛوطٛنْ، شٜيْدِيطٛ تٛرَّ کَ اَلْمَسِيحُ يَرِ، کٜٻَيْطٛ غٜطَلْ مُوطُمْ ندٜرْ مَنْغُ مَاکٛ تٛ اٛ وَرْتٛيِي؞ اٜ مِ تٛرٛوعٛنْ،</verse>
				<verse number="2">ڤَامَنٜىٰ اٛرْندٜ اَللَّه ندٜ طُمْ تَمْبِنِعٛنْ؞ ڤَامَنٜىٰندٜ ندٜرْ بٜلْطُمْ ٻٜرْندٜ، نَاع بٛ دٛولٜ طُمْ وَطَتَعٛنْ، طٛنْمَا نَاع نغَمْ حٜٻُکِ شٜىٰدٜ، اَمَّا نغَمْ اٛنْ نغٛودِ يِدّٜ کُوغَلْ نغَلْ ندٜرْ ٻٜرْطٜ مٛوطٛنْ؞</verse>
				<verse number="3">تٛع اٛنْ کٛلُّ يِمْٻٜ ٻٜ اَللَّه تَمْبِنِعٛنْ لَامُ سٜمْبٜ، اَمَّا نغَرْتٜىٰ کٛ ٻٜ اٜکِّتٛتٛو تٛ مٛوطٛنْ؞</verse>
				<verse number="4">نغَمْ تٛ اَلْمَسِيحُ لَامِيطٛ وٛيْنَاٻٜ وَرْتٛيِي، اٛنْ کٜٻَيْ غِيفٛلْ مَنْغُ نغٛلْ حَا اَبَدَا؞</verse>
				<verse number="5">اٛنٛنْ سُکَاٻٜ، نغَطٜىٰ کٛ مَوْٻٜ کَوْتَلْ تٛکُّٻٜ يٜىٰسُ غٛنْٻٜ ندٜرْ مٛوطٛنْ مبِعِ؞ اٛنْ فُو نغَرْتٜىٰ لٜيْنٛوٻٜ کٛعٜ، مبَلِّندِرٜىٰ حَکُّندٜ مٛوطٛنْ؞ نغَمْ اَايَارٜ وِعِي، ‏«‏اَللَّه وَݧِي غٛودُٻٜ مَنْغُ حٛورٜ، اَمَّا اٜ مٛ وَلَّ لٜسْنُٻٜ کٛعٜ؞»‏</verse>
				<verse number="6">نغَمْ نٛنْ، لٜسْتِنٜىٰ کٛعٜ مٛوطٛنْ يٜىٰسٛ اَللَّه مٛ بَوْطٜ، نغَمْ اٛ وَطَ کٜٻٛنْ مَنْغُ اٜ شَرٜلْ نغٜلْ اٛ يِطِ؞</verse>
				<verse number="7">تَمْبِنَنٜىٰمٛ فُو کٛ وَنَّتَعٛنْ، نغَمْ اٜ مٛ فَامَنَعٛنْ؞</verse>
				<verse number="8">شُرٜىٰ کٛعٜ مٛوطٛنْ، نجٛوطٛوطٛنْ اٛنْ شِرْيِي؞ غَݧٛ مٛوطٛنْ شٜيْطَنْ اٜ مٛ وٛوسٛو بٛ سٜمْبِنْدُ ٻٜرْنُندُ اٜ مٛ طَٻِّتَ مٛ اٛ حَلْکَتَ؞</verse>
				<verse number="9">نغَݧٜىٰمٛ، ندَرٛوطٛنْ دٛوْ حٛولَاکِ يٜىٰسُ اٜ سٜمْبٜ؞ اٛنْ اَنْدِ بَنْدِرَاٻٜ مٛوطٛنْ فُو ندٜرْ دُونِيَارُ اٜ نجَرَ اِرِ کَنْ طٛنْ تٛرَّ؞</verse>
				<verse number="10">ندٜنْ غَطَ اٛنْ نجَرِي تٛرَّ شَرٜلْ سٜطَّ، اَللَّه غٛودُطٛ يِدّٜ فُو، نٛدُّطٛعٛنْ نغَمْ کٜٻٛنْ غٜطَلْ ندٜرْ تٜدُّنغَلْ مَاکٛ تَبٛتٛونغَلْ بَرْکَ اَلْمَسِيحُ، کَنْکٛ اٜ حٛورٜ مَاکٛ اٛ وَرْتِرَيْعٛنْ کٜىٰوُٻٜ، اٛ جٛطِّنَعٛنْ، اٛ سٜمْبِطِنَعٛنْ بٛ تَفَارٜ؞</verse>
				<verse number="11">لَامُ تَبِّتَ تٛ مَاکٛ حَا اَبَدَا اَبَدِنْ؞ اَامِنْ؞</verse>
				<verse number="12">سِلْبَانُسْ وَلِّيَمْ مبِنْدَنْمِعٛنْ طٜرٜوٛلْ نغٛعٛلْ ڤَمَرٛلْ؞ اٜ يِيکِ اَمْ اٛ تٛکُّطٛ يٜىٰسُ کٛولٜتٜىٰطٛ؞ اٜ مِ يِطِ مِ سٜمْبِطِنَعٛنْ مِ وِعَعٛنْ طُعُمْ وٛنِ شَاحُ اَللَّه طُمْ غٛونغَ؞ ندَرٜىٰ دٛوْ مَاجُمْ اٜ غٛونغَ؞</verse>
				<verse number="13">کَوْتَلْ تٛکُّٻٜ يٜىٰسُ وٛنْٻٜ طٛعٛ بَابِيلَ، ٻٜ اَللَّه سُٻِ نٛ اٛ سُٻِرِعٛنْ، اٜ ٻٜ کٛوْنَعٛنْ؞ مَرْکُسْ مَا، ٻِطّٛ اَمْ ندٜرْ تٛکُّکِ يٜىٰسُ، اٜ حٛوْنَعٛنْ؞</verse>
				<verse number="14">کٛوْنِرٜىٰ حَکُّندٜ مٛوطٛنْ کٛوْنٛلْ يِدّٜ؞ اَللَّه حٛکَّعٛنْ جَمْ اٛنٛنْ تٛکُّٻٜ اَلْمَسِيحُ فُو؞</verse>
			</chapter>
		</book>
		<book number="61">
			<chapter number="1">
				<verse number="1">مِنْ، سِيمَنْ بِيتُرُسْ، وِنْدِ طٜرٜوٛلْ نغٛعٛلْ؞ مِ مَشُّطٛ يٜىٰسُ اَلْمَسِيحُ لِلَاطٛ مَاکٛ؞ اٜ مِ وِنْدَنَ کٜٻُٻٜ حٛولَارٜ بٛنْدٜ بٛ ندٜ اَمِنْ لَاوٛلْ اَادِلَاکُ اَللَّه مٜىٰطٜنْ کِسْنٛووٛ مٜىٰطٜنْ يٜىٰسُ اَلْمَسِيحُ:‏</verse>
				<verse number="2">اَللَّه ٻٜيْدَ بَرْکِطِنْکِعٛنْ حٛکَّعٛنْ جَمْ لَاوٛلْ اَنْدُکِمٛ، کَنْکٛ اٜ يٜىٰسُ جٛومِرَاوٛ مٜىٰطٜنْ؞</verse>
				<verse number="3">اَللَّه ندٜرْ بَوْطٜ مُوطُمْ حٛکِّيعٜنْ فُو کٛ حَانِ نغَمْ وَطُکِ جٛنْدٜ کُلٛلْ مَاکٛ؞ اٛ حٛکِّيعٜنْطُمْ نغَمْ اٜنْ اَنْدِ يٜىٰسُ اَلْمَسِيحُ نٛدُّطٛعٜنْ بَرْکَ تٜدُّنغَلْ مَاکٛ اٜ نغِکُّ مَاکٛ بٛطُّمْ؞</verse>
				<verse number="4">بَرْکَ فُو فِي طُعُمْ اَللَّه وَطَنِيعٜنْ اَلْکَوَلْ مَنْغَلْ بٛنْغَلْ، نغَمْ کٜٻٜنْ نغِکُّ اِرِ طُمْ مَاکٛ، ندٜنْ کٜٻٜنْ ندَطٜنْ حَلّٜىٰندٜ غٛنْدٜ ندٜرْ دُونِيَارُ ندٜ سُونٛ کَلُّنغٛ وَدَّتَ؞</verse>
				<verse number="5">نغَمْ نٛنْ، نغَطٜىٰ کٛ مبَاوٛتٛنْ وَطُکِ ٻٜيْدَنٛنْ حٛولَارٜ مٛوطٛنْ نغِکُّ بٛطُّمْ، ٻٜيْدَنٛنْ نغِکُّ طُمْ اَنْدَلْ؞</verse>
				<verse number="6">ندٜنْ ٻٜيْدَنٜىٰ اَنْدَلْ مٛوطٛنْ سُرُکِ حٛورٜ، ٻٜيْدَنٛنْ سُرُکِ حٛورٜ مٛوطٛنْ مُݧَلْ، ٻٜيْدَنٛنْ مُݧَلْ مٛوطٛنْ کُلٛلْ اَللَّه؞</verse>
				<verse number="7">کَدِمَا ٻٜيْدَنٜىٰ کُلٛلْ اَللَّه يِدّٜ تٛکُّٻٜ يٜىٰسُ، ندٜنْ ٻٜيْدَنٛنْ يِدّٜ ندٜنْ يِدّٜ کٛو مٛيٜ؞</verse>
				<verse number="8">تٛ اٛنْ نغٛودِ اِرِ طُعُمْ نغِکُّ نَاع سٜطَّ، طُمْ حَطَيْعٛنْ نغَرْتٛنْ ٻٜ ٻٜرْطٜ بَاتُطٜ تَمْڤُٻٜ ندٜرْ اَنْدُکِ يٜىٰسُ اَلْمَسِيحُ جٛومِرَاوٛ مٜىٰطٜنْ؞</verse>
				<verse number="9">نغَمْ فُو دُلُّطٛ اِرِ نغِکُّ طُمْ طٛنْ وَرْتِي بُمْطٛ اٛ يِعَتَا غٛطُّمْ دَغَ تٛ وٛطِّ، ندٜنْ اٛ يٜجِّتِي اٛ لٛوتَامَ دَغَ حَکّٜ مَاکٛ طُمْ ندٜنّٛ؞</verse>
				<verse number="10">نغَمْ نٛنْ، بَنْدِرَاٻٜ، نغَطٜىٰ کٛ مبَاوٛتٛنْ وَطُکِ تَبِّتِنٛنْ نٛدّٛلْ اٜ شُٻٛلْ نغٛلْ اَللَّه وَطَنِعٛنْ؞ تٛ اٛنْ نغَطِي نٛنْ، اٛنْ نجَنَتَا؞</verse>
				<verse number="11">نٛنْ طُمْ جَٻّٛرْتٛوعٛنْ جَٻَّاکِ بٛطْکِ ندٜرْ لَامُ تَبِتَيْطُمْ طُمْ جٛومِرَاوٛ مٜىٰطٜنْ کِسْنٛووٛ مٜىٰطٜنْ يٜىٰسُ اَلْمَسِيحُ؞</verse>
				<verse number="12">نغَمْ نٛنْ، مِ وَطَيْ کَ سِفْتٛرَنْکِعٛنْ فُو فِي طُعُمْ، کٛو ندٜ اٛنْ نجَادَکٜ اٛنْ اَنْدِيطُمْ، اٛنْ شٜمْبِطِي ندٜرْ غٛونغَ کَ نجَٻُطٛنْ؞</verse>
				<verse number="13">اٜ يِيکِ اَمْ اٜ حَانِ، تٛ نِ اٜ مِ وٛودِ يٛنْکِ، مِ وَطَ کَ سِفْتٛرَنْکِعٛنْطُمْ؞</verse>
				<verse number="14">نغَمْ اٜ مِ اَنْدِ بَلْطٜ اَمْ ندٜرْ دُونِيَارُ ٻَدَکٜ ندٜعَ، نٛنْ نٛ يٜىٰسُ اَلْمَسِيحُ جٛومِرَاوٛ مٜىٰطٜنْ حٛلِّيَمْ؞</verse>
				<verse number="15">مِ وَطَيْ کٛ مبَاوَيْمِ وَطُکِ مِ يِعَ اٛنْ نجٛغَکٜ فِي طُعُمْ ندٜرْ ٻٜرْطٜ مٛوطٛنْ کٛو نغٜلٜ شَرٜلْ غَطَ مِ اَلِي دُونِيَارُ ندُعُ؞</verse>
				<verse number="16">نغَمْ شَرٜلْ کٛ مِنْ کٛکِّعٛنْ حَبَرُ بَوْطٜ يٜىٰسُ اَلْمَسِيحُ جٛومِرَاوٛ مٜىٰطٜنْ اٜ غَرٛلْ مَاکٛ، نَاع حَبَرُوجِ طِ طُمْ سِرْيِي اٜ پٛيْرٜ مِنْ تٛکِّ؞ اَمَّا مِنْ نغِعِي مَنْغُ مَاکٛ اٜ غِتٜ اَمِنْ؞</verse>
				<verse number="17">نغَمْ شَرٜلْ نغٜلْ اَللَّه ݧَاکٛ مٛ دٛوْ حٛکِّمٛ مَنْغُ اٜ تٜدُّنغَلْ، حٛنٛنْدٜ پِوٛيِي تٛنْ دٛوْ دَغَ تٛ اَللَّه اٛنْ جٛومُ مَنْغُ ندٜ وِعِ، ‏«‏اٛعٛ وٛنِ ٻِطّٛ اَمْ مٛ نغِطُمِ؞ اٜ مِ نَنَ بٜلْطُمْ مَاکٛ نَاع سٜطَّ؞»‏</verse>
				<verse number="18">مِنْ نَنِي حٛنٛنْدٜ ندٜنْ دَغَ دٛوْ، شَرٜلْ نغٜلْ مِنْ نغٛنْدِ اٜ مَاکٛ دٛوْ حٛشّٜىٰرٜ شٜنِيندٜ؞</verse>
				<verse number="19">فُو فِي طُعُمْ وَطِي اٜنْ ٻٜيْدِي تَبِّتِنْکِ کٛ اَنَّبٛعٜنْ مبِعِ طُمْ غٛونغَ؞ اٛنْ نغَطَيْ بٛطُّمْ تٛ اٛنْ نغَطِي حَکِّيلٛ دٛوْ اَنَّبَاکُ طُمْ؞ نغَمْ اَنَّبَاکُ طُمْ اٜ طُمْ نَنْدِ اٜ فِتِلَارُ يٜيْنٛتٛوندُ ندٜرْ ݧِوْرٜ حَا وٜىٰتَ، جَيْنغٛلْ حٛودٜرٜ سُبَکَ يٜيْنٛو ندٜرْ ٻٜرْطٜ مٛوطٛنْ؞</verse>
				<verse number="20">اَمَّا اَرَنْدٜ اٜ حَانِ ڤَامٛنْ وِيکِ، وَلَا اَنَّبَاکُ غٛنْطُمْ ندٜرْ دٜفْتٜرٜ شٜنِيندٜ طُمْ اُمْ وَاوَتَ وُرْتِنْکِ مَعَنَ مَاجُمْ اٜ فَامُ نٜطّٛ؞</verse>
				<verse number="21">نغَمْ وَلَا اَنَّبَاکُ مٜىٰطُطُمْ وَرْکِ دَغَ ݧُمٛلْ نٜطّٛ؞ اَمَّا رُوحُ اَللَّه حٛلِّٻٜ ٻٜ مبِعَ کٛ اَللَّه وِعِٻٜ؞</verse>
			</chapter>
			<chapter number="2">
				<verse number="1">اَمَّا ندٜنّٛ اَنَّبٛعٜنْ فٜوْرٜ نَتِّي ندٜرْ يِمْٻٜ جٛومِرَاوٛ؞ نٛنْ مٛودِٻّٜ فٜوْرٜ نَتِّرْتَ ندٜرْ مٛوطٛنْ؞ ٻٜ نغَدَّيْ وٛنْغٛلْ اٜکِّتِنٛلْ ندٜرْ مٛوطٛنْ اٜ سُوطٜ ڤٛوطَنَيْنغٛلْعٛنْ حَلْکٜرٜ، حَا مَا ٻٜ مبِعَ ٻٜ اَنْدَا جٛومِرَاوٛ رِمْطِنْطٛٻٜ؞ نٛنْ ٻٜ ڤٛوطِرَنْتَ کٛعٜ مَٻّٜ حَلْکٜرٜ جَوْندٜ؞</verse>
				<verse number="2">يِمْٻٜ طُطْٻٜ تٛکَّيْ نغِکُّ مَٻّٜ کَلُّطُمْ؞ نغَمْ کٛ ٻٜ نغَطَتَ طُمْ مٜتَيْ حَالَاجِ کَلُّطِ دٛوْ لَاوٛلْ غٛونغَ؞</verse>
				<verse number="3">کَمْٻٜ شٜىٰدٜ ٻٜ نغِطِ؞ نغَمْ نٛنْ ٻٜ مَجِّنَيْعٛنْ اٜ مٜتٜمٜتٜىٰجِ فٜوْرٜ نغَمْ ٻٜيْدَارِ کٛعٜ مَٻّٜ؞ اَمَّا دَغَ ندٜنّٛ طُمْ سِرْيَکٜ تَپَنْکِٻٜ کِيتَ، حَلْکٜرٜ مَٻّٜ اٜ طٛنْ حٜطِيٻٜ؞</verse>
				<verse number="4">کٛو مَلَاعِکَعٜنْ، اَللَّه اَلَايِٻٜ ندٜ ٻٜ نغَطِ حَکّٜ، اَمَّا اٛ وَطِٻٜ ندٜرْ وُرٛ حِيتٜ ندٜرْ غَيْطٜ لُغُّطٜ غٛودُطٜ ݧِوْرٜ ٻَلٜىٰرٜ نغَمْ طُمْ سُرَٻٜ نَا ݧَلْندٜ کِيتَ؞</verse>
				<verse number="5">ندٜنْ اٜ جَامَنُ نُحُ، اَللَّه اَلَايِ يِمْٻٜ ٻٜ کُلَتَامٛ، اَمَّا اٛ حَلْکِرِٻٜ ندِيَمْ تُفَانَ؞ نُحُ غَطٛووٛ وَعَجُ اَادِلَاکُ تَنْ اٛ حِسْنِ حَوْتِ اٜ وٛٻّٜ نجٛوٜىٰطِطٛ؞</verse>
				<verse number="6">اَللَّه بٛو تَپَنِي غَرِيجٜ سٛدٛمْ اٜ غٛمٛورَ کِيتَ حَلْکُکِ؞ اٛ حَلْکِرِيطٜ حِيتٜ، اٛ وَرْتِرِي نٛنْ مِسَالُ کٛ اٛ وَطَنْتَ يِمْٻٜ ٻٜ کُلَتَامٛ؞</verse>
				<verse number="7">اٛ حِسْنِي لُوتُ اَادِلِيجٛ غَنُّطٛ اٜ کُوطٜ کَلُّطٜ طٜ يِمْٻٜ کَلُّٻٜ نغَطَتَ؞</verse>
				<verse number="8">لُوتُ اٛ اَادِلِيجٛ، اٜ مٛ جٛوطِي ندٜرْ مَٻّٜ؞ کٛو ندٜيٜ اٜ مٛ وَنِّ نغَمْ اٜ مٛ يِعَ کُوطٜ کَلُّطٜ طٜ ٻٜ نغَطَتَ؞</verse>
				<verse number="9">فُو فِي طُعُمْ حٛلِّيعٜنْ جٛومِرَاوٛ اٜ اَنْدِ نٛ حِسْنِرْتَ کُلٛوٻٜمٛ دَغَ تٛرَّاجِ، اٜ نٛ اٛ وَطَتَ کَ تٛرِّرْکِ کَلُّٻٜ حَا اٛ حِيتٛوٻٜ ݧَلْندٜ جَانغٛ؞</verse>
				<verse number="10">تٛکُّٻٜ سُونٛ ٻَلِّ مَٻّٜ غَݧُٻٜ لَامُ، کَمْٻٜ اٛ ٻُرَتَ تَپَنْکِ کِيتَ کَلُّکَ؞ ٻٜنْ طٛنْ مٛودِٻّٜ فٜوْرٜ ٻٜ شٜمْتَتَا کٛو سٜطَّ، ٻٜ مَوْنِنٛوٻٜ کٛعٜ مَٻّٜ؞ ٻٜ کُلَتَا مٜتُکِ حَالَاجِ کَلُّطِ دٛوْ غٛودُٻٜ تٜدُّنغَلْ غٛنْٻٜ دٛوْ؞</verse>
				<verse number="11">اَمَّا مَلَاعِکَعٜنْ، کٛو ندٜ ٻٜ ٻُرِي ٻٜعٜ مٛودِٻّٜ فٜوْرٜ بَوْطٜ اٜ لَامُ، ٻٜ نغُلِّرْتَا ٻٜعٜ غٛودُٻٜ تٜدُّنغَلْ حَالَاجِ کَلُّطِ يٜىٰسٛ جٛومِرَاوٛ؞</verse>
				<verse number="12">اَمَّا مٛودِٻّٜ فٜوْرٜ ٻٜعٜ اٜ ٻٜ مٜتَ حَالَاجِ کَلُّطِ دٛوْ کٛو طُمٜ طُمْ ٻٜ ڤَامَايِ؞ اٜ ٻٜ نغٛودِ نغِکُّ بٛ مَرْلٜ لَدّٜ دِمَاطٜ نغَمْ نَنْغٜىٰ مبَرٜىٰ؞ ٻٜ تٛکّٛوٻٜ کٛ سُونٛ ٻَلِّ مَٻّٜ نغِطِ؞ طُمْ حَلْکَيْٻٜ نٛ طُمْ حَلْکِرْتَ مَرْلٜ لَدّٜ؞</verse>
				<verse number="13">طُمْ وَاتَنَيْٻٜ اٜ تٛرَّ نغَمْ ٻٜ تٛرِّي وٛٻّٜ؞ کٛ وٜلْنَنْتَٻٜ ٻٜرْندٜ وٛنِ ٻٜ نغَطَ کٛو طُمٜ کٛ ٻَلِّ مَٻّٜ نغِطِ شَکَ ݧَلَوْمَ؞ کٛو نغٜلٜ شَرٜلْ نغٜلْ ٻٜ ݧَمْدَتَ ݧَمْندُ اٜ مٛوطٛنْ اٜ ٻٜ نغَطَ کٛ ٻٜ نغِطِ وَطُکِ، اٜ ٻٜ شٜمْتِنَعٛنْ؞</verse>
				<verse number="14">کٛو ندٜيٜ طَٻُّتُکِ رٜوْٻٜ وٛنِ ݧُمٛ مَٻّٜ؞ ٻٜ شٛمَتَا وَطُکِ حَکّٜ؞ اٜ ٻٜ مَجِّنَ ٻٜ شٜمْبِطَا ندٜرْ تٛکُّکِ يٜىٰسُ؞ ٻٜ اٜکِّتِنِ ٻٜرْطٜ مَٻّٜ يِدّٜ شٜىٰدٜ؞ اَللَّه بٛو لَانِيٻٜ؞</verse>
				<verse number="15">ٻٜ اَلِي لَاوٛلْ غٛونغَ، ٻٜ مَجِّي، ٻٜ تٛکِّي لَاوٛلْ بَلَعَمُ، ٻِطّٛ بٜىٰيٛرْ، غِطّٛ وَطُکِ کٛ وٛوطَا نغَمْ حٜٻُکِ شٜىٰدٜ؞</verse>
				<verse number="16">اَمَّا طُمْ حَٻَنِيمٛ دٛوْ کٛ وٛوطَا طُمْ اٛ وَطَتَ؞ مبَبَّ مَاکٛ مٜتَنِيمٛ اٜ حٛنٛنْدٜ اِرِ ندٜ نٜطّٛ، نغَ حَطِمٛ وَطُکِ حَاݝٛورٜ؞</verse>
				<verse number="17">ٻٜنْ طٛنْ يِمْٻٜ اٜ ٻٜ نَنْدِ اٜ شَنْطِ جٛورُطِ، اٜ ٻٜ نَنْدِ اٜ دُولٜ طٜ حٜنْدُ حٛشِّ؞ اَللَّه سِرْيَنَکٜٻٜ تٛ ٻٜ نجٛوطٛتٛو ندٜرْ ݧِوْرٜ کَلُّندٜ،</verse>
				<verse number="18">نغَمْ اٜ ٻٜ مَوْنِنَ کٛعٜ مَٻّٜ اٜ مٜتٜمٜتٜىٰجِ مٜىٰرٜىٰجِ؞ اٜ ٻٜ کُوتِرَ سُونٛ ٻَلِّ نغَمْ ٻٜ ڤٛوطٛيَ حَکِّيلٛ يِمْٻٜ سٛٻْتِيٻٜ کٛ نٜىٰٻَايِ دَغَ ندٜرْ يِمْٻٜ جٛوطِيٻٜ ندٜرْ حَکّٜ؞</verse>
				<verse number="19">اٜ ٻٜ نغَطَنَٻٜ اَلْکَوَلْ رِمْطِنٜىٰکِ، اَمَّا کَمْٻٜ اٜ کٛعٜ مَٻّٜ ٻٜ مَشُّٻٜ حَکّٜ، نغَمْ نٜطّٛ اٛ مَشُّطٛ کٛو طُمٜ کٜٻُطُمْ جَالٛرْغَلْ دٛوْ مَاکٛ؞</verse>
				<verse number="20">تٛ يِمْٻٜ کِسِي دَغَ کُوطٜ کَلُّطٜ طٜ دُونِيَارُ نغَمْ ٻٜ اَنْدِي يٜىٰسُ اَلْمَسِيحُ جٛومِرَاوٛ مٜىٰطٜنْ اٜ کِسْنٛووٛ مٜىٰطٜنْ، ندٜنْ دَغَ غَطَ ٻٜ شٛعِّي ٻٜ نَتِّ اِرِ کُوطٜ کَلُّطٜ طٜنْ طٛنْ، حَا طٜ نجَرِي کٛعٜ مَٻّٜ، رٜعِرْدٜ جٛنْدٜ مَٻّٜ ٻُرَيْ فُطّٛودٜ مَٻّٜ حَلُّکِ؞</verse>
				<verse number="21">نغَمْ طُمْ ٻُرَنِيٻٜ دَا ٻٜ مٜىٰطَايِ اَنْدُکِ لَاوٛلْ اَادِلَاکُ اٜ دٛوْ غَطَ ٻٜ اَنْدِينغٛلْ ندٜنْ ٻٜ شٛعِّي غَطَ، ٻٜ اَلِ تٛکُّکِ دٛوکَ طُمْ طٛنْ شٜنِيطُمْ طُمْ اُمْ حٛکِّٻٜ؞</verse>
				<verse number="22">کٛ ٻٜ نغَطِ طُمْ يَادِي اٜ حَالَ بِيکَ، ‏«‏کُتِيرُ تُوتِي سٛعَّکٜ تَحِ تُرّٜ مُوطُمْ،»‏ ندٜنْ اٜ حَالَ بِيکَ، ‏«‏اَلَدٜىٰرُ ندُ طُمْ لٛوتِ سٛعَّکٜ ندٜرْ لٛوڤٜ نٜفْنِيطٜ؞»‏</verse>
			</chapter>
			<chapter number="3">
				<verse number="1">اٛنٛنْ ٻٜ نغِطُمِ، نغٛعٛلْ وٛنِ طٜرٜوٛلْ اَمْ طِطَٻٛلْ نغٛلْ مبِنْدَنْمِعٛنْ؞ ندٜرْ طٜرٜىٰجِ اَمْ طِ فُو طِطِ مِ سِفْتٛرَنِيعٛنْ کٛ اَنْدُطٛنْ نغَمْ ݧُمٛوجِ مٛوطٛنْ نغَرْتَ لَٻْطِ؞</verse>
				<verse number="2">اٜ مِ يِطِ شِفْتٛرٛنْ اٜ کٛ اَنَّبٛعٜنْ اَللَّه مبِعُنٛو ندٜنّٛ، اٜ کٛ جٛومِرَاوٛ مٜىٰطٜنْ کِسْنٛووٛ مٜىٰطٜنْ وِعِ طُمْ وَطَ دَغَ کٛنْدُطٜ لِلَاٻٜ مَاکٛ ٻٜ اٛ لِلٛيِ تٛ مٛوطٛنْ؞</verse>
				<verse number="3">اَرَنْدٜ دٛولٜ اَنْدٛنْ طُعُمْ، ندٜرْ بَلْطٜ رٜعُکِ دُونِيَارُ وٛٻّٜ يِمْٻٜ نغَرَيْ نجُکِّتَعٛنْ، تٛکّٛوٻٜ سُونٛ مَٻّٜ کَلُّنغٛ؞</verse>
				<verse number="4">اٜ ٻٜ مبِعَ، ‏«‏نَاع يٜىٰسُ وَطَنِيعٛنْ اَلْکَوَلْ وِيکِ اٛ وَرْتَيْ؟ تٛو، تٛ اٛ وٛنِ؟ نغَمْ دَغَ شَرٜلْ نغٜلْ مَامَعٜنْ مٜىٰطٜنْ مَايِ، کٛو طُمٜ اٜ يَحَ نٛ وٛنْتِندِرِ دَغَ فُطّٛودٜ دُونِيَارُ؞»‏</verse>
				<verse number="5">وِعٛوٻٜ نٛنْ اٜ مٜىٰرٜ ٻٜ نغَݧِ فَامُکِ وِيکِ ندٜنّٛ اَللَّه تَغِرِي دٛوْ اٜ وٛلْدٜ مُوطُمْ؞ اٛ وُرْتِنِ لٜيْدِ دَغَ ندِيَمْ، اٛ فِلْنِرِيندِ ندِيَمْ؞</verse>
				<verse number="6">اٜ ندِيَمْ طَمْ اٛ مَٻِّرِ دُونِيَارُ ندٜنّٛ، اٛ حَلْکِندُ؞</verse>
				<verse number="7">اَمَّا وٛلْدٜ مَاکٛ جٛغِي دٛوْ اٜ لٜيْ طُمْ نغِعٜتٜنْ جٛونِ نغَمْ طُمْ حَلْکِرٜىٰ حِيتٜ؞ اٜ مٛ جٛغِيطُمْ حَا يَاکِ ݧَلْندٜ ندٜ اٛ وَطَنْتَ ٻٜ کُلَتَامٛ کِيتَ اٛ حَلْکَٻٜ؞</verse>
				<verse number="8">اَمَّا اٛنٛنْ حِغٛوٻٜ اَمْ ٻٜ نغِطُمِ، تٛع اٛنْ نغٜجُّتُ فِي غٛعٛ، کَنْجُمْ وٛنِ ݧَلْندٜ غٛعٛ تٛ جٛومِرَاوٛ بٛ دُوٻِ 1,000 وٛنِ، ندٜنْ دُوٻِ 1,000 بٛ ݧَلْندٜ غٛعٛ وٛنِ؞</verse>
				<verse number="9">وٛٻّٜ اٜ مبِعَ جٛومِرَاوٛ نٜىٰٻَيْ کٛ حٜبِّنَ اَلْکَوَلْ مُوطُمْ؞ نَاع طُمْ نٛنْ، اَمَّا مُݧَلْ اٛ وَادَتَ اٜ مٛوطٛنْ، نغَمْ اٛ يِطَا کٛو مٛيٜ حَلْکَ، سٜيْ نِ کٛو مٛيٜ اَلَ وَطُکِ حَکّٜ، تُوبَ؞</verse>
				<verse number="10">اَمَّا ݧَلْندٜ جٛومِرَاوٛ وَرَيْ بٛ غُجّٛ؞ اٜ شَرٜلْ نغٜلْ دٛوْ مَجِّتَيْ اٜ حٛولٛ شٜمْبِنْغٛ؞ ندٜنْ فُو کٛ وٛنِ ندٜرْ مَاجُمْ حَلْکِرَيْ اٜ حِيتٜ؞ دُونِيَارُ اٜ کٛ وٛنِ ندٜرْ مَيْرُ طُمْ مَجِّتَيْ؞</verse>
				<verse number="11">ندٜ کٛو طُمٜ حَلْکِرَيْ نِينِ، اِرِ ٻٜيٜ يِمْٻٜ حَانِ نغَرْتٛنْ؟ اٜ حَانِ نغَطٛنْ جٛنْدٜ شٜنِيندٜ اٜ جٛنْدٜ کُلٛلْ اَللَّه،</verse>
				<verse number="12">اٛنْ کٜطٛو وَرْکِ ݧَلْندٜ اَللَّه؞ نغَطٜىٰ کٛ مبَاوٛتٛنْ وَطُکِ نغَطٛنْ ݧَلْندٜ ندٜنْ وَرَ جَوْطُمْ؞ ندٜرْ ݧَلْندٜ ندٜنْ طُمْ حَلْکِرَيْ دٛوْ اٜ حِيتٜ، کٛو طُمٜ کٛ حٛرِي طُمْ حَلْکِرَيْ حِيتٜ؞</verse>
				<verse number="13">اَمَّا اٜنٜنْ اٜنْ کٜطِي اَلْکَوَلْ اَللَّه، وَاتٛ دٛوْ کٜسُمْ اٜ لٜيْدِ کٜيْرِ تٛ اَادِلَاکُ جٛوطِي؞</verse>
				<verse number="14">نغَمْ نٛنْ، اٛنٛنْ ٻٜ نغِطُمِ، ندٜ اٛنْ کٜطِي ندٜنْ طٛنْ ݧَلْندٜ، نغَطٜىٰ کٛ مبَاوٛتٛنْ وَطُکِ نجٛوطٛوطٛنْ جٛنْدٜ لَمْندٜ اٜ اَادِلَاکُ يٜىٰسٛ اَللَّه اٜ ٻٜرْندٜ وَلْتِيندٜ؞</verse>
				<verse number="15">تٛع اٛنْ نغٜجُّتُ، جٛومِرَاوٛ اٜ مُݧَ نغَمْ اٜ مٛ يِطِ يِمْٻٜ کِسَ؞ نٛنْ مَا حِغٛ مٜىٰطٜنْ بُلُسْ مٛ نغِطّٜنْ وِنْدَنِعٛنْ ندٜرْ فَامُ طُمْ اَللَّه حٛکِّمٛ؞</verse>
				<verse number="16">کٛو ندٜيٜ اٜ مٛ مٜتَ دٛوْ مَاجُمْ ندٜرْ طٜرٜىٰجِ مَاکٛ؞ ندٜرْ طٜرٜىٰجِ طِنْ اٜ وٛودِ فِي شَطُّمْ فَامُکِ؞ وٛٻّٜ ٻٜ نغَلَا فَامُ، ٻٜ ٻٜرْطٜ طٜ ندَرَاکِ تٛ غٛعٛ اٜ نغَيْلِتَ مَعَنَ مَاجُمْ نٛنْ نٛ ٻٜ نغَيْلِتِرْتَ غٛطّٜ اَايَاجٜ ندٜرْ دٜفْتٜرٜ شٜنِيندٜ؞ وَطُکِ نٛنْ اٜ فٛوطَنَٻٜ حَلْکٜرٜ؞</verse>
				<verse number="17">نغَمْ نٛنْ، اٛنٛنْ ٻٜ نغِطُمِ، ندٜ اٛنْ اَنْدِ فِي طُعُمْ، ڤَامَنٜىٰ يِمْٻٜ کَلُّٻٜ، تٛع اٜکِّتِنٛلْ فٜوْرٜ مَٻّٜ حٛشَّ حَکِّيلٛ مٛوطٛنْ نجَنٛنْ دَغَ دٛوْ وِغٜىٰرٜ شٜمْبِنْدٜ تٛ ندَرِيطٛنْ؞</verse>
				<verse number="18">اَمَّا ٻٜيْدٜىٰ يِدّٜ اٜ يُرْمٜىٰندٜ اٜ اَنْدُکِ جٛومِرَاوٛ مٜىٰطٜنْ کِسْنٛووٛ مٜىٰطٜنْ يٜىٰسُ اَلْمَسِيحُ؞ تٜدُّنغَلْ تَبِّتَ تٛ مَاکٛ جٛونِ اٜ حَا اَبَدَا!‏ اَامِنْ؞</verse>
			</chapter>
		</book>
		<book number="62">
			<chapter number="1">
				<verse number="1">اٜ مِنْ مبِنْدَنَعٛنْ حَبَرُ غٛطّٛ بِعٜتٜىٰطٛ وٛلْدٜ کٛکَّيْندٜ يٛنْکِ؞ کٛ دُونِيَارُ تَغٜىٰ اٜ مٛ طٛنْ؞ مِنْ نَنِيمٛ، مِنْ نغِعِيمٛ اٜ غِتٜ اَمِنْ؞ مِنْ ندَارِيمٛ، مِنْ مٜىٰمِيمٛ اٜ جُوطٜ اَمِنْ؞</verse>
				<verse number="2">اٛنْ طٛنْ کٛکّٛووٛ يٛنْکِ اٛنْ، طُمْ وَنْغِنَنِيمِنْمٛ، مِنْ نغِعِمٛ؞ دٛوْ مَاکٛ مِنْ کٛکَّتَ شٜيْدَ، طٛنْمَا اٜ مِنْ نغَعَجِنَنَعٛنْ وِيکِ کَنْکٛ وٛنِ مٛ يٛنْکِ کِ رٜعَتَا؞ دَغَ ندٜنّٛ اٜ مٛ وٛنْدِ اٜ ݧَاکٛ مٛ دٛوْ، ندٜنْ طُمْ وَنْغِنَنِيمِنْمٛ؞</verse>
				<verse number="3">اٜ مِنْ نغَعَجِنَنَعٛنْ کٛ مِنْ نَنِ اٜ کٛ مِنْ نغِعِ نغَمْ کَوْتٜنْ سُمْڤٛ؞ سُمْڤٛ مٜىٰطٜنْ وٛنِ سُمْڤٛوتِرْکِ اٜ ݧَاکٛ مٜىٰطٜنْ مٛ دٛوْ اٜ ٻِطّٛ مَاکٛ يٜىٰسُ اَلْمَسِيحُ؞</verse>
				<verse number="4">اٜ مِنْ مبِنْدٛنٛيَعٛنْ طُعُمْ نغَمْ نَنٜنْ بٜلْطُمْ نَاع سٜطَّ؞</verse>
				<verse number="5">طُعُمْ حَبَرُ وٛنِ طُمْ مِنْ نَنِ تٛ يٜىٰسُ اَلْمَسِيحُ مِنْ نغَعَجِنَنِعٛنْطُمْ وِيکِ، اَللَّه اٛ جَيْنغٛلْ، ݧِوْرٜ وَلَا تٛ مَاکٛ کٛو سٜطَّ؞</verse>
				<verse number="6">تٛ اٜنْ مبِعِي اٜنْ شُمْڤٛوتِرَ اٜ اَللَّه، اَمَّا اٜنْ نجٛوطِي ندٜرْ ݧِوْرٜ، تٛو، اٜنْ ڤٜوِي، اٜنْ تٛکَّتَا غٛونغَ؞</verse>
				<verse number="7">اَمَّا تٛ اٜنْ نجٛوطَکٜ ندٜرْ جَيْنغٛلْ نٛنْ نٛ اَللَّه جٛوطٛرِي ندٜرْ جَيْنغٛلْ، اٜنْ شُمْڤٛوتِرَ حَکُّندٜ مٜىٰطٜنْ وٛنْ طٛنْ؞ طٛنْمَا پِيپَمْ يٜىٰسُ ٻِطّٛ مَاکٛ اٜ لٛوتَنَعٜنْ حَکّٜىٰجِ فُو؞</verse>
				<verse number="8">تٛ اٜنْ مبِعِي اٜنْ نغَلَا حَکّٜ، اٜنْ پٛيْرَ کٛعٜ مٜىٰطٜنْ وٛنْ طٛنْ، ندٜنْ غٛونغَ وَلَا ندٜرْ ٻٜرْطٜ مٜىٰطٜنْ؞</verse>
				<verse number="9">اَمَّا تٛ اٜنْ مبِعِي اَللَّه حَکّٜ طُمْ نغَطُطٜنْ، اٛ يَافَنْتٛعٜنْ حَکّٜ مٜىٰطٜنْ، اٛ لٛوتَعٜنْ دَغَ کٛ وٛوطَا طُمْ نغَطُطٜنْ، نغَمْ کَنْکٛ اٛ کٜبِّنٛووٛ اَلْکَوَلْ، اٜ مٛ وٛودِ اَادِلَاکُ؞</verse>
				<verse number="10">تٛ اٜنْ مبِعِي اٜنْ نغَطَايِ حَکّٜ، اٜنْ نغَرْتِرِيمٛ ڤٜوٛووٛ وٛنْ طٛنْ، ندٜنْ وٛلْدٜ مَاکٛ وَلَا ندٜرْ ٻٜرْطٜ مٜىٰطٜنْ؞</verse>
			</chapter>
			<chapter number="2">
				<verse number="1">اٛنٛنْ ٻِٻّٜ اَمْ، اٜ مِ وِنْدَنَعٛنْ طُعُمْ نغَمْ تٛع نغَطٛنْ حَکّٜ؞ اَمَّا تٛ غٛطّٛ وَطِي حَکّٜ، اٜنْ نغٛودِ تٛرٛتٛوطٛ ݧَاکٛ مٛ دٛوْ نغَمْ مٜىٰطٜنْ؞ کَنْکٛ وٛنِ يٜىٰسُ اَلْمَسِيحُ اَادِلِيجٛ؞</verse>
				<verse number="2">کَنْکٛ وٛنِ مٛ طُمْ سَکِّ نغَمْ يَافَاکِ حَکّٜ مٜىٰطٜنْ؞ نَاع حَکّٜ مٜىٰطٜنْ تَنْ، اَمَّا حَا اٜ حَکّٜ يِمْٻٜ دُونِيَارُ فُو؞</verse>
				<verse number="3">تٛ اٜنْ نغَطَ کٛ اَللَّه وِعِ نغَطٜنْ، اٜ حٛلَّ اٜنْ تَبِّتِنِي اٜنْ اَنْدِمٛ وٛنْ طٛنْ؞</verse>
				<verse number="4">فُو بِيطٛ اٜ اَنْدِ اَللَّه، اَمَّا اٛ تٛکَّايِ کٛ اَللَّه وِعِ، تٛو، اٛ ڤٜوٛووٛ، غٛونغَ وَلَا ندٜرْ ٻٜرْندٜ مَاکٛ؞</verse>
				<verse number="5">اَمَّا فُو تٛکُّطٛ وٛلْدٜ اَللَّه، تٛو، اٜ مٛ يِطِ اَللَّه اٜ غٛونغَ؞ نٛنْ تَبِّتِنَنْتَعٜنْ اٜنْ شُمْڤٛوتِرَ اٜ اَللَّه؞</verse>
				<verse number="6">فُو بِيطٛ اٜ سُمْڤٛوتِرَ اٜ اَللَّه، حَانِي اٛ جٛوطٛرٛو نٛ يٜىٰسُ اَلْمَسِيحُ جٛوطٛرِي؞</verse>
				<verse number="7">حِغٛوٻٜ اَمْ غِطَاٻٜ، نَاع طُمْ غٛطُّمْ دٛوکَ کٜسُمْ مبِنْدَنَيْمِعٛنْ، اَمَّا طُمْ دٛوکَ کِيطُمْ طُمْ نغٛودُنٛوطٛنْ دَغَ اَرَنْدٜ؞ دٛوکَ کِيطُمْ طُمْ طٛنْ وٛنِ وٛلْدٜ ندٜ نَنُنٛوطٛنْ؞</verse>
				<verse number="8">فُو اٜ نٛنْ، اٜ مِ وِنْدَنَعٛنْ دٛوکَ کٜسُمْ، جٛنْدٜ اَلْمَسِيحُ اٜ جٛنْدٜ مٛوطٛنْ حٛلِّي طُمْ غٛونغَ، نغَمْ ݧِوْرٜ اٜ دِلَّ، جَيْنغٛلْ غٛونغَوٛلْ يَادَکٜ يٜيْنَکٜ؞</verse>
				<verse number="9">فُو بِيطٛ ندٜرْ جَيْنغٛلْ وٛنِ، اَمَّا اٜ مٛ وَݧَ بَنْدِرَاوٛ مَاکٛ، تٛو، حَا جٛونِ ندٜرْ ݧِوْرٜ اٛ وٛنِ؞</verse>
				<verse number="10">اَمَّا فُو غِطّٛ بَنْدِرَاوٛ مُوطُمْ، ندٜرْ جَيْنغٛلْ جٛوطِي، اٛ وَلَا غٛطُّمْ غَطَيْطُمْ اٛ وَطَ حَکّٜ؞</verse>
				<verse number="11">فُو مٛ يِطَا بَنْدِرَاوٛ مُوطُمْ، ندٜرْ ݧِوْرٜ جٛوطِي، اٜ مٛ يَحَ ندٜرْ ݧِوْرٜ؞ اٛ اَنْدَا تٛ اٛ فَعِ، نغَمْ ݧِوْرٜ وُمْنِيمٛ؞</verse>
				<verse number="12">اٛنٛنْ ٻِٻّٜ اَمْ، مِ وِنْدَنْعٛنْ نغَمْ اٛنْ نجَافَنَامَ حَکّٜ مٛوطٛنْ بَرْکَ يٜىٰسُ؞</verse>
				<verse number="13">مِ وِنْدَنْعٛنْ، اٛنٛنْ ندٛتِّعٜنْ، نغَمْ اٛنْ اَنْدِ اٛنْ طٛنْ غٛنْطٛ دَغَ اَرَنْدٜ؞ مِ وِنْدَنْعٛنْ، اٛنٛنْ کَيٜعٜنْ، نغَمْ اٛنْ کٜٻِي جَالٛرْغَلْ دٛوْ کَلُّطٛ؞ مِ وِنْدَنْعٛنْ، اٛنٛنْ ٻِٻّٜ اَمْ، نغَمْ اٛنْ اَنْدِ ݧَاکٛ مٛ دٛوْ؞</verse>
				<verse number="14">مِ وِنْدَنْعٛنْ، اٛنٛنْ ندٛتِّعٜنْ، نغَمْ اٛنْ اَنْدِمٛ، کَنْکٛ غٛنْطٛ دَغَ اَرَنْدٜ؞ مِ وِنْدَنْعٛنْ، اٛنٛنْ کَيٜعٜنْ، نغَمْ اٛنْ نغٛودِ سٜمْبٜ ٻٜرْندٜ، ندٜنْ وٛلْدٜ اَللَّه اٜ جٛوطِي ندٜرْ ٻٜرْطٜ مٛوطٛنْ؞ طٛنْمَا اٛنْ کٜٻِي جَالٛرْغَلْ دٛوْ کَلُّطٛ؞</verse>
				<verse number="15">تٛع اٛنْ نغِطُ دُونِيَارُ، کٛو بٛو کٛ وٛنِ ندٜرْ مَيْرُ؞ فُو غِطّٛ دُونِيَارُ، يِطَا ݧَاکٛ مٛ دٛوْ؞</verse>
				<verse number="16">نغَمْ کٛو طُمٜ کٛ وٛنِ ندٜرْ دُونِيَارُ، بٛ سُونٛ ٻَنْدُ، اٜ سُونٛ غِتٜ، اٜ مَوْنِنْکِ حٛورٜ نغَمْ جَوْدِ، نَاع دَغَ تٛ اَللَّه طُمْ پِوٛيِ؞ دَغَ تٛ دُونِيَارُ طُمْ پِوٛيِ؞</verse>
				<verse number="17">دُونِيَارُ اٜ کٛو طُمٜ طُمْ يِمْٻٜ نغِطِ ندٜرْ مَيْرُ طُمْ پَٻّٛتٛوطُمْ، اَمَّا غَطٛووٛ کٛ اَللَّه يِطِ جٛوطٛتٛ حَا اَبَدَا؞</verse>
				<verse number="18">اٛنٛنْ ٻِٻّٜ اَمْ، تِمّٛودٜ دُونِيَارُ ٻَدَکٜ، نٛنْ نٛ نَنْطٛنْ غَݧٛ اَلْمَسِيحُ اٜ وَرَ؞ ندٜنْ جٛونِ وَݧْوَݧْٻٜ اَلْمَسِيحُ نجَادَکٜ مبَنْغِي؞ نغَمْ مَاجُمْ اٜنْ اَنْدِ تِمّٛودٜ دُونِيَارُ ٻَدَکٜ؞</verse>
				<verse number="19">وَݧْوَݧْٻٜ اَلْمَسِيحُ ٻٜنْ ندٜنّٛ ندٜرْ مٜىٰطٜنْ ٻٜ نغٛنّٛو، اَمَّا ٻٜ شٜنْدِرِي اٜ مٜىٰطٜنْ نغَمْ دَغَ ندٜنّٛ مَا نَاع طُمْ ٻٜ مٜىٰطٜنْ؞ دَا طُمْ ٻٜ مٜىٰطٜنْ، دَا حَا جٛونِ اٜ ٻٜ نغٛنْدِ اٜ مٜىٰطٜنْ؞ اَمَّا ٻٜ اَلِيعٜنْ، نغَمْ طُمْ حٛلَّ ندٜنْ مَا ٻٜ فُو نَاع طُمْ ٻٜ مٜىٰطٜنْ؞</verse>
				<verse number="20">اَمَّا اَلْمَسِيحُ حٛکِّيعٛنْ رُوحُ اَللَّه؞ کَنْجُمْ وَطِ اَنْدُطٛنْ غٛونغَ؞</verse>
				<verse number="21">مِ وِنْدَنْعٛنْ، نَاع نغَمْ اٛنْ اَنْدَا غٛونغَ، اَمَّا نغَمْ اٛنْ اَنْدِکَ، ندٜنْ اٛنْ اَنْدِ غٛونغَ رِمَتَا فٜوْرٜ؞</verse>
				<verse number="22">طُمْ مٛيٜ وٛنِ ڤٜوٛووٛ؟ کَنْکٛ وٛنِ غَݧُطٛ يٜىٰسُ وٛنِ اَلْمَسِيحُ؞ غَݧُطٛ ݧَاکٛ مٛ دٛوْ اٜ ٻِطّٛ مَاکٛ کَنْکٛ وٛنِ غَݧٛ اَلْمَسِيحُ؞</verse>
				<verse number="23">نغَمْ کٛو مٛيٜ وَݧِ ٻِطّٛ اٛنْ، وَݧِي ݧَاکٛ اٛنْ مَا؞ فُو بِيطٛ اٜ نجَيْرِ يٜىٰسُ اٛ ٻِطّٛ اَللَّه، اٜ سُمْڤٛوتِرَ اٜ اَللَّه ݧَاکٛ مٛ دٛوْ وٛنْ طٛنْ؞</verse>
				<verse number="24">نغَطٜىٰ کَ جٛغَاکِ کٛ نَنْطٛنْ دَغَ اَرَنْدٜ ندٜرْ ٻٜرْطٜ مٛوطٛنْ؞ تٛ اٛنْ نجٛغَکٜ کٛ نَنْطٛنْ دَغَ اَرَنْدٜ ندٜرْ ٻٜرْطٜ مٛوطٛنْ، اٛنْ شُمْڤٛوتِرَ اٜ ٻِطّٛ اٛنْ اٜ ݧَاکٛ اٛنْ؞</verse>
				<verse number="25">نغَعَلْ کَنْغَلْ وٛنِ اَلْکَوَلْ نغَلْ اَلْمَسِيحُ وَطَنِعٜنْ، وَاتٛ يٛنْکِ کِ رٜعَتَا؞</verse>
				<verse number="26">مِ وِنْدَنْعٛنْ طُعُمْ دٛوْ ٻٜنْ طٛنْ غِطْٻٜ مَجِّنَعٛنْ؞</verse>
				<verse number="27">اَمَّا اٛنٛنْ، اَلْمَسِيحُ حٛکِّيعٛنْ رُوحُ اَللَّه، جٛوطِيطُمْ ندٜرْ ٻٜرْطٜ مٛوطٛنْ؞ نَاع نَا غٛطّٛ اٜکِّتِنٛووٛ فٜىٰرٜ اٜکِّتِنِيعٛنْ، نغَمْ رُوحُ طُمْ اٜ اٜکِّتِنَعٛنْ کٛو طُمٜ؞ ندٜنْ کٛ طُمْ اٜکِّتِنْتَ طُمْ غٛونغَ، نَاع طُمْ فٜوْرٜ؞ نغَطٜىٰ کَ سُمْڤٛوتِرْکِ اٜ يٜىٰسُ نٛنْ نٛ رُوحُ اَللَّه اٜکِّتِنِرِعٛنْ؞</verse>
				<verse number="28">جٛونِ، اٛنٛنْ ٻِٻّٜ اَمْ، نغَطٜىٰ کَ سُمْڤٛوتِرْکِ اٜ اَلْمَسِيحُ، نغَمْ ݧَلْندٜ ندٜ اٛ وَرْتَتَ ندَرٛوطٜنْ يٜىٰسٛ مَاکٛ ٻٜرْندٜ غٛعٛ، تٛع شٜمْتٜنْ يٜىٰسٛ مَاکٛ؞</verse>
				<verse number="29">تٛ اٛنْ اَنْدِ اَلْمَسِيحُ اٛ اَادِلِيجٛ، اٛنْ تَبِّتِنِي وِيکِ کٛو مٛيٜ غَطٛووٛ اَادِلَاکُ اٛ ٻِطّٛ اَللَّه؞</verse>
			</chapter>
			<chapter number="3">
				<verse number="1">ندَارٜىٰ نٛ ݧَاکٛ مٛ دٛوْ يِطِرِعٜنْ، حَا اٜ طُمْ نٛدِّرَعٜنْ ٻِٻّٜ اَللَّه، نٛنْ بٛو نغٛنْتِندِرْطٜنْ؞ کٛ وَطِ يِمْٻٜ دُونِيَارُ ندُعُ اَنْدَاعٜنْ نغَمْ ٻٜ اَنْدَامٛ؞</verse>
				<verse number="2">اٛنٛنْ حِغٛوٻٜ اَمْ ٻٜ نغِطُمِ، جٛونِ اٜنْ ٻِٻّٜ اَللَّه؞ طُمْ حٛلَّايِعٜنْ کٛ نغَرْتٜتٜنْ طٛعٛ يٜىٰسٛ تَوْ؞ اَمَّا اٜنْ اَنْدِ تٛ اَلْمَسِيحُ وَرْتِي، اٜنْ نغَرْتَيْ بٛ مَاکٛ، نغَمْ اٜنْ نغِعَيْمٛ نٛنْ نٛ اٛ وٛنِ؞</verse>
				<verse number="3">فُو غَطُطٛ ٻٜرْندٜ دٛوْ اَلْمَسِيحُ نٛنْ، اٛ لَاٻِنَ حٛورٜ مَاکٛ نٛ اَلْمَسِيحُ لَاٻِرِ؞</verse>
				<verse number="4">فُو غَطٛووٛ حَکّٜ يٜوِي دٛوکَ اَللَّه، نغَمْ وَطُکِ حَکّٜ وٛنِ يٜوُکِ دٛوکَ اَللَّه؞</verse>
				<verse number="5">اٛنْ اَنْدِ يٜىٰسُ اَلْمَسِيحُ وَرِي نغَمْ اِتَّ حَکّٜ؞ کَنْکٛ اٛ وَلَا حَکّٜ؞</verse>
				<verse number="6">کٛو مٛيٜ وٛنْدِ اٜ مَاکٛ وَطَتَا کَ وَطُکِ حَکّٜ؞ فُو غَطّٛ کَ وَطُکِ حَکّٜ مٜىٰطَايِ يِيکِمٛ کٛو اَنْدُکِمٛ؞</verse>
				<verse number="7">اٛنٛنْ ٻِٻّٜ اَمْ، تٛع اٛنْ اَلُ غٛطّٛ مَجِّنَعٛنْ؞ کٛو مٛيٜ غَطٛووٛ اَادِلَاکُ، کَنْکٛ وٛنِ اَادِلِيجٛ نٛنْ نٛ اَلْمَسِيحُ وٛنِ اَادِلِيجٛ؞</verse>
				<verse number="8">فُو غَطّٛ کَ وَطُکِ حَکّٜ، شٜيْطَنْ جٜيِمٛ، نغَمْ دَغَ اَرَنْدٜ شٜيْطَنْ اٛ غَطٛووٛ حَکّٜ؞ کٛ وَطِ ٻِطّٛ اَللَّه وَرِ دُونِيَارُ وٛنِ نغَمْ اٛ حَلْکَ کُوطٜ شٜيْطَنْ؞</verse>
				<verse number="9">فُو ٻِطّٛ اَللَّه وَطَتَا کَ وَطُکِ حَکّٜ، نغَمْ نغِکُّ اَللَّه اٜ ندٜرْ مَاکٛ؞ ندٜنْ ندٜ اَللَّه وٛنِ ݧَاکٛ مَاکٛ، اٛ وَطَتَا کَ وَطُکِ حَکّٜ؞</verse>
				<verse number="10">رَا نٛ طُمْ فٜىٰرٛوتِرْتَ ٻِٻّٜ اَللَّه اٜ ٻِٻّٜ شٜيْطَنْ؞ فُو مٛ وَطَتَا کٛ وٛوطِ کٛو يِطَا بَنْدِرَاٻٜ مُوطُمْ، کَنْکٛ نَاع اٛ ٻِطّٛ اَللَّه؞</verse>
				<verse number="11">طُعُمْ وٛنِ کٛ نَنْطٛنْ دَغَ اَرَنْدٜ وِيکِ نغِطِندِرٜنْ؞</verse>
				<verse number="12">تٛع اٜنْ نغَرْتُ بٛ کَيِنُ غَرْتُطٛ مٛ شٜيْطَنْ، اٛ وَرِ مِݧِرَاوٛ مَاکٛ؞ نغَمْ طُمٜ اٛ وَرِمٛ؟ اٛ وَرُ مِݧِرَاوٛ مَاکٛ نغَمْ کٛ مِݧِرَاوٛ مَاکٛ وَطِ اٜ وٛوطِ، اَمَّا کَنْکٛ، کٛ اٛ وَطِ طُمْ وٛوطَا؞</verse>
				<verse number="13">بَنْدِرَاٻٜ، تٛع اٛنْ کَيْطِنْ تٛ يِمْٻٜ دُونِيَارُ اٜ نغَݧَعٛنْ؞</verse>
				<verse number="14">ندٜنّٛ اٜنْ نَنْدِ اٜ مَيْٻٜ، اَمَّا جٛونِ اٜنْ نغٛودِ يٛنْکِ، نغَمْ اٜنْ نغِطِ بَنْدِرَاٻٜ مٜىٰطٜنْ؞ فُو مٛ يِطَا بَنْدِرَاوٛ مُوطُمْ اٜ جٛوطِي ندٜرْ مَيْدٜ؞</verse>
				<verse number="15">کٛو مٛيٜ وَݧِ بَنْدِرَاوٛ مُوطُمْ اٛ غَطٛووٛ وَرْحٛورٜ؞ اٛنْ اَنْدِ غَطٛووٛ وَرْحٛورٜ وَلَا يٛنْکِ کِ رٜعَتَا ندٜرْ مَاکٛ؞</verse>
				<verse number="16">طُعُمْ وٛنِ نٛ اَنْدِرْطٜنْ کٛ وٛنِ يِدّٜ:‏ يٜىٰسُ حٛکِّي يٛنْکِ مُوطُمْ نغَمْ مٜىٰطٜنْ؞ اٜ حَانِ اٜنٜنْ مَا کٛکّٜنْ يٛنْکِ مٜىٰطٜنْ نغَمْ بَنْدِرَاٻٜ مٜىٰطٜنْ؞</verse>
				<verse number="17">تٛ غٛودُطٛ رِسْکُ يِعِي بَنْدِرَاوٛ مُوطُمْ ندٜرْ دُلّٜرٜ اٛ وَݧِي اٛ وَلَّمٛ، تٛو، نٛ وَطَتَ اٛ وِعَ اٜ مٛ وٛودِ يِدّٜ اَللَّه ندٜرْ ٻٜرْندٜ مَاکٛ؟</verse>
				<verse number="18">اٛنٛنْ ٻِٻّٜ اَمْ، تٛع اٜنْ کٛلُّ يِدّٜ مٜىٰطٜنْ اٜ حٛنْدُکٛ تَنْ، اَمَّا اٜنْ کٛلُّ يِدّٜ مٜىٰطٜنْ اٜ غٛونغَ ندٜرْ کُوطٜ؞</verse>
				<verse number="19">تٛ اٜنْ نغِطِندِرِي نٛنْ، اٜنْ اَنْدِ اٜنْ نغٛودِ غٛونغَ وٛنْ طٛنْ؞ ندٜنْ اٜنْ مبَاوَيْ دَرَاکِ يٜىٰسٛ اَللَّه اٜ ٻٜرْندٜ غٛعٛ،</verse>
				<verse number="20">کٛو تٛ ٻٜرْطٜ مٜىٰطٜنْ کٛلِّيعٜنْ اٜنْ نغَطِي کٛ وٛوطَا؞ نغَمْ اَللَّه ٻُرِي ٻٜرْطٜ مٜىٰطٜنْ، اٜ مٛ اَنْدِ کٛو طُمٜ؞</verse>
				<verse number="21">اٛنٛنْ ٻٜ نغِطُمِ، تٛ ٻٜرْطٜ مٜىٰطٜنْ کٛلَّايِعٜنْ اٜنْ نغَطِي کٛ وٛوطَا، اٜنْ نغٛودِ سٜمْبٜ ٻٜرْطٜ دَرَاکِ يٜىٰسٛ اَللَّه؞</verse>
				<verse number="22">اٜنْ کٜٻَ کٛو طُمٜ کٛ تٛرِيطٜنْمٛ نغَمْ اٜنْ تٛکِّي کٛ اٛ وِعِ نغَطٜنْ، اٜنْ نغَطَ کٛ وٜلْنَنْتَمٛ ٻٜرْندٜ؞</verse>
				<verse number="23">کٛ اَللَّه وِعِ نغَطٜنْ، کَنْجُمْ وٛنِ کٛولٛوطٜنْ اِنْدٜ ٻِطّٛ مَاکٛ يٜىٰسُ اَلْمَسِيحُ، ندٜنْ نغِطِندِرٜنْ نٛنْ نٛ اَلْمَسِيحُ وِعِ نغَطٜنْ؞</verse>
				<verse number="24">فُو تٛکُّٻٜ کٛ اَللَّه وِعِ طُمْ وَطَ اٜ ٻٜ نغٛنْدِ اٜ مَاکٛ، کَنْکٛ مَا اٜ مٛ وٛنْدِ اٜ مَٻّٜ؞ رَا نٛ تَبِّتِنِرْطٜنْ اٜ مٛ وٛنْدِ اٜ مٜىٰطٜنْ:‏ اٜنْ تَبِّتِنِي نٛنْ نغَمْ رُوحُ مَاکٛ طُمْ اٛ حٛکِّعٜنْ؞</verse>
			</chapter>
			<chapter number="4">
				<verse number="1">اٛنٛنْ ٻٜ نغِطُمِ، نَاع کٛو مٛيٜ بِيطٛ اٜ وٛودِ رُوحُ اَللَّه کٛولٛتٛوطٛنْ؞ اَمَّا ڤٛوندٜىٰٻٜ نغِعٛنْ کٛو رُوحُ اَللَّه اٜ ندٜرْ مَٻّٜ کٛو وَلَا ندٜرْ مَٻّٜ، نغَمْ اَنَّبٛعٜنْ فٜوْرٜ طُطْٻٜ شَنْکِتَکٜ کٛو تٛيٜ ندٜرْ دُونِيَارُ؞</verse>
				<verse number="2">رَا نٛ اَنْدِرْتٛنْ تٛ نٜطّٛ اٜ وٛودِ رُوحُ اَللَّه:‏ فُو بِيطٛ يٜىٰسُ اَلْمَسِيحُ وَرِي ندٜرْ ٻَنْدُ اٜ وٛودِ رُوحُ اَللَّه؞</verse>
				<verse number="3">اَمَّا فُو مٛ وِعَايِ يٜىٰسُ اَلْمَسِيحُ وَرِي ندٜرْ ٻَنْدُ، اٛ وَلَا رُوحُ اَللَّه؞ کٛ اٛ وِعَتَ تٛ غَݧٛ اَلْمَسِيحُ طُمْ پِوٛيِ؞ غَݧٛ مٛ نَنْطٛنْ اٜ وَرَ، اٛ يَادَکٜ اٛ وَرِي ندٜرْ دُونِيَارُ؞</verse>
				<verse number="4">اٛنٛنْ ٻِٻّٜ اَمْ، اٛنٛنْ طُمْ ٻٜ اَللَّه، ندٜنْ اٛنْ کٜٻِي جَالٛرْغَلْ دٛوْ اَنَّبٛعٜنْ فٜوْرٜ ٻٜنْ طٛنْ؞ نغَمْ بَوْطٜ رُوحُ اَللَّه غٛنْطُمْ ندٜرْ مٛوطٛنْ ٻُرِي بَوْطٜ شٜيْطَنْ لَامٛتٛوطٛ يِمْٻٜ دُونِيَارُ سٜمْبٜ؞</verse>
				<verse number="5">کَمْٻٜ طُمْ ٻٜ دُونِيَارُ، نغَمْ نٛنْ کٛ ٻٜ مبِعَتَ اُمْ طُمْ دُونِيَارُ، ندٜنْ دُونِيَارُ بٛو اٜ جَٻَ کٛ ٻٜ مبِعَتَ؞</verse>
				<verse number="6">اٜنٜنْ اٜنْ يِمْٻٜ اَللَّه؞ فُو اَنْدُٻٜ اَللَّه اٜ نجَٻَ کٛ مبِعٜتٜنْ؞ ٻٜ اَنْدَا اَللَّه بٛو نجَٻَتَا کٛ مبِعٜتٜنْ؞ نٛنْ اَنْدِرْتٜنْ نٜطّٛ غٛودُطٛ رُوحُ اَللَّه وَنْغِنٛوجُمْ غٛونغَ اٜ غٛودُطٛ بَوْطٜ شٜيْطَنْ مَجِّنٛوجٜ يِمْٻٜ؞</verse>
				<verse number="7">اٛنٛنْ ٻٜ نغِطُمِ، سٜيْ نغِطِندِرٜنْ نغَمْ يِدّٜ پِوٛيِ دَغَ تٛ اَللَّه؞ فُو غٛودُطٛ يِدّٜ اٛ ٻِطّٛ اَللَّه، ندٜنْ اٜ مٛ اَنْدِ اَللَّه؞</verse>
				<verse number="8">فُو مٛ وَلَا يِدّٜ، اٛ اَنْدَا اَللَّه، نغَمْ اَللَّه اٛ يِدّٜ؞</verse>
				<verse number="9">اَللَّه حٛلِّيعٜنْ يِدّٜ مُوطُمْ ندٜ اٛ لِلٛيِ ٻِطّٛ مَاکٛ غٛعٛتٛ تَنْ مٛ اٛ وٛودِ ندٜرْ دُونِيَارُ، نغَمْ کٜٻٜنْ يٛنْکِ کِ رٜعَتَا بَرْکَ ٻِطّٛ اٛنْ؞</verse>
				<verse number="10">رَا نٛ يِدّٜ ندٜ غٛونغَ وَعِ، نَاع اٜنٜنْ نغِطِ اَللَّه، اَمَّا اَللَّه يِطِعٜنْ اٛ لِلٛيِ ٻِطّٛ مَاکٛ نغَمْ وَرْتَ شَکِّرِ يَافَاکِ حَکّٜ مٜىٰطٜنْ؞</verse>
				<verse number="11">اٛنٛنْ ٻٜ نغِطُمِ، ندٜ اَللَّه يِطِرِيعٜنْ نٛنْ، اٜنٜنْ مَا اٜ حَانِ نغِطِندِرٜنْ؞</verse>
				<verse number="12">وَلَا نٜطّٛ مٜىٰطُطٛ يِيکِ اَللَّه کٛو سٜطَّ؞ اَمَّا تٛ اٜنْ نغِطِندِرِي، اَللَّه اٜ وٛنْدِ اٜ مٜىٰطٜنْ وٛنْ طٛنْ؞ طٛنْمَا يِدّٜ اِرِ ندٜعٜ اٜ جٛوطِي ندٜرْ ٻٜرْطٜ مٜىٰطٜنْ اٜ غٛونغَ؞</verse>
				<verse number="13">اَللَّه حٛکِّيعٜنْ رُوحُ مُوطُمْ؞ کَنْجُمْ وَطِ اَنْدُطٜنْ اٜ مٛ وٛنْدِ اٜ مٜىٰطٜنْ، اٜنٜنْ مَا اٜنْ نغٛنْدِ اٜ مَاکٛ؞</verse>
				<verse number="14">مِنْ نغِعِي، مِنْ بٛو شٜيْدَکٜ وِيکِ، ݧَاکٛ مٛ دٛوْ لِلٛيِي ٻِطّٛ مُوطُمْ اٛ وَرْتَ کِسْنٛووٛ دُونِيَارُ؞</verse>
				<verse number="15">فُو جَٻُطٛ اٜ ٻٜرْندٜ مُوطُمْ اٜ حٛنْدُکٛ مُوطُمْ وِيکِ يٜىٰسُ اٛ ٻِطّٛ اَللَّه، اَللَّه اٜ وٛنْدِ اٜ مَاکٛ؞ کَنْکٛ مَا اٜ مٛ وٛنْدِ اٜ اَللَّه؞</verse>
				<verse number="16">نغَمْ نٛنْ اٜنٜنْ اٜنْ اَنْدِ يِدّٜ ندٜ اَللَّه وَطَنِعٜنْ اٜنْ نجَٻِيندٜ؞ اَللَّه اٛ يِدّٜ، فُو کٛلّٛووٛ يِدّٜ اٜ مٛ جٛوطٛدِي اٜ اَللَّه وٛنْ طٛنْ، ندٜنْ اَللَّه مَا اٜ جٛوطٛدِي اٜ مَاکٛ؞</verse>
				<verse number="17">تٛ اٜنْ نغِطِ يِمْٻٜ اٜ غٛونغَ، اٜنْ نغَطَ جٛنْدٜ نٛ يٜىٰسُ جٛوطٛرِي ندٜرْ دُونِيَارُ، اٜنْ کُلَتَا ݧَلْندٜ جَانغٛ؞</verse>
				<verse number="18">تٛ نٜطّٛ اٜ اَنْدِ اَللَّه اٜ يِطِمٛ، اٛ دَرٛتٛ يٜىٰسٛ اَللَّه ٻٜرْندٜ غٛعٛ، نغَمْ يِدّٜ ندٜ اَللَّه حٛلِّعٜنْ اٜ رِيوَ کُلٛلْ؞ نغَمْ تٛ نٜطّٛ اٜ حُلَ کِيتَ اَللَّه حٛلِّي اٛ فَامَايِ يِدّٜ ندٜ اَللَّه يِطِمٛ؞ نٛنْ حٛلِّي يِدّٜ ندٜ اَللَّه وَطَنْتَمٛ ندٜ حُوَتَا کُوطٜ طٜ اٛ يِطِ حُوتِرْکِمٛ؞</verse>
				<verse number="19">اٜنْ نغِطِندِرِ، نغَمْ اَللَّه اَرْتِي يِطُکِعٜنْ؞</verse>
				<verse number="20">تٛ غٛطّٛ وِعِي اٜ يِطِ اَللَّه، اَمَّا اٜ مٛ وَݧَ بَنْدِرَاوٛ مَاکٛ، تٛو، اٛ ڤٜوٛووٛ؞ نغَمْ فُو مٛ يِطَا بَنْدِرَاوٛ مُوطُمْ مٛ اٛ يِعَتَ، نٛ وَطَتَ اٛ يِطَ اَللَّه مٛ اٛ مٜىٰطَايِ يِيکِ؟</verse>
				<verse number="21">طُعُمْ وٛنِ کٛ اٛ وِعِعٜنْ نغَطٜنْ:‏ اٛ وِعِي، فُو غِطّٛ اَللَّه دٛولٜ يِطَ بَنْدِرَاوٛ مُوطُمْ مَا؞</verse>
			</chapter>
			<chapter number="5">
				<verse number="1">فُو کٛولِيطٛ يٜىٰسُ وٛنِ اَلْمَسِيحُ اٛ ٻِطّٛ اَللَّه؞ فُو غِطّٛ ݧَاکٛ سُکَ، اٜ مٛ يِطِ سُکَ اٛنْ مَا؞</verse>
				<verse number="2">نٛ اَنْدِرْتٜنْ اٜنْ نغِطِ ٻِٻّٜ اَللَّه وٛنِ، تٛ اٜنْ نغِطِ اَللَّه اٜنْ نغَطَ کٛ اٛ وِعِ نغَطٜنْ؞</verse>
				<verse number="3">نغَمْ يِدّٜ اَللَّه وٛنِ نغَطٜنْ کٛ اٛ وِعِ نغَطٜنْ؞ کٛ اٛ وِعِ نغَطٜنْ بٛو سَلٛرْتَاعٜنْ وَطُکِ؞</verse>
				<verse number="4">نغَمْ فُو ٻِطّٛ اَللَّه وَاوَيْ حٜٻُکِ جَالٛرْغَلْ دٛوْ دُونِيَارُ؞ حٛولَارٜ مٜىٰطٜنْ دٛوْ اَلْمَسِيحُ، کَيْرٜ وَطِ کٜٻُطٜنْ جَالٛرْغَلْ دٛوْ دُونِيَارُ؞</verse>
				<verse number="5">مٛيٜ وَاوَتَ حٜٻُکِ جَالٛرْغَلْ دٛوْ دُونِيَارُ؟ سٜيْ کٛولِيطٛ يٜىٰسُ اٛ ٻِطّٛ اَللَّه؞</verse>
				<verse number="6">يٜىٰسُ اَلْمَسِيحُ وٛنِ غَرْطٛ ندٜرْ دُونِيَارُ؞ اٛ وَرْدِي اٜ اَلَامَ ندِيَمْ اٜ پِيپَمْ؞ نَاع اٜ ندِيَمْ تَنْ اٛ وَرْدِ، اَمَّا ندِيَمْ اٜ پِيپَمْ؞ رُوحُ اَللَّه وِعِيعٜنْ نٛنْ، نغَمْ رُوحُ اٜ وِعَ غٛونغَ؞</verse>
				<verse number="7">اٜ وٛودِ فِي تَتُمْ تَبِّتِنَنْطُمْعٜنْ غٛونغَ دٛوْ يٜىٰسُ؞</verse>
				<verse number="8">کَنْجُمْ وٛنِ رُوحُ اَللَّه، اٜ ندِيَمْ، اٜ پِيپَمْ، طُمْ فُو اٜ طُمْ حٛلَّ شٜيْدَ غٛعٛ؞</verse>
				<verse number="9">تٛ اٜنْ نجَٻِي کٛ يِمْٻٜ تَبِّتِنِ، کٛ اَللَّه تَبِّتِنِ ٻُرِي غٛونغَ؞ نغَمْ طُعُمْ وٛنِ کٛ اَللَّه تَبِّتِنِ دٛوْ ٻِطّٛ مُوطُمْ؞</verse>
				<verse number="10">فُو کٛولِيطٛ ٻِطّٛ اَللَّه تَبِّتِنِي طُعُمْ ندٜرْ ٻٜرْندٜ مُوطُمْ؞ اَمَّا فُو مٛ حٛولَاکِ اَللَّه، اٛ وَرْتِرِي اَللَّه ڤٜوٛووٛ وٛنْ طٛنْ، نغَمْ اٛ وَݧِي اٛ حٛولٛو کٛ اَللَّه تَبِّتِنِ دٛوْ ٻِطّٛ مُوطُمْ؞</verse>
				<verse number="11">طُعُمْ وٛنِ کٛ تَبِّتِنَنِعٜنْ اَللَّه حٛکِّيعٜنْ يٛنْکِ کِ رٜعَتَا، ندٜنْ يٛنْکِ کِنْ تٛ ٻِطّٛ مَاکٛ کٜٻٜتٜنْکِ؞</verse>
				<verse number="12">فُو جَٻُطٛ ٻِطّٛ اَللَّه اٜ وٛودِ يٛنْکِ؞ مٛ جَٻَايِ ٻِطّٛ اٛنْ، وَلَا يٛنْکِ؞</verse>
				<verse number="13">مِ وِنْدَنْعٛنْ طُعُمْ، اٛنٛنْ کٛولِيٻٜ اِنْدٜ ٻِطّٛ اَللَّه، نغَمْ اَنْدٛنْ اٛنْ نغٛودِ يٛنْکِ کِ رٜعَتَا؞</verse>
				<verse number="14">اٜنْ نغٛودِ سٜمْبٜ ٻٜرْطٜ دَرَاکِ يٜىٰسٛ مَاکٛ، نغَمْ اٜنْ تَبِّتِنِي اٜ مٛ نَنَعٜنْ تٛ اٜنْ تٛرَکٜمٛ کٛو طُمٜ نٛنْ نٛ اٛ يِطِرِ؞</verse>
				<verse number="15">ندٜ اٜنْ اَنْدِ اٜ مٛ نَنَعٜنْ کٛو ندٜيٜ تٛ اٜنْ تٛرَکٜمٛ غٛطُّمْ، اٜنْ اَنْدِ اٜنْ کٜٻِي کٛ تٛرِيطٜنْمٛ وٛنْ طٛنْ؞</verse>
				<verse number="16">تٛ اٛنْ نغِعِي تٛکُّطٛ يٜىٰسُ اٜ وَطَ حَکّٜ طُمْ يَارَتَامٛ مَيْدٜ، سٜيْ نغَطَنٛنْمٛ دٛعَارٜ، ندٜنْ اَللَّه حٛکَّيْمٛ يٛنْکِ؞ اَمَّا اٜ وٛودِ حَکّٜ جَارَيْطُمْ نٜطّٛ مَيْدٜ، وَاتٛ سٜنْدُکِمٛ اٜ اَللَّه حَا اَبَدَا؞ مِ وِعَايِ طُمْ وَطَ دٛعَارٜ دٛوْ مَاجُمْ؞</verse>
				<verse number="17">فُو وَطُکِ کٛ اَللَّه يِطَا طُمْ حَکّٜ، اَمَّا اٜ وٛودِ حَکّٜ طُمْ يَارَتَا نٜطّٛ مَيْدٜ؞</verse>
				<verse number="18">اٜنْ اَنْدِ فُو ٻِطّٛ اَللَّه ݧَمْرَتَا يٜىٰسٛ اٜ وَطُکِ حَکّٜ، اَمَّا ٻِطّٛ اَللَّه سُرَنَيْمٛ؞ شٜيْطَنْ مٜىٰمَتَامٛ؞</verse>
				<verse number="19">اٜنْ اَنْدِ اٜنٜنْ طُمْ ٻٜ اَللَّه، کٛو ندٜ دُونِيَارُ فُو اٜ لٜيْ لَامُ شٜيْطَنْ؞</verse>
				<verse number="20">اٜنْ اَنْدِ ٻِطّٛ اَللَّه وَرِي دُونِيَارُ حٛکِّعٜنْ اَنْدَلْ، نغَمْ اَندٜنْ اَللَّه مٛ غٛونغَ؞ بَرْکَ يٜىٰسُ اَلْمَسِيحُ، جٛونِ اَللَّه مٛ غٛونغَ جٜيِعٜنْ؞ کَنْکٛ وٛنِ اَللَّه مٛ غٛونغَ، کٛکّٛووٛ يٛنْکِ کِ رٜعَتَا؞</verse>
				<verse number="21">اٛنٛنْ ٻِٻّٜ اَمْ، نغٛطِّتٜىٰ اَلَّاجِ فٜوْرٜ؞</verse>
			</chapter>
		</book>
		<book number="63">
			<chapter number="1">
				<verse number="1">مِنْ، يَحَيَ، مَوْطٛ ندٜرْ تٛکُّٻٜ يٜىٰسُ وِنْدَنِ کَوْتَلْ شُٻَاٻٜ اَللَّه طٜرٜوٛلْ نغٛعٛلْ؞ اٜ مِ يِطِعٛنْ اٜ يِدّٜ ندٜ غٛونغَ؞ نَاع مِنْ تَنْ يِطِعٛنْ اَمَّا حَا اٜ فُو اَنْدُٻٜ غٛونغَ؞</verse>
				<verse number="2">اٜ مِنْ نغِطِعٛنْ نغَمْ غٛونغَ وٛنْکَ ندٜرْ ٻٜرْطٜ مٜىٰطٜنْ، ندٜنْ کَ جٛوطٛدٛتٛ اٜ مٜىٰطٜنْ حَا اَبَدَا؞</verse>
				<verse number="3">اَللَّه ݧَاکٛ مٛ دٛوْ اٜ يٜىٰسُ اَلْمَسِيحُ ٻِطّٛ مَاکٛ بَرْکِطِنَعٜنْ، يُرْمِنَنَعٜنْ، حٛکَّعٜنْ جَمْ ندٜرْ غٛونغَ اٜ يِدّٜ؞</verse>
				<verse number="4">مِ نَنِي بٜلْطُمْ نَاع سٜطَّ ندٜ نغِيمِ وٛٻّٜ ندٜرْ ٻِٻّٜ مَاطَ اٜ تٛکَّ غٛونغَ نٛنْ نٛ اَللَّه ݧَاکٛ مٛ دٛوْ وِعِ نغَطٜنْ؞</verse>
				<verse number="5">جٛونِ اٜ مِ تٛرٛوعٛنْ، اٜنْ نغِطِندِرْ؞ طُعُمْ نَاع طُمْ دٛوکَ کٜسُمْ مبِنْدَنْمِعٛنْ، اَمَّا طُمْ دٛوکَ طُمْ نغٛودُنٛوطٜنْ دَغَ اَرَنْدٜ؞</verse>
				<verse number="6">يِدّٜ ندٜ غٛونغَ وٛنِ نغَطٜنْ کٛ اَللَّه وِعِ؞ نٛ نَنْطٛنْ دَغَ اَرَنْدٜ، کٛ اَللَّه وِعِ وٛنِ نغِطِندِرٜىٰ؞</verse>
				<verse number="7">مِ وِعُ نٛنْ نغَمْ يِمْٻٜ طُطْٻٜ مَجِّنٛوٻٜ يِمْٻٜ مبُرْتٛيَکٜ ندٜرْ دُونِيَارُ؞ ٻٜ نجَٻَايِ اَلْمَسِيحُ وَرِي دُونِيَارُ ندٜرْ ٻَنْدُ؞ اِرِ ٻٜنْ طٛنْ يِمْٻٜ ٻٜ مَجِّنٛوٻٜ يِمْٻٜ، ٻٜ وَݧْوَݧْٻٜ اَلْمَسِيحُ؞</verse>
				<verse number="8">نغَمْ نٛنْ ڤَامَنٜىٰ کٛعٜ مٛوطٛنْ نغَمْ تٛع ندُلّٛنْ کٛ کُوَنْطٛنْ، اَمَّا کٜٻٛنْ مبَرْجَارِ کٜوْندِ مبٛنْدِ؞</verse>
				<verse number="9">فُو مٛ دَرَاکِ دٛوْ اٜکِّتِنٛلْ اَلْمَسِيحُ، اَمَّا اٛ ٻٜيْدِ وٛنْغٛلْ اٜکِّتِنٛلْ، اَللَّه وٛنْدَا اٜ مَاکٛ؞ اَمَّا دَرِيطٛ دٛوْ اٜکِّتِنٛلْ اَلْمَسِيحُ اٜ مٛ وٛنْدِ اٜ ݧَاکٛ مٛ دٛوْ اٜ ٻِطّٛ مَاکٛ؞</verse>
				<verse number="10">فُو غَرْطٛ تٛ مٛوطٛنْ، تٛ اٛ جَٻَايِ اٜکِّتِنٛلْ نغٛعٛلْ، تٛع اٛنْ نجَٻُمٛ تٛ غُرٜ مٛوطٛنْ، تٛع اٛنْ کٛوْنِرْ اٜ مَاکٛ؞</verse>
				<verse number="11">نغَمْ فُو کٛوْنُطٛمٛ حَوْتِي حٛورٜ اٜ مَاکٛ وٛنْ طٛنْ ندٜرْ وَطُکِ کُوطٜ کَلُّطٜ طٜ اٛ وَطَتَ؞</verse>
				<verse number="12">اٜ مِ وٛودِ فِي طُطُّمْ کٛ نغِطُمِ مِ وِعَعٛنْ، اَمَّا مِ يِطَا مِ وِنْدَطُمْ ندٜرْ طٜرٜوٛلْ؞ سٜيْ نِ اٜ مِ يِطِ مِ وَرَ مِ مٜدَّ اٜ مٛوطٛنْ حٛنْدُکٛ اٜ حٛنْدُکٛ، نغَمْ نَنٜنْ بٜلْطُمْ نَاع سٜطَّ؞</verse>
				<verse number="13">کَوْتَلْ شُٻَاٻٜ اَللَّه غٛنْٻٜ طٛعٛ اٜ کٛوْنُمَا؞</verse>
			</chapter>
		</book>
		<book number="64">
			<chapter number="1">
				<verse number="1">مِنْ يَحَيَ، مَوْطٛ ندٜرْ کَوْتَلْ تٛکُّٻٜ يٜىٰسُ، اٜ مِ وِنْدَنْمَا طٜرٜوٛلْ نغٛعٛلْ غَايُسْ غِطَاطٛ اَمْ مٛ نغِطُمِ اٜ غٛونغَ؞</verse>
				<verse number="2">غِطٛ اَمْ، اٜ مِ وَطَنْمَا دٛعَارٜ کٛو طُمٜ يَحَنْمَا بٛطُّمْ کٜٻَا نجَمُ ٻَنْدُ، نٛنْ نٛ اَنْدِرْمِ سُمْڤٛ مَاطَ اٜ اَللَّه اٜ يَحَ بٛطُّمْ؞</verse>
				<verse number="3">مِ نَنِي بٜلْطُمْ نَاع سٜطَّ شَرٜلْ کٛ وٛٻّٜ تٛکُّٻٜ يٜىٰسُ نغَرِ کٛکِّيَمْ حَبَرُ نٛ تٛکِّرْطَا غٛونغَ اٜ نٛ کُوتِنِرْتَاکَ؞</verse>
				<verse number="4">وَلَا کٛ ٻُرِ وٜلْنَنْکِيَمْ ٻٜرْندٜ بٛ مِ نَنَ ٻِٻّٜ اَمْ اٜ تٛکَّ غٛونغَ؞</verse>
				<verse number="5">غِطٛ اَمْ غَايُسْ، اَ وَطَ کٛو طُمٜ نٛ حَانِ نغَمْ تٛکُّٻٜ يٜىٰسُ، کٛ ٻُرِ مَا وٛنِ ٻٜ اَ اَنْدَا؞</verse>
				<verse number="6">کَمْٻٜ کٛکِّ حَبَرُ بٛطُّمْ دٛوْ مَاطَ يٜىٰسٛ کَوْتَلْ تٛکُّٻٜ يٜىٰسُ غٛنْٻٜ طٛعٛ دٛوْ يِدّٜ ندٜ نغٛودُطَا؞ اَ وَطَيْ بٛطُّمْ تَا وَطِي کَ وَلُّکِ اِرِ يِمْٻٜ ٻٜنْ طٛنْ ندٜرْ يَادُ مَٻّٜ نٛنْ نٛ حَانِ اَللَّه مَوْنِنِرٜىٰ؞</verse>
				<verse number="7">ٻٜنْ طٛنْ يِمْٻٜ ٻٜ مبُرْتٛيَکٜ نغَمْ وَعَجِنْکِ اَلْمَسِيحُ، طٛنْمَا ٻٜ نجَٻَايِ کٛو طُمٜ تٛ جُنْغٛ ٻٜ تٛکَّايِ يٜىٰسُ؞</verse>
				<verse number="8">نغَمْ نٛنْ اٜ حَانِ مبَلّٜنْ اِرِ مَٻّٜ نغَمْ نغَرْتٜنْ حِغٛوٻٜ ندٜرْ وَعَجِنْکِ غٛونغَ؞</verse>
				<verse number="9">مِ وِنْدَنِي کَوْتَلْ تٛکُّٻٜ يٜىٰسُ غٛنْٻٜ تٛ مَاطَ، اَمَّا دِيٛتَارِفِسْ وَݧِي کٛ مبِيمِ نغَمْ اٜ مٛ يِطِ اٛ وَرْتَ مَوْطٛ دٛوْ مٛوطٛنْ؞</verse>
				<verse number="10">نغَمْ نٛنْ تٛ مِ وَرِي، مِ وِعَيْ کٛو طُمٜ کٛ اٛ وَطِ اٜ نجَيْرِ نغَمْ کٛو مٛيٜ اَنْدَ فٜوْرٜ مَاکٛ اٜ مٜتٜمٜتٜىٰجِ طِ اٛ وَطَتَ دٛوْ اَمِنْ؞ ندٜنْ نَاع کَنْجُمْ تَنْ اٛ وَطَتَ؞ حَا اٜ مٛ وَݧَ جَٻَّاکِ تٛکُّٻٜ يٜىٰسُ غَرْٻٜ، طٛنْمَا اٜ مٛ حَطَ وٛٻّٜ نجَٻّٛوٻٜ اٜ مٛ رِيوَ جَٻّٛتٛوٻٜ ٻٜنْ دَغَ ندٜرْ کَوْتَلْ تٛکُّٻٜ يٜىٰسُ؞</verse>
				<verse number="11">حِغٛ اَمْ غَايُسْ مٛ نغِطُمِ، تَاع اٜکِّتَ حَلّٜىٰندٜ، اَمَّا اٜکِّتَ نغِکُّ بٛطُّمْ؞ کٛو مٛيٜ غَطٛووٛ کٛ وٛوطِ اٛ ٻِطّٛ اَللَّه؞ کٛو مٛيٜ غَطٛووٛ کٛ حَلِّ اٛ اَنْدَا اَللَّه کٛو سٜطَّ؞</verse>
				<verse number="12">کٛو مٛيٜ اٜ مٜتَ فِي بٛطُّمْ دٛوْ دِمِتِيرِيُسْ؞ طٛنْمَا غٛونغَ اٜ حٛورٜ مَاکَ اٜ حٛلَّ کُوطٜ مَاکٛ طٜ بٛطّٜ؞ مِنٛنْ مَا مِنْ شٜيْدَکٜمٛ، ندٜنْ اٛنْ اَنْدِ کٛ مِنْ مبِعِ طُمْ غٛونغَ؞</verse>
				<verse number="13">اٜ وٛودِ فِي طُطُّمْ کٛ نغِطُمِ وِعُکِمَ، اَمَّا مِ يِطَا وِنْدُکِطُمْ ندٜرْ طٜرٜوٛلْ؞</verse>
				<verse number="14">اٜ مِ کَمّٛو وَرٛيْکِ تٛ مَاطَ نَاع کٛ نٜىٰٻِ، نغَمْ مٜدّٜنْ حٛنْدُکٛ اٜ حٛنْدُکٛ؞</verse>
				<verse number="15">اَللَّه حٛکُّمَا جَمْ؞ حِغٛوٻٜ مٛوطٛنْ غٛنْٻٜ طٛعٛ اٜ کٛوْنُمَا؞ حٛوْنُ کٛو مٛيٜ حِغٛ مٜىٰطٜنْ؞</verse>
			</chapter>
		</book>
		<book number="65">
			<chapter number="1">
				<verse number="1">مِنْ وٛنِ يَحُودَ، مَشُّطٛ يٜىٰسُ اَلْمَسِيحُ، مِݧِرَاوٛ يَاکُبُ؞ مِ وِنْدَنْعٛنْ طٜرٜوٛلْ نغٛعٛلْ، اٛنٛنْ ٻٜ اَللَّه ݧَاکٛ مٛ دٛوْ يِطِ نٛدِّ، ٻٜ يٜىٰسُ اَلْمَسِيحُ سُرَنْتَ؞</verse>
				<verse number="2">يُرْمٜىٰندٜ اٜ جَمْ اٜ يِدّٜ ٻٜيْدَنٛوعٛنْ؞</verse>
				<verse number="3">اٛنٛنْ ٻٜ نغِطُمِ، غٛونغَ اٜ مِ يِطُنٛو مِ وِنْدٛنٛيَعٛنْ دٛوْ کِسْندَمْ مٜىٰطٜنْ اٜنْ فُو؞ اَمَّا مِ يِعِي اٜ حَانِ مِ وِنْدٛنٛيَعٛنْ نغَمْ مِ سٜمْبِطِنَعٛنْ نغَطٛنْ کٛ مبَاوٛتٛنْ وَطُکِ ندٜىٰنٛنْ اٜکِّتِنٛلْ نغٛلْ اَللَّه حٛکِّعٜنْ ندٜ غٛعٛ تَنْ؞</verse>
				<verse number="4">مِ وِعُ طُعُمْ نغَمْ وٛٻّٜ يِمْٻٜ نَتِّي ندٜرْ مٛوطٛنْ اٜ سُوطٜ؞ ٻٜ کُلَتَا اَللَّه، اٜ ٻٜ مبِعَ اَللَّه يَافَنْتٛعٜنْ حَکّٜ، نغَمْ نٛنْ اٜنْ نغَطُ کَ وَطُکِ حَکّٜ؞ ٻٜ نغَݧِي مَوْطٛ مٜىٰطٜنْ جٛومِرَاوٛ مٜىٰطٜنْ غٛعٛتٛ تَنْ مٛ نغٛودُطٜنْ، يٜىٰسُ اَلْمَسِيحُ؞ اَايَاجٜ بِنْدَاطٜ کٛ نٜىٰٻِ مبِعِ طُمْ تَپَنَيْٻٜ کِيتَ کَلُّکَ؞</verse>
				<verse number="5">کٛو ندٜ اٛنْ نجَادَکٜ اٛنْ اَنْدِ فُو فِي طُعُمْ، اٜ مِ يِطِ مِ سِفْتٛرَنَعٛنْ وِيکِ جٛومِرَاوٛ حِسْنِي يِمْٻٜ اِسْرَاعِيلَ دَغَ لٜيْدِ مَسَرْ؞ اَمَّا غَطَ طٛنْ اٛ حَلْکِي ٻٜ کٛولَاکِمٛ؞</verse>
				<verse number="6">شِفْتٛرٜىٰ مَلَاعِکَعٜنْ ٻٜ شُرَايِ مَنْغُ لَامُ مَٻّٜ، اَمَّا ٻٜ اَلِ تٛ ٻٜ نجٛوطِي؞ اَللَّه سُرِيٻٜ حَٻِّرِٻٜ ٻٛغِّ نجَمْندِ طِ حَا اَبَدَا ندٜرْ ݧِوْرٜ کَلُّندٜ اٜ ٻٜ مَٻِّي نَا ݧَلْندٜ مَوْندٜ ندٜ کِيتَ؞</verse>
				<verse number="7">نٛنْ مَا، يِمْٻٜ غَرِيجٜ سٛدٛمْ اٜ غٛمٛورَ اٜ غَرِيجٜ غٛنْطٜ حَادٜ مَاجٜ ٻٜ نَتِّنِ کٛعٜ مَٻّٜ وَطُکِ کُوطٜ نٜفْنِيطٜ بٛ لُوطُ اٜ نجٜىٰنُ؞ نغَمْ نٛنْ ٻٜ کَلْکِرَامَ حِيتٜ نغٜ ݧِفَتَا حَا اَبَدَا نغَمْ طُمْ وَرْتَ مِسَالُ تٛ کٛو مٛيٜ؞</verse>
				<verse number="8">نٛنْ مَا، نَتُّٻٜ ندٜرْ مٛوطٛنْ ٻٜنْ اٜ ٻٜ مبٛنَّ ٻَلِّ مَٻّٜ نغَمْ اٜ ٻٜ مبِعَ طُمْ وِعِيٻٜ ٻٜ نغَطَ نٛنْ ندٜرْ کٛيْطٛلْ؞ اٜ ٻٜ نغَݧَ تٛکُّکِ لَامِيٻٜ، اٜ ٻٜ کُطَ مَلَاعِکَعٜنْ اَللَّه؞</verse>
				<verse number="9">کٛو مِيکَاعِلُ اَرْدِيطٛ مَلَاعِکَعٜنْ وَطَايِ نٛنْ؞ اٜ شَرٜلْ کٛ اٛ يٜدّٛوتِرْتَ اٜ شٜيْطَنْ دٛوْ ٻَنْدُ مُوسَ کٛ مَايِ، اٛ مَوْنِنَايِ حٛورٜ مَاکٛ اٛ حَٻَنَ شٜيْطَنْ ندٜرْ حَالَ ٻَلٜحَ؞ کٛ اٛ وِعِ تَنْ وٛنِ، ‏«‏جٛومِرَاوٛ حَٻَنْمَا!‏»‏</verse>
				<verse number="10">اَمَّا يِمْٻٜ ٻٜنْ طٛنْ اٜ ٻٜ کُطَ فُو کٛ ٻٜ ڤَامَايِ؞ اٜ ٻٜ نغَطَ کٛ ٻَلِّ مَٻّٜ نغِطِ بٛ مَرْلٜ لَدّٜ؞ کَنْجُمْ وٛنِ کٛ يَارَتَٻٜ ندٜرْ حَلْکٜرٜ؞</verse>
				<verse number="11">ٻٜ مبٛنِي!‏ ٻٜ تٛکِّي نغِکُّ کَيِنُ؞ ٻٜ نَتِّي اِرِ مَجّٜرٜ بَلَعَمُ نغَمْ سُونٛ شٜىٰدٜ؞ نٛنْ نٛ کٛورَ وَݧِرِ کٛ اَللَّه وِعِ، نٛنْ کَمْٻٜ مَا ٻٜ نغَݧِرِ کٛ اَللَّه وِعِ؞ نغَمْ نٛنْ، ٻٜ کَلْکَيْ؞</verse>
				<verse number="12">يِمْٻٜ ٻٜنْ طٛنْ اٜ ٻٜ شٜمْتِنَعٛنْ شَرٜلْ نغٜلْ ٻٜ ݧَمْدَتَ اٜ مٛوطٛنْ اَمَّا کَمْٻٜ ٻٜ سٜمْتَتَا، اٜ ٻٜ ندُرَ کٛعٜ مَٻّٜ تَنْ؞ اٜ ٻٜ نَنْدِ اٜ اِيٜىٰندٜ ندٜ حٜنْدُ حٛشِّ ندِيَمْ تٛٻَايِ؞ اٜ ٻٜ نَنْدِ اٜ لٜطّٜ طٜ ندِمَتَا کٛو اٜ شَرٜلْ رِمُکِ، طٛوفَاطٜ، بَاتُطٜ؞</verse>
				<verse number="13">اٜ ٻٜ نَنْدِ اٜ غٜىٰلٛوطِ ندِيَمْ مَايٛ، کٛ سٜمْتِنِي طُمْ ٻٜ نغَطِ اٜ اُمّٛو بٛ غُوفٜ؞ اٜ ٻٜ نَنْدِ اٜ کٛودٜ غِيلٛتٛوطٜ، طُمْ سِرْيَنَکٜٻٜ ݧِوْرٜ کَلُّندٜ حَا اَبَدَا؞</verse>
				<verse number="14">اٜنٛکْ دَݧَاطٛ جَامَنُوجِ جٛوٜىٰطِطِ غَطَ اَادَمُ، اٛ وَطِي اَنَّبَاکُ دٛوْ مَٻّٜ، اٛ وِعِي، ‏«‏رَطُّمْ، جٛومِرَاوٛ وَرْدَيْ اٜ مَلَاعِکَعٜنْ مُوطُمْ ٻٜ لِمَتَاکٛ،</verse>
				<verse number="15">نغَمْ اٛ وَطَنَ کٛو مٛيٜ کِيتَ؞ اٛ تَپَنَ فُو ٻٜ تٛکَّايِ اَللَّه کِيتَ نغَمْ کُوطٜ مَٻّٜ طٜ شِيَ کُلٛلْ اَللَّه طٜ ٻٜ نغَطِ، اٜ فُو حَالَاجِ کَلُّطِ طِ غَطٛوٻٜ حَکّٜ ٻٜ کُلَتَا اَللَّه مٜتِ دٛوْ مَاکٛ؞»‏</verse>
				<verse number="16">ٻٜعٜ يِمْٻٜ ٻٜ مٜتِتٛتٛوٻٜ، کٛو ندٜيٜ اٜ ٻٜ نغِعَ بٛوفٛلْ وٛٻّٜ؞ اٜ ٻٜ تٛکَّ سُونٛوجِ مَٻّٜ کَلُّطِ؞ اٜ ٻٜ مٜتَ حَالَاجِ مَوْنِنْکِ کٛعٜ مَٻّٜ، اٜ ٻٜ مٜتَنَ يِمْٻٜ حَالَاجِ بٜلْطِ نغَمْ ٻٜ کٜٻَ کٛ ٻٜ نغِطِ؞</verse>
				<verse number="17">اَمَّا اٛنٛنْ ٻٜ نغِطُمِ، تٛع اٛنْ نغٜجُّتُ کٛ لِلَاٻٜ جٛومِرَاوٛ مٜىٰطٜنْ يٜىٰسُ اَلْمَسِيحُ مبِعُنٛو؞</verse>
				<verse number="18">ٻٜ مبِعِيعٛنْ، ‏«‏اٜ بَلْطٜ رٜعُکِ دُونِيَارُ يِمْٻٜ جُکِّتٛوٻٜ مبُرْتٛيْتٛ، تٛکِّرَنٛوٻٜ سُونٛ مَٻّٜ کَلُّنغٛ نغٛ شِيَ کُلٛلْ اَللَّه؞»‏</verse>
				<verse number="19">کَمْٻٜ نغٛنِ غَدّٛوٻٜ سٜنْدِرْکِ حَکُّندٜ تٛکُّٻٜ يٜىٰسُ؞ يِمْٻٜ ٻٜنْ ٻٜ تٛکّٛوٻٜ کٛ ٻَلِّ مَٻّٜ نغِطِ؞ ٻٜ نغَلَا رُوحُ اَللَّه؞</verse>
				<verse number="20">اَمَّا اٛنٛنْ ٻٜ نغِطُمِ، شٜمْبِطِنٜىٰ کٛعٜ مٛوطٛنْ دٛوْ حٛولَارٜ مٛوطٛنْ شٜنِيندٜ؞ نغَطٜىٰ دٛعَارٜ ندٜرْ بَوْطٜ رُوحُ اَللَّه؞</verse>
				<verse number="21">نجٛوطٜىٰ ندٜرْ يِدّٜ ندٜ اَللَّه وَطَنِعٜنْ، کٜطٛوطٛنْ يُرْمٜىٰندٜ جٛومِرَاوٛ مٜىٰطٜنْ يٜىٰسُ اَلْمَسِيحُ کٛکَّيْندٜ يٛنْکِ کِ رٜعَتَا؞</verse>
				<verse number="22">نجُرْمِنَنٜىٰ غٛودُٻٜ سٜکٛ؞</verse>
				<verse number="23">کِسْنٜىٰ وٛٻّٜ بٛ اٛنْ مبُرْتِنَٻٜ دَغَ ندٜرْ حِيتٜ؞ وٛٻّٜ بٛو نجُرْمِنَنٜىٰٻٜ اٜ کُلٛلْ؞ اَمَّا نغَݧٜىٰ حَا مَا کٛلْتٜ مَٻّٜ طٜ سُونٛ مَٻّٜ نغٛ حَکّٜ وٛنِّ؞</verse>
				<verse number="24">يٜتّٛورٜ تَبِّتَ تٛ بَاوَيْطٛ سُرُکِعٛنْ تٛع نجَنٛنْ، اٛ وَدَّعٛنْ يٜىٰسٛ تٜدُّنغَلْ مَاکٛ اٛنْ نغَلَا غٛطُّمْ کٛ وٛوطَا، اٛنْ نَنَيْ بٜلْطُمْ نَاع سٜطَّ؞</verse>
				<verse number="25">کَنْکٛ تَنْ وٛنِ اَللَّه، کَنْکٛ بٛو وٛنِ کِسْنٛووٛعٜنْ بَرْکَ جٛومِرَاوٛ مٜىٰطٜنْ يٜىٰسُ اَلْمَسِيحُ؞ تٜدُّنغَلْ، اٜ مَنْغُ، اٜ بَوْطٜ، اٜ لَامُ تَبِّتَ تٛ مَاکٛ دَغَ فُطّٛودٜ اٜ جٛونِ اٜ حَا اَبَدَا!‏ اَامِنْ؞</verse>
			</chapter>
		</book>
		<book number="66">
			<chapter number="1">
				<verse number="1">ندٜعٜ دٜفْتٜرٜ اٜ ندٜ سَاوِ وَحَيُ طُمْ اَللَّه حٛکِّ يٜىٰسُ اَلْمَسِيحُ نغَمْ اٛ حٛلَّ مَشُّٻٜ مَاکٛ کٛ وَطَتَ نَاع کٛ نٜىٰٻِ؞ يٜىٰسُ لِلِ مَلَاعِکَاجٛ مُوطُمْ تٛ مَشُّطٛ مَاکٛ يَحَيَ نغَمْ اٛ وِعَمٛ فِي طُمْ؞</verse>
				<verse number="2">يَحَيَ وِعِ کٛو طُمٜ طُمْ يِعِ دٛوْ وٛلْدٜ اَللَّه، اٜ کٛ يٜىٰسُ اَلْمَسِيحُ وِعِ اٜ کٛ وَطِ؞</verse>
				<verse number="3">اٛ بَرْکِطِنَاطٛ نٜطّٛ جَنْغَنٛووٛ وٛٻّٜ طُعُمْ حَبَرُ طُمْ اَنَّبَاکُ، ندٜنْ ٻٜ بَرْکِطِنَاٻٜ نَنْٻٜ کٛ وِنْدَا ندٜرْ دٜفْتٜرٜ ندٜعٜ تٛکَّندٜ، نغَمْ شَرٜلْ کٛ فِي طُمْ وَنْغَتَ ٻَدَکٜ؞</verse>
				<verse number="4">مِنْ يَحَيَ اٜ مِ وِنْدَنَ تٛکُّٻٜ يٜىٰسُ وٛنْٻٜ ندٜرْ غَرِيجٜ جٛوٜىٰطِطِ ندٜرْ لٜيْدِ اَاسِيَ؞ اَللَّه غٛنْطٛ جٛونِ اٜ ندٜنّٛ اٜ طٛعٛ يٜىٰسٛ، اٜ رُوحُوجِ جٛوٜىٰطِطِ غٛنْطِ يٜىٰسٛ جٛوطٛرْغَلْ لَامُ مَاکٛ،</verse>
				<verse number="5">اٜ يٜىٰسُ اَلْمَسِيحُ، شٜيْدُوجٛ اَللَّه مٛ غٛونغَ، بَرْکِطِنَعٛنْ، حٛکَّعٛنْ جَمْ؞ يٜىٰسُ اَرْتُطٛ اُمَّاکِ دَغَ مَيْدٜ کَنْکٛ وٛنِ لَامِيطٛ لَامِيٻٜ دُونِيَارُ؞ اٜ مٛ يِطِعٜنْ، اٛ حِسْنِيعٜنْ دَغَ حَکّٜىٰجِ مٜىٰطٜنْ بَرْکَ پِيپَمْ مَيْدٜ مَاکٛ؞</verse>
				<verse number="6">اٛ وَرْتِرِيعٜنْ يِمْٻٜ مَاکٛ اَرْدِيٻٜ دِينَ کُوَنٛوٻٜ اَللَّه ݧَاکٛ مَاکٛ؞ مَنْغُ اٜ لَامُ تَبِّتَ تٛ يٜىٰسُ اَلْمَسِيحُ حَا اَبَدَا اَبَدِنْ؞ اَامِنْ؞</verse>
				<verse number="7">رَطُّمْ اٜ مٛ وَرَ ندٜرْ دُولٜ، کٛو مٛيٜ يِعَيْمٛ حَا مَا اٜ بَرْٻٜمٛ؞ فُو يِمْٻٜ دُونِيَارُ مبٛيَيْ نغَمْ غَرْتٛلْ مَاکٛ!‏ غٛونغَ، طُمْ وَطَيْ؞ اَامِنْ؞</verse>
				<verse number="8">اَللَّه جٛومِرَاوٛ جٛومُ بَوْطٜ وِعِ، ‏«‏مِنْ وٛنِ اَلْفَ، مِنْ وٛنِ اٛمٜىٰغَ،»‏ وَاتٛ فُطّٛودٜ اٜ تِمّٛودٜ؞ کَنْکٛ وٛنِ جٛونِ، اٜ ندٜنّٛ، اٜ يٜىٰسٛ طٛعٛ؞</verse>
				<verse number="9">مِنْ وٛنِ يَحَيَ بَنْدِرَاوٛ مٛوطٛنْ ندٜرْ تٛکُّکِ يٜىٰسُ؞ اٜنْ نجَرَ تٛرَّ نغَمْ اٜنْ يِمْٻٜ ندٜرْ لَامُ مَاکٛ، اَمَّا اٛ حٛکِّيعٜنْ ٻٜرْطٜ مُݧَلْ؞ طُمْ يَارِييَمْ لٜيْدِ نغٛنْدِ شَکَ ندِيَمْ بِعٜتٜىٰندِ بَتَمٛسْ نغَمْ مِ وَعَجِنِي وٛلْدٜ اَللَّه مِ حٛکِّي حَبَرُ يٜىٰسُ؞</verse>
				<verse number="10">اٜ ݧَلْندٜ اَلَلْ، رُوحُ اَللَّه جِڤّٛيِي دٛوْ اَمْ، سٜيْ نَنْمِ وٛنْدٜ حٛنٛنْدٜ شٜمْبِنْدٜ غَطَ اَمْ بٛ دُودُکِ لُوَلْ؞</verse>
				<verse number="11">حٛنٛنْدٜ ندٜنْ اٜ وِعَ، ‏«‏وِنْدُ کٛ نغِيطَا ندٜرْ طٜرٜوٛلْ لِلْدَنَا کَوْتٜ تٛکُّٻٜ يٜىٰسُ وٛنْٻٜ ندٜرْ غَرِيجٜ جٛوٜىٰطِطِ، وَاتٛ ٻٜ اَافِسَ، اٜ ٻٜ سَمِرْنَ، اٜ ٻٜ بِرْغَمُمْ، اٜ ٻٜ تَيَاتِرَ، اٜ ٻٜ سَرْدِسْ، اٜ ٻٜ فِلَدٜلْفِيَ، ندٜنْ اٜ ٻٜ لَوْدِيکِيَ؞»‏</verse>
				<verse number="12">سٜيْ نغَيْلِتِيمِ نغَمْ مِ يِعَ مٜتَنَيْطٛيَمْ؞ اٜ وَيْلِتَاکِ اَمْ سٜيْ نغِيمِ فِتِلَاجِ جٛوٜىٰطِطِ طِ جِينَارِ؞</verse>
				<verse number="13">شَکَ فِتِلَاجِ طِنْ بٛو مِ يِعِ غٛطّٛ بٛ ٻِي نٜطّٛ اٜ مٛ ٻٛرْنِي کٛلْتٜ حَا کٛيْطٜ، اٜ مٛ تَادِي تَادٛرْدٜ جِينَارِ تٛ غَبَارٜ مَاکٛ؞</verse>
				<verse number="14">حٛورٜ مَاکٛ اٜ غَاسَ مَاکٛ اٜ رَنِّ تَرْ بٛ حٛتّٛلّٛ، تَرْ بٛ ݧَالَلْ، ندٜنْ غِتٜ مَاکٛ بٛ طٜمْنغَلْ حِيتٜ؞</verse>
				<verse number="15">کٛيْطٜ مَاکٛ اٜ طٜلْکِتٛو بٛ نجَمْندِ مبٛطٜىٰرِ ٻٛلِنَاندِ نغٛغَّاندِ ندِ طُمْ دٜفِ ندٜرْ حِيتٜ وَعِلْدُ، ندٜنْ حٛنٛنْدٜ مَاکٛ بٛ حٛولٛ دٛغُّدُ ندِيَمْ؞</verse>
				<verse number="16">اٜ مٛ جٛغِي کٛودٜ جٛوٜىٰطِطِ اٜ جُنْغٛ مَاکٛ ݧَامٛ، کَافَحِ وٜلْکِ کٛو ندُيٜ وُتُّدُ اٜ وُرْتٛيٛو دَغَ ندٜرْ حٛنْدُکٛ مَاکٛ؞ يٜىٰسٛ مَاکٛ بٛو اٜ طٜلْکِتٛو بٛ نَانغٜ شَکَ ݧَلَوْمَ؞</verse>
				<verse number="17">ندٜ نغِيمٛومِ، سٜيْ نجَنُمِ يٜىٰسٛ مَاکٛ بٛ مَيْطٛ؞ اَمَّا اٛ يٛوَنِيَمْ جُنْغٛ مَاکٛ ݧَامٛ اٛ وِعِ، ‏«‏تَاع حُلُ؞ مِنْ وٛنِ اَرَنْدٜىٰجٛ، مِنْ وٛنِ شَکِتِيطٛ؞</verse>
				<verse number="18">مِنْ وٛنِ مٛ يٛنْکِ!‏ ندٜنّٛ مِ مَايِينٛ؞ اَمَّا جٛونِ اٜ مِ وٛودِ يٛنْکِ حَا اَبَدَا اَبَدِنْ، اٜ مِ وٛودِ لَامُ دٛوْ مَيْدٜ ندٜنْ اٜ مِ وٛودِ لَامُ دٛوْ لَاحِرَ؞</verse>
				<verse number="19">وِنْدُ کٛ نغِيطَا، کٛ وَطَتَ جٛونِ، اٜ کٛ وَطَتَ طٛعٛ يٜىٰسٛ؞</verse>
				<verse number="20">رَا مَعَنَ سِرُّ کٛودٜ جٛوٜىٰطِطِ طٜ نغِيطَا اٜ جُنْغٛ اَمْ ݧَامٛ، ندٜنْ اٜ مَعَنَ فِتِلَاجِ جِينَارِ جٛوٜىٰطِطِ طِ نغِيطَا:‏ کٛودٜ جٛوٜىٰطِطِ طٜنْ طٛنْ نغٛنِ مَلَاعِکَعٜنْ فَامَنٛوٻٜ کَوْتٜ جٛوٜىٰطِطِ طٜ تٛکُّٻٜيَمْ، ندٜنْ فِتِلَاجِ جٛوٜىٰطِطِ طِنْ طٛنْ بٛو طُمْ کَوْتٜ طٜنْ؞»‏</verse>
			</chapter>
			<chapter number="2">
				<verse number="1">ندٜنْ اٛ وِعِيَمْ، ‏«‏وِنْدَنْ مَلَاعِکَاجٛ کَوْتَلْ تٛکُّٻٜ يٜىٰسُ وٛنْٻٜ غَرِيرِ اَافِسَ وِعُکِ:‏ ‏«‏مِنْ جٛغِيطٛ کٛودٜ طٜنْ طٛنْ جٛوٜىٰطِطِ اٜ جُنْغٛ ݧَامٛ، جَحٛووٛ شَکَ فِتِلَاجِ جِينَارِ جٛوٜىٰطِطِ طِنْ طٛنْ؞</verse>
				<verse number="2">اٜ مِ اَنْدِ کُوطٜ مٛوطٛنْ؞ اٜ مِ اَنْدِ اٛنْ کُوِي نَاع سٜطَّ، اٛنْ مُݧِي ندٜرْ تٛرَّاجِ طِ نجَرٛتٛنْ؞ اٜ مِ اَنْدِ اٛنْ ڤِجَنْتَا کَلُّٻٜ؞ ندٜنْ وِعٛوٻٜ کٛعٜ مَٻّٜ ٻٜ لِلَاٻٜ، اَمَّا نَاع طُمْ نٛنْ اٛنْ ڤٛوندِيٻٜ اٛنْ تَوِي ٻٜ ڤٜوٛوٻٜ؞</verse>
				<verse number="3">اٜ مِ اَنْدِ اٛنْ مُݧِي، اٛنْ نَتِّ تٛرَّاجِ کَلُّطِ نغَمْ اَمْ ندٜنْ اٛنْ شٛمَايِ؞</verse>
				<verse number="4">اَمَّا رَا کٛ وٛوطَا طُمْ نَنْغِرْمِعٛنْ:‏ اٛنْ اَلِي يِدّٜ ندٜ نغٛودُنٛوطٛنْ؞</verse>
				<verse number="5">شِڤْتٛرٜىٰ کٛ نجٛوفُنٛوطٛنْ، تُوبٜىٰ، نغَطٛنْ کٛ نغَطَيْنٛوطٛنْ ندٜنّٛ؞ تٛ نَاع نٛنْ، مِ وَرَنَيْعٛنْ مِ اِتَّ فِتِلَارُ مٛوطٛنْ تٛ ندُ رٜسَا، سٜيْ نِ تٛ اٛنْ تُوبِي؞</verse>
				<verse number="6">اَمَّا اٛنْ نغَطَ فِي غٛعٛ بٛطُّمْ؞ اٛنْ نغَݧِي کُوطٜ نِکٛولَتَنْکٛعٜنْ، نٛنْ نٛ نغَݧِرْمِ کُوطٜ مَٻّٜ؞</verse>
				<verse number="7">‏«‏فُو غٛودُطٛ نٛڤِّ نَنٛوجِ نَنَ کٛ رُوحُ اَللَّه وِعَتَ کَوْتٜ تٛکُّٻٜ يٜىٰسُ؞ ‏«‏فُو کٜٻُطٛ جَالٛرْغَلْ مِ اَلَيْمٛ اٛ ݧَامَ ٻِکّٛيْ لٜکِّ کٛکّٛوحِ يٛنْکِ وٛنْکِ ندٜرْ نغٜسَ اَللَّه؞</verse>
				<verse number="8">‏«‏ندٜنْ وِنْدَنْ مَلَاعِکَاجٛ کَوْتَلْ تٛکُّٻٜ يٜىٰسُ وٛنْٻٜ سَمِرْنَ وِعُکِ:‏ ‏«‏مِنْ وٛنِ اَرَنْدٜىٰجٛ اٜ شَکِتِيطٛ، مَايُنٛوطٛ جٛونِ اٜ مٛ وٛودِ يٛنْکِ؞</verse>
				<verse number="9">اٜ مِ اَنْدِ تٛرَّ کَ نجَرٛتٛنْ، اٜ مِ اَنْدِ اٛنْ نغَلَنَا، اَمَّا اٛنْ دِسْکُٻٜ؞ اٜ مِ اَنْدِ حَالَ کَلُّکَ کَ يِمْٻٜ مٜتَتَ دٛوْ مٛوطٛنْ، وِعٛوٻٜ ٻٜ يِمْٻٜ اَللَّه، اَمَّا نَاع طُمْ نٛنْ، ٻٜ يِمْٻٜ شٜيْطَنْ؞</verse>
				<verse number="10">تٛع اٛنْ کُلُ تٛرَّ کَ نجَرٛتٛنْ يٜىٰسٛ طٛعٛ؞ رَطُّمْ شٜيْطَنْ سِرْيَکٜ مَٻَّ وٛٻّٜ مٛوطٛنْ ندٜرْ سُودُ شُرَلْ نغَمْ طُمْ فٛوندَعٛنْ؞ اٛنْ نغَطَيْ بَلْطٜ سَڤّٛ اٛنْ نجَرَ تٛرَّ کَلُّکَ؞ اَمَّا نجٛغٜىٰ کٛ کٛولِيطٛنْ کٛو طُمْ وَرَيْعٛنْ؞ مِنْ بٛو مِ حٛکَّيْعٛنْ يٛنْکِ، کَنْکِ وٛنِ دٛکَّلْ حٜٻُکِ جَالٛرْغَلْ مٛوطٛنْ؞</verse>
				<verse number="11">‏«‏فُو غٛودُطٛ نٛڤِّ نَنٛوجِ نَنَ کٛ رُوحُ اَللَّه وِعَتَ کَوْتٜ تٛکُّٻٜ يٜىٰسُ؞ ‏«‏فُو کٜٻُطٛ جَالٛرْغَلْ، مَيْدٜ طِطَوْرٜ مٜىٰمَتَامٛ، وَاتٛ اٛ نَتِّنْتَاکٜ حِيتٜ؞</verse>
				<verse number="12">‏«‏ندٜنْ وِنْدَنْ مَلَاعِکَاجٛ کَوْتَلْ تٛکُّٻٜ يٜىٰسُ وٛنْٻٜ غَرِيرِ بِرْغَمُمْ وِعُکِ:‏ ‏«‏مِنْ وٛنِ جٛغِيطٛ کَافَحِ وٜلْکِ تٛ کٛو ندُيٜ وُتُّدُ؞</verse>
				<verse number="13">اٜ مِ اَنْدِ تٛ نجٛوطِيطٛنْ؛ اٛنْ نجٛوطٛو تٛ شٜيْطَنْ لَامٛتٛو؞ فُو اٜ نٛنْ، اٛنْ نغَطَ کٛ مبِيمِعٛنْ، اٛنْ اَلَايِ حٛولَاکِيَمْ کٛو ندٜ طُمْ وَرِ اَنْتِفَسْ غَعَجِنْطٛ دٛوْ اَمْ مٛ غٛونغَ؞</verse>
				<verse number="14">اَمَّا اٜ وٛودِ فِي سٜطَّ طُمْ نَنْغِرْمِعٛنْ؞ اٜ وٛودِ وٛٻّٜ ندٜرْ مٛوطٛنْ تٛکُّٻٜ اٜکِّتِنٛلْ بَلَعَمُ، اٜکِّتِنْطٛ بَلَکْ نٛ وَطِرْتَ اِسْرَاعِيلَنْکٛعٜنْ نغَطَ کٛ وٛوطَا، ٻٜ ݧَامَ کٛ طُمْ حِرْسَنِ اَلَّاجِ فٜوْرٜ ٻٜ نغَطَ نجٜىٰنُ؞</verse>
				<verse number="15">نٛنْ مَا اٛنْ نغٛودِ وٛٻّٜ تٛکُّٻٜ اٜکِّتِنٛلْ نِکٛولَتَنْکٛعٜنْ؞</verse>
				<verse number="16">تُوبٜىٰ جٛونِ!‏ تٛ نَاع نٛنْ، مِ وَرَنَيْعٛنْ نَاع کٛ نٜىٰٻِ، مِ حٛنِدَٻٜ اٜ کَافَحِ بُرْتٛيْتٛوکِ دَغَ حٛنْدُکٛ اَمْ؞</verse>
				<verse number="17">‏«‏فُو غٛودُطٛ نٛڤِّ نَنٛوجِ نَنَ کٛ رُوحُ اَللَّه وِعَتَ کَوْتٜ تٛکُّٻٜ يٜىٰسُ؞ ‏«‏فُو کٜٻُطٛ جَالٛرْغَلْ، مِ حٛکَّيْمٛ مَنَّ شُوطِيطُمْ اٛ ݧَامَ؞ طٛنْمَا مِ حٛکَّيْمٛ حَيْرٜ رَنٜىٰرٜ اِنْدٜ حٜيْرٜ اٜ وِنْدِي دٛوْ مَيْرٜ؞ وَلَا اَنْدُطٛ اِنْدٜ ندٜنْ سٜيْ نِ کٛکَّاطٛ حَيْرٜ ندٜنْ؞</verse>
				<verse number="18">‏«‏ندٜنْ وِنْدَنْ مَلَاعِکَاجٛ کَوْتَلْ تٛکُّٻٜ يٜىٰسُ اٜ غَرِيرِ تَيَاتِرَ وِعُکِ:‏ ‏«‏مِنْ وٛنِ ٻِطّٛ اَللَّه غٛودُطٛ غِتٜ بٛ طٜمْنغَلْ حِيتٜ، مٛ کٛيْطٜ بٛ نجَمْندِ مبٛطٜىٰرِ نغٛغَّاندِ؞</verse>
				<verse number="19">اٜ مِ اَنْدِ کُوطٜ مٛوطٛنْ اٜ نٛ نغِطِرْطٛنْ تٛکُّٻٜيَمْ اٜ نٛ کٛولٛرِيطٛنْيَمْ اٜ نٛ تٛکِّرْطٛنْيَمْ اٜ نٛ مُݧِرْطٛنْ؞ اٜ مِ اَنْدِ کُوغَلْ مٛوطٛنْ نغَلْ جٛونِ ٻُرِي نغَلْ ندٜنّٛ؞</verse>
				<verse number="20">اَمَّا رَا کٛ وٛوطَا طُمْ نَنْغِرْمِعٛنْ؞ اٛنْ مُݧَنِي دٜبّٛ اٛنْ طٛنْ جٜجٜبٜلْ بِعٛووٛ حٛورٜ مَاکٛ اٛ اَنَّبِيجٛ؞ اٜکِّتِنٛلْ مَاکٛ اٜ مَجِّنَ يِمْٻٜ اَمْ اٜ ٻٜ نغَطَ نجٜىٰنُ، طٛنْمَا اٜ ٻٜ ݧَامَ کُسٜلْ نغٜلْ طُمْ سَکَّنِ اَلَّاجِ فٜوْرٜ؞</verse>
				<verse number="21">مِ حٛکِّيمٛ شَرٜلْ نغَمْ اٛ تُوبَ دَغَ نجٜىٰنُ طُمْ اٛ وَطَتَ، اَمَّا اٛ وَݧِي اٛ تُوبَ؞</verse>
				<verse number="22">نغَمْ نٛنْ مِ وَطَيْ اٛ ݧَوَ ݧَوُ کَلُّطُمْ؞ ٻٜ اٛ وَادَتَ نجٜىٰنُ بٛو مِ تٛرَّيْٻٜ تٛرَّ کَلُّکَ، سٜيْ نِ تٛ ٻٜ اَلِي وَطُکِ اِرِ کُوطٜ مَاکٛ؞</verse>
				<verse number="23">مِ وَرَيْ تٛکُّٻٜ اٜکِّتِنٛلْ مَاکٛ؞ سٜيْ فُو کَوْتٜ تٛکُّٻٜ يٜىٰسُ اَنْدَ مِنْ وٛنِ اَنْدُطٛ ݧُمٛوجِ يِمْٻٜ اٜ کٛ وٛنِ ندٜرْ ٻٜرْطٜ مَٻّٜ؞ مِ وَاتَنَيْ کٛو مٛيٜ مٛوطٛنْ کٛ فٛتِّدِ اٜ کُوغَلْ مُوطُمْ؞</verse>
				<verse number="24">‏«‏اَمَّا اٛنٛنْ حٛرِيٻٜ وٛنْٻٜ غَرِيرِ تَيَاتِرَ ٻٜ تٛکَّايِ اٜکِّتِنٛلْ نغٛعٛلْ، اٛنْ اٜکِّتَاکِ کٛ وٛٻّٜ مبِعَتَ ‏‹‏سِرُّ شٜيْطَنْ لُغُّطُمْ؞›‏ اٜ مِ وِعَعٛنْ مِ يٛوَنْتَاعٛنْ وٛنْغَلْ تٜدّٛرَلْ؞</verse>
				<verse number="25">نغَطٜىٰ کَ حٛولَاکِيَمْ بٛطُّمْ نَا مِ وَرْتِي؞</verse>
				<verse number="26">فُو کٜٻُطٛ جَالٛرْغَلْ اٜ وَطَ کٛ مبِيمِ حَا تِمّٛودٜ، مِ حٛکَّيْمٛ لَامُ دٛوْ لٜپِّ دُونِيَارُ نٛ ݧَاکٛ اَمْ مٛ دٛوْ حٛکِّرِيَمْطُمْ؞</verse>
				<verse number="27">اٛ لَامٛرْتٛٻٜ اٜ سَوْرُ نجَمْندِ، اٛ ڤُسِڤُسِنَٻٜ بٛ غٛجِيجٜ لٜيْدِ؞</verse>
				<verse number="28">طٛنْمَا مِ حٛکَّيْمٛ حٛودٜرٜ سُبَکَ؞</verse>
				<verse number="29">‏«‏فُو غٛودُطٛ نٛڤِّ نَنْکِ نَنَ کٛ رُوحُ اَللَّه وِعَتَ کَوْتٜ تٛکُّٻٜ يٜىٰسُ؞</verse>
			</chapter>
			<chapter number="3">
				<verse number="1">‏«‏وِنْدَنْ مَلَاعِکَاجٛ کَوْتَلْ تٛکُّٻٜ يٜىٰسُ وٛنْٻٜ غَرِيرِ سَرْدِسْ وِعُکِ:‏ ‏«‏مِنْ وٛنِ جٛغِيطٛ رُوحُوجِ جٛوٜىٰطِطِ طِ اَللَّه اٜ کٛودٜ جٛوٜىٰطِطِ طٜنْ طٛنْ؞ اٜ مِ اَنْدِ کُوغَلْ مٛوطٛنْ، اٜ طُمْ يِعَ بٛ اٛنْ نغٛودِ يٛنْکِ، اَمَّا اٛنْ مَيْٻٜ؞</verse>
				<verse number="2">اُمّٜىٰ، ندَرٛوطٛنْ!‏ مٛعِّنٜىٰ کٛ حٛرَنِيعٛنْ نغَمْ طُمْ ٻَدَکٜ لَلُّکِ، نغَمْ مِ يِعِي کُوطٜ مٛوطٛنْ طٜ کٜىٰوَايِ يٜىٰسٛ اَللَّه؞</verse>
				<verse number="3">نغَمْ نٛنْ شِفْتٛرٜىٰ اٜ کٛ طُمْ اٜکِّتِنِعٛنْ اٜ کٛ نَنْطٛنْ، تٛکّٜىٰطُمْ ندٜنْ تُوبٜىٰ دَغَ حَکّٜىٰجِ مٛوطٛنْ؞ تٛ بٛو اٛنْ اُمَّاکِ، مِ وَرَيْ اٜ شَرٜلْ نغٜلْ اٛنْ کَمَّاکِ بٛ غُجّٛ؞ ندٜنْ اٛنْ اَنْدَتَا شَرٜلْ نغٜلْ نغَرَنَيْمِعٛنْ؞</verse>
				<verse number="4">اَمَّا حَا جٛونِ اٜ وٛودِ يِمْٻٜ مٛوطٛنْ سٜطَّ ندٜرْ غَرِيرِ سَرْدِسْ ٻٜ مبٛنَّايِ کٛعٜ مَٻّٜ اٜ وَطُکِ حَکّٜ؞ ٻٜ نجَادَيْ اٜ اَمْ ندٜرْ کٛلْتٜ دَنٜىٰجٜ نغَمْ ٻٜ کٜوْتِي ٻٜ نغَطَ نٛنْ؞</verse>
				<verse number="5">فُو کٜٻُطٛ جَالٛرْغَلْ طُمْ ٻٛرْنَيْمٛ کٛلْتٜ دَنٜىٰجٜ، ندٜنْ مِ اِتَّتَا اِنْدٜ مَاکٛ دَغَ ندٜرْ دٜفْتٜرٜ يٛنْکِ؞ مِ وِعَيْ کَنْکٛ طُمْ مٛ اَمْ يٜىٰسٛ ݧَاکٛ اَمْ اٜ يٜىٰسٛ مَلَاعِکَعٜنْ مَاکٛ؞</verse>
				<verse number="6">‏«‏فُو غٛودُطٛ نٛڤِّ نَنْکِ نَنَ کٛ رُوحُ اَللَّه وِعَتَ کَوْتٜ تٛکُّٻٜ يٜىٰسُ؞</verse>
				<verse number="7">‏«‏وِنْدَنْ مَلَاعِکَاجٛ کَوْتَلْ تٛکُّٻٜ يٜىٰسُ وٛنْٻٜ غَرِيرِ فِلَدٜلْفِيَ وِعُکِ:‏ ‏«‏مِنْ وٛنِ شٜنِيطٛ مٛ غٛونغَ جٛغِيطٛ مَٻِّتِرْغٜلْ دَوْدَ؞ تٛ اٛ مَٻِّتِي دَمُّغَلْ، وَلَا مَٻَّيْطٛنغَلْ، تٛ اٛ مَٻِّينغَلْ، وَلَا مَٻِّتَيْطٛنغَلْ؞</verse>
				<verse number="8">اٜ مِ اَنْدِ کُوطٜ مٛوطٛنْ؞ رَا مِ اَلَنِيعٛنْ دَمُّغَلْ اٜ مَٻِّتِي، وَلَا بَاوَيْطٛ مَٻُّکِنغَلْ؞ اٜ مِ اَنْدِ اٛنْ شٜمْبِطَا، اَمَّا فُو اٜ نٛنْ اٛنْ تٛکَّ کٛ مبِيمِ، اٛنْ نغَݧَايِ وِعُکِ اٛنْ تٛکُّٻٜيَمْ؞</verse>
				<verse number="9">يِمْٻٜ ٻٜنْ طٛنْ وٛنْٻٜ ندٜرْ يِمْٻٜ شٜيْطَنْ وِعٛوٻٜ ٻٜ يِمْٻٜ اَللَّه اَمَّا ٻٜ ڤٜوَيْ، مِ وَطَيْٻٜ ٻٜ نغَرَ ٻٜ ندِشّٛو يٜىٰسٛ مٛوطٛنْ ٻٜ اَنْدَ اٜ مِ يِطِعٛنْ؞</verse>
				<verse number="10">ندٜ اٛنْ نجٛغَکٜ وٛلْدٜ اَمْ ندٜرْ مُݧَلْ اٜ سٜمْبٜ ٻٜرْندٜ، مِ سُرَنَيْعٛنْ تٛرَّ غَرَنَيْکَ دُونِيَارُ نغَمْ طُمْ فٛوندَ يِمْٻٜ مَيْرُ؞</verse>
				<verse number="11">اٜ مِ وَرٛيَ نَاع کٛ نٜىٰٻِ؞ نغَطٜىٰ کَ حٛولَاکِيَمْ بٛطُّمْ نغَمْ تٛع غٛطّٛ تٜىٰتَنَعٛنْ غِيفِ جَالٛرْغَلْ؞</verse>
				<verse number="12">فُو کٜٻُطٛ جَالٛرْغَلْ مِ وَرْتِرَيْمٛ دَرْݝَلَلْ ندٜرْ وُرٛ شٜنِينغٛ نغٛ اَللَّه اَمْ، اٛ فُطِّتَتَا اٛ وُرْتٛو وُرٛ نغٛنْ؞ مِ وِنْدَيْ اِنْدٜ اَللَّه اَمْ دٛوْ مَاکٛ اٜ اِنْدٜ غَرِيرِ اَللَّه اَمْ، وَاتٛ اُرُشَلِيمَ کٜيْرِ جِڤّٛيْتٛوندِ دَغَ تٛ اَللَّه اَمْ تٛنْ دٛوْ؞ طٛنْمَا مِ وِنْدَيْ اِنْدٜ اَمْ حٜيْرٜ دٛوْ مَاکٛ؞</verse>
				<verse number="13">‏«‏فُو غٛودُطٛ نٛڤِّ نَنْکِ فُو نَنَ کٛ رُوحُ اَللَّه وِعَتَ کَوْتٜ تٛکُّٻٜ يٜىٰسُ؞</verse>
				<verse number="14">‏«‏وِنْدَنْ مَلَاعِکَاجٛ کَوْتَلْ تٛکُّٻٜ يٜىٰسُ وٛنْٻٜ غَرِيرِ لَوْدِيکِيَ وِعُکِ:‏ ‏«‏مِنْ وٛنِ بِعٜتٜىٰطٛ اَامِنْ، شٜيْدُوجٛ مٛ غٛونغَ، بَرْکَ اَمْ اَللَّه تَغِ کٛو طُمٜ؞</verse>
				<verse number="15">اٜ مِ اَنْدِ کُوطٜ مٛوطٛنْ، اٛنْ ڤٜىٰوَا اٛنْ نغُلَا؞ اٜ مِ يِطِ دَا اٛنْ ڤٜىٰوِي کٛو اٛنْ نغُلِي!‏</verse>
				<verse number="16">اَمَّا شَکَ‑شَکَ نغٛنْطٛنْ، اٛنْ ڤٜىٰوَا اٛنْ نغُلَا؞ نغَمْ نٛنْ مِ تُتَّيْعٛنْ دَغَ ندٜرْ حٛنْدُکٛ اَمْ، وَاتٛ مِ وَݧَيْعٛنْ؞</verse>
				<verse number="17">اٛنْ مبِعَ، ‏‹‏اٜ مِنْ نغٛودِ رِسْکُ؞ اٜ مِنْ نغٛودِ جَوْدِ، وَلَا کٛ مِنْ ندُلِّ؞›‏ اَمَّا اٛنْ اَنْدَا اٛنْ شٛيْٻٜ اٛنْ نغَرْتِي کٛ يُرْمِنِي، اٛنْ نغَلَنَا، اٛنْ وُمْٻٜ، اٛنْ ٻٛرْنَاکِ؞</verse>
				<verse number="18">نغَمْ نٛنْ اٜ مِ حٛکَّعٛنْ شَاوٛرِ؞ شٛودٜىٰ جِينَارِ تٛ اَمْ طُمْ اُمْ سٜطِرِ حِيتٜ نغَمْ ندِسْکٛنْ، اٜ کٛلْتٜ دَنٜىٰجٜ نغَمْ شُدّٛنْ ٻَلِّ مٛوطٛنْ تٛع شٜمْتٛنْ، اٜ نٜبَّمْ نغَمْ مٛيْتَنٛنْ غِتٜ کٜٻٛنْ نغِعٛنْ؞</verse>
				<verse number="19">اٜ مِ حَٻَنَ ٻٜ نغِنْمِ، مِ حٛلِّتَٻٜ؞ نغَمْ نٛنْ نجَوْنٜىٰ تُوبٜىٰ؞</verse>
				<verse number="20">رَمِّ دَرِي اٜ دَمُّغَلْ اٜ مِ سِلْمِنٛو؞ فُو نَنْطٛ حٛنٛنْدٜ اَمْ، مَٻِّتِ دَمُّغَلْ، مِ نَتَّيْ مِ ݧَمْدَ ݧَمْندُ اٜ مَاکٛ کَنْکٛ مَا اٜ اَمْ؞</verse>
				<verse number="21">فُو کٜٻُطٛ جَالٛرْغَلْ اٛ لَامٛدٛتٛ اٜ اَمْ ندٜرْ لَامُ اَمْ، نٛنْ نٛ کٜٻِرْمِ جَالٛرْغَلْ اٜ مِ لَامٛدٛو اٜ ݧَاکٛ اَمْ ندٜرْ لَامُ مَاکٛ؞</verse>
				<verse number="22">‏«‏فُو غٛودُطٛ نٛڤِّ نَنْکِ نَنَ کٛ رُوحُ اَللَّه وِعَتَ کَوْتٜ تٛکُّٻٜ يٜىٰسُ!‏»‏</verse>
			</chapter>
			<chapter number="4">
				<verse number="1">غَطَ نٛنْ مِ رَارِي، سٜيْ نغِيمِ وٛنْغَلْ دَمُّغَلْ اٜ مَٻِّتِي اٜ تٛنْ دٛوْ؞ سٜيْ نَنْمِ حٛنٛنْدٜ ندٜ نَنُنٛومِ اَرَنْدٜ نَنْدُندٜ اٜ دُودٛلْ لُوَلْ ندٜ وِعِ، ‏«‏پٜنْتٛيْ طٛعٛ، مِ حٛلُّمَا کٛ وَطَتَ غَطَ طُعُمْ؞»‏</verse>
				<verse number="2">طٛنْ اٜ طٛنْ رُوحُ اَللَّه جِڤّٛيِي دٛوْ اَمْ، سٜيْ نغِيمِ جٛوطٛرْغَلْ لَامُ اٜ دٛوْ، غٛطّٛ اٜ جٛوطِي دٛوْ مَاغَلْ؞</verse>
				<verse number="3">جٛوطِيطٛ اٛنْ اٜ طٜلْکِتٛو بٛ طٜلْکِتَاکِ کَاپٜ جَسْفَ اٜ کَنٜىٰلِيَنْ؞ ندٜنْ تِمْبٛتِمْبٛلَ طٜلْکِتٛتٛونْغَ بٛ حَيْرٜ اٜمٜرَلْ اٜ فِلِي جٛوطٛرْغَلْ نغَلْ؞</verse>
				<verse number="4">حَادٜ مَاغَلْ اٜ وٛودِ غٛطّٜ جٛوطٛرْلٜ کَنْجٜ 42 اٜ طٜ ڤِلِينغَلْ؞ ندٜنْ وٛٻّٜ مَوْٻٜ کَمْٻٜ 42 اٜ نجٛوطِي دٛوْ مَاجٜ؞ اٜ ٻٜ بٛرْنِي کٛلْتٜ دَنٜىٰجٜ اٜ ٻٜ تَارِ غِيفِ جِينَارِ تٛ کٛعٜ مَٻّٜ اٜ ٻٜ نجٛوطِي دٛوْ جٛوطٛرْلٜ طٜنْ؞</verse>
				<verse number="5">مَپّٜ نغَطِ کَ وُرْتٛيَاکِ تٛ جٛوطٛرْغَلْ نغَلْ، اٜ حٛولٛ اٜ ڤَلْمَالِ، ندٜنْ يٜىٰسٛ مَاغَلْ فِتِلَاجِ جٛوٜىٰطِطِ اٜ ݧَامَ، کَنْجِ نغٛنِ رُوحُوجِ اَللَّه جٛوٜىٰطِطِ؞</verse>
				<verse number="6">طٛنْمَا يٜىٰسٛ مَاغَلْ اٜ وٛودِ غٛطُّمْ نَنْدُطُمْ اٜ مبٜىٰلَ طٜلْکِتٛتٛونغَ بٛ دَارٛغَّلْ؞ طٛنْمَا اٜ وٛودِ غٛطُّمْ تَغَاطُمْ کَنْجُمْ نَيُمْ غٛودُطُمْ غِتٜ کٛو تٛيٜ غَطَ اٜ يٜىٰسٛ اٜ طُمْ فِلِي جٛوطٛرْغَلْ نغَلْ کٛو ندُيٜ وُتُّدُ؞</verse>
				<verse number="7">تَغَاطُمْ اَرَنْدٜجُمْ اٜ نَنْدِ اٜ سٜمْبِنْدُ، طِطَٻُمْ طُمْ اٜ نَنْدِ اٜ نغَارِ، تَتَٻُمْ اٜ وٛودِ يٜىٰسٛ بٛ نغٛ نٜطّٛ، نَيَٻُمْ اٜ نَنْدِ اٜ شِيلَ ڤِيرٛووَ؞</verse>
				<verse number="8">طُمْ طٛنْ تَغَاطُمْ نَيُمْ غٛودُطُمْ يٛنْکِ، کٛو طُمٜ اٜ وٛودِ بِيٜىٰلِ جٛوٜىٰغٛعٛ؞ اٜ طُمْ وٛودِ غِتٜ تٛ ٻَنْدُ کٛو تٛيٜ؞ جٜمَّ اٜ ݧَلَوْمَ طُمْ اَلَتَا يِمُکِ اٜ طُمْ وِعَ، ‏«‏اٛ شٜنِيطٛ، اٛ شٜنِيطٛ، اٛ شٜنِيطٛ، اَللَّه جٛومِرَاوٛ جٛومُ بَوْطٜ، کَنْکٛ وٛنِ ندٜنّٛ، کَنْکٛ وٛنِ جٛونِ، کَنْکٛ وٛنِ يٜىٰسٛ طٛعٛ!‏»‏</verse>
				<verse number="9">فُو شَرٜلْ نغٜلْ طُمْ طٛنْ تَغَاطُمْ غٛودُطُمْ يٛنْکِ يِمِ غِمٛلْ مَنْتُکِ، اٜ مَوْنِنْکِ، اٜ يٜتُّکِ اٛنْ طٛنْ جٛوطِيطٛ دٛوْ جٛوطٛرْغَلْ نغَلْ غٛودُطٛ يٛنْکِ حَا اَبَدَا اَبَدِنْ،</verse>
				<verse number="10">سٜيْ مَوْٻٜ 42 ٻٜنْ نجَنَ يٜىٰسٛ جٛوطِيطٛ دٛوْ جٛوطٛرْغَلْ نغَلْ ٻٜ مَوْنِنَمٛ، کَنْکٛ غٛودُطٛ يٛنْکِ حَا اَبَدَا اَبَدِنْ؞ ٻٜ ندٜسَ غِيفِ مَٻّٜ يٜىٰسٛ جٛوطٛرْغَلْ نغَلْ اٜ ٻٜ مبِعَ،</verse>
				<verse number="11">‏«‏يَا جٛومِرَاوٛ اَللَّه اَمِنْ، اَ حٜوْتِي مَوْنِنٜىٰکِ؞ مَنْغُ اٜ لَامُ اٜ بَوْطٜ فُو اَنْ جٜيِطُمْ، نغَمْ اَنْ تَغِ کٛو طُمٜ؞ اٜ يِدّٜ مَاطَ طُمْ تَغَا، طُمْ جٛوطِي؞»‏</verse>
			</chapter>
			<chapter number="5">
				<verse number="1">سٜيْ نغِيمِ جٛوطِيطٛ دٛوْ جٛوطٛرْغَلْ نغَلْ اٜ جٛغِي وٛنْدٜ دٜفْتٜرٜ اٜ جُنْغٛ ݧَامٛ وِنْدَاندٜ ندٜرْ اٜ يَاسِ، اٜ ندٜ مَٻِّرَا حَاتِمِيجٜ جٛوٜىٰطِطِ؞</verse>
				<verse number="2">ندٜنْ مِ يِعِ غٛطّٛ مَلَاعِکَاجٛ غٛودُطٛ لَامُ اٜ مٛ وِعَ اٜ سٜمْبٜ، ‏«‏مٛيٜ حٜوْتِ تَکِّتَ حَاتِمِيجٜ دٜفْتٜرٜ ندٜعٜ مَٻِّتَندٜ؟»‏</verse>
				<verse number="3">اَمَّا طُمْ حٜٻَايِ غٛطّٛ اٜ تٛنْ دٛوْ کٛو ندٜرْ دُونِيَارُ کٛو ندٜرْ مَيْٻٜ ڤٛتُطٛ مَٻُّتُکِ دٜفْتٜرٜ ندٜنْ کٛو رَارَ ندٜرْ مَيْرٜ؞</verse>
				<verse number="4">سٜيْ ڤُطُّمِ بٛجِّ نَوْطِ نغَمْ طُمْ حٜٻَايِ کٜوْتُطٛ مَٻِّتَندٜ رَارَ ندٜرْ مَيْرٜ؞</verse>
				<verse number="5">سٜيْ غٛعٛتٛ ندٜرْ مَوْٻٜ ٻٜنْ وِعِيَمْ، ‏«‏اَلُ بٛجِّ؞ رَطُّمْ سٜمْبِنْدُ ندُ لٜݧٛلْ يَحُودَ، سُودُ دَوْدَ، حٜٻِي جَالٛرْغَلْ، اٛ تَکِّتَيْ حَاتِمِيجٜ جٛوٜىٰطِطِ ندٜنْ اٛ مَٻِّتَ دٜفْتٜرٜ ندٜنْ؞»‏</verse>
				<verse number="6">سٜيْ نغِيمِ وٛنْدِ کَرٛورِ اٜ دَرِي حَادٜ جٛوطٛرْغَلْ نغَلْ؞ تَغَاطُمْ نَيُمْ غٛودُطُمْ يٛنْکِ طُمْ اٜ مَوْٻٜ ٻٜنْ اٜ ڤِلِيندِ؞ کَرٛورِ ندِنْ بٛ ندِ حِرْسَانٛمَ؞ اٜ ندِ وٛودِ لُوٜ جٛوٜىٰطِطِ اٜ غِتٜ جٛوٜىٰطِطِ، کَنْجٜ نغٛنِ رُوحُوجِ اَللَّه جٛوٜىٰطِطِ لِلَاطِ ندٜرْ دُونِيَارُ فُو؞</verse>
				<verse number="7">سٜيْ کَرٛورِ ندِنْ يَحِ جَٻِ دٜفْتٜرٜ ندٜنْ اٜ جُنْغٛ ݧَامٛ جٛوطِيطٛ دٛوْ جٛوطٛرْغَلْ نغَلْ؞</verse>
				<verse number="8">ندٜ ندِ جَٻِندٜ، تَغَاطُمْ نَيُمْ غٛودُطُمْ يٛنْکِ طُمْ اٜ مَوْٻٜ 42 ٻٜنْ نجَنِ يٜىٰسٛ مَيْرِ مَوْنِنِندِ؞ کٛو مٛيٜ اٜ جٛغِي غَرَايَارُ اٜ تُمُّدٜ جِينَارِ اٜ ندٜ حٜىٰوِ اُرْدٜ وٜلْندٜ، کَيْرٜ وٛنِ دٛعَاجٜ يِمْٻٜ اَللَّه؞</verse>
				<verse number="9">ٻٜ نغِمِ غِمٛلْ کٜسٛلْ اٜ ٻٜ مبِعَ، ‏«‏اَ حٜوْتِي نجَٻَا دٜفْتٜرٜ ندٜنْ تَکِّتَا حَاتِمِيجٜ مَيْرٜ، نغَمْ ندٜنّٛ اَ وَرَامَ، ندٜنْ بَرْکَ پِيپَمْ مَاطَ اَ رِمْطِنَنِي اَللَّه يِمْٻٜ دَغَ کٛو نغٛلٜ لٜݧٛلْ، اٜ کٛو نغَلٜ طٜمْنغَلْ، اٜ دَغَ کٛو ٻٜيٜ يِمْٻٜ، اٜ دَغَ کٛو ندِيٜ لٜيْدِ؞</verse>
				<verse number="10">اَ وَرْتِرِيٻٜ يِمْٻٜ مَاطَ اَرْدِيٻٜ دِينَ نغَمْ ٻٜ کُوَنَ اَللَّه مٜىٰطٜنْ، ٻٜ لَامٛتٛ اٜ دُونِيَارُ؞»‏</verse>
				<verse number="11">غَطَ طٛنْ مِ رَارِي، سٜيْ نَنْمِ حٛنٛنْدٜ مَلَاعِکَعٜنْ طُطْٻٜ، طُوطُکِ مَٻّٜ وَلَا کٜىٰرٛلْ؞ اٜ ٻٜ ڤِلِي جٛوطٛرْغَلْ نغَلْ اٜ تَغَاطُمْ غٛودُطُمْ يٛنْکِ طُمْ طٛنْ اٜ مَوْٻٜ ٻٜنْ،</verse>
				<verse number="12">اٜ ٻٜ نغِمَ سٜمْبٜىٰ اٜ ٻٜ مبِعَ، ‏«‏کَرٛورِ بَرَاندِ ندِنْ ندِ حٜوْتِي ندِ حٜٻَ بَوْطٜ، اٜ رِسْکُ، اٜ فَامُ، اٜ سٜمْبٜ، اٜ مَنْغُ، اٜ مَوْنِنٜىٰکِ، اٜ مَنْتٜىٰکِ!‏»‏</verse>
				<verse number="13">سٜيْ نَنْمِ کٛو طُمٜ کٛ تَغَا اٜ دٛوْ، اٜ ندٜرْ دُونِيَارُ، اٜ لٜيْ لٜيْدِ، اٜ ندٜرْ ندِيَمْ، اٜ کٛ وٛنِ ندٜرْ مَاجُمْ فُو، اٜ طُمْ يِمَ اٜ طُمْ وِعَ، ‏«‏مَنْتُکِ، اٜ مَنْغُ، اٜ مَوْنِنٜىٰکِ، اٜ لَامُ طُمْ تَبِّتَ تٛ جٛوطِيطٛ دٛوْ جٛوطٛرْغَلْ لَامُ اٛنْ، اٜ کَرٛورِ ندِنْ حَا اَبَدَا اَبَدِنْ!‏»‏</verse>
				<verse number="14">سٜيْ تَغَاطُمْ غٛودُطُمْ يٛنْکِ طُمْ طٛنْ نَيُمْ مبِعِ، ‏«‏اَامِنْ!‏»‏ سٜيْ مَوْٻٜ ٻٜنْ ندِشِّي مَوْنِنِ جٛومِرَاوٛ؞</verse>
			</chapter>
			<chapter number="6">
				<verse number="1">ندٜنْ مِ يِعِ کَرٛورِ ندِنْ تَکِّتِي غٛعٛ ندٜرْ حَاتِمِيجٜ جٛوٜىٰطِطِ طٜنْ؞ سٜيْ نَنْمِ غٛعٛ ندٜرْ تَغَاطُمْ نَيُمْ غٛودُطُمْ يٛنْکِ طُمْ طٛنْ نٛدِّي سٜمْبٜىٰ بٛ حٛولٛ فَلْمَانغٛ وِعِ، ‏«‏وٛرٛيْ!‏»‏</verse>
				<verse number="2">ندٜ ندَرْمِ سٜيْ نغِيمِ وٛنْغُ ڤُشُّ ندَنٜوُ؞ غٛنْطٛ دٛوْ مَغُّ اٜ جٛغِي بَکَحِ، طُمْ حٛکِّمٛ غِيفٛلْ؞ اٛ کٜٻُطٛ جَالٛرْغَلْ اٛ وُرْتِي نغَمْ اٛ ٻٜيْدَ حٜٻُکِ جَالٛرْغَلْ؞</verse>
				<verse number="3">ندٜ کَرٛورِ ندِنْ تَکِّتِ حَاتِمِيرٜ طِطَوْرٜ، سٜيْ نَنْمِ تَغَاطُمْ غٛودُطُمْ يٛنْکِ طِطَٻُمْ وِعِي، ‏«‏وٛرٛيْ!‏»‏</verse>
				<verse number="4">سٜيْ وٛنْغُ ڤُشُّ وٛطٜوُ شٛلٛيْ وُرْتٛيِي طُمْ وِعِ غٛنْطٛ دٛوْ مَغُّ اِتَّ جَمْ دَغَ ندٜرْ دُونِيَارُ، نغَمْ يِمْٻٜ مبَرْمبَرْتِرَ؞ اٛ حٛکَّا کَافَحِ مَوْکِ؞</verse>
				<verse number="5">ندٜ کَرٛورِ ندِنْ تَکِّتِ حَاتِمِيرٜ تَتَوْرٜ سٜيْ نَنْمِ تَغَاطُمْ تَتَٻُمْ غٛودُطُمْ يٛنْکِ وِعِي، ‏«‏وٛرٛيْ!‏»‏ ندٜ ندَرْمِ سٜيْ نغِيمِ ڤُشُّ ٻَلٜوُ؞ غٛنْطٛ دٛوْ مَغُّ اٜ جٛغِي ڤٛوندِرْطُمْ اٜ جُنْغٛ؞</verse>
				<verse number="6">سٜيْ نَنْمِ غٛطُّمْ بٛ حٛنٛنْدٜ اٜ وُرْتٛيٛو حَکُّندٜ تَغَاطُمْ نَيُمْ غٛودُطُمْ يٛنْکِ طُمْ طٛنْ اٜ ندٜ وِعَ، ‏«‏طُمْ يٛٻَيْ شٜىٰدٜ کُوغَلْ ݧَلْندٜ غٛعٛ نغَمْ ڤٛوندِرْغٜلْ اَلْکَمَارِ غٛعٛ؞ طُمْ يٛٻَيْ شٜىٰدٜ کُوغَلْ ݧَلْندٜ غٛعٛ نغَمْ ڤٛوندِرْکٛيْ تَتٛيْ کٛيْ غَوْرِ؞ اَمَّا تَاع وٛنُّ نٜبَّمْ جَيْتُنْ کٛو ندِيَمْ اِنَبٛوجٜ؞»‏</verse>
				<verse number="7">ندٜ کَرٛورِ ندِنْ تَکِّتِ حَاتِمِيرٜ نَيَوْرٜ مِ نَنِي غٛعٛتُمْ ندٜرْ تَغَاطُمْ نَيُمْ طُمْ وِعِي، ‏«‏وٛرٛيْ!‏»‏</verse>
				<verse number="8">ندٜنْ مِ يِعِي وٛنْغُ ڤُشُّ حَاکٛ حَاکٛوُ؞ اِنْدٜ غٛنْطٛ دٛوْ مَغُّ مَيْدٜ، لَاحِرَ اٜ تٛکِّرِمٛ غَطَ؞ طُمْ حٛکِّٻٜ لَامُ ٻٜ مبَرَ نٜطّٛ غٛعٛتٛ ندٜرْ کٛو ٻٜيٜ يِمْٻٜ نَيٛ ندٜرْ دُونِيَارُ نغَمْ ٻٜ مبَرْدَٻٜ اٜ کَافَاجٜ</verse>
				<verse number="9">ندٜ کَرٛورِ ندِنْ تَکِّتِ حَاتِمِيرٜ نجٛوَٻْرٜ ندٜنْ، مِ يِعِي يٛنْکِيجِ ٻٜ طُمْ وَرِ نغَمْ ٻٜ نغَعَجِنِي وٛلْدٜ اَللَّه اٜ غٛونغَ؞ اٜ ٻٜ لٜيْ تٛ طُمْ وُلَتَ اُرْدٜ؞</verse>
				<verse number="10">سٜيْ ٻٜ پٜفْتِ حٛنٛنْدٜ سٜمْبٜىٰ ٻٜ مبِعِ، ‏«‏يَا جٛومِرَاوٛ جٛومُ کٛو طُمٜ، شٜنِيطٛ، غٛودُطٛ غٛونغَ، نَا ندٜيٜ نغَطَنْتَا دُونِيَارُ کِيتَ نغَاتَنٛطَامِنْ نغَمْ وَرْکِ کِ ٻٜ مبَرِمِنْ؟»‏</verse>
				<verse number="11">سٜيْ طُمْ حٛکِّ کٛو مٛيٜ مَٻّٜ لِمْشٜرٜ رَنٜىٰرٜ، طُمْ وِعِٻٜ ٻٜ شِوْتٛو سٜطَّ، نَا طُمْ حٜبِّتِي وَرُکِ حٛرِيٻٜ ندٜرْ حِغٛوٻٜ کُوغَلْ مَٻّٜ تٛکُّٻٜ يٜىٰسُ، ٻٜ طُمْ وَرَتَ نٛنْ نٛ طُمْ وَرْدِٻٜ؞</verse>
				<verse number="12">ندٜ کَرٛورِ ندِنْ تَکِّتِ حَاتِمِيرٜ جٛوٜىٰغٛعٛورٜ، سٜيْ طُمْ وَطِ دِمْبٛلْ لٜيْدِ مَنْغٛلْ؞ نَانغٜ ٻَلْوِ کِرِمْ بٛ پُلْٻٜ؞ لٜوْرُ وٛوجِ شٛلٛيْ بٛ پِيپَمْ؞</verse>
				<verse number="13">کٛودٜ بٛو نجَنِ نجَنِنٛيِ نٛ ٻِکّٛيْ اِبّٜ نجَنِرٛيْتَ تٛ حٜنْدُ دِمْبِي لٜکِّ کِنْ؞</verse>
				<verse number="14">سٜيْ دٛوْ تَغِّي نٛ طُمْ تَغِّرْتَ دَاغٛ، طُمْ سٛتِّنِ کٛو ندٜيٜ حٛشّٜىٰرٜ اٜ لٜيْدِ نغٛنْدِ شَکَ ندِيَمْ دَغَ تٛ طُمْ وٛنِ؞</verse>
				<verse number="15">سٜيْ لَامِيٻٜ دُونِيَارُ، اٜ اَرْدِيٻٜ، اٜ مَوْٻٜ سٛوجِعٜنْ، اٜ غٛودُٻٜ رِسْکُ، اٜ غٛودُٻٜ لَامُ، اٜ مَشُّٻٜ، اٜ نَاع مَشُّٻٜ ٻٜ شُوطِي ندٜرْ لُورٛوجِ اٜ لٜيْ کَاپٜ ندٜرْ کٛشّٜىٰجٜ؞</verse>
				<verse number="16">ٻٜ مبِعِ کٛشّٜىٰجٜ طٜنْ اٜ کَاپٜ طٜنْ، ‏«‏نجَنٛيٜىٰ دٛوْ اَمِنْ، شُوطٛنْمِنْ تٛع غٛنْطٛ دٛوْ جٛوطٛرْغَلْ لَامُ يِعَمِنْ، ندٜنْ تٛع کَرٛورِ ندِنْ حَلْکَمِنْ؞</verse>
				<verse number="17">نغَمْ ݧَلْندٜ مٛنّٜرٜ مَٻّٜ کَلُّندٜ وَرِي؞ مٛيٜ وَاوَتَ دَرَاکِ؟»‏</verse>
			</chapter>
			<chapter number="7">
				<verse number="1">غَطَ نٛنْ مِ يِعِي مَلَاعِکَعٜنْ نَيٛ اٜ ندَرِي اٜ غُتُّلِّ نَيِ طِ دُونِيَارُ؞ اٜ ٻٜ شُرِ حٜنْدُوجِ نَيِ طِ دُونِيَارُ نغَمْ تٛع حٜنْدُ وِسَ دٛوْ لٜيْدِ کٛو دٛوْ مَايٛ کٛو دٛوْ کٛو کِيٜ لٜکِّ؞</verse>
				<verse number="2">سٜيْ نغِيمِ غٛطّٛ مَلَاعِکَاجٛ اٜ پٜنْتَ دٛوْ دَغَ فُونَ اٜ مٛ جٛغِي حَاتِمِيرٜ اَللَّه غٛودُطٛ يٛنْکِ؞ اٛ مٜتَنِ مَلَاعِکَعٜنْ نَيٛ ٻٜنْ طٛنْ ٻٜ اَللَّه حٛکِّ لَامُ لَلِّنْکِ لٜيْدِ اٜ مَايٛ؞ اٛ مٜتَنِٻٜ اٜ حٛنٛنْدٜ شٜمْبِنْدٜ،</verse>
				<verse number="3">اٛ وِعِ، ‏«‏تٛع اٛنْ لَلِّنْ لٜيْدِ کٛو مَايٛ کٛو لٜطّٜ نَا مِنْ نغَطَنِي مَشُّٻٜ اَللَّه مٜىٰطٜنْ اَلَامَ تٛ تِيطٜ مَٻّٜ تَوْ؞»‏</verse>
				<verse number="4">سٜيْ نَنْمِ طُطْکِ ٻٜ طُمْ وَطَنِ اَلَامَ ٻٜنْ کٜوْتِي يِمْٻٜ 144,000؞ ٻٜ فُو مَٻّٜ دَغَ ندٜرْ لٜݧِ اِسْرَاعِيلَ سَڤّٛ اٜ طِطِ ٻٜ نغٛنِ،</verse>
				<verse number="5">يِمْٻٜ 12,000 دَغَ لٜݧٛلْ يَحُودَ، يِمْٻٜ 12,000 دَغَ لٜݧٛلْ رُبَيْنُ، يِمْٻٜ 12,000 دَغَ لٜݧٛلْ غَتْ،</verse>
				<verse number="6">يِمْٻٜ 12,000 دَغَ لٜݧٛلْ اَاشِرُ، يِمْٻٜ 12,000 دَغَ لٜݧٛلْ نَفْتَالِ، يِمْٻٜ 12,000 دَغَ لٜݧٛلْ مَنَاسٜ،</verse>
				<verse number="7">يِمْٻٜ 12,000 دَغَ لٜݧٛلْ سَامِنُ، يِمْٻٜ 12,000 دَغَ لٜݧٛلْ لٜىٰوِ، يِمْٻٜ 12,000 دَغَ لٜݧٛلْ عِسَاکَ،</verse>
				<verse number="8">يِمْٻٜ 12,000 دَغَ لٜݧٛلْ جَبَلُونَ، يِمْٻٜ 12,000 دَغَ لٜݧٛلْ اِسُفُ، يِمْٻٜ 12,000 دَغَ لٜݧٛلْ بِلِيَامِنُ؞</verse>
				<verse number="9">غَطَ طُمْ طٛنْ مِ رَارِي سٜيْ نغِيمِ يِمْٻٜ طُطْٻٜ ٻٜ پَٻَّکٜ لِمْنغَلْ؞ ٻٜ نغَرٛيِي دَغَ کٛو ندِيٜ لٜيْدِ، اٜ کٛو نغٛلٜ لٜݧٛلْ، اٜ کٛو ٻٜيٜ يِمْٻٜ، اٜ کٛو نغَلٜ طٜمْنغَلْ، اٜ ٻٜ ندَرِي يٜىٰسٛ جٛوطٛرْغَلْ لَامُ نغَلْ اٜ کَرٛورِ ندِنْ اٜ ٻٜ ٻٛرْنِي کٛلْتٜ دَنٜىٰجٜ تَرْ؞ اٜ ٻٜ نجٛغِي لِشٛيْ حَاکٛ دَبِينٛوجٜ اٜ جُوطٜ مَٻّٜ؞</verse>
				<verse number="10">اٜ ٻٜ پٜفْتَ حٛنٛنْدٜ سٜمْبٜىٰ اٜ ٻٜ مبِعَ، ‏«‏کِسْندَمْ وَرٛيِي دَغَ تٛ اَللَّه مٜىٰطٜنْ جٛوطِيطٛ دٛوْ جٛوطٛرْغَلْ لَامُ اٜ کَرٛورِ ندِنْ!‏»‏</verse>
				<verse number="11">مَلَاعِکَعٜنْ فُو اٜ ندَرِي ڤِلِي جٛوطٛرْغَلْ لَامُ نغَلْ اٜ مَوْٻٜ ٻٜنْ طٛنْ اٜ تَغَاطُمْ نَيُمْ غٛودُطُمْ يٛنْکِ طُمْ طٛنْ؞ ٻٜ فُو ٻٜ نجَنِ ٻٜ مَوْنِنِ اَللَّه؞</verse>
				<verse number="12">اٜ ٻٜ مبِعَ، ‏«‏اَامِنْ!‏ مَنْتُکِ، اٜ تٜدُّنغَلْ، اٜ فَامُ، اٜ يٜتّٛورٜ، اٜ مَنْغُ، اٜ بَوْطٜ، اٜ سٜمْبٜ تَبِّتَ تٛ اَللَّه مٜىٰطٜنْ حَا اَبَدَا اَبَدِنْ!‏ اَامِنْ؞»‏</verse>
				<verse number="13">سٜيْ غٛعٛتٛ ندٜرْ مَوْٻٜ ٻٜنْ طٛنْ پَمِيَمْ وِعِ، ‏«‏طُمْ ٻٜيٜ ٻٜعٜ يِمْٻٜ ٻٛرْنِيٻٜ کٛلْتٜ دَنٜىٰجٜ؟ ندٜنْ دَغَ تٛيٜ ٻٜ پِوٛيِ؟»‏</verse>
				<verse number="14">سٜيْ مبِيمٛومِ، ‏«‏مِ اَنْدَا، مَوْطٛ؞ اَنْ اَ اَنْدِ؞»‏ سٜيْ اٛ وِعِيَمْ، ‏«‏ٻٜعٜ يِمْٻٜ کَمْٻٜ پِوٛيِ دَغَ ندٜرْ تٛرَّ کَلُّکَ؞ ٻٜ لَٻِّنِرِ کٛلْتٜ مَٻّٜ اٜ پِيپَمْ کَرٛورِ ندِنْ طٜ ندَنِّ تَرْ؞</verse>
				<verse number="15">کَنْجُمْ وَطِ اٜ ٻٜ ندَرِي يٜىٰسٛ جٛوطٛرْغَلْ لَامُ اَللَّه؞ اٜ ٻٜ کُوَنَمٛ جٜمَّ اٜ ݧَلَوْمَ ندٜرْ وُرٛ مَاکٛ؞ جٛوطِيطٛ دٛوْ جٛوطٛرْغَلْ لَامُ نغَلْ اٛ سُرَنَيْٻٜ؞</verse>
				<verse number="16">ٻٜ ٻٜيْدَتَا ٻٜ نَنَ وٜىٰلٛ، ٻٜ ٻٜيْدَتَا ٻٜ نَنَ طٛنْکَ؞ نَانغٜ فُطِّتَتَا ڤِيَٻٜ کٛو غٛطُّمْ غُلْطُمْ سَمْ؞</verse>
				<verse number="17">نغَمْ کَرٛورِ نغٛنْدِ شَکَ جٛوطٛرْغَلْ لَامُ نغَلْ ندِ وَرْتَيْ غَيْنَاکٛ مَٻّٜ؞ ندٜنْ ندِ يَارَيْٻٜ تٛ ندِيَمْ يٛنْکِ ٻُلِرٛيْتَ؞ اَللَّه بٛو مٛيْتَنَيْٻٜ فُو غٛنْطِ مَٻّٜ؞»‏</verse>
			</chapter>
			<chapter number="8">
				<verse number="1">ندٜ کَرٛورِ ندِنْ تَکِّتِ حَاتِمِيرٜ جٛوٜىٰطِطَوْرٜ، سٜيْ کٛو طُمٜ دٜعِّتِ تٛنْ دٛوْ حَادٜ مِنْتِيجِ 30؞</verse>
				<verse number="2">ندٜنْ مِ يِعِي مَلَاعِکَعٜنْ نجٛوٜىٰطِطٛ دَرِيٻٜ يٜىٰسٛ اَللَّه طُمْ حٛکِّٻٜ لُوٜ جٛوٜىٰطِطِ؞</verse>
				<verse number="3">سٜيْ غٛطّٛ مَلَاعِکَاجٛ وَرِ دَرِي يٜىٰسٛ تٛ طُمْ وُلَتَ اُرْدٜ وٜلْندٜ اٜ مٛ جٛغِي تُمُّدٜ جِينَارِ ندٜ طُمْ وُلَتَ اُرْدٜ ندٜرْ مَيْرٜ؞ طُمْ حٛکِّمٛ اُرْدٜ طُنْدٜ نغَمْ اٛ حَوْتَندٜ اٜ دٛعَارٜ يِمْٻٜ اَللَّه اٛ حٛکَّندٜ اَللَّه تٛ طُمْ وُلَتَ اُرْدٜ وٜلْندٜ طُمْ جِينَارِ غٛنْطُمْ يٜىٰسٛ جٛوطٛرْغَلْ لَامُ نغَلْ؞</verse>
				<verse number="4">سٜيْ شُرْکَ اُرْدٜ ندٜنْ اُمِّي دَغَ ندٜرْ تُمُّدٜ ندٜ اٛ جٛغِي ندٜنْ حَوْتِ اٜ دٛعَاجٜ يِمْٻٜ اَللَّه ٻٜنْ کَ يَحِ يٜىٰسٛ اَللَّه؞</verse>
				<verse number="5">سٜيْ مَلَاعِکَاجٛ اٛنْ حٛشِّ تُمُّدٜ ندٜنْ حٜبِّنِندٜ حِيتٜ دَغَ تٛ طُمْ وُلَتَ اُرْدٜ وٜلْندٜ، اٛ سَنْکِتِنغٜ دٛوْ دُونِيَارُ؞ سٜيْ طُمْ نَنْغِ وَطُکِ ڤَلْمَالِ، اٜ حٛولٛ، اٜ مَپّٜ، اٜ دِمْبٛلْ لٜيْدِ؞</verse>
				<verse number="6">ندٜنْ مَلَاعِکَعٜنْ ٻٜنْ طٛنْ نجٛوٜىٰطِطٛ جٛغِيٻٜ لُوٜ جٛوٜىٰطِطِ ٻٜ شِرْيِي دُودُکِطٜ؞</verse>
				<verse number="7">مَلَاعِکَاجٛ اَرَنْدٜىٰجٛ دُودِ لُوَلْ مُوطُمْ سٜيْ رَا مَلٜمَلّٜىٰجٜ کَلُّطٜ اٜ حِيتٜ اٜ طُمْ جِلِّندِرِي اٜ پِيپَمْ طُمْ مٜشّٛيَا دٛوْ دُونِيَارُ؞ حِيتٜ نغٜنْ بٛو ݧَامِ سٜنْدٜرٜ غٛعٛ ندٜرْ شٜنْدٜ تَتِ طٜ دُونِيَارُ، نغٜ ݧَامِ سٜنْدٜرٜ غٛعٛ ندٜرْ شٜنْدٜ تَتِ طٜ لٜطّٜ اٜ فُطٜ فُطٜىٰجِ؞</verse>
				<verse number="8">ندٜ مَلَاعِکَاجٛ طِطَٻٛ دُودِ لُوَلْ مُوطُمْ، سٜيْ طُمْ حُبِي غٛطُّمْ ندٜرْ مَايٛ نَنْدُطُمْ اٜ حٛشّٜىٰرٜ مَوْندٜ اٜ طُمْ ݧَامَ حِيتٜ؞ دَغَ طٛنْ سٜنْدٜرٜ غٛعٛ ندٜرْ شٜنْدٜ تَتِ طٜ مَايٛ نغٛنْ وَرْتِ پِيپَمْ؞</verse>
				<verse number="9">ندٜنْ سٜنْدٜرٜ غٛعٛ ندٜرْ شٜنْدٜ تَتِ طٜ مَرْلٜ مَايٛ نغٛنْ مبَاتِ، ندٜنْ سٜنْدٜرٜ غٛعٛ ندٜرْ شٜنْدٜ تَتِ طٜ کٛمِيجٜ غٛنْطٜ طٛنْ کَلْکِ؞</verse>
				<verse number="10">ندٜ مَلَاعِکَاجٛ تَتَٻٛ دُودِ لُوَلْ مُوطُمْ، سٜيْ وٛنْدٜ حٛودٜرٜ يَنٛيِ دَغَ دٛوْ اٜ ندٜ ݧَامَ حِيتٜ بٛ يَوْرٜ ندٜ طُمْ يَرْدَتَ ݧَاکِ؞ ندٜ يَنِ دٛوْ سٜنْدٜرٜ غٛعٛ ندٜرْ شٜنْدٜ تَتِ طٜ شَنْطِ اٜ تٛ ندِيَمْ ٻُلِرٛيْتَ؞</verse>
				<verse number="11">اِنْدٜ حٛودٜرٜ ندٜنْ ‏«‏کَطُّمْ؞»‏ سٜيْ سٜنْدٜرٜ غٛعٛ ندٜرْ شٜنْدٜ تَتِ طٜ ندِيَمْ وَرْتِ کَطَّمْ؞ يِمْٻٜ طُطْٻٜ ندٜ نجَرِ ندِيَمْ طَمْ ٻٜ مَايِ نغَمْ طَمْ وَرْتِي کَطَّمْ؞</verse>
				<verse number="12">ندٜ مَلَاعِکَاجٛ نَيَٻٛ دُودِ لُوَلْ مُوطُمْ، سٜيْ طُمْ ڤِيِ سٜنْدٜرٜ غٛعٛ ندٜرْ شٜنْدٜ تَتِ طٜ نَانغٜ اٜ لٜوْرُ اٜ کٛودٜ، حَا سٜنْدٜرٜ غٛعٛ ندٜرْ شٜنْدٜ تَتِ طٜ جَيْنغٛلْ نَانغٜ اٜ لٜوْرُ اٜ کٛودٜ ݧِٻِّ؞ سٜنْدٜرٜ غٛعٛ ندٜرْ شٜنْدٜ تَتِ ندٜ ݧَلَوْمَ وَرْتِ ݧِوْرٜ؛ نٛنْ مَا جٜمَّ؞</verse>
				<verse number="13">ندٜنْ ندٜ ندَارُمِ، سٜيْ نَنْمِ وٛنْغَ شِيلَ اٜ نغَ فِيرَ اٜ دٛوْ اٜ نغَ وِعَ اٜ سٜمْبٜ، ‏«‏اٛنْ مبٛنِي!‏ اٛنْ مبٛنِي!‏ اٛنْ مبٛنِي اٛنٛنْ جٛوطِيٻٜ ندٜرْ دُونِيَارُ، تٛ طُمْ دُودِي لُوٜ کٛرِيطٜ طٜ مَلَاعِکَعٜنْ ٻٜنْ طٛنْ تَتٛ شِرْيِي دُودُکِ!‏»‏</verse>
			</chapter>
			<chapter number="9">
				<verse number="1">ندٜ مَلَاعِکَاجٛ نجٛوَٻٛ دُودِ لُوَلْ مُوطُمْ، سٜيْ نغِيمِ حٛودٜرٜ يَنٛيِي ندٜرْ دُونِيَارُ دَغَ دٛوْ؞ سٜيْ طُمْ حٛکِّندٜ مَٻِّتِرْغٜلْ دَمُّغَلْ نغَيْکَ کَلُّکَ لُغُّکَ؞</verse>
				<verse number="2">ندٜ حٛودٜرٜ ندٜنْ مَٻِّتِ نغَيْکَ کَنْ، سٜيْ وٛکَّ شُرْکَ ٻَلٜحَ وُرْتٛيِي بٛ شُرْکَ لَدّٜ ݧَامٛورٜ حِيتٜ، کَ ٻَلْوِنِ نَانغٜ اٜ نجَيْرِ دٛوْ؞</verse>
				<verse number="3">سٜيْ مبَابٜحٛ مبُرْتٛيِي دَغَ ندٜرْ شُرْکَ کَنْ کٛ نجِڤّٛنٛيِي دُونِيَارُ؞ طُمْ حٛکِّکٛ سٜمْبٜ ݝَتُکِ بٛ جَحٜ؞</verse>
				<verse number="4">سٜيْ طُمْ وِعِکٛ تٛع کٛ مٜىٰمَ غٜىٰنٜ، کٛو لٜطّٜ، کٛو غٛطُّمْ فُطٜ‑فُطٜ، سٜيْ نِ يِمْٻٜ ٻٜ نغَلَا اَلَامَ اَللَّه اٜ تِيطٜ مَٻّٜ تَنْ؞</verse>
				<verse number="5">طُمْ اَلِکٛ کٛ تٛرَّ يِمْٻٜ ٻٜنْ تٛرَّ کَلُّکَ حَا لٜبِّ جٛوِ، اَمَّا تٛع کٛ مبَرَٻٜ؞ نَوْطُمْ ݝَتُکِ مَاکٛ بٛ نَوْطُمْ ݝَتُکِ جَحٜ؞</verse>
				<verse number="6">ندٜرْ بَلْطٜ طٜنْ يِمْٻٜ طَٻِّتَيْ مَيْدٜ، اَمَّا ٻٜ کٜٻَتَاندٜ؛ ٻٜ کَاٻَيْ ٻٜ مَايَ، اَمَّا مَيْدٜ ندٜنْ دٛغَّيْٻٜ؞</verse>
				<verse number="7">مبَابٜحٛ کٛنْ اٜ نَنْدِ اٜ ڤُشِّ شِرْيِيطِ نغَمْ کٛنُ، اٜ کٛ نغٛودِ غٛطُّمْ تٛ کٛعٜ بٛ غِيفِ جِينَارِ، غٜىٰشٜ مَاکٛ بٛو اٜ نَنْدِ اٜ طٜ يِمْٻٜ؞</verse>
				<verse number="8">غَاسَ مَاکٛ اٜ نَنْدِ اٜ غَاسَ کٛعٜ رٜوْٻٜ، ندٜنْ ݧِيپٜ مَاکٛ اٜ نَنْدِ اٜ طٜ سٜمْبِنْدُ؞</verse>
				<verse number="9">غَبَاجٜ مَاکٛ اٜ شُدّٛرِي اٜ غٛطُّمْ نَنْدُطُمْ اٜ تٛغّٛحٛيْ نجَمْندِ، سٛنْݧٛ بِيٜىٰلِ مَاکٛ بٛو اٜ نَنْدِ اٜ سٛنْݧٛ ڤُشِّ کَٻَّنَاطِ کٜىٰکٜ کٛنُ اٜ طِ ندٛغَّ اٜ طِ اُمَّنِي کٛنُ؞</verse>
				<verse number="10">اٜ کٛ نغٛودِ بِشّٜ ڤِطٛوجٜ بٛ طٜ جَحٜ؞ بِشّٜ طٜنْ بٛو اٜ نغٛودِ سٜمْبٜ نَوْنُکِ يِمْٻٜ حَا لٜبِّ جٛوِ؞</verse>
				<verse number="11">ندٜنْ اٜ کٛ نغٛودِ لَامِيطٛ لَامٛتٛوطٛکٛ، کَنْکٛ وٛنِ مَلَاعِکَاجٛ نغَيْکَ کَلُّکَ لُغُّکَ کَنْ؞ اِنْدٜ مَاکٛ ندٜرْ اِبْرَانِيَنْکٛورٜ وٛنِ ‏«‏اَبَدّٛنْ،»‏ ندٜرْ حٜلٜنَنْکٛورٜ بٛو ‏«‏اَفٛولِيٛنْ،»‏ وَاتٛ کَلْکٛووٛ؞</verse>
				<verse number="12">بٛنٜ کَلُّطُمْ اَرَنْدٜجُمْ پَٻَّکٜ؞ حٛرِي بٛنٜ کَلُّطُمْ طِطُمْ غَرَيْطُمْ؞</verse>
				<verse number="13">ندٜنْ مَلَاعِکَاجٛ جٛوٜىٰغٛعٛوجٛ دُودِ لُوَلْ مُوطُمْ، سٜيْ نَنْمِ حٛنٛنْدٜ اٜ وُرْتٛيٛو دَغَ ندٜرْ نٛڤِّ نَيِ طِ تٛ طُمْ وُلَتَ اُرْدٜ طُمْ جِينَارِ غٛنْطُمْ يٜىٰسٛ اَللَّه؞</verse>
				<verse number="14">حٛنٛنْدٜ ندٜنْ وِعِ مَلَاعِکَاجٛ اٛنْ، ‏«‏يٛوفُ مَلَاعِکَعٜنْ نَيٛ ٻٜنْ طٛنْ کَٻَّاٻٜ تٛ اِلٛووٛ مَنْغٛ بِعٜتٜىٰنغٛ يُفٜرِتِسْ!‏»‏</verse>
				<verse number="15">سٜيْ طُمْ يٛوفِ مَلَاعِکَعٜنْ ٻٜنْ طٛنْ نَيٛ ٻٜ طُمْ سِرْيَنِي شَرٜلْ نغٜعٜلْ، اٜ ݧَلْندٜ ندٜعٜ ندٜ لٜوْرُ ندُعُ اٜ ندُنْغُ نغُعُ نغَمْ ٻٜ مبَرَ سٜنْدٜرٜ غٛعٛ ندٜرْ شٜنْدٜ تَتِ طٜ يِمْٻٜ دُونِيَارُ؞</verse>
				<verse number="16">طُمْ وِعِيَمْ طُوطُکِ سٛوجِعٜنْ وٛنْٻٜ دٛوْ ڤُشِّ وَطِي 200,000,000؞</verse>
				<verse number="17">ندٜرْ وَحَيُ طُمْ مِ يِعِ ڤُشِّ اٜ وٛنْٻٜ دٛوْ مَجِّ، اٜ ٻٜ شُدِّ غَبَاجٜ مَٻّٜ اٜ تٛغّٛحٛيْ نجَمْندِ اٜ کٛيْ مبٛوجِ شٛلٛيْ بٛ حِيتٜ، اٜ شُوطِجُمْ، اٜ نَرٜىٰرِجُمْ؞ کَدِمَا کٛو نغُيٜ ڤُشُّ اٜ وٛودِ حٛورٜ بٛ ندٜ سٜمْبِنْدُ، ندٜنْ حِيتٜ اٜ شُرْکَ اٜ کَاپٜ ݧَامٛوجٜ حِيتٜ اٜ وُرْتٛيٛو دَغَ کٛنْدُطٜ مَجِّ؞</verse>
				<verse number="18">سٜنْدٜرٜ غٛعٛ ندٜرْ شٜنْدٜ تَتِ طٜ دُونِيَارُ مبَرْدَا اٜ بٛنٜ کَلُّطُمْ تَتُمْ طُمْ طٛنْ، وَاتٛ حِيتٜ، اٜ شُرْکَ، اٜ کَاپٜ ݧَامٛوجٜ حِيتٜ بُرْتٛيْتٛوطُمْ دَغَ کٛنْدُطٜ مَاجِ؞</verse>
				<verse number="19">سٜمْبٜ مَاجِ ندٜرْ کٛنْدُطٜ مَاجِ اٜ بِشّٜ مَاجِ نغٛنِ؞ بِشّٜ طٜنْ اٜ نغٛودِ کٛعٜ بٛ طٜ بٛولٜ، اٜ مَاجٜ طِ نَوْنِرْتَ يِمْٻٜ؞</verse>
				<verse number="20">يِمْٻٜ کٛرِيٻٜ ٻٜ بٛنٜ طُمْ طٛنْ مبَرَايِ، ٻٜ تُوبَايِ ٻٜ شٜنْدِرِ اٜ کٛ ٻٜ نغَطِ اٜ جُوطٜ مَٻّٜ؞ ٻٜ اَلَايِ مَوْنِنْکِ غِنِّ، اٜ اَلَّاجِ فٜوْرٜ غَطِرَاطِ جِينَارِ، کٛو اَجُرْفَارِ، کٛو نجَمْندِ مبٛطٜىٰرِ، کٛو حَيْرٜ، کٛو لٜکِّ؞ طِ فُو طِ نغِعَتَا، طِ نَنَتَا، طِ نجَحَتَا؞</verse>
				<verse number="21">ندٜنْ ٻٜ اَلَايِ وَرُکِ يِمْٻٜ، اٜ حُوتِرْکِ بَوْطٜ غِنِّ، اٜ نجٜىٰنُ، اٜ وُجّٜ‑وُجّٜ مَٻّٜ؞</verse>
			</chapter>
			<chapter number="10">
				<verse number="1">ندٜنْ مِ فُطِّتِي مِ يِعِ غٛطّٛ مَلَاعِکَاجٛ غٛودُطٛ لَامُ، اٜ مٛ جِڤّٛيٛو دَغَ دٛوْ، اٜ مٛ سُدّٛرِي دُولٜ؞ اٜ مٛ وٛودِ تِمْبٛتِمْبٛلَ دٛوْ حٛورٜ مَاکٛ، يٜىٰسٛ مَاکٛ بٛ نَانغٜ، کٛيْطٜ مَاکٛ بٛ لٜکّٛ ݧَامٛوحٛ حِيتٜ؞</verse>
				<verse number="2">اٜ مٛ جٛغِي وٛنْغٛلْ طٜرٜوٛلْ ڤَمَرٛلْ اٜ جُنْغٛ مَاکٛ اٜ نغٛلْ مَٻِّتِي؞ اٛ وَطِ کٛيْنغَلْ مَاکٛ نغَلْ ݧَامٛ دٛوْ مَايٛ، کٛيْنغَلْ مَاکٛ نغَلْ نَنٛ بٛو دٛوْ لٜيْدِ؞</verse>
				<verse number="3">سٜيْ اٛ مٜتِ اٜ حٛنٛنْدٜ شٜمْبِنْدٜ بٛ بٛجِّ سٜمْبِنْدُ؞ ندٜ اٛ مٜتِ، سٜيْ ڤَلْمَالِ جٛوٜىٰطِطِ نٛوتِي اٜ حٛولٛ شٜمْبِنْغٛ؞</verse>
				<verse number="4">ندٜ ڤَلْمَالِ جٛوٜىٰطِطِ طِنْ کٛولِ، سٜيْ شِرْيِيمِ مِ وِنْدَيْ؞ اَمَّا سٜيْ نَنْمِ وٛنْدٜ حٛنٛنْدٜ دَغَ دٛوْ وِعِي، ‏«‏تَاع وِعُ غٛطّٛ کٛ ڤَلْمَالِ جٛوٜىٰطِطِ طِنْ طٛنْ مبِعِ ندٜنْ تَاع وِنْدُطُمْ!‏»‏</verse>
				<verse number="5">ندٜنْ مَلَاعِکَاجٛ مٛ نغِيمِ اٜ دَرِي دٛوْ لٜيْدِ اٜ دٛوْ مَايٛ پٜفْتِ جُنْغٛ مُوطُمْ ݧَامٛ دٛوْ؞</verse>
				<verse number="6">اٛ حُنٛرِي اِنْدٜ اَللَّه غٛودُطٛ يٛنْکِ حَا اَبَدَا اَبَدِنْ، تَغُطٛ دٛوْ اٜ لٜيْ اٜ مَايٛ اٜ کٛ وٛنِ ندٜرْ مَاجُمْ؞ اٛ وِعِ، ‏«‏وٛنُّکِ شَرٜلْ حٛرَاکِ کَدِنْ!‏</verse>
				<verse number="7">اَمَّا شَرٜلْ کٛ مَلَاعِکَاجٛ جٛوٜىٰطِطَٻٛ دُودَتَ لُوَلْ مُوطُمْ، اَللَّه حٜبِّنَيْ سِرُّ مُوطُمْ، نٛنْ نٛ اٛ وِعُنٛو مَشُّٻٜ مَاکٛ اَنَّبٛعٜنْ؞»</verse>
				<verse number="8">ندٜنْ حٛنٛنْدٜ ندٜ نَنُنٛومِ دَغَ دٛوْ، ندٜ فُطِّتِي ندٜ مٜتَنِييَمْ ندٜ وِعِ، ‏«‏يَحُ نجَٻَا طٜرٜوٛلْ نغٛلْ طٛنْ مَٻِّتِينغٛلْ اٜ جُنْغٛ مَلَاعِکَاجٛ اٛنْ طٛنْ دَرِيطٛ دٛوْ مَايٛ اٜ دٛوْ لٜيْدِ؞»‏</verse>
				<verse number="9">سٜيْ نجَحُمِ تٛ مَلَاعِکَاجٛ اٛنْ مبِيمٛومِ اٛ حٛکَّيَمْ طٜرٜوٛلْ نغٛلْ؞ سٜيْ اٛ وِعِيَمْ، ‏«‏جَٻُنغٛلْ ݧَامَا؞ نغٛلْ وَرْتَيْ کَطُّمْ ندٜرْ رٜىٰدُ مَاطَ، اَمَّا تٛ حٛنْدُکٛ مَاطَ نغٛلْ وٜلَيْ بٛ نجُمْرِ؞»‏</verse>
				<verse number="10">سٜيْ نجَٻُمِ طٜرٜوٛلْ نغٛلْ اٜ جُنْغٛ مَلَاعِکَاجٛ اٛنْ ݧَامُمِنغٛلْ؞ سٜيْ نغٛلْ وَرْتِ بٜلْنغٛلْ اٜ حٛنْدُکٛ اَمْ بٛ نجُمْرِ، اَمَّا غَطَ مِ مٛطِينغٛلْ نغٛلْ وَرْتِ کَطُّمْ ندٜرْ رٜىٰدُ اَمْ؞</verse>
				<verse number="11">سٜيْ طُمْ فُطِّتِ طُمْ وِعِيَمْ، ‏«‏دٛولٜ ڤُطِّتَا مبِعَ کٛ حٜٻَتَ يِمْٻٜ اٜ لٜيْطٜ فٜىٰرٜ‑فٜىٰرٜ، اٜ لٜݧِ، اٜ طٜمْطٜ، اٜ لَامِيٻٜ طُطْٻٜ؞»‏</verse>
			</chapter>
			<chapter number="11">
				<verse number="1">ندٜنْ طُمْ حٛکِّيَمْ غٛطُّمْ ڤٛوندِرْطُمْ نَنْدُطُمْ اٜ سَوْرُ، طُمْ وِعِيَمْ، ‏«‏اُمَّ نجَحَا ڤٛوندَا وُرٛ شٜنِينغٛ اٜ تٛ طُمْ حٛکَّتَ اَللَّه شَاحُ، ندٜنْ لِمَا مَوْنِنٛوٻٜ اَللَّه ندٜرْ مَغّٛ؞</verse>
				<verse number="2">اَمَّا تَاع فٛوندُ نجَيْرِ يَاسِ وُرٛ نغٛنْ، اَلُندِ، نغَمْ طُمْ حٛکِّيندِ لٜپِّ دُونِيَارُ، ٻٜ لَامٛو غَرِيرِ شٜنِيندِ اٜ سٜمْبٜ حَا لٜبِّ 42؞</verse>
				<verse number="3">ندٜنْ مِ حٛکَّيْ شٜيْدُعٜنْ اَمْ طِطٛ لَامُ ٻٜ نغَعَجِنَ وٛلْدٜ اَمْ حَا بَلْطٜ 1,260، اٜ ٻٜ ٻٛرْنِي کٛلْتٜ کٛلَّيْطٜ وَنَّارٜ؞»‏</verse>
				<verse number="4">ٻٜنْ طٛنْ شٜيْدُعٜنْ طِطٛ کَمْٻٜ نغٛنِ لٜطّٜ جَيْتُنْ طِطِ اٜ فِتِلَاجِ طِطِ دَرِيطِ يٜىٰسٛ جٛومُ دُونِيَارُ فُو؞</verse>
				<verse number="5">فُو غِطّٛ حَلَّنَٻٜ، سٜيْ حِيتٜ وُرْتٛيٛو دَغَ ندٜرْ کٛنْدُطٜ مَٻّٜ حَلْکَمٛ؞ نٛنْ طُمْ وَرِرْتَ کٛو مٛيٜ غِطّٛ حَلَّنْکِٻٜ؞</verse>
				<verse number="6">اٜ ٻٜ نغٛودِ لَامُ حَطُکِ ندِيَمْ تٛٻَ ندٜرْ بَلْطٜ طٜ ٻٜ نغَعَجِنْتَ وٛلْدٜ جٛومِرَاوٛ؞ ندٜنْ اٜ ٻٜ نغٛودِ لَامُ ٻٜ نغَرْتِرَ ندِيَمْ پِيپَمْ؞ طٛنْمَا اٜ ٻٜ نغٛودِ لَامُ جِڤِّنَنْکِ دُونِيَارُ کٛو اِرِ طُمٜ بٛنٜ کَلُّطُمْ طُمْ ٻٜ نغِطِ؞</verse>
				<verse number="7">غَطَ ٻٜ کٜىٰݧِي وَعَجِنْکِ مَٻّٜ سٜيْ وٛنْدِ مَرْدِ کَلُّندِ بُرْتٛيْتٛوندِ ندٜرْ نغَيْکَ لُغُّکَ کَنْ حٛنَٻٜ؞ ندِ حٜٻَ جَالٛرْغَلْ دٛوْ مَٻّٜ ندِ وَرَٻٜ؞</verse>
				<verse number="8">طُمْ اَلَيْ ٻَلِّ مَٻّٜ شَکَ لُومٛ غَرِيرِ مَوْندِ؞ اٜ طُمْ نٛدِّرَ غَرِيرِ ندِنْ ‏«‏سٛدٛمْ»‏ کٛو ‏«‏مَسَرْ»‏ نغَمْ نغِکُّ جٛوطِيٻٜ ندٜرْ مَيْرِ؞ ندٜرْ مَيْرِ طُمْ ڤِيَنِ جٛومِرَاوٛ مَٻّٜ کُوسَاجٜ دٛوْ غَافَانغَلْ؞</verse>
				<verse number="9">يِمْٻٜ دَغَ کٛو ندِيٜ لٜيْدِ، اٜ لٜݧِ، اٜ طٜمْطٜ ٻٜ ندَارَيْ ٻَلِّ طِنْ حَا بَلْطٜ تَتِ اٜ سٜنْدٜرٜ ٻٜ کَطَ طُمْ اُوٛيَطِ؞</verse>
				<verse number="10">يِمْٻٜ دُونِيَارُ فُو نَنَيْ بٜلْطُمْ ٻٜ نغَطَ حُمْتٛ ٻٜ کٛکِّندِرَ دٛکّٜ نغَمْ اَنَّبٛعٜنْ طِطٛ ٻٜنْ مبَرَامَ؞ ٻٜ نغَطَيْ نٛنْ نغَمْ اَنَّبٛعٜنْ ٻٜنْ ڤٛوطَنِينٛ دُونِيَارُ فُو تٛرَّ کَلُّکَ؞</verse>
				<verse number="11">اَمَّا غَطَ بَلْطٜ تَتِ اٜ سٜنْدٜرٜ، سٜيْ فٛوفَانغٛ يٛنْکِ وَرٛيِ دَغَ تٛ اَللَّه نَتِّٻٜ؞ ٻٜ اُمِّي ٻٜ ندَرِي، کُلٛلْ مَنْغٛلْ نَنْغِ کٛو مٛيٜ غِيطٛٻٜ؞</verse>
				<verse number="12">سٜيْ اَنَّبٛعٜنْ طِطٛ ٻٜنْ نَنِ وٛنْدٜ حٛنٛنْدٜ شٜمْبِنْدٜ دَغَ دٛوْ اٜ وِعَٻٜ، ‏«‏پٜنْتٛيٜىٰ طٛعٛ!‏»‏ سٜيْ ٻٜ کٛشَّا يَاکِ دٛوْ ندٜرْ ندُولَ، وَݧْوَݧْٻٜ مَٻّٜ اٜ ندَارَ؞</verse>
				<verse number="13">طٛنْ اٜ طٛنْ طُمْ وَطِ وٛنْغٛلْ دِمْبٛلْ لٜيْدِ کَلُّنغٛلْ، سٜيْ سٜنْدٜرٜ غٛعٛ ندٜرْ شٜنْدٜ سَڤّٛ طٜ غَرِيرِ ندِنْ يَنِ، طُمْ وَرِ يِمْٻٜ 7,000؞ کُلٛلْ مَنْغٛلْ نَنْغِ يِمْٻٜ کٛرِيٻٜ، ٻٜ مَوْنِنِ اَللَّه مٛ دٛوْ؞</verse>
				<verse number="14">حَلْکٜرٜ طِطَوْرٜ پَٻَّکٜ؞ حَلْکٜرٜ تَتَوْرٜ اٜ وَرَ نَاع کٛ نٜىٰٻِ؞</verse>
				<verse number="15">سٜيْ مَلَاعِکَاجٛ جٛوٜىٰطِطَٻٛ دُودِ لُوَلْ مُوطُمْ، سٜيْ طُمْ نَنِ حٛنٛنْطٜ شٜمْبِطّٜ دَغَ دٛوْ اٜ مبِعَ، ‏«‏لَامُ دُونِيَارُ فُو وَرْتِي طُمْ جٛومِرَاوٛ مٜىٰطٜنْ اٜ اَلْمَسِيحُ مَاکٛ؞ اٛ لَامٛتٛ حَا اَبَدَا اَبَدِنْ!‏»‏</verse>
				<verse number="16">سٜيْ مَوْٻٜ ٻٜنْ طٛنْ 42 جٛوطِيٻٜ دٛوْ جٛوطٛرْلٜ لَامُ مَٻّٜ يٜىٰسٛ اَللَّه ٻٜ نجَنِ يٜىٰسٛ مَاکٛ ٻٜ مَوْنِنِمٛ؞</verse>
				<verse number="17">اٜ ٻٜ مبِعَ، ‏«‏يَا اَللَّه جٛومِرَاوٛ جٛومُ بَوْطٜ، اَنْ وٛنِ جٛونِ، اَنْ وٛنِ ندٜنّٛ!‏ مِنْ نغٜتِّيمَ نغَمْ اَ حُوتِرِي بَوْطٜ مَاطَ اَ فُطِّي لَامَاکِ؞</verse>
				<verse number="18">يِمْٻٜ ٻٜ اَنْدَامَ ٻٜرْنِي، اَمَّا شَرٜلْ مٛنّٜرٜ مَاطَ وَرِي؞ شَرٜلْ وَرِي نغٜلْ طُمْ وَطَنْتَ مَيْٻٜ کِيتَ، ندٜنْ طُمْ وَاتَنَ مَشُّٻٜ مَاطَ اَنَّبٛعٜنْ کٛ ٻٜ نغَطِ، اٜ يِمْٻٜ کُلٛوٻٜ اِنْدٜ مَاطَ مَوْطٛ اٜ ڤَمَرٛ، ندٜنْ طُمْ حَلْکَ بَرٛوٻٜ يِمْٻٜ؞»‏</verse>
				<verse number="19">سٜيْ طُمْ مَٻِّتِ وُرٛ شٜنِينغٛ تٛنْ دٛوْ، طُمْ يِعِ اَکوَاتِيَ اَلْکَوَلْ مَاکٛ ندٜرْ مَغّٛ؞ سٜيْ طُمْ نَنْغِ وَطُکِ مَپّٜ اٜ ڤَلْمَالِ اٜ رِغَّاکِ اٜ دِمْبٛلْ لٜيْدِ اٜ مَلٜمَلّٜحٛ مَوْکٛ‑مَوْکٛ؞</verse>
			</chapter>
			<chapter number="12">
				<verse number="1">سٜيْ غٛطُّمْ کُلْنِيطُمْ کَيْطِنِيطُمْ وَنْغِ اٜ دٛوْ؞ غٛطّٛ دٜبّٛ اٜ سُدّٛرِي نَانغٜ اٜ مٛ دَرِي دٛوْ لٜوْرُ؞ اٜ مٛ تَارِ غِيفٛلْ غٛودُنغٛلْ کٛودٜ سَڤّٛ اٜ طِطِ؞</verse>
				<verse number="2">اٜ مٛ وٛودِ رٜىٰدُ اٜ مٛ دِشِّي اٛ دَݧَيْ، اٜ مٛ وٛيَ نغَمْ نَوْطُمْ دَݧْنغٛلْ کَلُّطُمْ؞</verse>
				<verse number="3">طٛنْمَا غٛطُّمْ کُلْنِيطُمْ کَيْطِنِيطُمْ وَنْغِ اٜ دٛوْ:‏ وٛنْغَ مبٛوغَ مبٛطٜوَ نغٛودُنغَ کٛعٜ جٛوٜىٰطِطِ اٜ لُوٜ سَڤّٛ، کٛو ندٜيٜ حٛورٜ اٜ وٛودِ غِيفٛلْ؞</verse>
				<verse number="4">سٜيْ وِشّٛ مَاغَ وُووِ سٜنْدٜرٜ غٛعٛ ندٜرْ شٜنْدٜ تَتِ طٜ کٛودٜ نغَ رُفٛيِطٜ دٛوْ دُونِيَارُ؞ سٜيْ نغَ وَرِ نغَ دَرِي يٜىٰسٛ اٛنْ طٛنْ دٜبّٛ دِشِّيطٛ دَݧَيْ نغَمْ نغَ ݧَامَ ٻِنْغٜلْ مَاکٛ تٛ اٛ دَݧِينغٜلْ؞</verse>
				<verse number="5">اٛ دَݧِ ٻِطّٛ غٛرْکٛ لَامٛتٛوطٛ دُونِيَارُ اٜ سَوْرُ نجَمْندِ؞ اَمَّا طُمْ حٛشِّ ٻِطّٛ اٛنْ طُمْ يَارِمٛ تٛ اَللَّه تٛ جٛوطٛرْغَلْ لَامُ مَاکٛ؞</verse>
				<verse number="6">دٜبّٛ اٛنْ بٛو دٛغِّ نَتِّ لَدّٜ يَاکِ وٛنْدٜ وِغٜىٰرٜ تٛ اَللَّه سِرْيَنِيمٛ تٛ طُمْ فَامَنْتَمٛ حَا بَلْطٜ 1,260؞</verse>
				<verse number="7">سٜيْ کٛنُ اُمِّي تٛنْ دٛوْ؞ مِيکَاعِلُ اٜ مَلَاعِکَعٜنْ مُوطُمْ کٛنِدِ اٜ مبٛوغَ نغَنْ اٜ مَلَاعِکَعٜنْ مَغَّ؞</verse>
				<verse number="8">اَمَّا طُمْ حٜٻِ جَالٛرْغَلْ دٛوْ مبٛوغَ نغَنْ، طُمْ رِيوِنغَ اٜ مَلَاعِکَعٜنْ مَاغَ دَغَ تٛنْ دٛوْ؞</verse>
				<verse number="9">طُمْ حُبِنٛيِنغَ ندٜرْ دُونِيَارُ؞ کَنْغَ وٛنِ مبٛوغَ نغَ دَغَ ندٜنّٛ بِعٜتٜىٰنغَ غُلّٛتٛوطٛ کٛو شٜيْطَنْ، مَجِّنٛووٛ دُونِيَارُ؞ طُمْ حُبِنِنغَ ندٜرْ دُونِيَارُ فُو اٜ مَلَاعِکَعٜنْ مَاکٛ؞</verse>
				<verse number="10">سٜيْ نَنْمِ وٛنْدٜ حٛنٛنْدٜ شٜمْبِنْدٜ دَغَ دٛوْ اٜ وِعَ، ‏«‏جٛونِ کِسْندَمْ، اٜ لَامُ، اٜ بَوْطٜ اَللَّه مٜىٰطٜنْ، اٜ لَامُ اَلْمَسِيحُ مَاکٛ وَرِي؞ نغَمْ اٛنْ طٛنْ غُلّٛتٛوطٛ بَنْدِرَاٻٜ مٜىٰطٜنْ يٜىٰسٛ اَللَّه جٜمَّ اٜ ݧَلَوْمَ رِيوَامَ دَغَ دٛوْ؞</verse>
				<verse number="11">ٻٜ کٜٻِي جَالٛرْغَلْ دٛوْ مَاکٛ بَرْکَ پِيپَمْ کَرٛورِ ندِنْ ندٜنْ اٜ بَرْکَ وٛلْدٜ اَللَّه نغَمْ ٻٜ نجَٻِي ٻٜ ندُلَّ يٛنْکِ مَٻّٜ؞</verse>
				<verse number="12">نغَمْ نٛنْ، اٛنٛنْ وٛنْٻٜ ندٜرْ وُرٛ اَللَّه تٛنْ دٛوْ، نَنٜىٰ بٜلْطُمْ!‏ اَمَّا اٛنْ مبٛنِي اٛنٛنْ وٛنْٻٜ ندٜرْ دُونِيَارُ اٜ کٛ وٛنِ ندٜرْ مَايٛ!‏ نغَمْ شٜيْطَنْ جِڤّٛنٛيَکٜعٛنْ اٜ ٻٜرْنِ بٛ ڤُسَيْ نغَمْ اٜ مٛ اَنْدِ شَرٜلْ مَاکٛ ٻَدَکٜ رٜعُکِ؞»‏</verse>
				<verse number="13">ندٜ مبٛوغَ نغَنْ اَنْدِتِ رِيوَامَ ندٜرْ دُونِيَارُ، سٜيْ نغَ فُطِّ تٛکُّکِ دٜبّٛ اٛنْ طٛنْ دَݧُطٛ ٻِطّٛ غٛرْکٛ؞</verse>
				<verse number="14">اَمَّا طُمْ حٛکِّ دٜبّٛ اٛنْ بِيٜىٰلِ طِطِ طِ شِيلَ مَنْغَ نغَمْ اٛ فِيرَ اٛ يَحَ وِغٜىٰرٜ ندٜ طُمْ سِرْيَنِيمٛ ندٜرْ لَدّٜ؞ تٛنْ طُمْ فَامَنْتَمٛ حَا دُوٻِ تَتِ اٜ سٜنْدٜرٜ؞</verse>
				<verse number="15">سٜيْ مبٛوغَ نغَنْ تُوتِ ندِيَمْ بٛ شَانغٛلْ غَطَ دٜبّٛ اٛنْ، نغَمْ ندِيَمْ طَمْ دِلِّدَ اٜ مَاکٛ؞</verse>
				<verse number="16">اَمَّا لٜيْدِ وَلِّمٛ ندِ اٛمْتِ حٛنْدُکٛ ندِ يَرْدِ ندِيَمْ طَمْ؞</verse>
				<verse number="17">سٜيْ مبٛوغَ نغَنْ مٛنَّنِ دٜبّٛ اٛنْ، نغَ اُمّٛيِي نغَ حٛنَ لٜݧٛلْ مَاکٛ، وَاتٛ کٛو مٛيٜ تٛکّٛووٛ کٛ اَللَّه وِعِ جَٻُطٛ غٛونغَ کَ يٜىٰسُ وَدِّ؞</verse>
				<verse number="18">سٜيْ مبٛوغَ نغَنْ دَرِي دٛوْ نجَارٜىٰندِ نغٛنْدِ دَاندٜ مَايٛ؞</verse>
			</chapter>
			<chapter number="13">
				<verse number="1">سٜيْ نغِيمِ وٛنْدِ مَرْدِ اٜ وُرْتٛيٛو دَغَ ندٜرْ مَايٛ اٜ ندِ وٛودِ لُوٜ سَڤّٛ اٜ کٛعٜ جٛوٜىٰطِطِ؞ کٛو نغَلٜ لُوَلْ اٜ وٛودِ غِيفٛلْ ندٜنْ کٛو ندٜيٜ حٛورٜ اٜ وٛودِ اِنْدٜ کٛلَّيْندٜ اَللَّه يَوَارٜ؞</verse>
				<verse number="2">مَرْدِ ندِ نغِيمِ ندِنْ اٜ ندِ نَنْدِ اٜ شٜمْبِنْدُ اٜ ندِ وٛودِ کٛيْطٜ مَوْطٜ غٛودُطٜ غَاسَ اٜ ڤٜطٜىٰلِ جُوتُطِ بٛ طِ وٛنْغَ ندِوْرِوَ لَدّٜ بِعٜتٜىٰنغَ بٜيَرْ؞ حٛنْدُکٛ مَيْرِ اٜ نَنْدِ اٜ کٛ سٜمْبِنْدُ؞ مبٛوغَ نغَنْ بٛو حٛکِّندِ بَوْطٜ مُوطُمْ، اٜ جٛوطٛرْغَلْ لَامُ مُوطُمْ، اٜ لَامُ مَوْطُمْ؞</verse>
				<verse number="3">ندٜنْ حٛورٜ وٛعٛيْرٜ دَغَ ندٜرْ کٛعٜ مَرْدِ ندِنْ اٜ وٛودِ وٛنْدٜ نَوْنٛودٜ بَاوَيْندٜ وَرْکِندِ؞ اَمَّا نَوْنٛودٜ ندٜنْ يَادَکٜ حٛيِي؞ نغَمْ نٛنْ کٛو مٛيٜ ندٜرْ دُونِيَارُ حَيْطِنِ تٛکِّ مَرْدِ ندِنْ؞</verse>
				<verse number="4">ٻٜ مَوْنِنِ مبٛوغَ نغَنْ، نغَمْ نغَ حٛکِّيندِ لَامُ؞ طٛنْمَا ٻٜ مَوْنِنِ مَرْدِ ندِنْ، اٜ ٻٜ مبِعَ، ‏«‏مٛيٜ حٜوْتِ بٛ مَرْدِ ندِعِ؟ مٛيٜ وَاوَتَ حَٻْدَ اٜ مَيْرِ؟»‏</verse>
				<verse number="5">طُمْ اَلِ مَرْدِ ندِنْ مَوْنِنَ حٛورٜ مُوطُمْ اٜ حُطَ جٛومِرَاوٛ، طُمْ اَلِندِ ندِ لَامٛو لٜبِّ 42؞</verse>
				<verse number="6">ندِ فُطِّ حُطُکِ اَللَّه اٜ اِنْدٜ مَاکٛ اٜ تٛ اٛ جٛوطٛتٛو، اٜ فُو جٛوطِيٻٜ تٛنْ دٛوْ؞</verse>
				<verse number="7">طُمْ اَلِندِ ندِ حٛنَ يِمْٻٜ اَللَّه ندِ حٜٻَ جَالٛرْغَلْ دٛوْ مَٻّٜ؞ ندِ حٛکَّا لَامُ دٛوْ کٛو نغٛلٜ لٜݧٛلْ، اٜ کٛو ٻٜيٜ يِمْٻٜ، اٜ کٛو نغَلٜ طٜمْنغَلْ، اٜ کٛو ندِيٜ لٜيْدِ؞</verse>
				<verse number="8">فُو يِمْٻٜ جٛوطِيٻٜ اٜ دُونِيَارُ ٻٜ مَوْنِنَيْندِ، سٜيْ نِ ٻٜ طُمْ وِنْدِ اِنْطٜ مَٻّٜ کٛ دُونِيَارُ تَغٜىٰ ندٜرْ دٜفْتٜرٜ يٛنْکِ ندٜ کَرٛورِ بَرَاندِ؞</verse>
				<verse number="9">‏«‏فُو غٛودُطٛ نٛڤِّ نَنٛوجِ نَنَ!‏</verse>
				<verse number="10">کٛو مٛيٜ طُمْ وِنْدِ نَا يَحِي مَشُّنغَاکُ، تٛو، نَا يَحِي:‏ ندٜنْ کٛو مٛيٜ طُمْ وِنْدِ اٜ کَافَحِ اٛ وَرْدٜتٜىٰ، تٛو، اٜ کَافَحِ کِنْ اٛ وَرْدٜتٜىٰ؞ نغَمْ مَاجُمْ سٜيْ يِمْٻٜ اَللَّه کٛولٛومٛ نغَطَ مُݧَلْ؞»‏</verse>
				<verse number="11">ندٜنْ مِ يِعِي وٛنْدِ مَرْدِ اٜ وُرْتٛيٛو دَغَ ندٜرْ لٜيْدِ؞ اٜ ندِ وٛودِ لُوٜ طِطِ بٛ طٜ کَرٛورِ، اٜ ندِ مٜتَ بٛ مبٛوغَ؞</verse>
				<verse number="12">اٜ ندِ حُوتِرَ لَامُ مَرْدِ اَرَنْدٜىٰرِ ندِنْ فُو يٜىٰسٛ اَرَنْدٜىٰرِ ندِنْ؞ ندِ وَطِي دُونِيَارُ اٜ کٛو مٛيٜ غٛنْطٛ ندٜرْ مَيْرُ مَوْنِنَ مَرْدِ اَرَنْدٜىٰرِ ندِنْ، ندِنْ طٛنْ ندِ نَوْنٛودٜ مَيْرِ حٛيِ؞</verse>
				<verse number="13">مَرْدِ طِطَوْرِ ندِنْ وَطِ فِي کَيْطِنِيطُمْ طُطُّمْ، حَا مَا ندِ وَطِ حِيتٜ رُفٛيِ ندٜرْ دُونِيَارُ دَغَ دٛوْ؞ ندِ وَطِ نٛنْ يٜىٰسٛ غِتٜ کٛو مٛيٜ؞</verse>
				<verse number="14">ندِ مَجِّنِ يِمْٻٜ وٛنْٻٜ دُونِيَارُ اٜ کَيْطِنِيطُمْ طُمْ اُمْ اَلِندِ ندِ وَطَ اٜ يٜىٰسٛ مَرْدِ اَرَنْدٜىٰرِ نَوْنِرَاندِ کَافَحِ اَمَّا اٜ ندِ وٛودِ يٛنْکِ؞ ندٜنْ ندِ وِعِٻٜ ٻٜ نغَطَ نغُنْکِوَ نَنْدُنغَ اٜ مَرْدِ اَرَنْدٜىٰرِ ندِنْ نغَمْ حٛکُّکِندِ مَنْغُ؞</verse>
				<verse number="15">طُمْ اَلِ مَرْدِ طِطَوْرِ ندِنْ فُوفَنَ کٛ ٻٜ نغَطِ طُمْ فٛوفَانغٛ يٛنْکِ نغَمْ طُمْ مٜتَ طُمْ وَطَ فُو غَݧُطٛ مَوْنِنْکِطُمْ وَرٜىٰ؞</verse>
				<verse number="16">طٛنْمَا مَرْدِ طِطَوْرِ ندِنْ وَطِ کٛو مٛيٜ وَطَنٜىٰ اَلَامَ مَيْرِ اٜ جُنْغٛ ݧَامٛ کٛو اٜ تِيندٜ، مَوْطٛ اٜ ڤَمَرٛ، غٛودُطٛ رِسْکُ اٜ مٛ وَلَنَا، مَشُّطٛ اٜ نَاع مَشُّطٛ؞</verse>
				<verse number="17">ندِ وَطُ نٛنْ نغَمْ تٛع غٛطّٛ سٛودَ کٛو سٛورَ تٛ وَلَا اَلَامَ مَيْرِ، وَاتٛ اِنْدٜ مَيْرِ کٛو لَمْبَ اِنْدٜ مَيْرِ؞</verse>
				<verse number="18">طٛعٛ اٜ حَانِ کُوتِرٛنْ فَامُ؞ فُو غٛودُطٛ اَنْدَلْ اٛ وُرْتِنَ مَعَنَ لَمْبَ مَرْدِ ندِنْ طٛنْ، نغَمْ لَمْبَ طُمْ طُمْ اِنْدٜ نٜطّٛ؞ لَمْبَ طُمْ وٛنِ 666؞</verse>
			</chapter>
			<chapter number="14">
				<verse number="1">ندٜنْ مِ رَارِي سٜيْ نغِيمِ کَرٛورِ ندِنْ اٜ دَرِي دٛوْ حٛشّٜىٰرٜ سِحِيٛونَ؞ اٜ مٛ وٛنْدِ اٜ يِمْٻٜ 144,000 ٻٜ طُمْ وِنْدَنِ اِنْدٜ مَاکٛ اٜ ندٜ ݧَاکٛ مَاکٛ تٛ تِيطٜ مَٻّٜ؞</verse>
				<verse number="2">سٜيْ نَنْمِ وٛنْدٜ حٛنٛنْدٜ دَغَ دٛوْ شٜمْبِنْدٜ بٛ حٛولٛ ندِيَمْجِ دٛغّٛوجِ، بٛ حٛولٛ رِغَّانغٛ شٜمْبِنْغٛ؞ اٜ ندٜ نَنْدِ اٜ اِيدٛ فِيکِ غَرَايَاجِ؞</verse>
				<verse number="3">اٜ ٻٜ نغِمَ وٛنْغٛلْ غِمٛلْ کٜسٛلْ يٜىٰسٛ جٛوطٛرْغَلْ لَامُ نغَلْ اٜ تَغَاطُمْ نَيُمْ غٛودُطُمْ يٛنْکِ طُمْ طٛنْ اٜ يٜىٰسٛ مَوْٻٜ ٻٜنْ طٛنْ؞ وَلَا بَاوَيْطٛ اٜکِّتَاکِ غِمٛلْ نغٛلْ، سٜيْ ٻٜنْ طٛنْ يِمْٻٜ 144,000 تَنْ ٻٜ طُمْ رِمْطِنِ دَغَ دُونِيَارُ؞</verse>
				<verse number="4">کَمْٻٜ نغٛنِ غَطُٻٜ جٛنْدٜ لَمْندٜ نغَمْ ٻٜ مٜىٰطَايِ وَلْدُکِ اٜ رٜوْٻٜ، اٜ ٻٜ تٛکَّ کَرٛورِ ندِنْ فُو تٛ ندِ فَعِ؞ کَمْٻٜ نغٛنِ رِمْطِنَاٻٜ ندٜرْ يِمْٻٜ حٛرِيٻٜ، کَمْٻٜ نغٛنِ ٻٜ طُمْ اَرْتِ حٛکُّکِ اَللَّه اٜ کَرٛورِ ندِنْ؞</verse>
				<verse number="5">طُمْ مٜىٰطَايِ نَنْکِ فٜوْرٜ دَغَ کٛنْدُطٜ مَٻّٜ، نغَمْ ٻٜ مٜىٰطَايِ وَطُکِ غٛطُّمْ کٛ وٛوطَا؞</verse>
				<verse number="6">ندٜنْ مِ يِعِي غٛطّٛ مَلَاعِکَاجٛ اٜ فِيرَ تٛنْ دٛوْ، اٜ مٛ يَادَ اٜ حَبَرُ بٜلْطُمْ تَبِتَيْطُمْ نغَمْ اٛ وَعَجِنَنَ يِمْٻٜ دُونِيَارُ ٻٜ کٛو نغٛلٜ لٜݧٛلْ، اٜ کٛو ٻٜيٜ يِمْٻٜ، اٜ کٛو نغَلٜ طٜمْنغَلْ، اٜ کٛو ندِيٜ لٜيْدِ؞</verse>
				<verse number="7">اٛ پٜفْتِ حٛنٛنْدٜ سٜمْبٜىٰ اٛ وِعِ، ‏«‏کُلٜىٰ اَللَّه مَوْنِنٜىٰمٛ!‏ نغَمْ شَرٜلْ نغٜلْ اٛ وَطَنْتَ دُونِيَارُ کِيتَ وَطِي؞ مَوْنِنٜىٰ تَغُطٛ دٛوْ اٜ لٜيْ، اٜ مَايٛ اٜ تٛ ندِيَمْ ٻُلَتَ؞»‏</verse>
				<verse number="8">سٜيْ مَلَاعِکَاجٛ طِطَٻٛ تٛکِّ اَرَنْدٜىٰجٛ اٛنْ اٜ وِعَ، ‏«‏غَرِيرِ بَابِيلَ حَلْکَامَ!‏ غَرِيرِ مَوْندِ ندِنْ ندِ حَلْکَامَ!‏ ندِ يَرْنِي لٜݧِ وٛنْغُ نجَرُ غَيْلِتَيْنغُ حٛورٜ، وَاتٛ نجٜىٰنُ، ندِ فٛوطٛيِ مٛنّٜرٜ اَللَّه؞»‏</verse>
				<verse number="9">سٜيْ مَلَاعِکَاجٛ تَتَٻٛ تٛکِّ طِطٛ اَرَنْدٜعٜنْ ٻٜنْ اٜ وِعَ اٜ سٜمْبٜ، ‏«‏فُو مَوْنِنْطٛ ندِنْ طٛنْ مَرْدِ اَرَنْدٜىٰرِ اٜ نغُنْکِوَ نَنْدُنغَ اٜ مَيْرِ، ندٜنْ جَٻِ اَلَامَ مَيْرِ اٜ جُنْغٛ مُوطُمْ کٛو اٜ تِيندٜ مُوطُمْ،</verse>
				<verse number="10">اٛ يَرَيْ بٛنٜ کَلُّطُمْ طُمْ اَللَّه سِرْيِي اٜ سٜمْبٜ مُوطُمْ ندٜرْ تُمُّدٜ مٛنّٜرٜ مُوطُمْ؞ طُمْ تٛرِّرَيْمٛ حِيتٜ اٜ کِبِرِتُ يٜىٰسٛ مَلَاعِکَعٜنْ شٜنِيٻٜ اٜ کَرٛورِ ندِنْ؞</verse>
				<verse number="11">شُرْکَ حِيتٜ غُلَيْنغٜٻٜ کَ وَطَيْ کَ اُمَّاکِ دٛوْ حَا اَبَدَا اَبَدِنْ؞ ٻٜنْ طٛنْ مَوْنِنْٻٜ مَرْدِ ندِنْ طٛنْ اٜ نغُنْکِوَ نَنْدُنغَ اٜ مَيْرِ اٜ فُو غَطَنَاٻٜ اَلَامَ اِنْدٜ مَيْرِ، ٻٜ کٜٻَتَا اُسْتَنٜىٰکِ بٛنٜ جٜمَّ اٜ ݧَلَوْمَ؞»‏</verse>
				<verse number="12">نغَمْ مَاجُمْ يِمْٻٜ اَللَّه تٛکّٛوٻٜ کٛ اٛ وِعِ کٛولِيٻٜ يٜىٰسُ نغَطَ مُݧَلْ؞</verse>
				<verse number="13">سٜيْ ڤُطُّتُمِ نَنْمِ وٛنْدٜ حٛنٛنْدٜ دَغَ دٛوْ اٜ وِعَ، ‏«‏وِنْدُ طُعُمْ، ‏‹‏ٻٜ بَرْکِطِنَاٻٜ مَايَيْٻٜ دَغَ جٛونِ اٜ تٛکِّ جٛومِرَاوٛ؞›‏ »‏ رُوحُ اَللَّه وِعِي، ‏«‏غٛونغَ، ٻٜ شِوْتٛتٛ دَغَ کُوغَلْ مَٻّٜ اٜ تٛرَّ مَٻّٜ، نغَمْ کٛ ٻٜ نغَطِ تٛکَّيْٻٜ؞»‏</verse>
				<verse number="14">ندٜنْ مِ رَارِي سٜيْ نغِيمِ غٛطّٜ دُولٜ دَنٜىٰجٜ اٜ وٛودِ غٛطّٛ بٛ ٻِي نٜطّٛ اٜ جٛوطِي دٛوْ مَاجٜ، اٜ مٛ تَارِ غِيفٛلْ جِينَارِ تٛ حٛورٜ مَاکٛ، اٜ مٛ جٛغِي لَوْجٜىٰرُ ݧَاطُندُ اٜ جُنْغٛ مَاکٛ؞</verse>
				<verse number="15">سٜيْ غٛطّٛ مَلَاعِکَاجٛ وُرْتٛيِي دَغَ ندٜرْ وُرٛ شٜنِينغٛ تٛنْ دٛوْ اٛ مٜتَنِ جٛوطِيطٛ دٛوْ دُولٜ اٛنْ اٜ حٛنٛنْدٜ شٜمْبِنْدٜ اٛ وِعِ، ‏«‏وَطُ لَوْجٜىٰرُ مَاطَ، ڤُطَّا تَپُکِ کٛ ٻٜنْدِ، نغَمْ شَرٜلْ فٜعُّکِ غٜسٜ دُونِيَارُ وَطِي؞»‏</verse>
				<verse number="16">سٜيْ اٛنْ طٛنْ جٛوطِيطٛ دٛوْ دُولٜ وَطِ لَوْجٜىٰرُ مُوطُمْ تَپِ کٛ ٻٜنْدِ ندٜرْ دُونِيَارُ؞</verse>
				<verse number="17">طٛنْمَا غٛطّٛ مَلَاعِکَاجٛ وُرْتٛيِي دَغَ ندٜرْ وُرٛ شٜنِينغٛ ندٜرْ وُرٛ اَللَّه تٛنْ دٛوْ؞ کَنْکٛ مَا اٜ مٛ جٛغِي لَوْجٜىٰرُ ݧَاطُندُ؞</verse>
				<verse number="18">سٜيْ غٛطّٛ مَلَاعِکَاجٛ ڤَامَنٛووٛ حِيتٜ وُرْتٛيِي دَغَ ندٜرْ تٛ طُمْ وُلَتَ اُرْدٜ؞ اٛ مٜتَنِ مَلَاعِکَاجٛ جٛغِيطٛ لَوْجٜىٰرُ وٜلْندُ ندٜرْ حٛنٛنْدٜ شٜمْبِنْدٜ اٛ وِعِ، ‏«‏وَطُ لَوْجٜىٰرُ مَاطَ تَپَا اِنَبٛوجٜ دُونِيَارُ، نغَمْ نغٜسَ اِنَبٛوجٜ دُونِيَارُ ٻٜنْدِي؞»‏</verse>
				<verse number="19">سٜيْ مَلَاعِکَاجٛ اٛنْ وَطِ لَوْجٜىٰرُ مُوطُمْ ندٜرْ دُونِيَارُ تَپِ ٻِکّٛيْ اِنَبٛوجٜ دَغَ لَيِ مَاجٜ، اٛ حُبِيکٛيْ ندٜرْ نغَيْکَ تٛ طُمْ يَاٻَتَکٛيْ؞ طُعُمْ حٛلِّ نٛ اَللَّه مٛنِّرَنْتَ کَلُّٻٜ؞</verse>
				<verse number="20">طُمْ يَاٻِکٛيْ ندٜرْ نغَيْکَ کَنْ غَطَ غَرِيرِ؞ پِيپَمْ وَطِ کَ وُرْتٛيَاکِ اٜ دٛغَّ دَغَ ندٜرْ نغَيْکَ کَنْ، تٛ طَمْ يَارِ وَطِي مِلْ 692 ندٜنْ لُغُّکِ مَاجَمْ وَطِي سَوْرُ غٛعٛ؞</verse>
			</chapter>
			<chapter number="15">
				<verse number="1">سٜيْ نغِيمِ غٛطُّمْ اَلَامَ تٛنْ دٛوْ مَوْطُمْ کَيْطِنِيطُمْ؞ مِ يِعِي مَلَاعِکَعٜنْ نجٛوٜىٰطِطٛ جٛغِيٻٜ بٛنٜ جٛوٜىٰطِطِ کَلُّطُمْ شَکِتِيطُمْ، نغَمْ کَنْجٜ نغٛنِ کٜىٰرٛلْ مٛنّٜرٜ اَللَّه؞</verse>
				<verse number="2">سٜيْ نغِيمِ غٛطُّمْ بٛ مَايٛ دَارٛلّٜ حَوْتِ اٜ حِيتٜ؞ ندٜنْ مِ يِعِ کٜٻُٻٜ جَالٛرْغَلْ دٛوْ مَرْدِ اَرَنْدٜىٰرِ ندِنْ طٛنْ اٜ نغُنْکِوَ نَنْدُنغَ اٜ مَيْرِ اٜ لَمْبَ کٛلَّيْطُمْ اِنْدٜ مَيْرِ؞ اٜ ٻٜ ندَرِي دَاندٜ مَايٛ دَارٛلّٜ نغٛنْ اٜ ٻٜ نجٛغِي غَرَايَاجِ طِ اَللَّه حٛکِّٻٜ؞</verse>
				<verse number="3">اٜ ٻٜ نغِمَ غِمٛلْ مُوسَ مَشُّطٛ اَللَّه اٜ غِمٛلْ کَرٛورِ ندِنْ، اٜ ٻٜ مبِعَ، ‏«‏يَا اَللَّه جٛومِرَاوٛ جٛومُ بَوْطٜ، کُوطٜ مَاطَ طٜ مَوْطٜ کَيْطِنِيطٜ؞ لَامِيطٛ لٜپِّ فُو، کٛو طُمٜ کٛ نغَطَتَا اٜ وٛودِ اَادِلَاکُ اٜ غٛونغَ!‏</verse>
				<verse number="4">مٛيٜ وٛنِ حُلَتَامَ، يَا جٛومِرَاوٛ؟ مٛيٜ وٛنِ مَوْنِنْتَا مَنْغُ مَاطَ؟ نغَمْ اَنْ تَنْ وٛنِ شٜنِيطٛ؞ يِمْٻٜ دُونِيَارُ فُو مَوْنِنْتٜ، نغَمْ کٛو مٛيٜ يِعِي کُوطٜ مَاطَ طٜ اَادِلَاکُ؞»‏</verse>
				<verse number="5">غَطَ نٛنْ مِ يِعِي وِغٜىٰرٜ ٻُرْندٜ سٜنَاکِ ندٜرْ وُرٛ اَللَّه تٛنْ دٛوْ اٜ اٛمْتِي؞</verse>
				<verse number="6">سٜيْ ٻٜنْ طٛنْ مَلَاعِکَعٜنْ نجٛوٜىٰطِطٛ جٛغِيٻٜ بٛنٜ کَلُّطُمْ مبُرْتٛيِي دَغَ ندٜرْ وُرٛ نغٛنْ اٜ ٻٜ ٻٛرْنِي کٛلْتٜ طٜلْمُطٜ بٛطّٜ طٜلْکِتٛتٛوطٜ، اٜ ٻٜ تَادِي تَادٛرْطٜ جِينَارِ تٛ غَبَاجٜ مَٻّٜ؞</verse>
				<verse number="7">سٜيْ غٛعٛ ندٜرْ تَغَاطُمْ نَيُمْ غٛودُطُمْ يٛنْکِ طُمْ طٛنْ حٛکِّ مَلَاعِکَعٜنْ نجٛوٜىٰطِطٛ ٻٜنْ تُمُّطٜ جٛوٜىٰطِطِ طٜ جِينَارِ اٜ طٜ کٜىٰوِ مٛنّٜرٜ اَللَّه غٛودُطٛ يٛنْکِ حَا اَبَدَا اَبَدِنْ؞</verse>
				<verse number="8">سٜيْ شُرْکَ پِوٛيِ دَغَ تٛ بَوْطٜ اَللَّه اٜ تٜدُّنغَلْ مَاکٛ حٜىٰوِ وُرٛ نغٛنْ حَا وَلَا بَوْطٛ نَتُّکِنغٛ نَا بٛنٜ جٛوٜىٰطِطِ طُمْ طٛنْ طُمْ مَلَاعِکَعٜنْ نجٛوٜىٰطِطٛ ندٜعِي؞</verse>
			</chapter>
			<chapter number="16">
				<verse number="1">سٜيْ نَنْمِ وٛنْدٜ حٛنٛنْدٜ شٜمْبِنْدٜ دَغَ ندٜرْ وُرٛ شٜنِينغٛ تٛنْ دٛوْ اٜ ندٜ وِعَ مَلَاعِکَعٜنْ نجٛوٜىٰطِطٛ ٻٜنْ طٛنْ، ‏«‏نجَحٜىٰ ندُفَنٛنْ دُونِيَارُ تُمُّطٜ جٛوٜىٰطِطِ طٜنْ طٛنْ طٜ مٛنّٜرٜ اَللَّه!‏»‏</verse>
				<verse number="2">دَغَ طٛنْ سٜيْ مَلَاعِکَاجٛ اَرَنْدٜىٰجٛ يَحِ وَيْلِ کٛ وٛنِ ندٜرْ تُمُّدٜ مُوطُمْ دٛوْ دُونِيَارُ؞ سٜيْ نغٛکّٛ ڤُتّٛ نَوْکٛ کَلُّکٛ مبُرْتٛنٛيِي ٻٜنْ طٛنْ غٛودُٻٜ اَلَامَ مَرْدِ اَرَنْدٜىٰرِ ندِنْ طٛنْ اٜ مَوْنِنْٻٜ نغُنْکِوَ نَنْدُنغَ اٜ مَيْرِ؞</verse>
				<verse number="3">مَلَاعِکَاجٛ طِطَٻٛ مَا وَيْلِ کٛ وٛنِ ندٜرْ تُمُّدٜ مُوطُمْ ندٜرْ مَايٛ؞ سٜيْ ندِيَمْ مَايٛ نغٛنْ وَرْتِ بٛ پِيپَمْ مَيْطٛ؞ کٛو طُمٜ کٛ وٛودِ يٛنْکِ غٛنْطُمْ ندٜرْ مَاغٛ وَاتِ؞</verse>
				<verse number="4">سٜيْ مَلَاعِکَاجٛ تَتَٻٛ مَا وَيْلِ کٛ وٛنِ ندٜرْ تُمُّدٜ مُوطُمْ ندٜرْ شَنْطِ اٜ تٛ ندِيَمْ ٻُلِرٛيْتَ؞ سٜيْ طُمْ فُو طُمْ وَرْتِ پِيپَمْ؞</verse>
				<verse number="5">مِ نَنِي مَلَاعِکَاجٛ ڤَامَنٛووٛ ندِيَمْ اٜ وِعَ، ‏«‏يَا شٜنِيطٛ، اَنْ وٛنِ ندٜنّٛ اَنْ وٛنِ جٛونِ؞ اَنْ اَ اَادِلِيجٛ ندٜرْ کِيتَ مَاطَ کَنْ طٛنْ؞</verse>
				<verse number="6">نغَمْ کَلُّٻٜ ندُفِي پِيپَمْ يِمْٻٜ مَاطَ اٜ اَنَّبٛعٜنْ مَاطَ، رَطُّمْ بٛو اَ حٛکِّيٻٜ پِيپَمْ ٻٜ نجَرَ نغَمْ نٛنْ حَانَنِٻٜ؞»‏</verse>
				<verse number="7">سٜيْ نَنْمِ حٛنٛنْدٜ دَغَ تٛ طُمْ وُلَتَ اُرْدٜ وٜلْندٜ اٜ وِعَ، ‏«‏غٛونغَ، اَللَّه جٛومِرَاوٛ جٛومُ بَوْطٜ!‏ اَ وَطِرَ کِيتَ اٜ غٛونغَ اٜ اَادِلَاکُ!‏»‏</verse>
				<verse number="8">سٜيْ مَلَاعِکَاجٛ نَيَٻٛ وَيْلِ کٛ وٛنِ ندٜرْ تُمُّدٜ مُوطُمْ دٛوْ نَانغٜ؞ سٜيْ طُمْ اَلِنغٜ نغٜ وُلَ يِمْٻٜ غُلْطُمْ کَلُّطُمْ؞</verse>
				<verse number="9">سٜيْ نغٜ وُلِ يِمْٻٜ نٛ حَلِّ، ٻٜ کُطِ اِنْدٜ اَللَّه، کَنْکٛ غٛودُطٛ لَامُ دٛوْ بٛنٜ جٛوٜىٰطِطِ طُمْ طٛنْ؞ اَمَّا ٻٜ تُوبَايِ ٻٜ مَوْنِنَايِمٛ؞</verse>
				<verse number="10">مَلَاعِکَاجٛ نجٛوَٻٛ مَا وَيْلِ کٛ وٛنِ ندٜرْ تُمُّدٜ مُوطُمْ دٛوْ جٛوطٛرْغَلْ لَامُ مَرْدِ اَرَنْدٜىٰرِ ندِنْ، سٜيْ ݧِوْرٜ مَٻِّ کٛو تٛيٜ تٛ ندِ لَامٛتٛو؞ يِمْٻٜ ݝَتِ طٜمْطٜ مَٻّٜ نغَمْ بٛنٜ،</verse>
				<verse number="11">ٻٜ کُطِ اَللَّه مٛ دٛوْ نغَمْ نَوْطُمْ ڤُتّٛ کَلُّکٛ کٜٻُکٛٻٜ؞ اَمَّا فُو اٜ نٛنْ ٻٜ تُوبَايِ دَغَ کُوطٜ مَٻّٜ کَلُّطٜ؞</verse>
				<verse number="12">سٜيْ مَلَاعِکَاجٛ جٛوٜىٰغٛعٛوجٛ وَيْلِ کٛ وٛنِ ندٜرْ تُمُّدٜ مُوطُمْ ندٜرْ اِلٛووٛ مَنْغٛ بِعٜتٜىٰنغٛ يُفٜرِتِسْ مَنْغٛ؞ سٜيْ نغٛ ٻٜىٰٻِ نغٛ يٛورِ نغَمْ طُمْ مٛعِّنَنَ لَامِيٻٜ فُونَ لَاوٛلْ؞</verse>
				<verse number="13">سٜيْ نغِيمِ غٛطِّ غِنِّ کَنْجِ تَتِ اٜ طِ نَنْدِ اٜ ڤَاٻِ، غٛعٛتٛلْ اٜ وُرْتٛيٛو دَغَ ندٜرْ حٛنْدُکٛ مبٛوغَ نغَنْ طٛنْ، غٛعٛتٛلْ بٛو اٜ وُرْتٛيٛو دَغَ ندٜرْ حٛنْدُکٛ مَرْدِ اَرَنْدٜىٰرِ ندِنْ طٛنْ، ندٜنْ غٛعٛتٛلْ اٜ وُرْتٛيٛو دَغَ ندٜرْ حٛنْدُکٛ اَنَّبِيجٛ اٛنْ طٛنْ مٛ فٜوْرٜ؞</verse>
				<verse number="14">کَنْجِ نغٛنِ غِنِّ غَطٛوجِ کُوطٜ کَيْطِنِيطٜ؞ کَنْجِ نغٛنِ جَحٛوجِ تٛ لَامِيٻٜ دُونِيَارُ فُو طِ کَوْرِتَٻٜ نغَمْ کٛنُ اٜ ندٜنْ طٛنْ ݧَلْندٜ مَوْندٜ ندٜ اَللَّه جٛومُ بَوْطٜ؞</verse>
				<verse number="15">يٜىٰسُ وِعِ، ‏«‏رَطُّمْ اٜ مِ وَرٛيَ بٛ غُجّٛ!‏ اٛ بَرْکِطِنَاطٛ فُو جٛوطِيطٛ اٜ سِرْيِي نغَمْ ٻٛرْنٛو کٛلْتٜ مُوطُمْ نغَمْ تٛع اٛ دِلَّ اٛ ٻٛرْنَاکِ اٛ سٜمْتَ يٜىٰسٛ لٜݧٛلْ؞»‏</verse>
				<verse number="16">سٜيْ غِنِّ طِنْ کَوْرِتِ لَامِيٻٜ ٻٜنْ تٛ وِغٜىٰرٜ بِعٜتٜىٰندٜ اَرْمَغٜدٛنْ ندٜرْ طٜمْنغَلْ اِبْرَانِيَنْکٛورٜ؞</verse>
				<verse number="17">ندٜنْ مَلَاعِکَاجٛ نجٛوٜىٰطِطَٻٛ وَيْلِ کٛ وٛنِ ندٜرْ تُمُّدٜ مُوطُمْ اٜ نجَيْرِ دٛوْ؞ سٜيْ وٛنْدٜ حٛنٛنْدٜ شٜمْبِنْدٜ وُرْتٛيِي دَغَ جٛوطٛرْغَلْ لَامُ ندٜرْ وُرٛ شٜنِينغٛ تٛنْ دٛوْ اٜ ندٜ وِعَ، ‏«‏طُمْ حٜىٰݧِي!‏»‏</verse>
				<verse number="18">سٜيْ طُمْ وَطِ کَ مَپّٜ اٜ رِغَّاکِ اٜ ڤَلْمَالِ اٜ دِمْبٛلْ لٜيْدِ کَلُّنغٛلْ اِرِ نغٛلْ طُمْ مٜىٰطَايِ وَطُکِ دَغَ طُمْ فُطِّ تَغُکِ يِمْٻٜ؞ دِمْبٛلْ نغٛلْ ٻُرِي کٛو نغٛلٜ دِمْبٛلْ نغٛلْ طُمْ مٜىٰطِ وَطُکِ حَلُّکِ؞</verse>
				<verse number="19">غَرِيرِ بَابِيلَ ندِنْ طٛنْ مَوْندِ سٜنْدِي تَتِ، غَرِيجٜ دُونِيَارُ مَا نجَنِ نجَنِنِ؞ سٜيْ اَللَّه سِفْتٛرِ اٜ غَرِيرِ بَابِيلَ مَوْندِ، اٛ وَطِندِ ندِ يَرِ تٛرَّ مٛنّٜرٜ مَاکٛ کَلُّندٜ؞</verse>
				<verse number="20">کٛو ندِيٜ لٜيْدِ نغٛنْدِ شَکَ ندِيَمْ ندِيَمْ ݧَامِندِ، ندٜنْ کٛشّٜىٰجٜ شَنْکِتِي؞</verse>
				<verse number="21">مَلٜمَلّٜىٰحٛ مَوْکٛ تٜدِّرْکٛ بٛ بُحُ مَسَرَارِ نغَطِ کَ يَنٛيْکِ دٛوْ يِمْٻٜ دَغَ دٛوْ حَا يِمْٻٜ ٻٜنْ کُطِ اَللَّه نغَمْ بٛنٜ مَلٜمَلّٜحٛ کٛنْ، نغَمْ تٛرَّ کَنْ حَلِّي نَاع سٜطَّ!‏</verse>
			</chapter>
			<chapter number="17">
				<verse number="1">سٜيْ غٛعٛتٛ ندٜرْ مَلَاعِکَعٜنْ نجٛوٜىٰطِطٛ ٻٜنْ طٛنْ جٛغِيٻٜ تُمُّطٜ جٛوٜىٰطِطِ طٜنْ وَرِ وِعِيَمْ، ‏«‏وٛرٛيْ مِ حٛلّٛيْمَا نٛ اَللَّه حَلْکِرْتَ کَارُوَاجٛ اِنْدِنْطٛ، اٛنْ طٛنْ وَاتٛ غَرِيرِ مَوْندِ ندِنْ طٛنْ نغٛنْدِ حَادٜ شَنْطِ؞</verse>
				<verse number="2">لَامِيٻٜ دُونِيَارُ نغَطِدِي نجٜىٰنُ اٜ مَاکٛ؞ نجٜىٰنُ طُمْ ٻٜ نغَادِ يِلْتِيٻٜ بٛ اٛ حٛکُّٻٜ نجَرُ غَيْلِتَيْنغُ حٛورٜ، کَمْٻٜ اٜ يِمْٻٜ دُونِيَارُ فُو؞»‏</verse>
				<verse number="3">ندٜرْ وَحَيُ طُمْ، مَلَاعِکَاجٛ اٛنْ حٛشِّيَمْ يَارِيَمْ ندٜرْ لَدّٜ تٛنْ نغِيمِ غٛطّٛ دٜبّٛ اٜ جٛوطِي دٛوْ وٛنْدِ مَرْدِ مبٛطٜىٰرِ شٛلٛيْ؞ ٻَنْدُ مَيْرِ فُو اٜ وٛودِ اِنْطٜ کُطٛوجٜ اَللَّه اٜ ندِ وٛودِ کٛعٜ جٛوٜىٰطِطِ اٜ لُوٜ سَڤّٛ؞</verse>
				<verse number="4">دٜبّٛ اٛنْ اٜ ٻٛرْنِي کٛلْتٜ شُوطِيجٜ اٜ بٛطٜىٰجٜ شٛلٛيْ، اٜ مٛ مٛعِّتِنٛرِي شٛدِّ جِينَارِ، اٜ شٛدِّ غَطِرَاندِ کَاپٜ طٜ شٜىٰدٜ فٜىٰرٜ‑فٜىٰرٜ؞ اٜ مٛ جٛغِي تُمُّدٜ جِينَارِ اٜ جُنْغٛ مَاکٛ اٜ ندٜ حٜىٰوِ ندِيَمْ اِنَبٛجَمْ، وَاتٛ کٛ نٜفْنِي کَلُّطُمْ طُمْ اٛ وَطِدِ اٜ وٛرْٻٜ؞</verse>
				<verse number="5">اٜ تِيندٜ مَاکٛ طُمْ وِنْدِ وٛنْدٜ اِنْدٜ غٛودُندٜ مَعَنَ شُوطِيطُمْ، وِعُکِ، ‏«‏بَابِيلَ مَوْندِ اِنَّ کَارُوَعٜنْ اِنَّ کٛو طُمٜ کٛ نٜفْنِي طُمْ دُونِيَارُ؞»‏</verse>
				<verse number="6">سٜيْ نغِيمِ دٜبّٛ اٛنْ اٜ يِلْتِي نغَمْ پِيپَمْ يِمْٻٜ اَللَّه طَمْ اٛ يَرِ اٜ پِيپَمْ ٻٜ طُمْ وَرِ نغَمْ تٛکُّکِ يٜىٰسُ؞ ندٜ نغِيمٛومِ مِ حَيْطِنِي نَاع سٜطَّ؞</verse>
				<verse number="7">اَمَّا مَلَاعِکَاجٛ اٛنْ پَمِيَمْ وِعِ، ‏«‏نغَمْ طُمٜ کَيْطِنْتَا؟ مِ وِعٜتٜ مَعَنَ سِرُّ دٜبّٛ اٛعٛ اٜ سِرُّ مَرْدِ کٛشُّندِمٛ نغٛودُندِ کٛعٜ جٛوٜىٰطِطِ اٜ لُوٜ سَڤّٛ؞</verse>
				<verse number="8">مَرْدِ ندِ نغِيطَا، ندٜنّٛ اٜ ندِ وٛودُنٛو يٛنْکِ، جٛونِ ندِ وَلَا يٛنْکِ، ندٜنْ طٛعٛ يٜىٰسٛ ندِ وُرْتٛيْتٛ دَغَ ندٜرْ نغَيْکَ کَلُّکَ لُغُّکَ ندِ يَحَ تٛ ندِ حَلْکٜتٜىٰ؞ جٛوطِيٻٜ اٜ دُونِيَارُ ٻٜ طُمْ وِنْدَايِ اِنْطٜ مَٻّٜ ندٜرْ دٜفْتٜرٜ يٛنْکِ کٛ دُونِيَارُ تَغٜىٰ، ٻٜ کَيْطِنَيْ اٜ يِعُکِ مَرْدِ ندِنْ طٛنْ؞ نغَمْ ندٜنّٛ اٜ ندِ وٛودُنٛو يٛنْکِ، جٛونِ ندِ وَلَا يٛنْکِ، ندٜنْ ندِ وَرْتٛيَيْ؞</verse>
				<verse number="9">‏«‏طٛعٛ اٜ حَانِ نٜطّٛ حُوتِرَ فَامُ نغَمْ اَنْدُکِ مَعَنَ طُعُمْ؞ کٛعٜ جٛوٜىٰطِطِ طٜنْ طٛنْ طُمْ پٛولٜ جٛوٜىٰطِطِ تٛ دٜبّٛ اٛنْ طٛنْ جٛوطٛتٛو،</verse>
				<verse number="10">طٛنْمَا کَنْجٜ نغٛنِ لَامِيٻٜ نجٛوٜىٰطِطٛ؞ نجٛوٛ ندٜرْ مَٻّٜ مَايِ، ندٜنْ غٛعٛتٛ اٜ لَامٛو جٛونِ، غٛعٛتٛ اٛنْ بٛو وَرَايِ تَوْ؞ تٛ اٛ وَرِي، اٛ لَامٛتٛ شَرٜلْ سٜطَّ تَنْ؞</verse>
				<verse number="11">مَرْدِ ندِنْ طٛنْ غٛودُنٛوندِ يٛنْکِ، جٛونِ بٛو ندِ وَلَا يٛنْکِ، کَيْرِ وٛنِ غٛعٛتٛ ندٜرْ لَامِيٻٜ نجٛوٜىٰطِطٛ، ندِ وَرْتَيْ لَامِيطٛ نجٛوٜىٰتَتَٻٛ، ندٜنْ طُمْ حَلْکَندِ؞</verse>
				<verse number="12">‏«‏لُوٜ طٜنْ طٛنْ سَڤّٛ طٜ نغِيطَا بٛو طُمْ لَامِيٻٜ سَڤّٛ ٻٜ ڤُطَّايِ لَامُ تَوْ، اَمَّا طُمْ حٛکَّيْٻٜ لَامُ ٻٜ لَامٛو اَوَ غٛعٛ اٜ مَرْدِ ندِنْ طٛنْ؞</verse>
				<verse number="13">ٻٜ فُو ݧُمٛ مَٻّٜ غٛعٛ، ندٜنْ ٻٜ کٛکَّيْ مَرْدِ ندِنْ طٛنْ بَوْطٜ مَٻّٜ اٜ لَامُ مَٻّٜ؞</verse>
				<verse number="14">ٻٜ کٛنَيْ کَرٛورِ ندِنْ، اَمَّا کَرٛورِ ندِنْ حٜٻَ جَالٛرْغَلْ دٛوْ مَٻّٜ نغَمْ کَنْکٛ وٛنِ جٛومِرَاوٛ جٛومِرَاٻٜ، لَامِيطٛ لَمْلَمْٻٜ؞ وٛنْدُٻٜ اٜ مَاکٛ بٛو ٻٜ نٛدَّاٻٜ، ٻٜ شُٻَاٻٜ، ٻٜ تٛکُّٻٜ جٛومِرَاوٛ بٛطُّمْ؞»‏</verse>
				<verse number="15">طٛنْمَا مَلَاعِکَاجٛ اٛنْ وِعِيَمْ، ‏«‏ندِيَمْ طَمْ طٛنْ طَمْ نغِيطَا، تٛ دٜبّٛ اٛنْ طٛنْ جٛوطِي؞ کَنْجَمْ وٛنِ لٜݧِ، اٜ يِمْٻٜ طُطْٻٜ دَغَ لٜيْطٜ فٜىٰرٜ‑فٜىٰرٜ اٜ طٜمْطٜ فٜىٰرٜ‑فٜىٰرٜ؞</verse>
				<verse number="16">لُوٜ طٜنْ طٛنْ بٛو سَڤّٛ طٜ نغِيطَا، کَنْجٜ اٜ مَرْدِ ندِنْ طٛنْ طٜ نغَݧَيْ دٜبّٛ اٛنْ طٛنْ طٜ تٜىٰتَ کٛو طُمٜ کٛ اٛ وٛودِ، طٜ ٻٛرْتَمٛ، طٜ ݧَامَ کُسٜلْ ٻَنْدُ مَاکٛ، طٜ نغُلِرَمٛ حِيتٜ؞</verse>
				<verse number="17">نغَمْ اَللَّه وَطِيٻٜ ٻٜ کُوَ کٛ اٛ يِطِ ٻٜ نغَرْتَ ٻٜ ݧُمٛ غٛعٛ، ٻٜ کٛکَّ مَرْدِ ندِنْ لَامُ مَٻّٜ، نَا طُمْ حٜبِّنِي کٛ اَللَّه وِعِ؞</verse>
				<verse number="18">‏«‏دٜبّٛ اٛنْ طٛنْ مٛ نغِيطَا، کَنْکٛ وٛنِ غَرِيرِ مَوْندِ ندِنْ طٛنْ غٛودُندِ لَامُ دٛوْ لَامِيٻٜ دُونِيَارُ؞»‏</verse>
			</chapter>
			<chapter number="18">
				<verse number="1">غَطَ نٛنْ مِ يِعِي غٛطّٛ مَلَاعِکَاجٛ اٜ جِڤّٛيٛو دَغَ دٛوْ؞ اٜ مٛ وٛودِ لَامُ مَوْطُمْ تٜدُّنغَلْ مَاکٛ يٜيْنَنِي دُونِيَارُ فُو؞</verse>
				<verse number="2">سٜيْ اٛ نٛدِّ ندٜرْ حٛنٛنْدٜ شٜمْبِنْدٜ، اٛ وِعِ، ‏«‏غَرِيرِ بَابِيلَ حَلْکَامَ!‏ غَرِيرِ مَوْندِ يَنِي!‏ ندِ وَرْتِي تٛ غِنِّ نجٛوطٛتٛو، تٛ غِنِّ کَوْرِتَتَ اٜ کٛو طِيٜ شٛلِّ نٜفْنِيطِ کَرْمِنِيطِ؞</verse>
				<verse number="3">نغَمْ کَيْرِ وٛنِ غَرِيرِ بٛنُّندِ لٜݧِ دُونِيَارُ اٜ وَادُکِ نجٜىٰنُ اٜ مَيْرِ؞ نجٜىٰنُ طُمْ ٻٜ نغَادِ وَرْتَنِيٻٜ بٛ نجَرُ غَيْلِتَيْنغُ حٛورٜ؞ لَامِيٻٜ دُونِيَارُ نغَادِي نجٜىٰنُ اٜ مَيْرِ؞ سٛودٛوٻٜ اٜ شٛورِتٛو کٛو تٛيٜ ندٜرْ دُونِيَارُ کٜٻِي رِسْکُ نغَمْ بَابِيلَ اٜ يِطِ وَطُکِ نجٜىٰنُ نَاع سٜطَّ؞»‏</verse>
				<verse number="4">سٜيْ نَنْمِ وٛنْدٜ حٛنٛنْدٜ دَغَ دٛوْ اٜ ندٜ وِعَ، ‏«‏اٛنٛنْ يِمْٻٜ اَمْ، مبُرْتٛيٜىٰ دَغَ ندٜرْ مَيْرِ، نغَمْ تٛع حَکّٜىٰجِ مَيْرِ حَوْتَ اٜ مٛوطٛنْ، نغَمْ تٛع بٛنٜ کَلُّطُمْ کٜٻَيْطُمْندِ حٜٻَعٛنْ؞</verse>
				<verse number="5">نغَمْ حَکّٜىٰجِ مَيْرِ تٛوِي حَا کٜوْتِي دٛوْ؛ اَللَّه بٛو يٜجِّتَايِ کَلُّطُمْ طُمْ ندِ وَطِ؞</verse>
				<verse number="6">نغَطَنٜىٰندِ نٛنْ نٛ ندِ وَطِ فُو؞ کٛ ندِ وَطِ، نغَطَنٜىٰندِ نٛنْ ندٜ طِطِ؞ شُوتَنٜىٰندِ کٛ ٻُرِ سٜمْبٜ ندٜ طِطِ ندٜرْ تُمُّدٜ مَيْرِ کٛ ندِ سُوتَنِ وٛٻّٜ؞</verse>
				<verse number="7">کٛکّٜىٰندِ بٛنٜ ڤٛوطَنٜىٰندِ وَنَّارٜ، نٛنْ نٛ ندِ مَوْنِنِرِ حٛورٜ مَيْرِ اٜ نَنْکِ بٜلْطُمْ طُمْ ندِ نَنِ؞ نغَمْ اٜ ندِ وِعَ حٛورٜ مَيْرِ، ‏‹‏اٜ مِ جٛوطِي، مِ لَامِيطٛ؞ مِنْ، نَاع مِ دٜبّٛ مٛ غٛرْکٛ مُوطُمْ مَايِ، مِ نَتَّتَا وَنَّارٜ؞›‏</verse>
				<verse number="8">نغَمْ نٛنْ بٛنٜ کَلُّطُمْ وَرَنَيْمٛ ندٜرْ ݧَلْندٜ غٛعٛ، مَيْدٜ اٜ وَنَّارٜ اٜ وٜىٰلٛ کَلُّنغٛ، ندٜنْ طُمْ وُلَمٛ اٜ حِيتٜ، نغَمْ اَللَّه جٛومِرَاوٛ غَطَنَيْطٛمٛ کِيتَ اٛ غٛودُطٛ لَامُ؞»‏</verse>
				<verse number="9">لَامِيٻٜ دُونِيَارُ غَادُٻٜ نجٜىٰنُ اٜ کٛ وٛوطَا اٜ مَاکٛ ٻٜ مبٛيَنَيْمٛ اٜ ٻٜ نغُلَّ تٛ ٻٜ نغِعِي شُرْکَ حِيتٜ ݧَامَيْنغٜمٛ؞</verse>
				<verse number="10">ٻٜ ندَرٛتٛ دَغَ ٻَدَاکِ نغَمْ اٜ ٻٜ کُلَ تٛع تٛرَّ کَ اٛ يَرَتَ حَوْتَ اٜ مَٻّٜ، اٜ ٻٜ مبِعَ، ‏«‏وَيْيٛو!‏ وَيْيٛو!‏ اَنْ غَرِيرِ مَوْندِ!‏ اَنْ بَابِيلَ غَرِيرِ مَوْندِ!‏ ندٜرْ اَوَ غٛعٛ تَنْ تٛرَّ کَلُّکَ يَنٛنٛيِيمَ؞»‏</verse>
				<verse number="11">سٛودٛوٻٜ اٜ شٛورِتٛو وٛنْٻٜ کٛو تٛيٜ ندٜرْ دُونِيَارُ مبٛيَنَيْمٛ نغَمْ وَنَّارٜ، نغَمْ وَلَا شٛودٛووٛ غٛطُّمْ تٛ مَٻّٜ کَدِنْ؞</verse>
				<verse number="12">وَلَا شٛودَيْطٛ جِينَارِ مَٻّٜ، اٜ اَجُرْفَارِ مَٻّٜ، اٜ کَاپٜ طٜ شٜىٰدٜ، اٜ لُعُلُعُوجِ مَٻّٜ، اٜ کٛلْتٜ طٜلْمُطٜ لَٻْطٜ طٜلْکِتٛتٛوطٜ، اٜ کٛلْتٜ طٜلْمُطٜ طٜ شٜىٰدٜ بِعٜتٜىٰطٜ سِلِکِ، اٜ کٛلْتٜ شُوطِيجٜ، اٜ کٛلْتٜ بٛطٜىٰجٜ شٛلٛيْ، اٜ کٛو اِرِ طٜيٜ لٜطّٜ شٜحَاطٜ، اٜ کٛو طُمٜ غَطِرَاطُمْ اٜ ݧِيپٜ ݧِيوَ اٜ لٜطّٜ طٜ شٜىٰدٜ، اٜ نجَمْندِ مبٛطٜىٰرِ، اٜ طُمْ جَمْطٜ، اٜ کَاپٜ شٜحَاطٜ طٜ شٜىٰدٜ،</verse>
				<verse number="13">اٜ سِنَمٛنْ، اٜ شٛنْدِ ݧَطّٜ مبٜلْندِ، اٜ اُرْدٜ وٜلْندٜ غُلٜتٜىٰندٜ، اٜ نٜبَّمْ بِعٜتٜىٰطَمْ مُرْ، اٜ اُرْدٜ وٜلْندٜ غُلٜتٜىٰندٜ بِعٜتٜىٰندٜ فِرَنْکِسٜنْ، اٜ ندِيَمْ اِنَبٛجَمْ، اٜ نٜبَّمْ، اٜ شٛنْدِ اَلْکَمَارِ، اٜ شَابَارِ اَلْکَمَارِ، اٜ نَعِ، اٜ بَالِ، اٜ بٜعِ، اٜ کٜىٰکٜىٰجِ ڤُشِّ، اٜ مَشُّٻٜ، وَاتٛ يٛنْکِيجِ يِمْٻٜ؞</verse>
				<verse number="14">سٛودٛوٻٜ اٜ شٛورِتٛو مبِعَيْ، ‏«‏فُو بٛطُّمْ طُمْ نغَطُطَا ٻٜرْندٜ مَاطَ اٜ دٛوْ اَ دُلِّيطُمْ؞ ندٜنْ فُو رِسْکُ مَاطَ اٜ مٛعِّتِنَاکِ مَاطَ اَ دُلِّيطُمْ، اَ فُطِّتَتَا کٜٻَاطُمْ!‏»‏</verse>
				<verse number="15">سٛودٛوٻٜ اٜ شٛورِتٛو کٜٻُٻٜ جَوْدِ ندٜرْ مَيْرِ، ٻٜ ندَرٛتٛ دَغَ ٻَدَاکِ، اٜ ٻٜ کُلَ نغَمْ تٛع طُمْ حَوْتَ اٜ مَٻّٜ ندٜرْ بٛنٜ طُمْ اٛ يَرَتَ، اٜ ٻٜ مبٛيَ سٜمْبٜىٰ، بٛجِّ نَوْطِ؞</verse>
				<verse number="16">ٻٜ مبِعَيْ، ‏«‏وَيْيٛو!‏ وَيْيٛو!‏ اَنْ غَرِيرِ مَوْندِ، ٻٛرْنِنٛوندِ کٛلْتٜ طٜلْمُطٜ لَٻْطٜ طٜلْکِتٛتٛوطٜ، اٜ کٛلْتٜ شُوطِيجٜ، اٜ کٛلْتٜ بٛطٜىٰجٜ شٛلٛيْ، مٛعِّتِنِرِيندِ جِينَارِ، اٜ کَاپٜ طٜ شٜىٰدٜ، اٜ لُعُلُعُوجِ!‏</verse>
				<verse number="17">ندٜرْ اَوَ غٛعٛ تَنْ جَوْدِ ندِنْ فُو حَلْکِي!‏»‏ سٜيْ فُو غٛودُٻٜ کٛمِيجٜ ندِيَمْ اٜ نَتّٛوٻٜطٜ اٜ ڤٛوطَيْٻٜطٜ، اٜ کٛو مٛيٜ شٛودٛووٛ اٜ سٛورِتٛو دٛوْ مَايٛ، ٻٜ ندَرِي دَغَ ٻَدَاکِ،</verse>
				<verse number="18">ٻٜ مبٛيِ ندٜ ٻٜ نغِعِ شُرْکَ حِيتٜ ݧَامَيْنغٜمٛ، اٜ ٻٜ مبِعَ، ‏«‏ندِيٜ غَرِيرِ حٜوْتِ غَرِيرِ ندِعِ مَنْغُ؟»‏</verse>
				<verse number="19">ٻٜ شَنْکِتَنِ کٛعٜ مَٻّٜ مبُلْمبُلْدِ ٻٜ نغَطِ کَ بٛجِّ اٜ ٻٜ نغُلَّ اٜ ٻٜ مبِعَ، ‏«‏وَيْيٛو!‏ وَيْيٛو!‏ اَنْ غَرِيرِ مَوْندِ!‏ ٻٜ کٛمِيجٜ ندِيَمْ فُو ندِسْکِ دَغَ جَوْدِ مَيْرِ!‏ اَمَّا ندٜرْ اَوَ غٛعٛ کٛو طُمٜ حَلْکِي!‏»‏</verse>
				<verse number="20">نَنٜىٰ بٜلْطُمْ اٛنٛنْ وٛنْٻٜ ندٜرْ وُرٛ اَللَّه تٛنْ دٛوْ، يِمْٻٜ اَللَّه اٜ لِلَاٻٜ اٜ اَنَّبٛعٜنْ، نغَمْ اَللَّه وَاتَنَکٜعٛنْ کٛ اٛ وَطَنِعٛنْ!‏</verse>
				<verse number="21">سٜيْ غٛطّٛ مَلَاعِکَاجٛ غٛودُطٛ لَامُ حٛشِّ کَاپَ مَنْغَ اٛ حُبِينغَ ندٜرْ مَايٛ، اٜ مٛ وِعَ، ‏«‏نٛنْ طُمْ حُبٛرْتٛو بَابِيلَ غَرِيرِ مَوْندِ اٜ سٜمْبٜ، طُمْ ٻٜيْدَتَا يِعُکِندِ؞</verse>
				<verse number="22">طُمْ ٻٜيْدَتَا نَنْکِ ڤِيٛوٻٜ غَرَايَاجِ، اٜ يِمٛوٻٜ، اٜ دُودٛوٻٜ دُودَالِ، اٜ دُودٛوٻٜ لُوٜ ندٜرْ مَيْرِ، ندٜنْ طُمْ بٛو فُطِّتَتَا طُمْ يِعَ بَيِلّٛ کٛو شٜحٛووٛ ندٜرْ مَيْرِ، طُمْ فُطِّتَتَا طُمْ نَنَ حٛولٛ نَمَرْدٜ ندٜرْ مَيْرِ!‏</verse>
				<verse number="23">فِتِلَارُ ٻٜيْدَتَا يٜيْنٛو ندٜرْ مَيْرِ؞ طٛنْمَا طُمْ ٻٜيْدَتَا طُمْ نَنَ حٛنٛنْدٜ اَنْغٛوجٛ اٜ ٻَݝَاطٛ ندٜرْ مَيْرِ؞ نغَمْ ندٜنّٛ سٛودٛوٻٜ اٜ شٛورِتٛو ندٜرْ مَيْرِ کَمْٻٜ نغٛنِ مَوْٻٜ دُونِيَارُ، سِحِرِيجِ مَيْرِ بٛو مَجِّنِي يِمْٻٜ دُونِيَارُ!</verse>
				<verse number="24">ندٜنْ طُمْ تَوْرِيندِ پِيپَمْ اَنَّبٛعٜنْ اٜ طَمْ يِمْٻٜ اَللَّه اٜ طَمْ يِمْٻٜ بَرَاٻٜ فُو ندٜرْ دُونِيَارُ؞»‏</verse>
			</chapter>
			<chapter number="19">
				<verse number="1">غَطَ طٛنْ مِ نَنِي حٛولٛ شٜمْبِنْغٛ بٛ حٛنٛنْدٜ يِمْٻٜ طُطْٻٜ شٜمْبِنْدٜ تٛنْ دٛوْ اٜ ٻٜ نغِمَ اٜ ٻٜ مبِعَ، ‏«‏حَالِلُويَ!‏ اَللَّه مٜىٰطٜنْ جٜيِ کِسْندَمْ اٜ مَنْغُ اٜ لَامُ،</verse>
				<verse number="2">نغَمْ کِيتَ مَاکٛ اٜ وٛودِ غٛونغَ اٜ اَادِلَاکُ، اٛ حَلْکِي کَارُوَاجٛ اٛنْ طٛنْ مَوْطٛ بٛنُّطٛ دُونِيَارُ اٜ نجٜىٰنُ مُوطُمْ؞ اَللَّه وَاتَنَکٜ مَشُّٻٜ مُوطُمْ ٻٜ کَارُوَاجٛ اٛنْ وَرِ؞»‏</verse>
				<verse number="3">سٜيْ ٻٜ فُطِّتِ ٻٜ نَنْغِ غِمٛلْ اٜ ٻٜ مبِعَ، ‏«‏حَالِلُويَ!‏ شُرْکَ حِيتٜ ݧَامُنغٜمٛ وَطَيْ کَ اُمَّاکِ حَا اَبَدَا اَبَدِنْ؞»‏</verse>
				<verse number="4">سٜيْ مَوْٻٜ ٻٜنْ طٛنْ 42 اٜ طُمْ طٛنْ تَغَاطُمْ نَيُمْ غٛودُطُمْ يٛنْکِ ندِشِّي مَوْنِنِ اَللَّه جٛوطِيطٛ دٛوْ جٛوطٛرْغَلْ لَامُ؞ اٜ ٻٜ مبِعَ، ‏«‏اَامِنْ!‏ حَالِلُويَ!‏»‏</verse>
				<verse number="5">ندٜنْ وٛنْدٜ حٛنٛنْدٜ دَغَ جٛوطٛرْغَلْ لَامُ نغَلْ اٜ وِعَ، ‏«‏مَنْتٜىٰ اَللَّه مٜىٰطٜنْ، اٛنٛنْ مَشُّٻٜ مَاکٛ کُلٛوٻٜمٛ مَوْطٛ اٜ ڤَمَرٛ؞»‏</verse>
				<verse number="6">ندٜنْ مِ نَنِي غٛطُّمْ بٛ حٛولٛ يِمْٻٜ طُطْٻٜ، بٛ حٛولٛ ندِيَمْجِ دٛغّٛوجِ، بٛ حٛولٛ رِغَّانغٛ شٜمْبِنْغٛ، اٜ ٻٜ مبِعَ، ‏«‏حَالِلُويَ!‏ نغَمْ اَللَّه جٛومِرَاوٛ مٜىٰطٜنْ جٛومُ بَوْطٜ اٜ لَامٛو!‏</verse>
				<verse number="7">اٜنْ وٜلْوٜلْتُ نَنٜنْ بٜلْطُمْ نَاع سٜطَّ، اٜنْ مَوْنِنْمٛ، نغَمْ شَرٜلْ نغٜلْ کَرٛورِ تٜعَتَ وَرِي؞ ندٜنْ ٻَݝَاطٛ مَاکٛ اٛنْ سِرْيَکٜ؞</verse>
				<verse number="8">طُمْ حٛکِّي ٻَݝَاطٛ اٛنْ لِمْشٜرٜ طٜلْمُندٜ لَمْندٜ طٜلْکِتٛتٛوندٜ؞ لِمْشٜرٜ ندٜنْ کَيْرٜ وٛنِ کُوطٜ يِمْٻٜ اَللَّه طٜ اَادِلَاکُ؞»‏</verse>
				<verse number="9">سٜيْ مَلَاعِکَاجٛ اٛنْ وِعِيَمْ، ‏«‏وِنْدُ طُعُمْ؞ ٻٜ بَرْکِطِنَاٻٜ کُمْڤِتَاٻٜ حُمْتٛ تٜىٰغَلْ کَرٛورِ ندِنْ؞»‏ ندٜنْ اٛ وِعِيَمْ، ‏«‏کَعَ حَالَ طُمْ غٛونغَ، تٛ اَللَّه طُمْ پِوٛيِ؞»‏</verse>
				<verse number="10">سٜيْ ندِشِّيمِ يٜىٰسٛ مَاکٛ نغَمْ مِ مَوْنِنَمٛ، اَمَّا اٛ وِعِيَمْ، ‏«‏تَاع وَطُ نٛنْ!‏ مِنْ مَا، مِ مَشُّطٛ اَللَّه بٛ مَاطَ، اَنْ اٜ بَنْدِرَاٻٜ مَاطَ جٛغِيٻٜ غٛونغَ بٛطُّمْ کَ يٜىٰسُ وَنْغِنِ؞ مَوْنِنْ اَللَّه!‏ نغَمْ غٛونغَ کَ يٜىٰسُ وَنْغِنِ کَنْکَ وَطِ يِمْٻٜ مبَاوِ وَطُکِ اَنَّبَاکُ؞»‏</verse>
				<verse number="11">سٜيْ نغِيمِ دٛوْ اٜ اٛمْتِي، سٜيْ رَا وٛنْغُ ڤُشُّ ندَنٜوُ غٛنْطٛ دٛوْ مَغُّ، اٜ وِعٜىٰ غَطٛووٛ کٛ حَانِ، غٛودُطٛ غٛونغَ؞ اٜ مٛ وَطَ اَادِلَاکُ ندٜرْ کِيتَ اٜ کٛنُ؞</verse>
				<verse number="12">غِتٜ مَاکٛ بٛ طٜمْنغَلْ حِيتٜ، حٛورٜ مَاکٛ اٜ وٛودِ غِيفِ طُطِّ، ندٜنْ اِنْدٜ اٜ وِنْدِي دٛوْ مَاکٛ، وَلَا اَنْدُطٛندٜ سٜيْ کَنْکٛ تَنْ؞</verse>
				<verse number="13">اٜ مٛ ٻٛرْنِي تٛغّٛورٜ ندٜ طُمْ سٛمْنِرِ پِيپَمْ، ندٜنْ اِنْدٜ ندٜ طُمْ نٛدِّرْتَمٛ وٛنِ، ‏«‏وٛلْدٜ اَللَّه؞»‏</verse>
				<verse number="14">حٛنٛوٻٜ ٻٜ دٛوْ اٜ تٛکِّمٛ دٛوْ ڤُشِّ، اٜ ٻٜ بٛرْنِي کٛلْتٜ طٜلْمُطٜ لَاٻُطٜ؞</verse>
				<verse number="15">وٛکِّ کَافَحِ ݧَاطُکِ اٜ وُرْتٛيٛو ندٜرْ حٛنْدُکٛ مَاکٛ، اٜ مَاکِ اٛ فٜعِّرْتَ دُونِيَارُ، اٛ لَامٛرْتٛٻٜ اٜ سَوْرُ نجَمْندِ، اٛ يَاٻَيْ ٻِکّٛيْ اِنَبٛوجٜ ندٜرْ نغَيْکَ مٛنّٜرٜ اَللَّه جٛومُ بَوْطٜ؞</verse>
				<verse number="16">تٛ تٛغّٛورٜ مَاکٛ اٜ دَنْغٛ مَاکٛ وٛنْدٜ اِنْدٜ اٜ وِنْدِي وِعُکِ، ‏«‏لَامِيطٛ لَمْلَمْٻٜ، جٛومِرَاوٛ جٛومِرَاٻٜ؞»‏</verse>
				<verse number="17">ندٜنْ مِ يِعِ غٛطّٛ مَلَاعِکَاجٛ اٜ دَرِي دٛوْ نَانغٜ، اٛ نٛدِّ شٛلِّ فُو ڤِيرٛوجِ اٜ دٛوْ ندٜرْ حٛنٛنْدٜ شٜمْبِنْدٜ، اٛ وِعِ، ‏«‏نغَرٜىٰ کَوْرِتٛنْ نغَمْ حُمْتٛ اَللَّه مَنْغٛ،</verse>
				<verse number="18">ݧَامٛنْ کُسٜلْ لَامِيٻٜ، اٜ نغٜلْ سٛوجِعٜنْ مَوْٻٜ، اٜ نغٜلْ بَاوُٻٜ کٛنُ، اٜ نغٜلْ ڤُشِّ، اٜ نغٜلْ پٜنْتٛوٻٜ ڤُشِّ طِنْ، اٜ نغٜلْ يِمْٻٜ فُو مَشُّٻٜ اٜ نَاع مَشُّٻٜ، مَوْطٛ اٜ ڤَمَرٛ!‏»‏</verse>
				<verse number="19">سٜيْ نغِيمِ مَرْدِ اَرَنْدٜىٰرِ ندِنْ طٛنْ اٜ لَامِيٻٜ دُونِيَارُ اٜ سٛوجِعٜنْ مَٻّٜ کَوْرِتِي تٛ غٛعٛ نغَمْ ٻٜ کٛنَ غٛنْطٛ دٛوْ ڤُشُّ اٛنْ اٜ سٛوجِعٜنْ مَاکٛ؞</verse>
				<verse number="20">سٜيْ طُمْ نَنْغِ مَرْدِ ندِنْ اٜ اَنَّبِيجٛ فٜوْرٜ اٛنْ؞ کَنْکٛ وٛنِ غَطُطٛ کَيْطِنِيطُمْ يٜىٰسٛ مَيْرِ مَجِّنِ غَطَنَاٻٜ اَلَامَ مَيْرِ اٜ مَوْنِنْٻٜ نغُنْکِوَ نَنْدُنغَ اٜ مَيْرِ؞ اٜ يٛنْکِ طُمْ حُبِنِ اَنَّبِيجٛ فٜوْرٜ اٛنْ اٜ مَرْدِ ندِنْ ندٜرْ مبٜىٰلَ حِيتٜ کِبِرِتُ؞</verse>
				<verse number="21">طُمْ وَرِرِ سٛوجِعٜنْ مَٻّٜ اٜ کَافَحِ بُرْتٛيْتٛوکِ دَغَ حٛنْدُکٛ اٛنْ طٛنْ جٛوطِيطٛ دٛوْ ڤُشُّ؞ سٜيْ شٛلِّ ݧَامِ کُسٜلْ مَٻّٜ کٜىٰرٛلْ نٛ طِ مبَاوَتَ ݧَامُکِ؞</verse>
			</chapter>
			<chapter number="20">
				<verse number="1">ندٜنْ مِ يِعِ مَلَاعِکَاجٛ اٜ جِڤّٛيٛو دَغَ دٛوْ اٜ مٛ جٛغِي مَٻِّتِرْغٜلْ نغَيْکَ کَلُّکَ لُغُّکَ، ندٜنْ اٜ مٛ جٛغِي وٛنْغٛلْ ٻٛغّٛلْ نجَمْندِ مَنْغٛلْ شٜمْبِنْغٛلْ؞</verse>
				<verse number="2">سٜيْ اٛ نَنْغِ مبٛوغَ نغَنْ، وَاتٛ مبٛوغَ نغَنْ طٛنْ نغَ دَغَ ندٜنّٛ بِعٜتٜىٰنغَ غَݧٛ کٛو شٜيْطَنْ، اٛ حَٻِّرِنغَ ٻٛغّٛلْ نغٛلْ حَا دُوٻِ 1,000؞</verse>
				<verse number="3">مَلَاعِکَاجٛ اٛنْ حُبِينغَ ندٜرْ نغَيْکَ کَنْ، اٛ مَٻِّکَ اٛ فٜطِکَ نغَمْ تٛع نغَ وُرْتٛو نغَ ٻٜيْدَ مَجِّنْکِ لٜݧِ نَا دُوٻِ طِنْ طٛنْ 1,000 کٜىٰوِي؞ غَطَ طٛنْ دٛولٜ نغَ يٛوفٜىٰ نغَمْ شَرٜلْ سٜطَّ؞</verse>
				<verse number="4">ندٜنْ مِ يِعِي جٛوطٛرْلٜ لَامُ، وٛٻّٜ اٜ نجٛوطِي دٛوْ مَاجٜ؞ کَمْٻٜ نغٛنِ کٛکَّاٻٜ لَامُ وَطُکِ کِيتَ؞ طٛنْمَا مِ يِعِي يٛنْکِيجِ ٻٜ طُمْ اِتَّنِ کٛعٜ نغَمْ ٻٜ نغَعَجِنِي حَبَرُ يٜىٰسُ اٜ وٛلْدٜ اَللَّه؞ کَمْٻٜ نغٛنِ ٻٜ مَوْنِنَايِ ندِنْ طٛنْ مَرْدِ کٛو نغُنْکِوَ نَنْدُنغَ اٜ مَيْرِ، ٻٜ نجَٻَايِ طُمْ وَطَنَٻٜ اَلَامَ مَيْرِ اٜ تِيطٜ مَٻّٜ کٛو اٜ جُوطٜ مَٻّٜ؞ ٻٜ ڤُطِّتِ ٻٜ کٜٻِي يٛنْکِ، ٻٜ لَامٛدِي اٜ اَلْمَسِيحُ حَا دُوٻِ 1,000؞</verse>
				<verse number="5">کَنْجُمْ وٛنِ اُمَّاکِ مَيْٻٜ اَرَنْدٜحِ؞ ﴿حٛرِيٻٜ مَيْٻٜ بٛو ٻٜ فُطِّتَايِ ٻٜ کٜٻِ يٛنْکِ سٜيْ ندٜ دُوٻِ 1,000 طِنْ طٛنْ کٜىٰوِ؞﴾</verse>
				<verse number="6">ٻٜ بَرْکِطِنَاٻٜ ٻٜ شٜنِيٻٜ يِمْٻٜ غٛودُٻٜ غٜطَلْ ندٜرْ کِنْ طٛنْ اُمَّاکِ اَرَنْدٜحِ؞ مَيْدٜ طِطَوْرٜ مٜىٰمَتَاٻٜ، وَاتٛ ٻٜ نَتَّتَا وُرٛ حِيتٜ، ٻٜ نغَرْتَيْ کُوَنٛوٻٜ اَللَّه اٜ اَلْمَسِيحُ، ٻٜ لَامٛدٛتٛ اٜ مَاکٛ حَا دُوٻِ 1,000؞</verse>
				<verse number="7">غَطَ دُوٻِ 1,000 طِنْ طٛنْ کٜىٰوِي، طُمْ يٛوفَيْ شٜيْطَنْ دَغَ تٛ طُمْ حَٻِّمٛ؞</verse>
				<verse number="8">اٛ وُرْتٛيْتٛ اٛ مَجِّنَ لٜپِّ دُونِيَارُ فُو، اٛ حَوْرِتَٻٜ نغَمْ کٛنُ؞ طُمْ نٛدِّرَيْ لٜپِّ طِنْ غٛغْ اٜ مَاغٛغْ؞ طُوطُکِ مَٻّٜ وَطِي بٛ طُوطُکِ نجَارٜىٰندِ مَايٛ؞</verse>
				<verse number="9">ٻٜ شَنْکِتِي کٛو تٛيٜ ندٜرْ دُونِيَارُ، ٻٜ ڤِلِي وِغٜىٰرٜ يِمْٻٜ اَللَّه، وَاتٛ غَرِيرِ ندِ اٛ يِطِ؞ اَمَّا حِيتٜ رُفٛيِ دَغَ دٛوْ نغٜ حَلْکِٻٜ؞</verse>
				<verse number="10">شٜيْطَنْ مَجِّنْطٛٻٜ بٛو حُبِنَا ندٜرْ مبٜىٰلَ حِيتٜ کِبِرِتُ تٛ مَرْدِ ندِنْ اٜ اَنَّبِيجٛ فٜوْرٜ اٛنْ طٛنْ وٛنِ؞ طُمْ وَطَيْ کَ حٛکُّکِٻٜ بٛنٜ جٜمَّ اٜ ݧَلَوْمَ حَا اَبَدَا اَبَدِنْ؞</verse>
				<verse number="11">ندٜنْ مِ يِعِي وٛنْغَلْ جٛوطٛرْغَلْ لَامُ مَنْغَلْ دَنٜوَلْ اٜ جٛوطِيطٛ دٛوْ مَاغَلْ؞ سٜيْ دٛوْ اٜ لٜيْ دٛغِّ مَجِّتِ دَغَ يٜىٰسٛ مَاکٛ طُمْ ٻٜيْدَايِ يِعُکِطُمْ؞</verse>
				<verse number="12">سٜيْ نغِيمِ مَيْٻٜ، مَوْطٛ اٜ ڤَمَرٛ، اٜ ندَرِي يٜىٰسٛ جٛوطٛرْغَلْ نغَلْ، طُمْ مَٻِّتِ غٛطّٜ دٜفْتٜ؞ طٛنْمَا طُمْ مَٻِّتِ وٛنْدٜ دٜفْتٜرٜ، وَاتٛ دٜفْتٜرٜ يٛنْکِ؞ طُمْ وَطَنِ مَيْٻٜ کِيتَ دٛوْ کٛ ٻٜ نغَطِ نٛنْ نٛ طُمْ وِنْدِرَا ندٜرْ دٜفْتٜ طٜنْ؞</verse>
				<verse number="13">مَايٛ وُرْتِنٛيِ مَيْٻٜ وٛنْٻٜ ندٜرْ مَغّٛ؞ مَيْدٜ اٜ لَاحِرَ فُو وُرْتِنٛيِ مَيْٻٜ وٛنْٻٜ ندٜرْ مَاجُمْ؞ طُمْ وَطَنِ کٛو مٛيٜ کِيتَ دٛوْ کٛ وَطِ؞</verse>
				<verse number="14">سٜيْ طُمْ حُبِنِ مَيْدٜ اٜ لَاحِرَ ندٜرْ مبٜىٰلَ حِيتٜ نغَنْ؞ نغَنْ طٛنْ مبٜىٰلَ حِيتٜ کَنْغَ وٛنِ مَيْدٜ طِطَوْرٜ؞</verse>
				<verse number="15">فُو مٛ طُمْ تَوَايِ اِنْدٜ مُوطُمْ اٜ وِنْدِي ندٜرْ دٜفْتٜرٜ يٛنْکِ، طُمْ حُبِنِمٛ ندٜرْ مبٜىٰلَ حِيتٜ نغَنْ؞</verse>
			</chapter>
			<chapter number="21">
				<verse number="1">ندٜنْ مِ يِعِي دٛوْ کٜسُمْ اٜ لٜيْدِ کٜيْرِ، نغَمْ دٛوْ اَرَنْدٜجُمْ اٜ لٜيْدِ اَرَنْدٜىٰرِ مَجِّتِي، مَايٛ مَا وَلَا کٛو سٜطَّ؞</verse>
				<verse number="2">ندٜنْ مِ يِعِي غَرِيرِ شٜنِيندِ، وَاتٛ اُرُشَلِيمَ کٜيْرِ اٜ ندِ جِڤّٛيٛو دَغَ دٛوْ، دَغَ تٛ اَللَّه، ندِ سِرْيَامَ بٛ ٻَݝَاطٛ مٛعِّتِنِيطٛ نغَمْ غٛرْکٛ مُوطُمْ؞</verse>
				<verse number="3">ندٜنْ مِ نَنِي وٛنْدٜ حٛنٛنْدٜ شٜمْبِنْدٜ دَغَ جٛوطٛرْغَلْ لَامُ نغَلْ اٜ ندٜ وِعَ، ‏«‏رَطُّمْ تٛ اَللَّه جٛوطٛتٛو اٜ وٛنْدِ اٜ يِمْٻٜ!‏ اٛ جٛوطٛدٛتٛ اٜ مَٻّٜ، ٻٜ نغَرْتَيْ يِمْٻٜ مَاکٛ؞ اَللَّه اٜ حٛورٜ مُوطُمْ وٛنْدَيْ اٜ مَٻّٜ، اٛ وَرْتَيْ اَللَّه مَٻّٜ؞</verse>
				<verse number="4">اٛ مٛيْتَنَيْٻٜ فُو غٛنْطِ مَٻّٜ، طُمْ بٛو فُطِّتَتَا طُمْ وَطَ مَيْدٜ کٛو وَنَّارٜ کٛو بٛجِّ کٛو تٛرَّ نغَمْ کٛو طُمٜ طُمْ ندٜنّٛ پَٻَّکٜ؞»‏</verse>
				<verse number="5">سٜيْ جٛوطِيطٛ دٛوْ جٛوطٛرْغَلْ لَامُ اٛنْ وِعِ، ‏«‏جٛونِ اٜ مِ وَطَ کٛو طُمٜ کٜسُمْ!‏»‏ طٛنْمَا اٛ وِعِيَمْ، ‏«‏وِنْدُ طُمْ طٛنْ، نغَمْ حَالَ کَعَ طُمْ غٛونغَ کَ تَبُّتُکَ؞»‏</verse>
				<verse number="6">ندٜنْ اٛ وِعِيَمْ، ‏«‏طُمْ حٜىٰݧِي!‏ مِنْ وٛنِ اَلْفَ، مِنْ وٛنِ اٛمٜىٰغَ، وَاتٛ فُطّٛودٜ اٜ تِمّٛودٜ؞ فُو نَنْطٛ طٛنْکَ مِ حٛکَّيْمٛ ندِيَمْ شَاحُ دَغَ تٛ ندِيَمْ يٛنْکِ ٻُلِرٛيْتَ؞</verse>
				<verse number="7">فُو کٜٻُطٛ جَالٛرْغَلْ حٜٻَيْ فِي طُعُمْ فُو دَغَ تٛ اَمْ، مِ وَرْتَيْ اَللَّه مَاکٛ، کَنْکٛ اٛ وَرْتَ ٻِطّٛ اَمْ؞</verse>
				<verse number="8">اَمَّا غٛودُٻٜ کُلٛلْ اٜ ݧَامٛوٻٜ اَمَانَ، اٜ کُوٛوٻٜ کُوغَلْ کَلُّنغَلْ، اٜ غَطٛوٻٜ وَرْحٛورٜ، اٜ غَطٛوٻٜ نجٜىٰنُ، اٜ دَرْنٛوٻٜ، اٜ مَوْنِنٛوٻٜ غُنْکِيجِ، اٜ فُو فٜوٛوٻٜ، ٻٜ فُو طُمْ نَتِّنَيْٻٜ مبٜىٰلَ حِيتٜ کِبِرِتُ، کَنْغَ وٛنِ مَيْدٜ طِطَوْرٜ؞»‏</verse>
				<verse number="9">سٜيْ غٛعٛتٛ ندٜرْ مَلَاعِکَعٜنْ نجٛوٜىٰطِطٛ ٻٜنْ وَرِ، ٻٜنْ طٛنْ جٛغِيٻٜ تُمُّطٜ جٛوٜىٰطِطِ کٜىٰوُطٜ مٛنّٜرٜ اَللَّه شَکِتِيطُمْ؞ اٛ وِعِيَمْ، ‏«‏وٛرٛيْ مِ حٛلّٛيْمَا ٻَݝَاطٛ، دٜبّٛ کَرٛورِ ندِنْ؞»‏</verse>
				<verse number="10">ندٜرْ وَحَيُ طُمْ، مَلَاعِکَاجٛ اٛنْ حٛشِّيَمْ يَارِيَمْ دٛوْ وٛنْدٜ حٛشّٜىٰرٜ تٛوْندٜ نَاع سٜطَّ اٛ حٛلِّيَمْ اُرُشَلِيمَ غَرِيرِ شٜنِيندِ اٜ جِڤّٛيٛو دَغَ دٛوْ، دَغَ تٛ اَللَّه؞</verse>
				<verse number="11">غَرِيرِ ندِنْ اٜ وٛودِ تٜدُّنغَلْ اَللَّه اٜ ندِ طٜلْکِتٛو بٛ کَاپٜ طٜلْکِتٛتٛوطٜ طٜ شٜىٰدٜ، بٛ جَسْفَ اٜ ندِ طٜلْکِتٛو بٛ دَارٛغَّلْ؞</verse>
				<verse number="12">اٜ ندِ وٛودِ مَحٛلْ تٛوْنغٛلْ اٜ نغٛلْ فِلِيندِ، غٛودُنغٛلْ دَمُّطٜ سَڤّٛ اٜ طِطِ، ندٜنْ اٜ وٛودِ مَلَاعِکَعٜنْ سَڤّٛ اٜ طِطٛ ڤَامَنٛوٻٜ دَمُّطٜ طٜنْ؞ تٛ دَمُّطٜ طٜنْ بٛو طُمْ وِنْدِي اِنْطٜ لٜݧِ اِسْرَاعِيلَ سَڤّٛ اٜ طِطِ؞</verse>
				<verse number="13">کٛو ندُيٜ وُتُّدُ اٜ وٛودِ دَمُّطٜ تَتِ، دَمُّطٜ تَتِ دَغَ فُونَ، دَمُّطٜ تَتِ دَغَ حِرْنَ، دَمُّطٜ تَتِ دَغَ فٛمْبِنَ، دَمُّطٜ تَتِ دَغَ وٛيْلَ؞</verse>
				<verse number="14">طُمْ مَحِي مَحٛلْ ڤِلِينغٛلْ غَرِيرِ ندِنْ دٛوْ کَاپٜ سَڤّٛ اٜ طِطِ، ندٜنْ دٛوْ مَاجٜ طُمْ وِنْدِي اِنْطٜ لِلَاٻٜ سَڤّٛ اٜ طِطٛ ٻٜ کَرٛورِ ندِنْ؞</verse>
				<verse number="15">مَلَاعِکَاجٛ مٜتَنْطٛيَمْ بٛو اٜ وٛودِ سَوْرُ ڤٛوندٛلْ ندُ جِينَارِ ندُ اٛ فٛوندِرْتَ غَرِيرِ ندِنْ اٜ دَمُّطٜ مَيْرِ اٜ مَحٛلْ ڤِلِينغٛلْندِ؞</verse>
				<verse number="16">غَرِيرِ ندِنْ کٛو ندُيٜ وُتُّدُ اٜ فٛتِّدِ، جُوتُکِ مَيْرِ اٜ يَاجُکِ مَيْرِ اٜ فٛتِّدِ؛ سٜيْ مَلَاعِکَاجٛ اٛنْ فٛوندِرِ غَرِيرِ ندِنْ اٜ سَوْرُ ندُنْ اٛ يِعِ ندِ وَطِي مِلْ 1,500؞ جُوتُکِ مَيْرِ اٜ يَاجُکِ مَيْرِ فُو اٜ فٛتِّدِ؞</verse>
				<verse number="17">طٛنْمَا اٛ فٛوندِ مَحٛلْ ڤِلِينغٛلْ غَرِيرِ ندِنْ، تٛوُکِ مَغّٛلْ وَطِي جَاٻَنْطٜ 216؞ اٛ فٛوندِرِ نٛ نٜطّٛ فٛوندِرْتَ؞</verse>
				<verse number="18">مَحٛلْ نغٛلْ مَحِرَامَ اٜ غٛطّٜ کَاپٜ طٜ شٜىٰدٜ، بِعٜتٜىٰطٜ جَسْفَ؞ غَرِيرِ ندِنْ بٛو اٜ جِينَارِ تَنْ ندِ مَحِرَا اٜ ندِ طٜلْکِتٛو بٛ دَارٛغَّلْ؞</verse>
				<verse number="19">طُمْ مٛعِّنِرِي کَاپٜ غَطَاطٜ لٜيْ مَحٛلْ نغٛلْ اٜ کٛو اِرِ ندٜيٜ حَيْرٜ ندٜ شٜىٰدٜ؞ اَرَنْدٜ جَسْفَ، طِطَوْرٜ سَفَايَ، تَتَوْرٜ اَغَتْ، نَيَوْرٜ اٜمٜرَلْ،</verse>
				<verse number="20">نجٛوَٻْرٜ اٛنِسْ، جٛوٜىٰغٛعٛورٜ کَنٜىٰلِيَنْ، جٛوٜىٰطِطَوْرٜ کِرِسٛولَتِ، جٛوٜىٰتَتَوْرٜ بٜىٰرِلْ، جٛوٜىٰنَيَوْرٜ تٛوفَسْ، سَڤّٛورٜ کِرِسٛوفُرَسْ، سَڤّٛ اٜ غٛعٛورٜ جَاسِنْ، سَڤّٛ اٜ طِطَوْرٜ اَمٜىٰتِسْ؞</verse>
				<verse number="21">ندٜنْ دَمُّطٜ سَڤّٛ اٜ طِطِ طٜنْ طٛنْ طُمْ لُعُلُعُوجِ سَڤّٛ اٜ طِطِ، کٛو نغَلٜ دَمُّغَلْ وَطِرَامَ اٜ لُعُ‑لُعُ غٛعٛ؞ طٛنْمَا طَتَلْ مَنْغَلْ غٛنْغَلْ ندٜرْ غَرِيرِ ندِنْ اٜ جِينَارِ تَنْ نغَلْ وَطِرَا، اٜ نغَلْ طٜلْکِتٛو بٛ دَارٛغَّلْ؞</verse>
				<verse number="22">مِ يِعَايِ وُرٛ شٜنِينغٛ ندٜرْ غَرِيرِ ندِنْ، نغَمْ اَللَّه جٛومِرَاوٛ جٛومُ بَوْطٜ کَنْکٛ اٜ کَرٛورِ ندِنْ نغٛنِ وُرٛ شٜنِينغٛ مَيْرِ؞</verse>
				<verse number="23">غَرِيرِ ندِنْ يِطَايِ جَيْنغٛلْ نَانغٜ کٛو نغٛلْ لٜوْرُ، نغَمْ تٜدُّنغَلْ اَللَّه يٜيْنَنْتٛوندِ، ندٜنْ کَرٛورِ ندِنْ وٛنِ فِتِلَارُ مَيْرِ؞</verse>
				<verse number="24">يِمْٻٜ دُونِيَارُ نجَحَيْ ندٜرْ جَيْنغٛلْ غَرِيرِ ندِنْ؞ لَامِيٻٜ دُونِيَارُ بٛو نغَدَّنَيْ غَرِيرِ ندِنْ جَوْدِ مَٻّٜ؞</verse>
				<verse number="25">دَمُّطٜ مَيْرِ بٛو مَٻَّتَاکٜ ݧَلَوْمَ حَا اَبَدَا، ندٜنْ طُمْ وَطَتَا جٜمَّ ندٜرْ مَيْرِ؞</verse>
				<verse number="26">طُمْ وَدَّيْ کٛو طُمٜ کٛ وٛوطِ اٜ رِسْکُ يِمْٻٜ دُونِيَارُ ندٜرْ غَرِيرِ ندِنْ؞</verse>
				<verse number="27">وَلَا غٛطُّمْ کٛ سٜنَاکِ نَتَّيْطُمْ غَرِيرِ ندِنْ، کٛو بٛو غَطٛووٛ کُوطٜ نٜفْنِيطٜ، کٛو ڤٜوٛووٛ؞ سٜيْ نِ ٻٜ طُمْ وِنْدِ اِنْطٜ مُعّٜنْ ندٜرْ دٜفْتٜرٜ يٛنْکِ ندٜ کَرٛورِ ندِنْ، کَمْٻٜ تَنْ نَتَّتَ غَرِيرِ ندِنْ؞</verse>
			</chapter>
			<chapter number="22">
				<verse number="1">ندٜنْ مَلَاعِکَاجٛ اٛنْ حٛلِّيَمْ شَانغٛلْ ندِيَمْ يٛنْکِ اٜ نغٛلْ طٜلْکِتٛو بٛ دَارٛغَّلْ اٜ نغٛلْ اِلٛيَ دَغَ جٛوطٛرْغَلْ لَامُ اَللَّه اٜ کَرٛورِ ندِنْ،</verse>
				<verse number="2">اٜ نغٛلْ تٛکَّ شَکَ طَتَلْ غَرِيرِ ندِنْ؞ کٛو ندُيٜ وُتُّدُ شَانغٛلْ نغٛلْ اٜ وٛودِ لٜکِّ يٛنْکِ دِمٛوحِ ٻِکّٛيْ سَڤّٛ اٜ طِطِ فٜىٰرٜ‑فٜىٰرٜ، کٛو ندُيٜ لٜوْرُ اٜ کِ رِمَ ندٜ غٛعٛ؞ حَاکٛ لٜکِّ کِنْ اٜ حُوتِنِرٜىٰ نغَمْ يَمْطِتِنْکِ لٜپِّ؞</verse>
				<verse number="3">طُمْ حٜٻَتَا غٛطُّمْ طُمْ اَللَّه لَانِ ندٜرْ غَرِيرِ ندِنْ، اَمَّا جٛوطٛرْغَلْ لَامُ اَللَّه اٜ کَرٛورِ ندِنْ جٛوطٛتٛ ندٜرْ مَيْرِ؞ مَشُّٻٜ مَاکٛ بٛو مَوْنِنَيْمٛ؞</verse>
				<verse number="4">ندٜنْ ٻٜ نغِعَيْ يٜىٰسٛ مَاکٛ، کَدِمَا طُمْ وِنْدَيْ اِنْدٜ مَاکٛ اٜ تِيطٜ مَٻّٜ؞</verse>
				<verse number="5">طُمْ فُطِّتَتَا طُمْ وَطَ جٜمَّ، ٻٜ نغَنِّدَتَا اٜ جَيْنغٛلْ فِتِلَاجِ کٛو جَيْنغٛلْ نَانغٜ، نغَمْ اَللَّه جٛومِرَاوٛ وَرْتَيْ جَيْنغٛلْ مَٻّٜ؞ ٻٜ لَامٛتٛ حَا اَبَدَا اَبَدِنْ؞</verse>
				<verse number="6">سٜيْ مَلَاعِکَاجٛ اٛنْ وِعِيَمْ، ‏«‏حَالَ کَعَ طُمْ غٛونغَ تَبُّتُکَ؞ اَللَّه جٛومِرَاوٛ کٛکُّطٛ اَنَّبٛعٜنْ رُوحُ مُوطُمْ اٛ لِلٛيِ مَلَاعِکَاجٛ مَاکٛ حٛلَّ مَشُّٻٜ مَاکٛ کٛ وَطَتَ نَاع کٛ نٜىٰٻِ؞»‏</verse>
				<verse number="7">‏«‏رَطُّمْ اٜ مِ وَرٛيَ نَاع کٛ نٜىٰٻِ!‏ اٛ بَرْکِطِنَاطٛ غَطٛووٛ کٛ اَنَّبَاکُ دٜفْتٜرٜ ندٜعٜ وِعِ؞»‏</verse>
				<verse number="8">مِنْ يَحَيَ، مِنْ وٛنِ نَنُطٛ يِعِ فِي طُعُمْ فُو؞ شَرٜلْ کٛ نَنْمِطُمْ نغِيمِطُمْ، سٜيْ ندِشِّيمِ يٜىٰسٛ مَلَاعِکَاجٛ کٛلُّطٛيَمْطُمْ نغَمْ مِ مَوْنِنَمٛ؞</verse>
				<verse number="9">اَمَّا اٛ وِعِيَمْ، ‏«‏تَاع وَطُ نٛنْ!‏ مِنْ مَا، مِ مَشُّطٛ اَللَّه بٛ مَاطَ، اَنْ اٜ بَنْدِرَاٻٜ مَاطَ، اٜ اَنَّبٛعٜنْ، اٜ وَطٛوٻٜ کٛ دٜفْتٜرٜ ندٜعٜ وِعِ؞ اَللَّه تَنْ مَوْنِنْتَا!‏»‏</verse>
				<verse number="10">ندٜنْ اٛ وِعِيَمْ، ‏«‏تَاع سُوطُ حَالَ اَنَّبَاکُ دٜفْتٜرٜ ندٜعٜ؞ نغَمْ شَرٜلْ ٻَدَکٜ نغٜلْ فُو فِي طُعُمْ وَطَتَ؞</verse>
				<verse number="11">فُو کُوٛووٛ کٛ حَلِّ وَطَ کَ حُوُکِ کٛ حَلِّ، غَطٛووٛ کٛ وٛوطَا مَا، وَطَ کَ وَطُکِ کٛ وٛوطَا؞ فُو غَطٛووٛ کٛ وٛوطِ بٛو، وَطَ کَ وَطُکِ کٛ وٛوطِ، فُو شٜنِيطٛ وَطَ کَ جٛنْدٜ مُوطُمْ سٜنِيندٜ؞»‏</verse>
				<verse number="12">‏«‏رَطُّمْ اٜ مِ وَرٛيَ نَاع کٛ نٜىٰٻِ!‏ مِ وَرْدَنَيْ کٛو مٛيٜ اٜ کٛ وَاتَنْتٜىٰ نغَمْ کٛ وَطِ؞</verse>
				<verse number="13">مِنْ وٛنِ اَلْفَ، مِنْ وٛنِ اٛمٜىٰغَ، مِنْ وٛنِ اَرَنْدٜىٰجٛ، مِنْ وٛنِ شَکِتِيطٛ، مِنْ وٛنِ فُطّٛودٜ اٜ تِمّٛودٜ؞»‏</verse>
				<verse number="14">ٻٜ بَرْکِطِنَاٻٜ لَٻِّنْٻٜ کٛلْتٜ مَٻّٜ نغَمْ ٻٜ کٜٻَ نَتُّکِ غَرِيرِ ندِنْ ٻٜ ݧَامَ ٻِکّٛيْ لٜکِّ يٛنْکِ؞</verse>
				<verse number="15">ٻٜ طُمْ حَطِ نَتُّکِ غَرِيرِ ندِنْ بٛو، کَمْٻٜ نغٛنِ بٛنُّٻٜ کٛعٜ مَٻّٜ، اٜ دَرْنٛوٻٜ، اٜ غَطٛوٻٜ نجٜىٰنُ، اٜ غَطٛوٻٜ وَرْحٛورٜ، اٜ مَوْنِنٛوٻٜ غُنْکِيجِ، اٜ غِطْٻٜ فٜوُکِ کٛو ندٜيٜ؞</verse>
				<verse number="16">‏«‏مِنْ يٜىٰسُ، مِ لِلٛيِي مَلَاعِکَاجٛ اَمْ تٛ مٛوطٛنْ اٜ حَبَرُ طُعُمْ نغَمْ کَوْتٜ تٛکُّٻٜيَمْ؞ مِنْ وٛنِ فُطّٛودٜ دَوْدَ اٜ لٜݧٛلْ مَاکٛ، مِنْ وٛنِ جَابِيرٜ، حٛودٜرٜ سُبَکَ غٛودُندٜ جَيْنغٛلْ؞»‏</verse>
				<verse number="17">رُوحُ اَللَّه اٜ ٻَݝَاطٛ اٜ ٻٜ مبِعَ، ‏«‏وٛرٛيْ!‏»‏ کٛو مٛيٜ نَنُطٛ طُعُمْ فُو وِعَ، ‏«‏وٛرٛيْ!‏»‏ فُو نَنْطٛ طٛنْکَ وَرَ، فُو غِطّٛ سٜيْ ݧٜطَ ندِيَمْ يٛنْکِ شَاحُ؞</verse>
				<verse number="18">مِنْ يَحَيَ، اٜ مِ وَغِّنَ کٛو مٛيٜ نَنْطٛ اَنَّبَاکُ دٜفْتٜرٜ ندٜعٜ؞ تٛ غٛطّٛ ٻٜيْدِي غٛطُّمْ دٛوْ مَاجُمْ، اَللَّه ٻٜيْدَنَيْمٛ بٛنٜ کَلُّطُمْ بِنْدَاطُمْ ندٜرْ دٜفْتٜرٜ ندٜعٜ؞</verse>
				<verse number="19">تٛ بٛو غٛطّٛ اِتِّي غٛطُّمْ ندٜرْ حَالَ اَنَّبَاکُ غٛنْطُمْ ندٜرْ دٜفْتٜرٜ ندٜعٜ، اَللَّه اِتَّيْ غٜطَلْ مَاکٛ ندٜرْ لٜکِّ يٛنْکِ اٜ غَرِيرِ شٜنِيندِ بِنْدَاطُمْ ندٜرْ دٜفْتٜرٜ ندٜعٜ؞</verse>
				<verse number="20">اٛنْ طٛنْ شٜيْدِنْطٛ فِي طُعُمْ فُو اٜ وِعَ، ‏«‏غٛونغَ اٜ مِ وَرٛيَ نَاع کٛ نٜىٰٻِ؞»‏ اَامِنْ؞ وٛرٛيْ يٜىٰسُ جٛومِرَاوٛ!‏</verse>
				<verse number="21">يٜىٰسُ جٛومِرَاوٛ بَرْکِطِنَ يِمْٻٜ اَللَّه فُو؞ اَامِنْ!‏</verse>
			</chapter>
		</book>
	</testament>
</bible>
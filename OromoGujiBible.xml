<?xml version="1.0" encoding="UTF-8"?>
<bible translation="Oromo Bible (Guji) 2007" status="Guji Oromo New Testament © Bible Society of Ethiopia, 2007" site="https://www.bible.com/bible/3176/MAT.1.GAXNT">
	<testament name="New">
		<book number="40">
			<chapter number="1">
				<verse number="1">Hiddi dhaloota Yesuus Kiristoosii sanyii Abrahaamiitii fi sanyii Daawwitii kana.</verse>
				<verse number="2">Abrahaam Yisihaaq uumate; Yisihaaq Yaaqoob uumate; Yaaqoob Yihuda'aa fi obboleeyyan Yihuda'aa uumate;</verse>
				<verse number="3">Yihudaan Taamaar irraa Faaresii fi Zaaraa uumate; Faares Hesrom uumate; Hesrom Aaraam uumate;</verse>
				<verse number="4">Aaraam Aminaadaab uumate; Aminaadaab Nahasoon uumate; Nahasoon Salmoon uumate;</verse>
				<verse number="5">Salmoon Rahaab irraa Bo'az uumate; Bo'az Ruuti irraa Yoobeed uumate; Yoobeed Iseyi uumate;</verse>
				<verse number="6">Iseyi Daawwitii mooticha uumate; Daawwiti haadha manaa Uriiyaa irraa Solomoon uumate;</verse>
				<verse number="7">Solomoon Rehobi'aam uumate; Rehobi'aam Abiiyaa uumate; Abiiyaan Asaafi uumate;</verse>
				<verse number="8">Asaafi Yoshaafaax uumate; Yoshaafaax Yooraam uumate; Yooraam Oziyaas uumate;</verse>
				<verse number="9">Oziyaas Yo'ataam uumate; Yo'ataam Akaaz uumate; Akaaz Hisqiyaas uumate;</verse>
				<verse number="10">Hisqiyaas Minaasee uumate; Minaaseen Amos uumate; Amos Yosiyaas uumate;</verse>
				<verse number="11">Yosiyaas bara kolbaan Israa'elii gara biyya Baabiloonii booji'ante Yekoniyaasii fi obboleeyyan Yekoniyaasii uumate.</verse>
				<verse number="12">Kolbaan Israa'elii gara biyya Baabiloon booji'anteen duuba Yekoniyaas Salaati'el uumatel; Salaati'el Zarubaabel uumate;</verse>
				<verse number="13">Zarubaabel Abiyuudin uumate; Abiyuudin Eliyaaqim uumate; Eliyaaqim Azor uumate;</verse>
				<verse number="14">Azor Zaadoq uumate; Zaadoq Akiim uumate; Akiim Eliyud uumate;</verse>
				<verse number="15">Eliyud Ele'azaar uumate; Ele'azaar Maattaan uumate; Maattaan Yaaqoob uumate;</verse>
				<verse number="16">Yaaqoob Yoseef uumate; Yoseefiin kun ka Maariyaam fuudhe; isiin, ka, “Masiihii” jedhamee moggaafame, ta Yesuus deette.</verse>
				<verse number="17">Tanaaf Abrahaam irraa kaasee haga Daawwitiititti dhaloota kudhanii afuritti jira; Daawwiti irraa kaasee haga bara kolbaan Israa'elii gara biyya Baabiloonii booji'antetti dhaloota kudhanii afuritti jira; booji'ama gara Baabilooniitii haga dhaloota Masiihiille'etti dhaloota kudhanii afuritti jira.</verse>
				<verse number="18">Dhalooti Yesuus Kiristoosii akkana. Haati isaa Maariyaamiin Yoseefiif kadhatanteertu adoo isaan wol bira hin geyin dura, Ayyaana Woyyichaan ulfoottee dhaggante.</verse>
				<verse number="19">Yoseefiin isii kadhateeru sun nama balchaa waan te'eef, kolbaa duratti Maariyaamii qaanessuu hin barbaanne; maarre dhokaataan isii lakkisiisaaf yaade.</verse>
				<verse number="20">Adoo inni tana yaadiisatti jiruu, ergamaan Waaqaa oojju'uun isatti mudhatee, “Yoseefii sanyii Daawwitii! Maariyaamiin ati kadhatteertu, Ayyaana Woyyichaan waan ulfootteertuuf, akka niitii teeti teetu gara mana keetii fudhatiisaaf hin sodaatin.</verse>
				<verse number="21">Isiin ilma hin deetti; inni waan kolbaa ifii cubbuu irraa fayyisuuf, maqaa isaa, ‘Yesuus’ jettaan” jedheen.</verse>
				<verse number="22">Kun martinuu wonni Goottaan karaa raagichaatiin dubbateeeru akka muummottuuf teete.</verse>
				<verse number="23">Wonni dubbatameerulle, “Durri duudduun hin ulfootti; ilmalle hin deetti; maqaa isaalle, ‘Amaanu'el’ jedhamee waamama;” “Amaanu'el” jechuun, “Waaqi nu woliin jira” jechu'u.</verse>
				<verse number="24">Maarre Yoseef yennaa dammaqe, akkuma ergamaan Gootta'aa itti hime, Maariyaamii kadhateeru akka niiti'iititti gara mana ifii fudhate.</verse>
				<verse number="25">Te'uu malee haga isiin ilma deettutti akka niiti'iititti isii bira hin geenne. Yoseef maqaa isaa Yesuus jedheen.</verse>
			</chapter>
			<chapter number="2">
				<verse number="1">Bara Heroodis mooticha te'eeru, qachaa Beetelemii, ka Yihudaa keessaatitti Yesuus dhalate. Achiin duuba adoo hin turin beekkoleen urjii qorqortu karaa baya adu'uutii gara Yerusaalemii dhufanee,</verse>
				<verse number="2">“Mucaan mootii Yihudootaa te'iisaaf dhalate, eessa jira? Nuuti urjii isaa karaa aduun baatutti dhagginee, isatti sagadiisaaf dhunneerra” jedhanee iyyaafatane.</verse>
				<verse number="3">Mootichi Heroodis yennaa waan kana dhage'e rifate; worri Yerusaalemii martille isa woliin rifate.</verse>
				<verse number="4">Inni mootolee hayyootaatii fi barsiisota Seeraa wolitti qabee, “Masiihiin eessatti dhalata?” jedhee isaan gaafate.</verse>
				<verse number="5">Isaan, “Beetelemii Yihudaa keessaatitti dhalata; raagichi:</verse>
				<verse number="6">‘Ati Beetelemiin Yihudaa keessaa! Qachoota gugurdaa Yihudaa keessaa mara caalaa ijjumaayyuu hin diqqaattu; sababille ka kolbaa tiyya Israa'el bulchu bulchaan si keessaa baya’ jedhee barreesseera” jedhaneen.</verse>
				<verse number="7">Heroodis dhossa'aan worra urjii qorqoru san waamee yennaa urjiin itti mudhatte isaan irraa gaafatee hubate.</verse>
				<verse number="8">Achiin duuba, “Dhaqa'aatii, marroo muca'aa miidhassa'aa qorqora'a; yennaa isa dhaggitane, anille dhaqee akka sagaduuf anatti hima'a” jedhee, gara Beetelemii isaan erge.</verse>
				<verse number="9">Isaan yennaa waan mootichi jedhe dhage'ane, ka'anee yaa'ane; karaa irralle'etti urjiin isaan karaa aduun baatutti dhaggane tuun, addee mucaan jiru san gubba'atti haga dhaabbattutti isaaniin dura ideente.</verse>
				<verse number="10">Isaan yennaa urjii dhaggane, akka malee gammadane.</verse>
				<verse number="11">Mana seenanee, mucaa haadha isaa Maariyaam woliin dhagganee, gad jiganee isaaf sagadane. Achiin duuba subba ifii bananee worqii, hixaanaa fi qumbii isaaf kennane.</verse>
				<verse number="12">Achiin duuba isaan gara Heroodisii akka hin deebineef, Waaqi oojju'uun waan isaan if eegachiiseef, karaa dhibi'iin gara biyya ifii deebi'ane.</verse>
				<verse number="13">Eega beekkoleen sun gara biyya ifii deebi'ane, ergamaan Gootta'aa oojju'uun Yoseefitti mudhatee, “Heroodis mucaa ijjeesiisaaf waan barbaaduuf, ka'iitii, muca'aa fi haadha isaa fudhadhuu gara biyya Gibxi'ii baqadhu; haga ani sitti himutti achi turi” jedheen.</verse>
				<verse number="14">Maarre Yoseef ka'ee, muca'aa fi haadhaa muca'aa fuudhee, gara biyya Gibxi'ii halkanuma san deeme.</verse>
				<verse number="15">Haga Heroodis du'u achi ture; Goottaan afaan raaga'aatiin, “Ani biyya Gibxi'iitii mucaa kiyya waame” jedhee wonni dubbateeru akka muummottuuf tun teete.</verse>
				<verse number="16">Worri urjii qorqoru akka isa sobe yennaa hubate, Heroodis akka malee aare. Yennaa urjiin itti mudhatte worra urjii qorqoru irraa akka gaafatee hubatetti, ijoollee Beetelem keessaatii fi adaala isi'ii maraa, ta woggaa lamaa yookiin achii gadii loltoota ifii ergee ijjeesisiise.</verse>
				<verse number="17">Akka kanaan wonni raagichi Ermiyaas jedhe muummotte;</verse>
				<verse number="18">wonni inni raagalle, “Qoonqoon Raama'atti dhage'ante, qoonqoo wiiccifataa fi booyaa ti. Raahel ijoollee ifiitiif bootte; ijoolleen isi'ii waan dhumatteef, jajjabaachuu didde” ka jedhu.</verse>
				<verse number="19">Heroodis du'een duuba, ergamaan Gootta'aa biyya Gibxi'ii keessatti oojju'uun Yoseefitti mudhatee,</verse>
				<verse number="20">“Worri mucaa ijjeesiisaaf barbaadu waan du'eef, ka'iitii, muca'aa fi haadha isaa fudhadhuutii, gara biyya Israa'elii deebi'i” jedheen.</verse>
				<verse number="21">Maarre Yoseef ka'ee, muca'aa fi haadha muca'aa fudhatee, gara biyya Israa'elii deebi'e.</verse>
				<verse number="22">Arkelaawoos addee abbaa ifii Heroodisii biyya Yihuda'aa akka bulchiisatti jiru yennaa dhage'e ammoo, Yoseef achi deemiisa sodaate. Oojju'uun gorfamee, gara lafa Galiila'aa dhaqee,</verse>
				<verse number="23">raagoti marroo Yesuusiitiif, “Inni Naazireticha hin jedhama” wonni jette akka muummottu qachaa Naazireti jedhamu dhaqee le'e.</verse>
			</chapter>
			<chapter number="3">
				<verse number="1">Bara san Yohaannisiin cuuphaan goomolee biyya Yihuda'aa keessa lallabaa dhufee,</verse>
				<verse number="2">“Mootummaan ol-gubba'aa waan dhikaatteeef cubbuu irraa deebi'aa!” jedhe.</verse>
				<verse number="3">Isaayaasiin raagichi, “Nami tokko goomolee keessaa iyyaa, ‘Karaa Gootta'aaf qopheessa'a; daandii inni irra deemu qajeelcha'a!’ ” yennaa jedhe inni marroo Yohaannisii dubbate.</verse>
				<verse number="4">Uffanni Yohaannisii rifeensa gaalaa irraa dhowameeraayyu; inni hidha ifii teephaan hidhate; sagaleen isaalle awwaannisaa fi damma hollaa ti.</verse>
				<verse number="5">Yerusaalem irraa, Yihudaa irraa, biyya cinaa laga Yordaanosii mara irraa kolbaan gara isaa dhutte.</verse>
				<verse number="6">Isaan cubbuu ifii dhugaa baasanee, laga Yordaanosiitiitti harka Yohaannisiititti cuuphamane.</verse>
				<verse number="7">Yohaannis Fariisaayotaa fi Saduqoota hedduu cuphamiisaaf gara isaa dhufiisatti jirtu yennaa dhagge, “Isin ilmaan buuti'ii! Akka isin mufii Waaqaa ta isinitti dhufaartu jalaa baqattanu eennutti isinitti hime?</verse>
				<verse number="8">Cubbuu teessan irraa akka deebitane waan mudhisu tolcha'a.</verse>
				<verse number="9">Abbaan keenna Abrahaam jedhiisi isin hin baasa hin seyina'a. Waaqi dhakoota kana fuudhee Abrahaamiif ilmaan tolchiisa akka dande'u ani isinitti hima.</verse>
				<verse number="10">Agaraan mukoota hiddatti muriisaaf qophoweera; muki midhaan dansaa hin buunne muramee ibiddatti hin gatama.</verse>
				<verse number="11">Akka isin cubbuu irraa deebitane mudhisiisaaf ani bisaaniin isin cuupha, ka ana duubaan dhufaaru ammoo Ayyaana Woyyichaa fi ibiddaan isin cuupha. Inni guddoo ana caala; ani kophee isaatuu ba'atiisaafille nama te'uu moti.</verse>
				<verse number="12">Inni eeddummee ifii keessatti midhaan qulleessiisaaf horooroo harkatti qabateera; midhaan qulleessee gootara'atti hin galcha; hicaacee ammoo ibiddaa hin dhaanneen guba” isaaniin jedhe.</verse>
				<verse number="13">Yesuus yennaa san Yohaannisiin cuuphaan akka isa cuuphuuf gara laga Yordaanosii dhufe.</verse>
				<verse number="14">Yohaannis ammoo, “Ani si'iin cuuphamu'uu male, ati maaf gara kiyya dhutta?” jedhee isa dhoogge.</verse>
				<verse number="15">Yesuus ammoo deebisee, “Karaa kanaan balchummaa mara muummessu'uu waan malleef, amma ana dhoogguu lakkisi” jedheen; achiin duuba Yohaannis lakkise.</verse>
				<verse number="16">Yesuus cuuphamee bisaan keessaa akkuma bayeen, ol-gubbaan banantee Ayyaanni Waaqaa saphaliisa fakkaatee gad dhufee isa irra bu'uun dhagge.</verse>
				<verse number="17">Ol-gubbaa irraa qoonqoon, “Kun Ilma kiyya jaallatama'a, ka ani guddoo isatti gammadeeru” jette.</verse>
			</chapter>
			<chapter number="4">
				<verse number="1">Achiin duuba akka Yesuus Seexanaan ataabamu Ayyaanni Woyyichi gara goomole'ee geesse.</verse>
				<verse number="2">Yesuus guyyaa afurtamaa fi halkan afurtama laameen duuba beelote.</verse>
				<verse number="3">Achiin duuba Seexanni gara isaa dhufee, “Ati Ilma Waaqaa yoo teete, dhakaan kun daabboo akka te'u ajaji” jedhe.</verse>
				<verse number="4">Yesuus ammoo, “Barreeffam Woyyichi, ‘Jecha afaan Waaqaa keessaa bawu maraan malee, nami sagalee calla'aan hin le'u’ jedha” jedhee deebise.</verse>
				<verse number="5">Achiin duuba Seexanni gara Qachaa Woyyichaa gara Yerusaalemii Yesuus geessee, qaccee guutuu Galma Waaqaa gubbaa isa dhaabbachiisee,</verse>
				<verse number="6">Barreeffam Woyyichi, ‘Miilli keeti dhaka'aan akka hin gufanne, akka isaan harka ifiitiin si kiphanuuf, ergantoota ifii hin erga’ waan jedhuuf, Ilma Waaqaa yoo teete asi irraa gad if darbi” jedheen.</verse>
				<verse number="7">Yesuus deebisee, Barreeffam Woyyichi, “ ‘Goottaa Waaqa keeti haga hin ilaalin’ jedha” jedheen.</verse>
				<verse number="8">Achiin duuba Seexanni gaara dheeraa tokko gubba'atti isa baasee, mootummoota biyya lafaa mara, ulfinna isaanii mara woliin itti mudhisee,</verse>
				<verse number="9">“Gad jiddee yoo anaaf sagadde, waan kana maraa si'iif hin kenna” jedheen.</verse>
				<verse number="10">Yesuus deebisee, “Seexana, bayyadhu! Barreeffam Woyyichi, ‘Goottaa Waaqa keetiif sagadi, isa callaa tajaajili’ jedha” jedheen.</verse>
				<verse number="11">Achiin duuba Seexanni Yesuus lakkisee deeme; ergantooti Waaqaalle dhufanee isa tajaajilane.</verse>
				<verse number="12">Yesuus hidhama Yohaannisii yennaa dhage'e, gara Galiila'aa deebi'e.</verse>
				<verse number="13">Qachaa Naaziretii lakkisee, lafa Zabilooniitii fi Niftaalem keessa, cinaa abbaayaa Galiila'aa, qachaa Qifirnaahom keessa le'e.</verse>
				<verse number="14">Wonni Isaayaasiin raagichi raagee,</verse>
				<verse number="15">“Lafa Zabilooniitii fi lafa Niftaalemii, Yordaanosiin gama, karaa gara abbaaya'aa geessu gubbaa jirtu, Galiilaa, lafa worra Yihudootaa hin te'inii!</verse>
				<verse number="16">kolbaan dukkana keessa leete, ifa guddaa dhaggite. worra lafa gaaddisa du'aa keessa le'uuf, ifi ife” jedhe akka muummottuuf tun teete.</verse>
				<verse number="17">Yennaa sanii jalqabee Yesuus, “Mootummaan Waaqaa waan dhikaatteef, cubbuu teessan irraa deebi'a'a!” jedhee lallabiisa jalqabe.</verse>
				<verse number="18">Yesuus abbaayaa Galiila'aa qarqaraan adoo dabaruu, guurtuu qurximmi'ii ka te'ane obboleeyyan lamaan: Simoon ka Pheexroos jedhamee fi Indiryaasiin obboleessi Simoonii caccoo abbaaya'atti afanuun dhagge.</verse>
				<verse number="19">Yesuus isaaniin, “Na hordofa'a! Ani guurtuu namaa isin tolcha” jedhe.</verse>
				<verse number="20">Isaan yennuma san caccoota ifii lakkisaanee isa hordofane.</verse>
				<verse number="21">Inni akkuma achii deemeen, obboleeyyan lamaan Yaaqoobii fi Yohaannis, ilmaan Zabdewoosii dhagge. Isaan hoboloo ifii keessatti abbaa ifii Zabdewoos woliin caccoota ifii subbiisatti jiraniiyyu. Yesuus isaan waame;</verse>
				<verse number="22">isaanille yennuma san hobolo'oo fi abbaa ifii lakkisanee, isa hordofane.</verse>
				<verse number="23">Yesuus manoota waaqeffannaa Yihudootaa keessatti barsiisaa, Oduu Gammadaa ta marroo mootummaa Waaqaa lallabaa, dhibe'ee fi dhukkuba adda addaa mara irraa kolbaa fayyisaa Galiilaa duudii keessa deddeeme.</verse>
				<verse number="24">Gurri isaa biyya Sooriya'aa maratti dhage'ame; waan kanaaf worra dhibameeru, dhukkuba adda addaatii fi dhibe'een farru, worra ayyaanni hamaan qabeeru, worra gaggaadduu qabuu fi worra laashoweeru mara kolbaan gara isaa fidde. Yesuusille isaan fayyise.</verse>
				<verse number="25">Achiin duuba gumiin hedduun Galiilaa irraa, Qachaa qachoota Kudhan jedhamu irraa, Yerusaalem irraa, Yihudaa irraa, Yordaanosiin gamalle'ee isa hordofane.</verse>
			</chapter>
			<chapter number="5">
				<verse number="1">Yesuus yennaa gumii hedduu dhagge, gaaratti ol bayee tee'e; barattooti isaalle gara isaa dhufane.</verse>
				<verse number="2">Achiin duuba inni isaan barsiisiisa jalqabee:</verse>
				<verse number="3">“Worri le'ii Ayyaanaatiin hiyyeeyyii akka te'ane itti dhage'antu gammaduu; mootummaan Waaqaa ta isaanii ti!</verse>
				<verse number="4">Worri gadde gammaduu; Waaqi isaan hin jajjabeessa!</verse>
				<verse number="5">Worri ifi gad qabu gammaduu; isaan lafa hin dhaalan!</verse>
				<verse number="6">“Worri balchummaa beelotuu fi dheebotu gammaduu; Waaqi isaan hin quussa.</verse>
				<verse number="7">Worri namaaf mararfatu gammaduu; Waaqi isaaniif hin mararfata!</verse>
				<verse number="8">Worri gadhaa qullu'uu gammaduu; isaan Waaqa hin dhaggan!</verse>
				<verse number="9">Worri nageya buusu gammaduu; isaan ijoolee Waaqaa hin jedhaman!</verse>
				<verse number="10">Worri balchumma'aaf miidhamu gammaduu; mootummaan Waaqaa ta isaanii ti!</verse>
				<verse number="11">“Sababa kiyyaaf jettee yennaa kolbaan isin arrassitee, isin miitee, dharaan gurra isin balleessite gammmada'a.</verse>
				<verse number="12">Isaan raagota worra isiniin duraatuu akkasuma miidhane. Gatiin teessan ol-gubba'atti guddoo waan teeteef, gammada'aatii ilillisa'a” isaaniin jedhe.</verse>
				<verse number="13">Yesuus itti dabalee, “Isin soodda lafaa ti; ammoo sooddi yoo kuraa ifii dhabe, attam deebi'ee kurawuu dande'a? Alatti gatamee miilaan dhiitama malee, womaa bu'aa hin qabu.</verse>
				<verse number="14">“Isin ifa biyya lafaa ti. Qachaan gaara gubba'atti ijaarame dhokatiisa hin dande'u.</verse>
				<verse number="15">Eennulle ifa issee, akka nama mana keessa jiru maraaf ifa kennu, waan ifi irra keyamu irra keya malee, gonbisoo jala hin keyu.</verse>
				<verse number="16">Akkasuma akka kolbaan hujii dansaa teessan dhaggitee Abbaa keessan ka ol-gubbaa jiru ulfeessitu, ifi keessan nama duudii duratti ifuu ti” jedheen.</verse>
				<verse number="17">“Ani Seeraa fi barsiisa raagotaa diigiisa dhufe hin seyina'a. Ani barsiisa isaanii muummessiisaa dhufe malee, diigiisaaf hin dhunne.</verse>
				<verse number="18">Ani dhugumaan isinitti hima, haga ol-gubba'aa fi latti dabartutti Seera keessaa qubeen takkaan, bixxilleen adoo hin muummoyin hin baddu.</verse>
				<verse number="19">Tanaaf nami ajajoota kana keessaa ka irra diqqa'aa tokko diigee, akka diiganu namoota barsiisu, mootummaa Waaqaa keessatti ka irra diqqaatu hin jedhama; nami ajajoota kana eegee akka eeganu barsiisu ammoo, mootummaa Waaqaa keessatti guddaa hin jedhama.</verse>
				<verse number="20">Ani isinitti hima, balchummaan teessan balchummaa worra barsiisota Seeraatii fi Fariisaayotaa yoo caalte malee, mootummaa Waaqaatitti ijjumaa hin galtanu” isaaniin jedhe.</verse>
				<verse number="21">“‘Hin ijjeesin; nami nama ijjeesse mura'aaf dhikaata’ jedhamee worra duriititti akka himameeru dhageettaneertan.</verse>
				<verse number="22">Ani ammoo isinitti hima, eennulle sababa malee obboleessa yookiin obboleettii ifiititti yoo mufate mura'aaf dhikaata; obboleessa ifiitiin, “Gowwa'a!” yoo jedhe, kora mura'aa dura dhikaata; obboleessa ifiitiin, ‘Daallee!’ yoo jedhe gara muraa qilee ibiddaa dhikaata.</verse>
				<verse number="23">Maarre kennansa keeti Waaqaa dhikeessiisaaf addee ciincaa itti ciincessanutti fiddee, waan obboleessi keeti sitti quuqameeru yoo qaabatte,</verse>
				<verse number="24">kennansa keeti achuma addee ciinca'aa duratti lakkisiitii, dhaqii obboleessa keeti woliin araaramii, achiin duuba deebi'iitii kennansa keeti dhikeessi.</verse>
				<verse number="25">Nama si himate tokko woliin gara mura'aa adoo ideentuu dafii karaa irratti isa woliin wolii gali. Achi geettee jennaan, abbaan mura'aa ka si hidhutti dabarsee si kennee, ka si hidhu mana hidha'aatitti si galcha.</verse>
				<verse number="26">Ani dhugumaan sitti hima, waan sitti murame keessaa saantimiin cadduulle adoo hin hafin haga kaffaltutti ijjumaa hin baatu” jedhe.</verse>
				<verse number="27">Yesuus, “ ‘Hin gaarayyeefatin’ akka jedhame dhageettaneertan.</verse>
				<verse number="28">Ani ammoo isinitti hima: nami ila halcha'aatiin dubartii ilaale, gadhaa ifii keessatti isii gaarayyeeffateera.</verse>
				<verse number="29">Ilti teeti ta middaa yoo cubbuu si hujachiitte, ifi keessaa baasiitii gati; nafi keeti duudiin gara qile'ee gatamu'uu mannaa, nafa keeti keessaa tokko fafoottu si'iif woyya.</verse>
				<verse number="30">Harki keeti ka middaa yoo cubbuu si hujachiise, ifi irraa kutiitii gati; nafi keeti duudiin gara qile'ee deemu'uu mannaa, nafa keeti keessaa tokko dhabuu si'iif woyya” jedhe.</verse>
				<verse number="31">Ammalle Yesuus, “ ‘Nami niitii lakkisu mara woraqata lakkeessaa barreessee isi'iif kennuu ti’ jedhameeraayyu.</verse>
				<verse number="32">Ani ammoo isiniin jedha, yoo isiin gaarayyeffatte malee, nami niitii ifii lakkisu, akka isiin gaarayyeeffattu hin godha; nami isii fuudhelle hin gaarayyeeffata” jedhe.</verse>
				<verse number="33">Yesuus, “Ammalle, ‘Dharaan hin kakatina'a; waan Gootta'aaf kakattane ammoo godha'a’ akka worra duriitiin jedhame isin dhageettaneertan.</verse>
				<verse number="34">Ani ammoo isinitti hima, ijjumaa hin kakatina'a. Ol-gubbaan barcumaa mootummaa Waaqaa waan teeteef, ol-gubba'aan yookiin,</verse>
				<verse number="35">lattille waan ijjata miila isaa teeteef lafaan hin kakatina'a; qachaa mootii gudda'aa waan teeteef Yerusaalemille'een hin kakatina'a.</verse>
				<verse number="36">Rifeensa tokkocha adii yookiin gurraacha godhiisa waan hin dandeenneef, mataa keetille'een hin kakatin.</verse>
				<verse number="37">Dubbiin teessan ‘Ee’ yoo teete ‘Ee’, yookiin ‘Waawwoo’ yoo teete ‘Waawwoo’ teetuu ti; wonni kana irra caale seexana irraa dhutte” jedhe.</verse>
				<verse number="38">“‘Ilti, ilaaf; ilkaan, ilkaaniif’ akka jedhame isin dhageettaneertan.</verse>
				<verse number="39">Ani ammoo isinitti hima: nama si yakke haluu hin bayin. Nami tokko yoo boqoo middaa si dhabanaase, taanille itti garagalchi;</verse>
				<verse number="40">nami tokko shaamisii teeti fudhatiisaaf barbaadee yoo si himate, kootii teetille kenniif.</verse>
				<verse number="41">Nami tokko hunnaan kiloo meetra tokko akka ati woliin deentu yoo si tolche, kiloo meetra lama woliin deemi.</verse>
				<verse number="42">Nama si kadhatuuf kenni; nama si irraa liqeeffatiisaaf barbaadu hin dhooggatin” jedhe.</verse>
				<verse number="43">Yesuus, “ ‘Ollaa keeti jaalladhu, diinota keeti jibbi’ akka jedhame dhageettaneertan.</verse>
				<verse number="44">Ani ammoo isinitti hima: diinota keessan jaalladha'a; worra isin miidhuufille daadimadha'a.</verse>
				<verse number="45">Tana yoo gootane ijoollee Abbaa keessan ka ol-gubba'aa hin teetan; inni aduu ifii worra hama'aa fi dansa'aafille hin baasa; worra balchootaa fi balchoota hin te'iniifille hin roobisiisa.</verse>
				<verse number="46">Worra isin jaallatu callaa yoo jaallattane, gatii maan qaddan ree? Cubbaaleyyiinuu sanuma godha!</verse>
				<verse number="47">Obboleeyyan teessan callaa nageya o'aa yoo fuutane, worra dhibii caalaa isin maan gootane? Worri Yihudoota hin te'inille sanuma godhan!</verse>
				<verse number="48">Abbaan keessan ka ol-gubba'aa mijuu akka te'e, isinille mijuu te'a'a” jedhe.</verse>
			</chapter>
			<chapter number="6">
				<verse number="1">Yesuus, “Nami akka isin dhagguuf jettanee hujii dansaa isaan duratti akka hin hunye ifi eeggadha'a! Akkas yoo gootane, Abbaa keessan ka ol-gubbaa jiru biraa gatii hin qaddanu.</verse>
				<verse number="2">“Hiyyeeyyi'iif yennaa arjoontanu, akka worri kijibu kolbaan akka isaan galateeffattuuf, Mana Waaqeffannaa Yihudootaa keessaa fi karaa irratti godhanu, ifi mudhisiisaaf hin godhina'a. Ani dhugumaan isinitti hima, isaan gatii ifii dhaggataneeran.</verse>
				<verse number="3">Ati yennaa arjoontu ammoo, waan harki keeti middichi godhiisatti jiru harki keeti bitaachinuu hin beekin.</verse>
				<verse number="4">Maarre arjoom keeti dhossa'aan te'uu ti; Abbaan keeti ka waan ati dhossa'aan tolchitu dhaggu, gatii si'iif hin kenna.</verse>
				<verse number="5">“Isin yennaa daadimattanu, akka worra kijibuu hin te'ina'a! Isaan worri dhibiin akka isaan dhagguuf, Galma Waaqaa keessaa fi woldeennaa karaa gugurda'aatitti dhaabbatanee daadimatiisa jaallatan. Ani dhugumaan isinitti hima, isaan gatii ifii dhaggataneeran.</verse>
				<verse number="6">Ati ammoo yennaa daadimattu, gara kolloo teetii seen, balbala cufadhuu, gara Abbaa keeti ka addee dhokatte jiruu daadimadhu. Abbaan keetille, ka waan ati dhossa'aan huju dhaggu, gatii teeti si'iif hin kenna.</verse>
				<verse number="7">“Yennaa daadimattanu akka worra Yihudoota hin te'inii, jecha bu'aa hin qanne itti hin deddeebi'ina'a; isaan heddummaa jechoota isaaniitiif, waaqi waan isaaniif dhage'u seyan.</verse>
				<verse number="8">Isin ammoo akkka isaanii hin te'ina'a. Abbaan keessan waan isin barbaachisu isin adoo isa hin gaafatinuu hin beeka.</verse>
				<verse number="9">“Tanaaf, yennaa daadimattanu, ‘Abbaa keenna ka ol-gubbaa jirtu, Maqaan keeti woyyoomuu;</verse>
				<verse number="10">mootummaan teeti dhuttuu; fedhiin teeti akkuma ol-gubba'atti teete, lafalle'etti teetuu.</verse>
				<verse number="11">Sagalee guyyuma guyya'aan nuu barbaachittu adha nuu kenni.</verse>
				<verse number="12">Akkuma nuuti worra nu yakkuuf araarannu, yakkaa teenna nuu araarami.</verse>
				<verse number="13">Hamaalessa irraa nu eegi malee, ataabe'etti nu hin galchin. [mootummaan, hunni, ulfinnille baruma baraan keetuma. Ameen]’ jedha'a.</verse>
				<verse number="14">“Yoo isin yakkaa namootaaf araarattane, Abbaan keeessan ka ol-gubbaa jiru isiniif hin araarama.</verse>
				<verse number="15">Yoo isin yakkaa namootaaf hin araaramin ammoo, Abbaan keessan ka ol-gubbaa jiru yakka teessan isiniif hin araaramu” jedhe.</verse>
				<verse number="16">Yesuus, “Yennaa laantanu, akka worri kijibu tolchu fuula keessan hin addeessina'a. Laamuu isaanii namooti akka dhagganuuf isaan ifi addeessan. Ani dhugumaan isinitti hima, isaan gatii ifii fudhataneeran.</verse>
				<verse number="17">Ati ammoo yennaa laantu, fuula keeti dhiqadhu, mataa keetille iffadhu!</verse>
				<verse number="18">Tanaaf laamiisa keeti, Abbaa keeti ka addee dhokatte jiru qofatti beeka malee, worri dhibiin beekuu hin dande'u. Abbaan keetille, ka waan ati dhossa'aan hujju dhaggu, gatii teeti si'iif hin kenna” jedhe.</verse>
				<verse number="19">Yesuus dabalee, “Addee qooqqanna'aa fi ciillayiisi balleessutti, hattuulle cassittee seentee hattutti, as lafa tana irratti karra teessan hin kuufatina'a.</verse>
				<verse number="20">Ammoo addee qooqqanna'aa fi ciillayiisi dande'ee hin balleessine, hattuulle cassitee seentee hatuu hin dandenne, ol-gubba'atti karra teessan kuufadha'a.</verse>
				<verse number="21">Yennaa mara addee karri teessan jirtu gadhaan keessanille jira.</verse>
				<verse number="22">Yesuus, “Ilti ifa nafaa ti; ilti teeti fayyaa yoo teete, nafi keeti duudiin ifaalessa hin te'a;</verse>
				<verse number="23">ilti teeti fayyaa yoo dhadde ammoo, nafi keeti duudiin dukkana te'a; ifi sitti jiru dukkana yoo te'e, dukkanti attam attam guddattu ree!” jedhe.</verse>
				<verse number="24">Yesuus itti dabalee, “Nami tokko garbicha goottolee lamaa te'iisaaf hin dande'u; tokkocha hin jibba, kaan hin jaallata; yookiin tokkocha ulfeessee kaan tuffata. Akkasuma Waaqaa fi beese'eef tajaajiluu hin dande'u” jedhe.</verse>
				<verse number="25">“Tanaaf ani isinitti hima, jiruu teessaniif maan nyaanna, yookiin maan unna, yookiin marroo nafa keessanii, maan uffanna jettanee hin yaadina'a. Jiruun sagalee, nafi woyaa hin caaluu?</verse>
				<verse number="26">Sinbirroota ilaala'a; isaan midhaan hin facaasanu yookiin haamanee gootara'atti hin galachanu; Abbaan keessan ka ol-gubbaa jiru isaan nyaachisa. Isin guddoo sinbirroota hin caaltanuu ree?</verse>
				<verse number="27">Isin keessaa nami yaadiisaan, bara jiruu ifii irratti guyyuma tokkolle ka dande'ee dabalatu jiraa?</verse>
				<verse number="28">“‘Marroo woya'aa maaf yaaddan ree? Daraaroti attam akka guddatanu ilaala'a; isaan hin hujatanu yookiin woyaa ifiif hin dhowatanu.</verse>
				<verse number="29">Te'uu malee, Solomooniin mootichinuu ulfinna ifii maraan daraarota san keessaa akka tokkochaa woyaa akka hin uffatin isinitti hima.</verse>
				<verse number="30">Waaqi marra adha mudhatee, boru ibiddatti gatamu yoo akkas uffise, isin fa'a attam caalchisee uffisuu dhaba ree? Isin worra dhugeeffanaa diqqo'oo!</verse>
				<verse number="31">“Maarre, ‘Maan nyaanna?’ yookiin ‘Maan unna?’ yookiin ‘Maan uffanna?’ jedhaa hin yaadina'a;</verse>
				<verse number="32">Worri Yihudoota hin te'in yennaa mara yaada waan kanaatiin qabamaneeran. Tun marti akka isinii barbaachittu Abbaan keessan ka ol-gubba'aa hin beeka.</verse>
				<verse number="33">Dursa'aatii mootummaa Waaqaatii fi balchummaa isaa barbaada'a; tun martinuu isiniif hin kennanti.</verse>
				<verse number="34">Maarre marroo boruutiif hin yaadina'a; guyyaan boru ifiifuu yaaddoo isa gewu qaba. Rakkinni adhaa adhaaf hin geya.</verse>
			</chapter>
			<chapter number="7">
				<verse number="1">Yesuus, “Waaqi akka isinitti hin murre, isin namatti hin murina'a.</verse>
				<verse number="2">Muruma isin namatti murtanuun Waaqille isinitti mura; safaraa isin ittiin namaaf safartanutti isinille'eef safarama.</verse>
				<verse number="3">“Huura ila obboleessa keetii keessa jiru maaf ilaalta! Jigeessa ila teeti keessaa maaf hin hubanne?</verse>
				<verse number="4">Jigeessi ila teeti keessa adoo jiruu, obboleessa keetiin, ‘Huura ila teeti keessaa sii fuudha’ attam jedhuu dandeetta?</verse>
				<verse number="5">Ati nama kijiba'a! Dursiitii jigeessa ila teeti keesa jiru fudhadhu; achiin duuba huura ila obboleessa keetii keessa jiru fuudhiisaaf miidhassitee dhagguu hin dandeetta.</verse>
				<verse number="6">“Waan Waaqaaf male sarootaaf hin kennina'a; isinitti garagalanee isin ciniinan. Dooqa keessan ka gatii guddoo qabulle booyyota dura hin buusina'a; isaan miilaan irra sirban.</verse>
				<verse number="7">Yesuus itti dabalee, “Kadhadha'a, isiniif hin kennanti; barbaada'a, hin dhaggattanille'e; balbala dhodhowa'a isiniif hin bananti.</verse>
				<verse number="8">Ka kadhatu hin fudhata, ka barbaadulle hin dhaggata, ka balbala dhodhowuufille hin bananti.</verse>
				<verse number="9">Isin keessa ilmi isaa daabboo yoo kadhate, ka dhakaa kennuuf eennu?</verse>
				<verse number="10">Yookiin qurxummii yoo kadhate, dhudhuufaa hin kennaafii?</verse>
				<verse number="11">Isin adoo worra hamaa teetanuu, ijoollee teessaniif waan dansaa kennuu eega beettanee, Abbaan keessan ka ol-gubbaa jiru, attam caalchisee, worra isa kadhatuuf waan dansaa kennuu dhaba ree!</verse>
				<verse number="12">“Waan namooti akka isiniif godhanuuf barbaaddanu isinille akkasuma isaaniif godha'a: Seerri Muuse'eetii fi raagoti kanuma barsiisan.</verse>
				<verse number="13">“Karra dhipho'oon seena'a! Karaan gara badi'ii geessu badha'aa; karrille badhoo waan teeteef, worri karra san seenu heddu'u.</verse>
				<verse number="14">Karaan gara jiru'uu geessu ammoo qadha'aa; karrille dhiphoo waan teeteef, worri karaa jiru'uu san dhaggatu diqqa'a.</verse>
				<verse number="15">Yesuus itti dabalee, “Raagota dharaa irraa ifi eeggadda'a; isaan gubbaa irra hoolota fakkaatanee, gara keessan dhufan; keessi isaanii ammoo yayyii isin butattu.</verse>
				<verse number="16">Midhaan isaaniitiin isaan beettan. Midhaan woyni'ii kom'olcha irraa, midhaan harru'uu waaccuu irraa hin guuranu.</verse>
				<verse number="17">Akkasuma, muki dansaan midhaan dansaa, muki hamaan midhaan hamaa buusa.</verse>
				<verse number="18">Muki dansaan midhaan hamaa buusuu hin dande'u; yookiin muki hamaalle midhaan dansaa buusuu hin dande'u.</verse>
				<verse number="19">Muki midhaan dansaa hin buunne martinuu muramee ibiddatti gatama.</verse>
				<verse number="20">Tanaaf midhaan isaaniitiin raagota dharaa beettan” jedhe.</verse>
				<verse number="21">Yesuus, “Fedhii Abbaa kiyya ka ol-gubbaa jiruu ka hujutti mootummaa ol-gubba'aatitti gala malee, ka, ‘Gootta'a, Gootta'a’ jedhee na waamu marti hin galu.</verse>
				<verse number="22">Guyyaa mura'aa san, namooti hedduun, ‘Gootta'a, Gootta'a! Maqaa keetiin raaga hin dubbannee? Maqaa keetiin durriisota hin baannee? Maqaa keetiin baasota hedduu hin hunyee?’ anaan hin jedhan.</verse>
				<verse number="23">Ani ammoo, ‘Ijjumaa isin hin beeku. Isin worra dabaaleyyi'i; ila tiyya duraa deema'a!’ jedhee ifatti isaanitti hima” jedhe.</verse>
				<verse number="24">Yesuus, “Nami jecha kiyya dhage'ee hujii irra oolchu namicha qaroo mana ifii rassa irratti ijaarrate tokko fakkaatta.</verse>
				<verse number="25">Bokkeenni roobee, lolaan lola'ee, bubbeen bubbittee mana san dhiidde. Manni sun ammoo raassaa irratti waan ijaarameeruuf hin jinne.</verse>
				<verse number="26">“Nami jecha kiyya dhage'ee hujii irra hin oolchine namicha gowwaa mana ifii maansa irratti ijaarrate tokko fakkaata.</verse>
				<verse number="27">Bokkeenni roobee, lolaan lola'ee, bubbeen bubbittee mana san dhiidde. Manni sunille jigee akka malee butute” jedhe.</verse>
				<verse number="28">Yesuus yennaa dubbii tana dubbatee fixe, gumiin barsiisa isaatitti baaseffatte.</verse>
				<verse number="29">Inni akka barsiisota isaanii ta Seera Muuse'ee adoo hin te'in, akka nama baallii qabuu tokko isaan barsiise.</verse>
			</chapter>
			<chapter number="8">
				<verse number="1">Yesuus yennaa gaara irraa gad bu'e, gumiin hedduun isa hordotte.</verse>
				<verse number="2">Namichi dhukkuba goga'aa farrisiisa'aan qabameeru tokkolle gara isaa dhufee, isa duratti jilbiiffatee, “Gootta'a, yoo fedha keeti te'e ana fayyisuu dandeetta” jedhe.</verse>
				<verse number="3">Yesuus harka ifii diriissee isa qabee, “Hin fedha, fayyi!” jedheen; yennuma san namichi dhukkuba ifii irraa fayye.</verse>
				<verse number="4">Achiin duuba Yesuus, “Beekkadhu! Waan kana nama tokkolle'etti hin himin; ammoo dhaqiitii, hayyichatti ifi mudhisi; fayyuun keeti nama maraaf akka dhugaa baya te'u, fayyuu keetiif qodha Muuseen ajaje dhikeessi!” isaan jedhe.</verse>
				<verse number="5">Yesuus yennaa qachaa Qifirnaahomii seene, ajajaan dhibbaa tokko dhufee isa kadhatee,</verse>
				<verse number="6">“Gootta'a, tajaajilaan kiyya nafa laashowee, dhibamee mana ciisee, rakkataa farriisatti jira” jedhe.</verse>
				<verse number="7">Yesuus, “Ani dhufee isa hin fayyisa” jedhe.</verse>
				<verse number="8">Ajajaan dhibbaa ammoo, “Gootta'a, ati mana kiyya seeniisaaf ani nama malee moti; afaanuma calla'aan ajaji, mucaan kiyya hin fayya.</verse>
				<verse number="9">Aninuu worra baalli qabu jala jira, loltoota ifiin jalatti ajajulle qaba. Isaan keessaa tokkochaan, ‘Deemi!’ yoo jedheen, innille hin deema; kaanille'een, ‘Koy!’ yoo jedheen, innille hin dhufa; tajaajilaa kiyyaan, ‘Kana huji!’ yoo jedheen, innille hin huja” jedhe.</verse>
				<verse number="10">Yesuus yennaa tana dhage'e, baaseffatee worra isa hordofuun, “Ani isinitti hima, Israa'el keessatti dhugeeffannaa guddoo akkasii nama qabu tokkochalle hin dhaggine.</verse>
				<verse number="11">Ani isinitti hima, biyya lafa duudii irraa karaa aduun baatuu fi seentuu dhufanee, mootummaa Waaqaa keessatti Abrahaam, Yaaqoobii fi Yisihaaq woliin hin nyaatan;</verse>
				<verse number="12">worri mootummaa Waaqaa keessa te'uu male ammoo addee itti booyanuu fi ilkaan itti qaranu gara alaa dukkanatti hin gataman” jedhe.</verse>
				<verse number="13">Achiin duuba Yesuus ajajaa dhibbaatiin, “Deemi; akkuma dhugeeffanna teetii si'iif teetuu” jedhe. Tajaajilaan ajajaa dhibbaalle sa'aatuma san fayye.</verse>
				<verse number="14">Yesuus yennaa mana Pheexroosii dhaqe, haati sodda'aa ta Pheexroosii dhukkuba nafa o'isuun dhibantee taqee irra irkatiisatti jirtuun dhagge.</verse>
				<verse number="15">Inni harka isi'ii qabee, o'i nafaa isii lakkinnaan, isiille ol kaatee isaaf areerte.</verse>
				<verse number="16">Aduun seenteen duuba, worra durriisotaan qabamane hedduu gara Yesuusii fidane. Innille jecha ifiitiin durriisota baasee, worra dhibame maralle fayyise.</verse>
				<verse number="17">Wonni Isaayaasiin raagichi, “Inni dhibee teenna fudhate, dhukkuba keennalle ba'ate” jedhe akka muummottuuf inni tana godhe.</verse>
				<verse number="18">Yesuus adaala ifiititti gumii hedduu yennaa dhagge, gara abbaaya'aan gamaa akka bu'anu barattoota ifii ajaje.</verse>
				<verse number="19">Barsiisaan Seera Muuse'ee tokko gara isaa dhufee, “Barsiisa'a! Addee ati dhaxxu mara si hordofa” jedheen.</verse>
				<verse number="20">Yesuus deebisee, “Jeedalti boolla qaddi; simbirreelle mana qaddi; Ilmi namaa ammoo addee mataa ifii itti irkifatu hin qabu” jedheen.</verse>
				<verse number="21">Baratoota isaa keessaa ka dhibiin, Yesuusiin, “Gootta'a, dursee dhaqee abbaa kiyya akka awwaaladhu naa eeyyam” jedheen.</verse>
				<verse number="22">Yesuus ammoo, “Ati na hordofi! Du'aan du'aa ifii awwaalatuu ti” isaan jedhe.</verse>
				<verse number="23">Yennaa Yesuus hoboloo takka yaabe, barattooti isaalle isa woliin deemane.</verse>
				<verse number="24">Dedhuma bubbeen hantuun abbaayaa gubbaa kaatee, hoboloolle danbali'iin lixiisa geette; Yesuus ammoo rafeeraayyu.</verse>
				<verse number="25">Barattooti gara Yesuusii dhaqanee dammassanee, “Gootta'a, nu fayyisi! Dhumataarraa!” jedhaneen.</verse>
				<verse number="26">Yesuus deebisee, “Isin worra dhugeeffannaa diqqo'oo, maaf sodaattan?” jedheen. Achiin duuba inni ol ka'ee bubbe'ee fi danbalii ajajee, achitti cadheessi guddaan te'e.</verse>
				<verse number="27">Isaan baaseffatanee, “Kun nama attamii ti? Bubbe'ee fi danbaliille hin ajajamaniif!” jedhane.</verse>
				<verse number="28">Yesuus abbaaya'aan gamatti bu'ee biyya Gadara'aa yennaa dhufe, namooti durriis keessa jiru lamaan goda awwaalaatii gad itti dhufane; namooti kun haga nami karaa san dabariisa dadhabutti akka malee sodaachisane.</verse>
				<verse number="29">Isaan dedhuma, “Yesuus, Ilma Waaqaa, maan nu irraa qadda? Yennaan adoo hin geyin nu farrisiisiisa dhutee?” jedhaa iyyane.</verse>
				<verse number="30">Diqquma isaan irraa fago'otti booyoti hedduun bobbaatee dheediisatti jirtiiyyu.</verse>
				<verse number="31">Maarre durriisoti, “Ati yoo gad nu baache, booyota sanitti nu ergi” jedhanee Yesuus kadhatane.</verse>
				<verse number="32">Yesuus, “Dhaqa'a!” isaaniin jennaan, jara keessaa bayanee booyotatti galane. Booyoti sun martinuu roga qile'ee irraa gad gara abbaaya'aa oriitee liqinfante.</verse>
				<verse number="33">Worri booyyota tissanu baqatanee qachaa seenanee, waan te'e maraa fi waan namoota durriis qabeeru irratti te'e achitti odeessane.</verse>
				<verse number="34">Achiin duuba namooti qachaa keessaa marti Yesuus dhaggiisaaf gad bayane; isaan yennaa isa dhaggane, biyya isaanii lakkisee akka deemuuf isa kadhatane.</verse>
			</chapter>
			<chapter number="9">
				<verse number="1">Yesuus hoboloo yaabee abbaaya'aan gamatti bu'ee gara qachaa ifii dhufe.</verse>
				<verse number="2">Jarri tokko achitti namicha nafi isaa laashowee itillee irra irkateeru tokko gara isaa fidde. Yesuus yennaa dhugeeffannaa isaanii dhagge, namicha nafa laashoween, “Ilma kiyya, jabaadhu! Cubbuu teetiif araarri kennameera” jedhe.</verse>
				<verse number="3">Achiin duuba barsiisoti Seera Muuse'ee gariin, “Namichi kun Waaqa faanshessiisatti jira” jedhanee gadhaa ifii keessatti yaadatane.</verse>
				<verse number="4">Yesuus yaada isaanii beekee, “Isin maaf waan hantuu akkasii gadhaa keessan keessatti yaadattan?</verse>
				<verse number="5">‘Cubbuu teetiif araarri kennameerra’ jechu'u moo yookiin, ‘Ol ka'ii deem’ jechuu irra kamtuu kaso'o?</verse>
				<verse number="6">Ammoo Ilmi namaa cubbuu araaramiisaaf lafa irratti baallii akka qabu akka beettanu” jedhee, namicha laashoweeruun, “Ol ka'i! Itillee teeti fudhadhuutii gara mana keetii deem!” jedhe.</verse>
				<verse number="7">Namichille ol ka'ee gara mana ifii deeme.</verse>
				<verse number="8">Kolbaan yennaa tana dhaggitte baaseffattee, Waaqa baallii akkasii kolba'aaf kenne galateeffatte.</verse>
				<verse number="9">Yesuus karaa san dabaruun, namicha qaraxa guuru tokko, ka Maatewoos jedhamu, addee gosee qaraxaa tee'eeruun dhaggee, “Na hordofi” jedheen. Innille ol ka'ee isa hordofe.</verse>
				<verse number="10">Yesuus mana Maatewoosiititti nyaata irra jiruun, worri qaraxa guuruu fi cubbaaleyyiin hedduun isaa fi barattoota isaa woliin nyaatiisaaf tee'ane.</verse>
				<verse number="11">Fariisaayoti gariin kana dhagganee, barattoota isaatiin, “Barsiisaan keessan worra qaraxa guuruu fi cubbaaleyyii woliin maaf nyaata?” jedhane.</verse>
				<verse number="12">Yesuus yennaa kana dhage'e, “Worra dhibameef malee, worri fayyaaleyyi'iif cidheesa hin barbaachisu.</verse>
				<verse number="13">Dhaqa'aatii Barreeffama, ‘Ani marartii barbaada malee ciinca'aa moti’ jedhu hiikkaan maan akka te'e qorqora'aatii hubadha'a. Ani cubbaaleyyii waamiisaaf dhufe malee, balchoota waamiisaaf moti” jedhe.</verse>
				<verse number="14">Achiin duuba barattooti Yohaannisii cuupha'aa gara Yesuusii dhufanee, “Nuutii fi Fariisaayoti yennaa mara maaf laamaa, barattooti teeti ammoo ijjumaa maaf laamuu dhaban?” jedhanee gaafatane.</verse>
				<verse number="15">Yesuus deebisee, “Waajibichi isaan woliin adoo jiruu jaaloti hin gaddanii? Waawwo'o! Guyyaan waajibichi isaan biraa fudhatamu hin dhufa; achiin duuba isaan hin laaman.</verse>
				<verse number="16">“Eennulle woyaa haareya woyaa dullatti'itti hin erbu; sababille woyaan haaretti shunturrachiittee qowa duriituu ka caalu gooti.</verse>
				<verse number="17">Akkasuma daadhii woyni'ii ta hin bayiin qalqalluu dulloometti eennulle hin naqu; sababille qalqalluun hin dho'a, daadhiin hin jiddi, qalqalluulle hin bada; daadhiin hin bayin qalqalluu hareyatti naqamuu malte; daadhiille, qalqalluulle hin badanu.</verse>
				<verse number="18">Yesuus adoo tana isaanitti dubbatiisatti jiruu, bulchaan Mana Waaqeffannaa Yihudootaa gara isaa dhufee, isa duratti jilbiiffatee, “Intalti tiyya ammuma na duraa duute; ati ammoo koyiitii harka keeti isii irra keyi; isiille deebitee hin jiraatti” jedhe.</verse>
				<verse number="19">Yesuus ka'ee barattoota ifii woliin isa faana dhaqe.</verse>
				<verse number="20">Dubartiin woggaa kudhanii lamaaf dhiigi isi'ii dhaabbatuu didee rakkataa turte takka isa duubaan dhuttee handaara woyaa Yesuusii tuxxe.</verse>
				<verse number="21">Isiin gadhaa ifiititti, “Yoo woyaa isaa callaa tuqe, ani hin fayya” jettee yaadatte.</verse>
				<verse number="22">Yesuus garagalee isii dhaggee, “Intala tiyya, jabaadhu! Dhugeeffannaan teeti si fayyitteerti” jedheen; dubartittiille yoosuma fayyite.</verse>
				<verse number="23">Achiin Yesuus gara mana bulchaa Mana Waaqeffannaa Yihudootaa yennaa dhaqe, worra suusullee gaddaa afuufuu fi gumii caakkittee boottu dhaggee,</verse>
				<verse number="24">“Asii gad baya'a! Intalti rafiisatti jirti malee hin duune” jedhe. Isaan ammoo itti kollane.</verse>
				<verse number="25">Gumiin gad baateen duuba, Yesuus gara addee intalti jirtuu seenee harka isi'ii qabe; intaltille ol kaate.</verse>
				<verse number="26">Oduun marroo waan kanaa adaala san mara geette.</verse>
				<verse number="27">Yesuus achii ka'ee adoo dabariisatti jiruu, namooti ballaan lamaan isa hordofanee, “Ilma Daawwitii, nu marari!” jedhaa iyyane.</verse>
				<verse number="28">Inni yennaa mana seene, namooti ballooti sun gara isaa dhikaatane; Yesuusille, “Akka ani kana godhuu dande'u hin dhugeeffattanii?” jedhee isaan gaafate. Isaanille, “Ee, Gootta'a!” jedhaneen.</verse>
				<verse number="29">Achiin duuba Yesuus ila isaanii qaqqabee, “Akkuma dhugeeffannaa tessaanii isinii teetuu ti!” jedhe;</verse>
				<verse number="30">ilti isaaniille banante. Achiin duuba Yesuus, “Beekkadha'a, waan kana nama tokkolle'etti hin himina'a” jedhee jabeessee isaan ajaje.</verse>
				<verse number="31">Isaan ammoo achii bayanee oduu marroo Yesuusii adaala lafa sanii maraan geyane.</verse>
				<verse number="32">Namooti ilti babbananteef akkuma achii bayaneen, jarri takka namicha afaan duudeeru ka durriis qabeeru tokko gara Yesuusii fadane.</verse>
				<verse number="33">Durriis yennaa keessaa baafame, namichi afaan duudee ture dubbate; kolbaalle baaseffattee, “Waan akkasii kana Israa'el keessatti nuuti ijjumaa dhagginee hin beennu!” jette.</verse>
				<verse number="34">Fariisaayoti ammoo, “Inni hunna mooticha durriisotaatiin durriisota baasa” jedhane.</verse>
				<verse number="35">Yesuus Mana Waaqeffannaa Yihudootaa keessatti barsiisaa, Oduu Gammadaa ta mootummaa Waaqaa lallabaa, kolbaa dhukkubaa fi dhibee mara irraa fayyisaa qachootaa fi olloota mara keessa deeddeeme.</verse>
				<verse number="36">Inni akka hoolota tissee hin qannee kolbaa raakkattee fi qarqaarsa hin qanne yennaa dhagge nayeef.</verse>
				<verse number="37">Yennaa san inni barattoota ifiitiin, “Midhaan haamamu gudda'a; worri haamu ammoo diqqa'a.</verse>
				<verse number="38">Tanaaf abbaan midhaanii worra miidaan haamu gara midhaan haamamuu akka ergu daadimadha'a” jedhe.</verse>
			</chapter>
			<chapter number="10">
				<verse number="1">Yesuus barattoota ifii kudhanii lamaan gara ifii waamee ayyaanota hamoota akka baasanu, dhukkubaa fi dhibee mara akka fayyisanu baallii isaaniif kenne.</verse>
				<verse number="2">Maqaan ergantoota kudhanii lamaanii asii gad jira: ka matoomaa, Simoon ka “Pheexroos” jedhamee fi obboleessa isaa Indiryaas; ilmaan Zabdewoosii, Yaaqoobii fi obbolessa isaa Yohaannis;</verse>
				<verse number="3">Filiphoos, Bartolomewoos, Toomaas, Maatewoosii qaraxa guuru, Yaaqoobii ilma Alfewoosii, Taadewoos;</verse>
				<verse number="4">Simoonii hinaatticha, Yihudaa nama biyya keriyootii, ka dabarsee Yesuus kenne.</verse>
				<verse number="5">Yesuus worra kudhanii lamaan kana erge; qajeefama asii gad jirulle itti kennee, “Gara worra Yihudoota hin te'inii hin dhaqina'a, yookiin qachoota Samaariyya'aa hin seenina'a.</verse>
				<verse number="6">Addee akkasii, Worra akka hoolotaa bade gara kolbaa Isra'elii dhaqa'a.</verse>
				<verse number="7">Akkuma dhaxxaneen, ‘Mootummaan Waaqaa dhikaateerti’ jedhaa lallaba'a.</verse>
				<verse number="8">Dhibamaa fayyisa'a, du'aa kaasa'a, worra dhukkuba goga'aa farrisiisa'aan qabameeru fayyisa'a, durriisota baasa'a. Gatii malee fudhattaneertan, gatii malee kenna'a.</verse>
				<verse number="9">Marxoo kessatti worqii, meetii yookiin sibiila diimaa hin qabatina'a.</verse>
				<verse number="10">Ideemiisa kara'aatiif korojoo, shaamisii lama, yookiin kophee lama, ulee lama hin qabatina'a. Hojjattootaaf wonni isaan barbaachisu kennamuufii malte.</verse>
				<verse number="11">Isin gara qachaa yookiin ollaa tokkoo yennaa seentane, nama isin fudhatiisaa te'u tokko barbaada'a, haga addee san lakkittanutti isa bira tura'a.</verse>
				<verse number="12">Yennaa mana tokko seentanu, ‘Nageenni isinii te'u’ jedha'a.</verse>
				<verse number="13">Worri mana sanii yoo isin fudhate, nageenni keessan isaanii te'u; yoo isaan isin hin fudhatin ammoo, nageenni keessan isinii deebi'u.</verse>
				<verse number="14">Eennulle yoo isin fudhatuu dhabe yookiin dubbii teessan dhage'uu dhabe, mana san yookiin qachaa san lakkittanee yennaa baatanu bukuu miila keessanii dhodhowadha'a.</verse>
				<verse number="15">Ani dhugaa isinitti hima, guyyaa mura'aa worra qachaa sanii irra worra Sodoomii fi Gomora'aatiif irra kasoo hin teeti.</verse>
				<verse number="16">Yesuus itti dabalee, “Ani akka hoolotaa odduu yayyi'ii isin erga; maarre akka bofaa qaroolee, akka saphaliisaa gadhi-laafeyyii te'a'a.</verse>
				<verse number="17">Namoota irraa ifi eeggadha'a; isaan gara kora mura'aa dabarsanee isin hin kennan, mana itti wolitti qabamanu keessatti isin hin dhaanan.</verse>
				<verse number="18">Sababa kiyyaaf akka isinitti muranu gara bulchitootaa fi moototaa waan geeffantanuuf, isaanii fi worra Yihudoota hin te'in duratti dhugaa baatota tiyya hin teetan.</verse>
				<verse number="19">Yennaa isaan dabarsanee isin kennanu ammoo, maan akka jettanu yookiin attam akka dubbattanu hin yaadina'a; yennuma san wonni dubbattanu isiniif hin kennanti.</verse>
				<verse number="20">Ayyaana Abbaa keessan ka ol-gubba'aatitti isin keessa jiraatee dubbata malee, isinii moti.</verse>
				<verse number="21">“Obboleessi obboleessa ifii, abbaalle ilma ifii du'atti dabarsee hin kenna; ijoolleelle worra ifii irratti hin kaati; hin ijjeesisiittille'e.</verse>
				<verse number="22">Sababa kiyyaaf nami marti isin jibba. Nami haga muumme'eetitti ossu ammoo hin fayya.</verse>
				<verse number="23">Yennaa isaan qachaa tokko keessatti isin miidhane, gara ka dhibi'ii baqadha'a. Ani dhugumaan isinitti hima, Ilmi Namaa adoo hin dhufiniin dura qachoota Israa'elii mara keessa deentanee hin fixxanu.</verse>
				<verse number="24">“Barataan barsiisaa ifii hin caalu, hojjataan hojjachiisaa ifii hin caalu.</verse>
				<verse number="25">Barataan akka barsiisaa ifii te'uun, hojjataan akka hojjachiisaa ifii te'uun hin geya. Isaan yoo abbaa manaa, ‘Bi'el Zebul ’ jedhanee waamane worra mana isaa maqaa irra caalaa badaa attamiitiin waamu'uu jiran ree!</verse>
				<verse number="26">Maarre nama hin sodaatina'a. Wonni gollame mudhatuu hin ooltu; wonni dhoffame beekkamuu hin ooltu.</verse>
				<verse number="27">Waan ani dukkana keessatti isinitti himu, isin ifa guyya'aatiin dubbadha'a. Waan hasaasa'aan dhageettane guutuu manaa irraa lallaba'a.</verse>
				<verse number="28">Worra foon namaa ijjeesu, ammoo ka lubbuu ijjeesuu hin dandeenne hin sodaatina'a; irraa caalaa, qilee keessatti lamaanuu foonii fi lubbuulle ka balleessuu dande'u Waaqa sodaadha'a.</verse>
				<verse number="29">Simbirrooti didiqqoon lamaan saantimii tokkotti hin gurguramanii motii? Fedhii Abbaa keessan ka ol-gubbaa jiruutiin malee simbirroota san keessaa takkaalle lafa hin buutu.</verse>
				<verse number="30">Isin rifeensi mataa keessaniituu marti laakkowameera.</verse>
				<verse number="31">Maarre hin sodaatina'a; isin simbirroota didiqqoo hedduu caalaa gatii qaddan.</verse>
				<verse number="32">Yesuus itti dabalee, “Nama duratti ka dhugaa naa bayu duudi'iif, anille Abbaa kiyya ka ol-gubba'aa duratti dhugaa isaaf baya.</verse>
				<verse number="33">Ka nama duratti na mormatu duudii ammoo, anille Abbaa kiyya ka ol-gubba'aa duratti isa hin mormadha.</verse>
				<verse number="34">Yesuus itti dabalee, “Ani gara biyya lafaa nageya fidiisaaf waan dhufe isinitti hin fakkaatin. Ani goraadee malee, nageya fidiisaaf hin dhunne.</verse>
				<verse number="35">Ani ilma abba'aan, intala haadha ifiitiin, niitii ilmaa haadha dhirsa isi'iitiin gargar baasiisaaf dhufeera.</verse>
				<verse number="36">Diinoti keessan maatuma teessan keessaa hin te'a.</verse>
				<verse number="37">“Nami abbaa ifii yookiin haadha ifii ana caalaa jaallatu anaaf ka malee moti; nami ilma ifii yookiin intala ifii ana caalaa jaallatu anaaf ka malee moti.</verse>
				<verse number="38">Nami fannoo ifii ba'atee ana hin hordonne anaaf ka malee moti.</verse>
				<verse number="39">Nami jiruu ifii fayyifatuu barbaadu hin dhaba, nami anaaf jedhee jiruu ifii dhabu hin fayyifata.</verse>
				<verse number="40">Ka isin fudhatu ana fudhata; ka ana fudhatu ka ana erge fudhata.</verse>
				<verse number="41">Ka raagaa tokko waan inni raagaa te'eef fudhatu, gatii raagichaa hin dhaggata. Ka nama balchaa waan inni nama balchaa te'eef fudhatu, gatii balcha'aa hin dhaggata.</verse>
				<verse number="42">Dhugaa isiniin jedha, eennulle worra didiqqaa ana hordofu kana keessaa tokkoof, waan inni barataa kiyya te'eef, bisaan unto'oo qabbanaawaa xuuxxoo tokkolle yoo kenne, gatii hin fudhata” jedhe.</verse>
			</chapter>
			<chapter number="11">
				<verse number="1">Yesuus barattoota ifii kudhanii lamaan ajaja itti kennee hobbaasen duuba, addee san lakkisee qachaa adaala sanii keessa lallabiisaa fi barsiisiisaaf dhaqe.</verse>
				<verse number="2">Yohaannisiin cuuphaan adoo mana hidha'aa keessa jiruu, waan Kiristoos hujiisatti jiru dhage'ee, barattoota ifii keessaa garii ergee,</verse>
				<verse number="3">“Ka hin dhufa jedhame sun si'iiyyu moo ka dhibii eeganna?” jedheen.</verse>
				<verse number="4">Yesuus deebisee, “Deebi'a'aatii waan dhageettanee fi waan dhaggitane Yohaannisitti hima'a:</verse>
				<verse number="5">Ballaan hin dhagga, naafi hin ideema, ka dhukkuba goga'aa farrisiisaa qabameeru hin fayya, duudaan hin dhage'a, du'aan hin ka'a, Oduun Gammadaalle hiyyeeyyi'iif hin lallabanti.</verse>
				<verse number="6">Nami marroo tiyya mama hin qabaanne attam attam gammada” jedheen.</verse>
				<verse number="7">Barattooti Yohaannisii akkuma ideemaneen, Yesuus marroo Yohaannisii kolba'atti akkana dubbatee, “Goomolee keessatti yennaa gara Yohaannisii dhaxxane, isin maan ilaaliisaaf baatane? Shonbooqqoo qilleensi daassuu?</verse>
				<verse number="8">Maan ilaaliisaaf baatane? Nama uffana dansaa uffatee? Worri uffana dadansaa uffatu mana moototaa keessa jiran!</verse>
				<verse number="9">Maan ilaaliisaaf baatane ree? Raagaa tokko ilaaliisaafii? Ee, ani isinitti hima, isin ammoo ka guddoo raagaa caalu dhaggitane.</verse>
				<verse number="10">Inniin kun, ka Barreeffam Woyyichi, ‘Karaa keeti akka si'iin duratti qopheessu, ani ergamaa kiyya si'iin dura erga’ jedhee dubbateeru.</verse>
				<verse number="11">Ani dhugaa isinitti hima, nama lafa irratti dhalate keessaa, ka Yohaannisii cuuphaa caaleeru eennulle hin jiru; Mootummaa ol-gubba'aa keessatti ammoo, ka mara caalaa diqqaatu isa hin caala.</verse>
				<verse number="12">Bara Yohaannisiin cuuphaan barsiisuu jalqabe irraa ka'ee haga ammaa mootummaan ol-gubba'aa hunnaan dhiibatiisatti jirti; worri itti galiisaaf dhiibatu hin fudhatan.</verse>
				<verse number="13">Raagoti duudi'ii fi seerri Muuse'ee haga bara Yohaannisii cuupha'aatitti raaganeeran.</verse>
				<verse number="14">Yoo dubbii isaanii fudhatiisa feetane, Yohaannisiin kun, Eliyaasii hin dhufa jedhame san.</verse>
				<verse number="15">Nami gurra qabu dhage'uuti.</verse>
				<verse number="16">“Dhaloota kana maaniin wol fakkeessina? Isaan akka ijoollee lafa dikko'oo keessa teteettee woliin,</verse>
				<verse number="17">‘Suusullee isinii afuunne, isin hin sirbine; faaruu awwaalaa isinii faarsine, isin hin gaddine’ jedhanu fakkaattan.</verse>
				<verse number="18">Yohaannis adoo sagalee hin nyaatinii fi daadhii woyni'ii hin unin yennaa dhufe, ‘Inni durriisa qaba’ jedhane.</verse>
				<verse number="19">Ilmi Namaa nyaataa unaa yennaa dhufe, isaan ‘Ilaa, gadhito'oo fi machowaa, lansa worra qaraxa guuruutii fi cubbaaleyyi'ii ti’ jedhaneen. Te'uu malee, qarummaan Waaqaa, hujii ifiitiin mirkanootteerti” jedhe.</verse>
				<verse number="20">Achiin duuba Yesuus worra qachoota bilbaasota ifii inni irra caalaa keessatti huje keessa le'anu, waan isaan cubbuu irraa deebi'uu didaneef komate.</verse>
				<verse number="21">“Aanne'e si'iif, Koraaziin! Aanne'e si'iif, Betsayida'a! Bilbaasoti isin keessatti tolfame, adoo Xiroosii fi Sidoon keessatti godhamee jiraatee, silaa kolbaan achii yoosuu uffana gaddaa uffattee, daadhaa ifi irratti firfiffattee bara dheera'aan durattuu cubbuu irraa deebiteertiiyyu.</verse>
				<verse number="22">Ani ammoo isinitti hima, guyyaa mura'aa isin caalaa Xiroosii fi Sidooniif irra kosoo teeti.</verse>
				<verse number="23">Atille Qifirnaahom, haga gubba'aa ol ifi fuudhuu barbaaddee? Gara qile'ee gad buuta. Bilbaasoti si keessatti godhame, adoo Sodoom keessatti godhamee jiraatee, isiin haga guyyaa adhaa hin turtiiyyu.</verse>
				<verse number="24">Maarre ani sitti hima, guyyaa mura'aa san si caalaa worra Sodoomiitiif irra kasoo teeti.</verse>
				<verse number="25">Yennaa san Yesuus, “Abba'a, Goottaa ol-gubba'aa fi lafaa! Waan kana mara beekkole'ee fi qaroolee dhossitee, ijoollota didiqqo'otti waan mudhitteef ani si galatoonfadha.</verse>
				<verse number="26">Ee, Abba'a, waan kanatti gammaddeerta.</verse>
				<verse number="27">Abbaan kiyya waan mara dabarse anatti kenneera; Abbaa qofattuu beeka malee, Ilma ka beeku tokkolle hin jiru, akkasuma Ilma isaatii fi worra Ilmi isaa itti mudhisutti Abbaa beeka malee, Abbaa ka beeku tokkolle hin jiru” jedhe.</verse>
				<verse number="28">“Isin worri ba'aa ulfaattuu ba'atee dadhabe marti, gara kiyya kowa'a, ani isin foorfachiisa.</verse>
				<verse number="29">Waanjoo kiyya fuudha'aatii ba'adha'a, ana irralle'ee baradha'a; ani nageellichaa fi ka ifi gad qabu; lubbuu teessaniif foora hin dhaggattan.</verse>
				<verse number="30">Waanjoon kiyya kaso'o, ba'aan tiyya sallo'o” jedhe.</verse>
			</chapter>
			<chapter number="12">
				<verse number="1">Yennaa san guyyaa Sanbataatiin Yesuus fichaa qamadi'ii keessa dabare; barattooti isaalle waan beelotaneeranuuf, shawwee qamadi'ii kukkutanee nyaatiisa jalqabane.</verse>
				<verse number="2">Worri Fariisaayotaa yennaa tana dhagge, “Ilaa, barattooti teeti Guyyaa Sanbataatiin waan seerri hin eeyyanne godhiisatti jirti” Yesuusiin jedhane.</verse>
				<verse number="3">Yesuus deebisee, “Daawwitii fi worri isa woliin jiru yennaa beelowane waan inni godhe isin hin dubbinnee?</verse>
				<verse number="4">Inni gara mana Waaqaa seenee, daabboo Waaqaaf kennante, hayyoota qofa malee, inni yookiin worri isa woliin jiru nyaatiisaaf ta Seerri dhooggu nyaate.</verse>
				<verse number="5">Yookiin hayyooti Guyyaa Sanbatatiin Galma Waaqaa keessatti hujii yoo hujane, yakkaa te'ee akka itti hin lakkowanne, Seera Muuse'ee keessatti isin hin dubbinnee?</verse>
				<verse number="6">Ani isinitti hima, ka Galma Waaqaa caalu as jira.</verse>
				<verse number="7">Isin ammoo, “Ani marartii barbaada malee, ciinca'aa moti” jechuun maan akka te'e adoo beettanee jiraattanee, worra yakkaa hin qannetti yakkaa itti hin murtanuuyyu.</verse>
				<verse number="8">Ilmi Namaa Sanbata irralle'etti Gootta'a.</verse>
				<verse number="9">Yesuus addee san lakkisee Mana Waaqeffannaa Yihudootaa seene;</verse>
				<verse number="10">namichi harka laashoweeru tokko achi jiraayyu; jarri Yesuus himatiisaaf barbaadde takka, “Guyyaa Sanbataatiin fayyisiis seerumaa?” jettee isa gaafatte.</verse>
				<verse number="11">Yesuus deebisee, “Isin keessaa nami hoolee takkaa qabu, guyyaa Sanbataatiin yoo isiin boolla buute, achi keessaa fuudhee alatti hin baasuu?</verse>
				<verse number="12">Nami hoolee caalaa gatii guddoo hin qabaatuu ree! Tanaaf guyyaa Sanbataatiin dansaa hujuun Seeruma” jedhe.</verse>
				<verse number="13">Achiin duuba Yesuus namicha harka laashoween, “Harka keeti diriirsi” jedheen. Namichille yennaa harka diriirfate, harki fayyee, akkuma harka fayyaalessa kaanii te'e.</verse>
				<verse number="14">Fariisaayoti ammoo gad bayanee, attamiin akka isa ijjeesanu mala isatti dhowane.</verse>
				<verse number="15">Yesuus yennaa tana beeke, addee san lakkisee deeme. Gumiin hedduulle isa hordotte, innille worra dhibame mara fayyisee,</verse>
				<verse number="16">marroo isaa eennulle'etti akka hin dubbanne isaan ajaje.</verse>
				<verse number="17">Kunille ka raagicha Isaayaasiin raagame akka muummowuuf te'e;</verse>
				<verse number="18">wonni raagameelle, “Kunoo, tajaajilaan kiyya, ka ani filadhe, jaallatamaa kiyya, ka luubbuun tiyya guddoo itti gammadde. Ayyaana kiyya isa gubbaa hin keya, innille worra Yihudoota hin te'iniif muraa dhuga'aa hin lassa.</verse>
				<verse number="19">Inni hin moromu yookiin hin iyyu, yookiin eennulle karaa keessatti qoonqoo isaa hin dhage'u.</verse>
				<verse number="20">Inni haga muraa dhuga'aa injifachiisutti leemmee caddee haanxottelle hin cassu; yookiin ifa kululu hin dhaanfu.</verse>
				<verse number="21">Worri Yihudoota hin te'inille addii isatti hin godhatan” jedhe.</verse>
				<verse number="22">Achiin duuba namicha ballaa dubbatee hin dandeenne ka ayyaanni hamaan qabeeru tokko gara Yesuusii fidane; Yesuus isa fayyise, maarre namichi dubbatiisaa fi dhaggiisa dande'e.</verse>
				<verse number="23">Gumiin marti baaseffattee, “Inni Ilma Daawwitii te'inaa?” jette.</verse>
				<verse number="24">Worri Fariisaayotaa ammoo yenna tana dhage'ane, “Inni hunna Bi'el Zebulii mooticha durriisotaa calla'aan durriisota baasa” jedhane.</verse>
				<verse number="25">Yesuus yaada isaanii beekee, “Mootummaan takka gargar ifi qoqooddee ta wol loltu yoo teete hin jiddi, qachaan yookiin maatiin takka gargar ifi qoqooddee ta wol loltu yoo teete hin dhaabbatu.</verse>
				<verse number="26">Seexannille Seexana yoo baase, inni ifi qoqooda; mootummaan isaa attamiin dhaabbatti ree?</verse>
				<verse number="27">Ani hunna Bi'el Zebuliitiin yoo durriisa baase, hordofattooti teessan hunna eennuutiin durriisota baasan? Tanaaf hordofattooti teessanuu isinitti hin muran.</verse>
				<verse number="28">Ani ammoo Ayyaana Waaqaatiin yoo durriisa baase, mootummaan Waaqaa gara keessan dhutteerti.</verse>
				<verse number="29">“Yookiin namicha jabaa dursee hidhu malee, attamiin nami tokko mana namicha jaba'aa san seenee karra isaa saamuu dande'a? Eega isa hidhe mana isaa saamuu dande'a.</verse>
				<verse number="30">Eennulle ka golii tiyya hin te'in na moroma, nami na woliin wolitti hin qanne hin bittinneessa.</verse>
				<verse number="31">Tanaaf ani isinitti hima, Waaqa faanshessiisaa fi cubbuu maraaf nami araara hin dhaggata, nami Ayyaana Woyyicha faanshessu ammoo araara hin dhaggatu.</verse>
				<verse number="32">Nami Ilma Namaatiin moromee wo jedhu araara hin dhaggata, nami Ayyaana Woyyichaan moromee wo jedhu ammoo, bara kanalle'etti te'ee bara dhufu'uu jirulle'etti araara hin dhaggatu.</verse>
				<verse number="33">“Muki midhaan isaatiin waan beekkamuuf, miidhaan dansaa akka qabaattanuuf, muka dansaa qabaadha'a; muka badaa yoo qabaattane midhaan badaa hin qabaattan.</verse>
				<verse number="34">Isin ilmaan buuti'ii! Isin hamoolee adoo teetanuu, attamiin waan dansaa dubbatiisa dandeettan? Waan gadhaa guute afaan dubbata.</verse>
				<verse number="35">Nami dansaan waan dansaa gadhaa ifii keessaa waan dansaa baasa; nami hamaalle waan hantuu gadhaa ifii keessaa waan hantuu baasa.</verse>
				<verse number="36">Ani isinitti hima, guyyaa mura'aa dubbii gadhee afaan keessanii baate maraaf deebii kennitan;</verse>
				<verse number="37">Dubbuma teessaniin isiniif muranti, dubbuma teessaniin isinitti muranti” jedhe.</verse>
				<verse number="38">Achiin duuba barsiisoti Seera Muuse'eetii fi Fariisaayoti gariin, “Barsiisa'a, nuuti akka ati beessisa nu dhaggisiittu barbaanna” jedhaneen.</verse>
				<verse number="39">Yesuus ammoo deebisee, “Dhalooti hama'aa fi gaarayyeeffataan beessisa gaafata, ammoo beessisa Yoonaasii raagichaa malee beessisi dhibiin hin kennamuuf.</verse>
				<verse number="40">Akkuma Yoonaasiin raagichi halkan sadii fi guyyaa sadiin gadhaa qurxummii guddichaa keessa ture; maarre Ilmi Namaalle halkan sadii fi guyyaa sadiin awwaala keessa hin tura.</verse>
				<verse number="41">Kolbaan qachaa Nanawwe'ee guyyaa mura'aa dhaloota kana woliin kaatee itti murti, sababille lallaba Yoonaasiitiin cubbuu irraa deebiteerti; kunoo, ka Yoonaas caalu as jira!</verse>
				<verse number="42">Mootittiin kibbaa qaccee biyya lafaatii qarummaa solomoonii caqasiisaaf waan dhutteef, guyyaa mura'aa dhaloota kana woliin kaatee itti murti, kunoo ka Solomoon caalu as jira!</verse>
				<verse number="43">Yesuus, “Ayyaanni hamaan nama keessaa yennaa bayu, addee itti foorfatu barbaadatiisaaf lafa bisaan hin jirre keessa deddeebi'a, ammoo hin dhaggatu.</verse>
				<verse number="44">Achiin duuba, ‘Ani mana kiyya ka keessaa bayetti deebi'a’ jedha. Yennaa deebi'u, manni duwwaa te'ee, haxowaamee, qophaayeeruun dhagga.</verse>
				<verse number="45">Achiin duuba Ayyaanni hamaan sun Ayyaanota hamoota torba ka isa caalaa hamoota te'ane dhaqee fida; isaanille itti galanee achi le'an; haalli nama sanii ka durii caalaa ka duubarraa kun itti hammaata. Maarre dhaloota hamaa kana irralle'etti akkanuma hin te'a” jedhe.</verse>
				<verse number="46">Adoo Yesuus gumi'itti dubbatiisatti jiruu, haadhaa fi obboleeyyan isaa, isa dubbisiisaaf barbaadanee ala dhaabbataneeraniiyyu. [</verse>
				<verse number="47">Yennaa san nami tokko Yesuusiin, “Kunoo, haati teetii fi obboleeyyan teeti si dubbisiisaaf barbaadanee ala dhaabbatiisatti jiran” jedheen.]</verse>
				<verse number="48">Yesuus deebisee, “Haati tiyyaa eennu, obboleeyyan tiyyalle eennu fa'a?” jedheen.</verse>
				<verse number="49">Achiin duuba gara barattoota ifii harkaan akeekee, “Kunoo ti! Haati tiyyaa fi obboleeyyan tiyya!</verse>
				<verse number="50">Nami fedhii Abbaa kiyya ka ol-gubba'aa godhu marti obboleessaa fi obboleettii tiyya, haadha tiyyalle'e” jedhe.</verse>
			</chapter>
			<chapter number="13">
				<verse number="1">Guyyuma san Yesuus manaa bayee dhaqee abbaayaa Galiila'aa bira tee'e.</verse>
				<verse number="2">Gumiin hedduun isa biratti wolitti qabannaan, inni hoboloo takka keessa seenee barsiisiisaaf tee'e; kolbaan hedduulle qarqara abbaaya'aa dhaabbatteertiiyyu.</verse>
				<verse number="3">Inni mammaassaan waan hedduu isaanitti humu'utti ka'ee, “Caqasa'a! Nami tokko sanyii facaasiisaaf baye.</verse>
				<verse number="4">Inni adoo facaasuu, sanyiin gariin karaa keessa harcaate, sinbirreelle dhuttee qocattee nyaatte.</verse>
				<verse number="5">Sanyiin dhibiin lafa dhakittii, addee biyyee guddoo hin qanne irra buute; biyyee gad fago'oo waan hin qanneef ariifattee muute.</verse>
				<verse number="6">Yennaa aduun itti baate ammoo qoorte; hidda gad fagaate waan hin qanneef godde.</verse>
				<verse number="7">Sanyiin gariin qoree keessa buute, qoreelle guddattee isii hute.</verse>
				<verse number="8">Sanyiin dhibiin biyyee dansaa irra buute, gariin midhaan dhibba, gariin midhaan jaatama, gariin midhaan soddama buutte.</verse>
				<verse number="9">Nami gurra qabu dhage'uu ti!” jedhe.</verse>
				<verse number="10">Achiin duuba barattooti gara Yesuusii dhufanee, “Ati maaf mammaassaan kolba'atti dubbatta?” jedhane gaafatane.</verse>
				<verse number="11">Yesuus deebisee, “Dhossaa mootummaa Waaqaa akka beettanu isiniif kennanteerti, isaaniif ammoo hin kennanne.</verse>
				<verse number="12">Ka qabuuf, itti dabalantee hin kennantiif, bacaalle hin qabaata; ka wo hin qanne ammoo, wonni inni qabuuyyuu isa irraa hin fudhatanti.</verse>
				<verse number="13">Wonni ani mammaassaan isaanitti dubbadhuuf, isaan adoo ilaalaanuu hin dhagge'anu, adoo caqasanuu hin dhage'anu, yookiin hin hubatanu.</verse>
				<verse number="14">Maarre raagi Isaayaas dubbatte isaan irratti muumoweera; wonni raagamelle, ‘Isin hin caqattan hin caqattan, ammoo hin hubattanu, hin ilaaltan hin ilaaltan, ammoo ijjumaa hin dhaggitanu,</verse>
				<verse number="15">qalbiin isaanii waan sigiddeef, gurri isaanii hin dhage'u, ilti isaanii dunuunfatteerti, maarre isaan ila isaaniitiin hin ilaalanu, gurra isaaniille'een hin caqasanu, qalbii isaani'iitille'een hin hubatanu, hin deebi'anulle'e, anille silaa isaan hin fayyisaayyu’ jedhe.</verse>
				<verse number="16">Ammoo ilti teessan waan dhaggituuf, gurri keessanille waan dhage'uuf isin ka badhaatane.</verse>
				<verse number="17">Ani dhugaa isinitti hima, raagoti heddu'uu fi kolbaan balchooti hedduun waan isin dhaggitane dhaggiisaaf halchanee, ammoo hin dhaggine, waan isin dhageettane dhage'iisaaf halchanee, ammoo hin dhageenne.</verse>
				<verse number="18">Yesuus itti dabalee, “Hiikkaa namicha sanyii facaasuu maan akka te'e dhage'a'a.</verse>
				<verse number="19">Nami jecha mootummaa Waaqaa dhage'ee hin hubatin, akka sanyii karaa keessatti facaafantee ti. Hamaalessi dhufee waan gadhaa isaa keessatti facaafame butata.</verse>
				<verse number="20">Sanyiin lafa dhakittii irratti facaafante, nama jecha dhage'ee yoosuma gammadaan fudhatu;</verse>
				<verse number="21">Te'uu malee inni hidda hin qabu, yennaa qofaaf jabaata malee, sababa jechaatiif yennaa rakkoon yookiin miidhaan kaatu, inni yoosuma gufata.</verse>
				<verse number="22">Sanyiin qoreelee odduu buute sun nama jecha dhage'u, ammoo yaaddoon lafa tanaatii fi jaalalli durumma'aa jecha hudha, midhaanille hin buusu.</verse>
				<verse number="23">Sanyiin biyyee dansaa irra buute ammoo, sun nama jecha dhage'ee hubatu, ka dhugumaan midhaan buusu, tokkochi midhaan dhibba, ka dhibiin midhaan jaatama, ka dhibiille midhaan soddoma buusan.</verse>
				<verse number="24">Yesuus mammaassa dhibii isaanitti mammaakee, “Mootummaan ol-gubba'aa nama fichaa ifii keessatti sanyii dansaa facaase tokkoon wol fakkaatti.</verse>
				<verse number="25">Yennaa nami marti rafe ammoo, diinni dhufee odduu qamadi'iititti jigidaa facaasee deeme.</verse>
				<verse number="26">Yennaa qamadiin lattee midhaan buutte, jigidaalle mudhate.</verse>
				<verse number="27">Tajaajiltooti abbaa ficha'aalle dhufanee, ‘Gootta'a, fichaa keeti keessatti sanyii dansaa hin facaannee? Jigidaan kun eessaa dhufe ree?’ jedhaneen.</verse>
				<verse number="28">Inni deebisee, ‘Kana ka godhe diina’ jedhe. Tajaajiltooti deebisanee, ‘Nuuti dhandhee akka bubuqqinnu barbaaddaa ree?’ jedhaneen.</verse>
				<verse number="29">Inni ammoo deebisee, ‘Waawwo'o; jigidaa buqqisiisa irratti qamadii woliin buqqittan.</verse>
				<verse number="30">Haga yennaa haamma'aatitti jigida'aa fi qamadiille wolumaan guddatanuuti; yennaa haamma'aa, ani worra haamuun, akka gubamuuf dursa'aatii jigidaa buqqisa'aa laddee ladde'een hidha'a, qamadii ammoo gootaraa kiyyatti galcha'a’ jedhaan” jedhe.</verse>
				<verse number="31">Yesuus mammaassa dhibii isaanitti mammaakee, “Mootummaan Waaqaa midhaan sanaaficci'ii ka nami tokko fuudhee fichaa ifii keessatti facaase fakkaatti;</verse>
				<verse number="32">midhaan isi'ii midhaan mara caalaa diqqaata, yennaa guddatte ammoo waan ficha'atti facaame mara caaltee muka teetee, sinbirreen dhuttee dameelee isi'ii keessatti mana ifii ijaarratti” jedhe.</verse>
				<verse number="33">Yesuus ammalle mammaassa dhibii isaanitti mammaakee, “Mootummaan Waaqaa uukoo dubartiin takka fuutee bullaa safartuu sadiin wolitti mattee, bullaa san mara bukeessitu fakkaatti” jedhe.</verse>
				<verse number="34">Yesuus mammaassaan waan kana mara gumi'itti dubbate; mammaassaan male waan tokkolle isaanitti hin dubbanne.</verse>
				<verse number="35">Wonni raagaan, “Mammaassaan afaan saaqadha; dadama biyya lafaatii jalqabee waan dhokate dubbadha” jedhe tanaan muumotte.</verse>
				<verse number="36">Achiin duuba Yesuus gumii lakkisee mana seene. Barattooti isaalle gara isaa dhikaatanee, “Mammaassa jigidaa fichaa qamadi'ii keessaa nuu hiiki” jedhaneen.</verse>
				<verse number="37">Yesuus deebisee, “Ka sanyii dansaa facaasu Ilma Namaa ti;</verse>
				<verse number="38">fichaan biyya lafaa ti; sanyiin dansaan ijoollee mootummaa Waaqaa ti; jigidaan ijoollee hamaalessaa ti;</verse>
				<verse number="39">diinichi jigidaa facaase Seexana; haammaan muummee biyya lafaa ti; worri haamu ergantoota Waaqaa ti.</verse>
				<verse number="40">Akkuma jigidaan wolitti qabamee ibiddaan gubamu, muummee biyya lafaalle'etti akkasuma hin teeti.</verse>
				<verse number="41">Ilmi Namaa ergantoota ifii hin erga; isaanille worra sababa cubbu'uu te'ee fi worra hantuu huju mara mootummaa isaa keessaa wolitti qabanee,</verse>
				<verse number="42">addee isaan booyaa ilkaan itti qaranu, qilee ibiddaatitti isaan gatan.</verse>
				<verse number="43">Balchooti ammoo mootummaa Abbaa isaanii keessatti akka adu'uu hin ifan. Nami gurra qabu dhage'uu ti!</verse>
				<verse number="44">Yesuus, “Mootummaan ol-gubba'aa karra fichaa keessatti dhoffante, ta nami tokko dhaggee deebisee dhosse fakkaatti; achiin duuba gammadaan deemee waan qabu mara gurguree fichaa san bitate.</verse>
				<verse number="45">“Ammalle, mootummaan ol-gubba'aa daldalticha dooqa dansaa bitatiisaaf barbaadu fakkaatti;</verse>
				<verse number="46">daldaltichi dooqa gatii gudda'aa tokko yennaa dhagge, dhaqee waan qabu mara gurguree dooqa san bitate.</verse>
				<verse number="47">“Ammalle, mootummaan ol-gubba'aa caccoo qurxummi'ii ta abbaaya'atti afanee qurxummii adda addaa duudii qadde fakkaatti;</verse>
				<verse number="48">caccoon yennaa guutte, isaan gara cina'aa harkisanee, gad tee'anee, qurxummii dadansaa saaxaraa keessa keyatanee, babadduu ammoo gatane.</verse>
				<verse number="49">Yennaa muummee biyya lafaalle akkasuma hin teeti. Ergantooti Waaqaa dhuttee worra hamoota worra balchoota irraa gargar baattee,</verse>
				<verse number="50">addee isaan booyaa ilkaan itti qaranu, qilee ibiddaatitti hin qolaansan” jedhe.</verse>
				<verse number="51">Yesuus, “Kana mara hubattaneertanii?” jedhee isaan gaafate. Isaan deebisanee, “Ee” jedhane.</verse>
				<verse number="52">Innille isaaniin, “Tanaaf barsiisaan Seeraa ka mootummaa ol-gubba'aatiif leenji'e, abbaa manaa ka meya mana ifii keessaa waan haareyaa fi waan dullattii gad baasu fakkaata” jedhe.</verse>
				<verse number="53">Yesuus yennaa mammaassa kana fixate, addee san lakkisee deeme.</verse>
				<verse number="54">Inni gara biyya ifii dhufee Mana Waaqeffannaa Yihudootaa keessatti barsiise. Worri isa dhage'elle baaseffatanee, “Namichi kun qarummaa tana eessaa dhaggate, bilbaas kunille maan?” jedhane.</verse>
				<verse number="55">Kun ilma namicha muka bocuutii motii? Haati isaa Maariyaam jedhantii motii? Obboleeyyan isaalle Yaaqoobii fi Yoseef, Simoonii fi Yihuda'aa motii?</verse>
				<verse number="56">Obboleettoti isaalle martinuu nu woliin jiranii motii? Inni waan kana mara eessaa dhaggate?</verse>
				<verse number="57">Tanaaf isaan isa tuffatane. Yesuus ammoo isaaniin, “Raagaan tokko addee dhibi'itti malee, biyya ifiitii fi mana ifii keessatti ulfinna hin dhaggattu” jedhe.</verse>
				<verse number="58">Sababa dhugeeffatiisa dhaba isaaniitiif, inni bilbaasota hedduu achitti hin hojjanne.</verse>
			</chapter>
			<chapter number="14">
				<verse number="1">Yennaa san Heroodisiin bulchaan biyya Galiila'aa, gurra Yesuusii dhage'ee,</verse>
				<verse number="2">tajaajiltoota ifiitiin, “Kun Yohaannisii cuupha'a; isatti du'a keessaa ka'eera, kanaaf hujiin bilbaasaa tun isaan hujatamiisatti jirti” jedhe.</verse>
				<verse number="3">Heroodis sababa Herodiyaasii niitii obboleessa ifii ta Filiphoosiitiif jedhee, Yohaannis qassiisee mana hidha'aatitti hiisiseeraayyu.</verse>
				<verse number="4">Yohaannis Heroodisiin, “Niitii obboleessa keetii fuudhuun sii seeraa moti” jedheeraaniiyyu.</verse>
				<verse number="5">Heroodis, Yohaannis ijjeesiisaaf barbaade, ammoo kolbaan akka raaga'aatitti waan ilaalteertuuf sodaate.</verse>
				<verse number="6">Guyyaan dhaloota Heroodisii ulfeeffamuu yennaa geye ammoo, intalti Heroodiyaasii keessummoota duratti sirbitee, Heroodis guddoo gammachiitte.</verse>
				<verse number="7">Tanaaf Heroodis isi'iin, “Waan ati na gaafattu mara si'iif hin kenna” jedhee waadaa galeef.</verse>
				<verse number="8">Isiin Haadha ifiitiin gorfantee, “Ammuma maataa Yohaannisii cuupha'aa qori'itti naa kenni” jette.</verse>
				<verse number="9">Mootichi gadde; te'uu malee kakuu ifiitii fi keessummaa ifii duratti waadaa galeef jedhee, mataan Yohaannisii akka isi'iif kennamu ajaje;</verse>
				<verse number="10">Ittille ergee, mana hidha'aa keessatti mataa Yohaannisii irraa kuchisiise.</verse>
				<verse number="11">Mataan sun qori'itti fidamee intalaaf kenname; isiin gara haadha ifii fidde.</verse>
				<verse number="12">Barattooti Yohaannisii dhufanee reeffa isaa fuudhanee awwaalane; achiin duuba dhaqanee Yesuusitti himane.</verse>
				<verse number="13">Yesuus du'a Yohaannisii yennaa dhage'e, addee san lakkisee qofuu hobolo'oon addee qoommi'ii dhaqe. Kolbaan deemuu isaa yennaa dhageette ammoo, qachaa keessaa baatee miilaan isa hordotte.</verse>
				<verse number="14">Yesuus qarqara abbaaya'aatitti hoboloo irraa bayee, yennaa gumii guddoo dhagge, isaaniif nayee dhibamoota isaaniille fayyise.</verse>
				<verse number="15">Yennaa latti galgalootte, barattooti dhufanee, “Addeen tun urma, lattille dhiiteerti; gumiin tun gara ollootaa dhaxxee sagalee akka bitattu gumii tana gad lakkisi!” jedhaneen.</verse>
				<verse number="16">Yesuus ammoo, “Dhaquu isaan hin barbaachisu; isinuu waan nyaatanu kenna'aaf!” jedhe.</verse>
				<verse number="17">Isaan deebisanee, “Nuuti xaltaa shanii fi qurxummii lama qofa asii qanna” jedhane.</verse>
				<verse number="18">Yesuus, “Sanuma gara kiyya as fida'a!” jedhe.</verse>
				<verse number="19">Achiin duuba inni gumiin marra irra akka teettu ajaje. Xaltaa shanii fi qurxummii lama fuudhee, gara ol-gubba'aa ilaalee, galateeffatee xaltaa caccassee, barattootatti kennee, barattootille gumi'iif kennane.</verse>
				<verse number="20">Isaan martinuu nyaatanee quufane; hanbaa irraa hatte, kollonjoo kudhanii lama guutuu fuudhane.</verse>
				<verse number="21">Worri nyaate dubarti'ii fi ijoolleen adoo hin laakkowamin, dhiirti gara kuma shanii ti.</verse>
				<verse number="22">Yennuma san inni adoo gumii geegessuu barattooti hoboloo yaabbatanee abbaayaa gamatti isaan dura akka bu'anu godhe.</verse>
				<verse number="23">Yesuus gumii geegesseen duuba, daadimatiisaaf qofuu gara gaaraa ol baye. Yennaa galgalootte, inni qofuu achi jiraayyu;</verse>
				<verse number="24">yennaa san hoboloon ammoo, qilleensi waan itti dhowuuf, qarqara irraa fagaattee, danbali'iin asii fi achi dadarbante.</verse>
				<verse number="25">Halkan gara iyya lukku'uu ta lammeeso'ootitti Yesuus bisaan gubbaa ideemaa gara barattoota ifii dhufe.</verse>
				<verse number="26">Barattooti yennaa bisaan gubbaa ideemuun isa dhaggite ammoo, bararaxxee, “Kun ekera'a” jettee soda'aan iyyite.</verse>
				<verse number="27">Yennuma san ammoo Yesuus, “Jabaadha'a! Wonni anaa, hin sodaatina'a!” jedhee dubbate.</verse>
				<verse number="28">Pheexroos deebisee, “Gootta'a, yoo si teete, bisaan gubbaa gara keeti akka dhufu na ajaji” jedheen.</verse>
				<verse number="29">Yesuus deebisee, “Koy!” jedhe. Maarre Pheexroos hoboloo keessaa bayee, gara Yesuusii, bisaan gubbaa ideemiisa jalqabe.</verse>
				<verse number="30">Qilleensa jabaa yennaa dhagge ammoo, sodaatee, lixiisaafille jalqabee jennaan, “Gootta'a, na fayyisi!” jedhee iyye.</verse>
				<verse number="31">Yesuus yennuma san harka ifii diriirsee, isa qabee, “Ati nama dhugeeffannaa diqqo'oo! Maaf mante?” jedheen.</verse>
				<verse number="32">Yennaa Yesuusii fi Pheexroos hoboloo yaabane, qilleensi cadhise.</verse>
				<verse number="33">Worri hoboloo keessaa, “Dhugumaan ati Ilma Waaqaa ti” jedhee Yesuusiif sagade.</verse>
				<verse number="34">Yesuusii fi barattooti isaa yennaa gamatti bu'ane, lafa Genesaarex jedhantu geyane.</verse>
				<verse number="35">Kolbaan lafa sanii Yesuus beetteen duuba, adaala san mara keessa ergaa ergitee worra dhibameeru mara gara isaa fichisiittee,</verse>
				<verse number="36">handaaruma woyaa isaalle akka isaan tuqanu kadhatte; worri tuqe martinuu fayye.</verse>
			</chapter>
			<chapter number="15">
				<verse number="1">Achiin duuba Fariisaayotaa fi barsiisoti Seera Muuse'ee Yerusaalemii gara Yesuusii dhufanee,</verse>
				<verse number="2">“Barattooti teeti maaf aadaa maanguddo'oo ulfeessuu dhaban? Isaan nyaatiisaan dura harka ifii hin dhiqatanu!” jedhaneen.</verse>
				<verse number="3">Yesuus deebisee, “Isin aadaa teessaniif jettanee maaf Seera Waaqaa ulfeessuu dhaddan?</verse>
				<verse number="4">Waaqi, ‘Abbaa keetii fi hadha teeti ulfeessi’, ‘Nami Abbaa yookiin haadhaa abaaru dhugumaan du'uu qaba’ jedhee ajajeera.</verse>
				<verse number="5">Isin ammoo nami tokko abba'aan yookiin haadhaan, ‘Gargaarsi isin na biraa dhaggataa turtane Waaqaaf kennameera’ yoo jedheen,</verse>
				<verse number="6">inni abba'aa fi [haadha ifii] ulfeessuu hin barbaachisu’ jettan, aadaa teessaniif jettanee, Seera Waaqaa balleessitan.</verse>
				<verse number="7">Isin kijiboole'e! Isaayaas marroo tessaniif raagee,</verse>
				<verse number="8">‘Kolbaan tun afaaniin na ulfeessiti, gadhaan isi'ii narraa fago'o;</verse>
				<verse number="9">kolbaan tun ajaja namaa akka seera Waaqaatitti barsiisaa, akkasumaan na waaqonsiti’ ta jedhe dhuga'a” jedhe.</verse>
				<verse number="10">Achiin duuba Yesuus gumii gara ifii waamee, “Caqasa'aatii hubadha'a:</verse>
				<verse number="11">wonni nama batteessu waan afaan namaa keessaa bawu malee, waan gara afaan namaa seenuu moti” jedheen.</verse>
				<verse number="12">Achiin duuba barattooti itti dhikaattee, “Worri Fariisaayotaa waan ati jette yennaa dhage'ane akka gufatane beettaa?” jedhaneen.</verse>
				<verse number="13">Yesuus deebisee, “Wonni Abbaan kiyya ka ol-gubba'aa hin dhaabin marti hin buqqaati” jedheen.</verse>
				<verse number="14">Waan isaanii lakkisa'a; isaan ballaa ballaa sooressu. Ballaan yoo ballaa sooresse, lamaanuu boolla keessa bu'an” jedhe.</verse>
				<verse number="15">Pheexroos ammoo deebisee, “Mammaassa kana nuuf hiiki” jedheen.</verse>
				<verse number="16">Achiin duuba inni, “Isinille haga ammaa hin hubatin jirtanii?</verse>
				<verse number="17">Wonni afaaniin seenu martinuu, gadha'atti dabaree, nafa namaa keessaa akka bawu isin hin hubattanuu?</verse>
				<verse number="18">Wonni afaan namatii bawu ammoo gadhaa irraa dhufa, wonni nama batteessulle kana.</verse>
				<verse number="19">Sababille Yaadi hamaan, ijjeesuun, gaarayyeeffatuun, sagaagaluun, hatuun, dharaan dhugaa bawuun, maqaa namaa balleessuun gadhaa namaa keessaa baya.</verse>
				<verse number="20">Wonni nama batteessu kana malee, harka hin dhiqatiniin nyaatiisi nama hin batteessu” jedheen.</verse>
				<verse number="21">Yesuus addee san lakkisee gara qachoota Xiroosiitii fi Sidoonii dhaqe.</verse>
				<verse number="22">Achiin duuba dubartiin biyya Kana'aanii takka adaala sanii dhuttee, “Ilma Daawwitii, Gootta'a! Intalti tiyya durriisaan qabantee farriisatti jirtii, naa marar” jedhaa iyyite.</verse>
				<verse number="23">Inni ammoo womaa isi'iif hin deebinne. Barattooti isaalle dhufanee, “Isiin iyyaa nu gula waan deentuuf, isii ifi irraa geegessi!” jedhaa isa kadhatane.</verse>
				<verse number="24">Yesuus deebisee, “Ani worra akka hoole'ee bade kolbaa Israa'elii qofaaf ergame” jedheen.</verse>
				<verse number="25">Dubartittiin ammoo dhuttee isa duratti jilbiiffattee, “Gootta'a, na gargaar” jetteen.</verse>
				<verse number="26">Yesuus deebisee, “Sagalee ijoolle'ee fuudhanee sare'eef qolaansuun sirri'ii moti” jedheen.</verse>
				<verse number="27">Isiin deebittee, “Ee, Gootta'a, te'uu malee sareelle woma qorii goottaa isaanii irraa harca'u nyaatti” jette.</verse>
				<verse number="28">Achiin duuba Yesuus deebisee, “Dubartii tana, dhugeeffannaan teeti guddo'o! Akkuma halchaa teetii sii teetuu” jedheen. Intalti isi'iille yoosuma fayyite.</verse>
				<verse number="29">Yesuus achii deemeen duuba, cinaa abbaayaa Galiila'aatiin dabaree, gaaratti ol bayee achi tee'e.</verse>
				<verse number="30">Gumiin guddoon worra fafoye, worra ballaa, worra naafa, worra dubbatuu hin dandeennee fi worra dhibii hedduu fiddee gara isaa dhuttee, miila Yesuusii jala keette. Innille isaan fayyise.</verse>
				<verse number="31">Maarre gumiin worri dubbatee hin dandeenne dubbatuun, fafooti fayyanuun, naafoti ideemanuun, ballooti dhagganuun yennaa dhaggite baaseffatte. Waaqa Israa'eliille galateeffatte.</verse>
				<verse number="32">Achiin duuba Yesuus barattoota ifii gara ifii waamee, “Kolbaan tun guyyaa sadiin waan na woliin turteef, waan nyaattulle waan hin qanneef gaddeeraaf; karaa irratti waan gaggadduuf, beelaan jiranuun isaan geegessuu hin barbaadu” jedheen.</verse>
				<verse number="33">Barattooti, “Lafa goomole'ee tana keessatti sagalee gumii guddoo tana areeriisaaf geettu eessaa fuuna?” jedhaneen.</verse>
				<verse number="34">Yesuus, “Xaltaa meeqa qaddan?” jedhee gaafate. Isaan, “Xaltaa torbaa fi qurxummii didiqqoo diqqoo takka qanna” jedhaneen.</verse>
				<verse number="35">Maarre Yesuus akka gumiin lafa irra gad teteettu ajaje.</verse>
				<verse number="36">Achiin duuba xaltaa torbaa fi qurxummii fuudhee, Waaqa galateeffateen duuba, caccassee barattootatti kenne; barattootille kolba'aaf kennaane.</verse>
				<verse number="37">Isaan martinuu nyaatanee quufane; barattooti hambaa hatte kollonjoo torba guutuu fuudhane.</verse>
				<verse number="38">Worri sagalee san nyaate, dubartootaa fi ijoolleen adoo hin laakkowamin dhiira kuma afur.</verse>
				<verse number="39">Yesuus gumii san geegesseen duuba, hoboloo yaabee gara lafa Magadaan jedhantu dhaqe.</verse>
			</chapter>
			<chapter number="16">
				<verse number="1">Worri Fariisaayotaatii fi worri Saduqootaa dhufanee, Yesuus haga ilaaliisaaf beessisa tokko ol-gubbaa irraa akka itti mudhisu isa gaafatane.</verse>
				<verse number="2">Inni deebisee, “Yennaa galgalaa, ‘Gubbaan waan diimatteertuuf, haalli qilleensaa dansa'a’ jettan;</verse>
				<verse number="3">bariille, gubbaan waan diimattee dukkudhootteertuuf, adha hin rooba’ jettan. Bifa gubba'aa ilaaltanee attam akka te'u himuu hin beettan, beessisa baraa ammoo attam akka te'u himuu hin dandeettanu.</verse>
				<verse number="4">Dhalooti hama'aa fi Waaqaaf hin addatanne beessisa barbaada; ammoo beessisa Yoonaasii malee, beessisi hin kennamuuf” isaaniin jedhe. Achiin duuba Yesuus isaan lakkisee deeme.</verse>
				<verse number="5">Barattooti yennaa abbaaya'aan gamatti bu'ane, daabboo tokkolle fidatiisa dedhaneeran.</verse>
				<verse number="6">Yesuus, “Ilalladha'a! Uukoo worra Fariisaayotaatii fi Saduqootaa irraa ifi eegadha'a” isaaniin jedhe.</verse>
				<verse number="7">Isaan wol woliin, “Waan nuuti daabboo fidatiisa dhanneef akkas jedha” jedhane.</verse>
				<verse number="8">Yesuus yaada isaanii beekee, “Isin worra dhugeeffannaa diqqo'oo, marroo daabboo fidatiisa dhabiisaa maaf dudubbattan?</verse>
				<verse number="9">Isin ammalle hin hubattanuu? Xaltaa shanan namoota kuma shaniif geyee, hambaa kollonjoo meeqa akka fuutane hin qaabattanuu?</verse>
				<verse number="10">Yookiin xaltaa torba namoota kuma afuriif geyee kollonjoo meeqa akka fuutane hin qaabattanuu?</verse>
				<verse number="11">Marroo daabbo'oo akka ani hin dubbatin attam hubatuu dhaddan? Uukoo worra Fariisaayotaatii fi Saduqootaa irraa ifi eegadha'a!” isaaniin jedhe.</verse>
				<verse number="12">Achiin duuba barattooti akka Yesuus uukoo daabbo'oo irraa adoo hin te'in, barsiisa Fariisaayotaatii fi Saduqootaa irraa ifi eeggachise hubatane.</verse>
				<verse number="13">Yesuus gara lafa qachaa Qisaariyaa Philiphoosii bira yennaa dhaqe, barattoota ifiitiin, “Kolbaan Ilma Namaatiin eennu jetti?” jedhee gaafate.</verse>
				<verse number="14">Isaan deebisanee, “Gariin, ‘Yohaannisii cuupha'a’ si'iin jedhan, worri dhibiin ammoo, ‘Eliyaas’ si'iin jedhan, worri dhibiille, ‘Ermiyaas yookiin raagota keessaa tokko’ si'iin jedhan” jedhaneen.</verse>
				<verse number="15">Inni deebisee, “Isin hoo eennu anaan jettan?” isaaniin jedhe.</verse>
				<verse number="16">Simoon Pheexroos deebisee, “Ati Masiihi'i, Ilma Waaqa jiraata'aa ti” jedhe.</verse>
				<verse number="17">Yesuusille deebisee, “Ilma Yoona'aa Simoon, ati ka badhaate! Kana Abbaa kiyya ka ol-gubbaa jirutti sitti mudhise malee, namaa moti.</verse>
				<verse number="18">Maarre Pheexroos, ani sitti hima, ati rassa'a; rassaa kana irratti wolde'a kiristaanaa kiyya hin ijaara; hunna du'aalle wolde'a kiristaanaa kana hin injifattu.</verse>
				<verse number="19">Ani furtuu mootummaa ol-gubba'aa si'iif hin kenna, wonni ati lafa irratti hiite, ol-gubbaalle'etti ka hidhame te'a, wonni ati lafa irratti hiittelle ol-gubbaalle'etti ka hiikame te'a” jedhe.</verse>
				<verse number="20">Achiin duuba Yesuus Masiihii akka te'e eennulle'etti akka hin hinne jabeessee barattootata ifii ajaje.</verse>
				<verse number="21">Yennaa sanii jalqabee Yesuus barattoota ifiitiin, “Ani gara Yerusaalemii dhaquu qaba; achitti harka jaarsole'eetitti, harka mootota hayyootaatii fi barsiisota Seera Muuse'eetitti guddoo hin rakkadha, hin ijjeeffamalle'e; guyyaa sadeesso'oo ammoo hin ka'a” jedhu'utti ka'e.</verse>
				<verse number="22">Pheexroos cina'atti isa baasee, “Gootta'a, Waaqi si hanqisu! Wonni kun ijjumaa si hin dhaqqabin” jedhaa isa xixuu jalqabe.</verse>
				<verse number="23">Inni ifi irra garagalee, Pheexroosiin, “Seexana, ana irraa bayyadhu! Qalbiin teeti waan namaa malee, waan Waaqaa waan hin yaadaneef, ati anaaf gufu'u” jedheen.</verse>
				<verse number="24">Achiin duuba Yesuus barattoota ifiitiin, “Nami yoo na hordofuu barbaade ifi mormatee, fannoo ifii ba'atee na hordofuuti.</verse>
				<verse number="25">Nami jiruu ifii fayyifatuu barbaadu hin dhaba; nami anaaf jedhee jiruu ifii dhabu, hin dhaggata.</verse>
				<verse number="26">Nami waan lafa tanaa mara qabaatee lubbuu ifii ammoo yoo dhabe maan isaa baati? Yookiin nami wodoo lubbuu ifiitiif gatii maan kaffalu'uu dande'a ree?</verse>
				<verse number="27">Ilmi Namaa ulfinna Abbaa ifiitiin ergantoota ifii woliin hin dhufa; achiin duuba tokko tokkoofuu akka hujii isaatitti gatii hin kennaaf.</verse>
				<verse number="28">Ani dhugumaan isinitti hima, worra as dhaabbatanu keessaa, Ilmi Namaa mootummaa ifiitiin dhufuun haga dhagganutti, namooti hin duune jiran” jedhe.</verse>
			</chapter>
			<chapter number="17">
				<verse number="1">Guyyaa jaan duuba, Yesuus Pheexroosii fi Yaaqoob, Yohaannisii obboleessa Yaaqoobille fudhatee, gara gaara dheeraa tokkoo qofitti ol isaan baase.</verse>
				<verse number="2">Innille isaan duratti bifa jijjiiramee, fuulli isaalle akka adu'uu ifee, woyaan isaalle adii calalaxxuu teete.</verse>
				<verse number="3">Dedhuma Muuse'ee fi Eliyaas Yesuus woliin dubbatanuun dhaggane.</verse>
				<verse number="4">Achiin duuba Pheexroos Yesuusiin, “Gootta'a, asitti dhaggamuun keenna nu'uuf dansa'a! Yoo feedhii keeti te'e, gosee sadiin, takkattii si'iif, takkattii Muuse'eef, takkattii Eliyaasiif ijaaraa” jedhe.</verse>
				<verse number="5">Adoo inni tana dubbatiisatti jiruu, dedhuma duumensi ifaalessi isaan golle; duumensa san keessalle'ee qoonqoon takka, “Kun Ilma kiyya ka ani jaaladhu, isa dhage'a'a!” jette.</verse>
				<verse number="6">Barattooti yennaa tana dhage'ane, rifatanee lafa irratti fuulaan gad jigane.</verse>
				<verse number="7">Yesuus ammoo isaanitti dhikaatee harkaan isaan qaqqabee, “Ka'aa, hin sodaatina'a!” jedheen.</verse>
				<verse number="8">Isaan yennaa ol jedhanee ilaalane, Yesuus malee nama tokkolle hin dhaggine.</verse>
				<verse number="9">Isaan gaara irraa adoo gad bu'iisatti jiranuu, Yesuus, “Ilmi Namaa du'aa haga ka'utti waan dhaggittane kana nama tokkolle'etti hin himina'a” jedhee barattoota ifii ajaje.</verse>
				<verse number="10">Barattooti isaalle, “Barsiisoti seera Muuse'ee Eliyaasitti dursee dhufuu qaba maaf jedhan ree?” jedhanee isa gaafatane.</verse>
				<verse number="11">Inni deebisee, “Eliyaas waan mara adde'etti deebisiisaaf dhugumaan hin dhufa;</verse>
				<verse number="12">Ani ammoo isinitti hima Eliyaas duruu dhufeera, kolbaan isa hin hubanne, akkuma fedhane isa godhane. Maarre Ilmi Namaalle harka isaaniititti hin rakkata” jedheen.</verse>
				<verse number="13">Achiin duuba barattooti akka inni marroo Yohaannisii cuupha'aa isaanitti dubbatiisatti jiru hubatane.</verse>
				<verse number="14">Yennaa Yesuusii fi barattooti isaa sadiin gara gumi'ii deebi'ane, namichi tokko dhufee, Yesuus duratti jilbiiffatee,</verse>
				<verse number="15">“Gootta'a, mucaa kiyya mararfadhu, inni dhukkuba gaggaddu'uu waan qabuuf guddoo rakkatiisatti jira; inni yennaa hedduu ibiddaa fi bisaan keessatti jiga.</verse>
				<verse number="16">Ani gara barattoota teetii isa fidee, isaan ammoo isa fayyisuu hin dandeenne” jedhe.</verse>
				<verse number="17">Yesuus deebisee, “Isin dhaloota hin dhugeeffannee fi dabaalessa! Haga yoomii isin woliin jiraadhaa? Haga yoomii isin ossadha? Mucaa gara kiyya fida'a!” jedhe.</verse>
				<verse number="18">Yesuus ayyaana hamaa san xixee, mucaa keessaa baase; mucaalle yoosuma fayye.</verse>
				<verse number="19">Achiin duuba barattooti qofuu gara Yesuusii dhufanee, “Nuuti maaf ayyaana hamaa san baasuu dadhanne?” jedhanee isa gaafatane.</verse>
				<verse number="20">Yesuus deebisee, “Waan dhugeeffannaan teessan diqqaatteef re! Ani dhugumaan isinitti hima, dhugeefannaa haga midhaan sanaaficci'ii adoo qabaattanee, gaara kanaan, ‘Asii ka'ii achi deemi!’ yoo jettane, innille hin deema; wonni isiniif hin dande'anne hin jirtu. [</verse>
				<verse number="21">Ka akkanaa kun daadimataa fi laamaan malee hin bawu” isaaniin jedhe.]</verse>
				<verse number="22">Yennaa barattooti isaa Galiilaa keessatti wolitti qabamane, yesuus isaaniin, “Ilmi Namaa harka namootaatitti dabarfamee hin kennama,</verse>
				<verse number="23">isaanille isa hin ijjeesan, inni ammoo guyyaa sadeesso'ootitti du'aa hin ka'a” isaaniin jedhe. Isaanille guddoo gaddane.</verse>
				<verse number="24">Yesuusii fi barattooti isaa yenna Qifirnaahom gayane, worri gibira Galma Waaqaa guuru gara pheexroosii dhufanee, “Barsiisaan keessan gibira Galma Waaqaa hin kaffaluu?” jedhaneen.</verse>
				<verse number="25">Pheexroos, “Ee, hin kanfala” jedheen. Pheexroos gara manaa dhufee adoo isatti hin dubbatinuu, Yesuus dursee, “Simoon, maan sitti fakkaata? Moototi biyya lafaa qaraxa yookiin gibira eennu irraa guuran? Nama biyya ifii irraa moo nama biyya dhibi'ii irraa guuran?” jedhee isa gaafate.</verse>
				<verse number="26">Pheexroos deebisee, “Nama biyya dhibi'ii irraa guuran” jedheen. Yesuus deebisee, “Nami biyya isaanii bilisa ree!</verse>
				<verse number="27">Te'uu malee, nuuti gufuu akka isaanitti hin teene, gara abbaaya'aa dhaqiitii malxaqqoo bisaanitti darbadhu; qurxummii qara baatu fuutee, afaani isi'ii yoo bante, beesee keessatti hin dhaggita; beesee san fuudhiitii anaaf, ifille'eef kaffali!” jedheen.</verse>
			</chapter>
			<chapter number="18">
				<verse number="1">Yennaa san barattooti gara Yesuusii dhufanee, “Mootummaa Waaqaa keessatti ka caalu eennu?” jedhaneen.</verse>
				<verse number="2">Inni daa'ima tokko waamee, isaan dura dhaabbachiisee,</verse>
				<verse number="3">“Ani dhugumaan isinitti hima, yoo hin jijjiiraminii fi deebitanee akka daa'immaanii hin te'in, isin ijjumaa mootummaa ol-gubba'aatitti hin galtanu.</verse>
				<verse number="4">Eennulle ka akka daa'ima kanaa ifi gad qabu mootummaa ol-gubba'aa keessatti mara ka caalu te'a.</verse>
				<verse number="5">Eennulle daa'ima akkasii maqaa kiyyaan ka fudhatu ana fudhata.</verse>
				<verse number="6">Isin keessaa nami tokko worra didiqqaa anatti dhugeeffatu kana keessaa tokkotti gufuu yoo te'e, dhakaan daaku'uu guddaan morma isaatitti hidhamee qilee abbaaya'aatitti adoo gatamee liqinfamee isaa woyya.</verse>
				<verse number="7">Sababa waan kolbaa gufachiisuutiif biyya lafaatiif aanne'e! Wonni guffachiisu dhufuu hin oolu; ammoo ka nama gufachiisuuf aanne'e!</verse>
				<verse number="8">Harki keeti yookiin miilli keeti akka cubbuu tolchitu yoo si gufachiise, kutii gati; harka lamaan yookiin miila lamaan qabaattee ibidda bara baraatitti gatamiisaa mannaa, fafoottee yookiin naafattee gara jiruu bara baraa galiisa si'iif woyya.</verse>
				<verse number="9">Ilti teetille yoo si gufachiitte, ifi keessaa baasii gati; ila lamaan qabaattee qilee ibiddaatitti gatamiisaa mannaa, ila takkaa qabaattee gara jiruu bara baraa galiisa si'iif woyya.</verse>
				<verse number="10">Yesuus, “Ani isinitti hima, ergantooti Waaqaa ta ol-gubbaa jirtu, ta isaan eeddu yennaa mara fuula Abbaa kiyya ka ol-gubbaa jiruu waan ilaaltuuf, worra didiqqaa kana keessaa tokkocha akka hin tuffanne ifi eegadha'a. [</verse>
				<verse number="11">Ilmi Namaa worra bade fayyisiisaaf dhufe.]</verse>
				<verse number="12">Maan isinitti fakkaatti? Nami tokko hoolota dhibba qabaatee, isaan keessaa takkattiin yoo badde, sagaltamii sagal gaara irratti lakkisee ta badde san hin barbaaduu?</verse>
				<verse number="13">Ani dhugumaan isinitti hima, inni yoo isii dhagge, ta hin badin sagaltamii sagal caalaa itti gammada.</verse>
				<verse number="14">Akkasuma worraa didiqqaa kana keessaa tokkochille akka badu fedhii Abbaa keessan ka ol-gubba'aatii moti.</verse>
				<verse number="15">“Obboleessi keeti yoo si yakke, dhaqii lafa isin lamaan qofi jirtanutti yakkaa isaa itti himi. Inni yoo si dhage'e, ati deebittee obboleessa keeti isa godhatta.</verse>
				<verse number="16">Inni yoo si hin dhage'in ammoo, dubbiin marti dhugaa baya nama lamaatiin yookiin sadiitiin waan mirkanoottuuf, nama dhibii tokko yookiin lama fudhadhuu dhaqi.</verse>
				<verse number="17">Inni yoo isaan dhage'uu dide, wolde'a kiristaanaatitti himi; wolde'a kiristaanaalle yoo dhage'uu dide, akka worra Yihudoota hin te'iniitii fi guurtuu qaraxaatitti laakkoyi.</verse>
				<verse number="18">“Ani dhuguma isinitti hima, wonni isin lafa irratti hiitane ol-gubbaalle'etti ka hidhame te'a; wonni isin lafa irratti hiittanelle ol-gubbaalle'etti ka hiikame te'a.</verse>
				<verse number="19">Ammalle, ani isinitti hima, isin keessa nami lama, biyya lafaa irratti marroo waan tokkoo wolii galee yoo daadimate, Abbaan kiyya ka ol-gubbaa jiru waan isaan daadimatane san isaaniif hin godha.</verse>
				<verse number="20">Addee namooti lama yookiin sad maqaa kiyyaan wolitti qabamanutti, ani isaan woliin jira” jedhe.</verse>
				<verse number="21">Achiin duuba Pheexroos gara Yesuusii dhikaatee, “Gootta'a, obboleessi kiyya yoo na yakke, yennaa meeqa araaramaaf? Yennaa torbaa?” jedheen.</verse>
				<verse number="22">Yesuus deebisee, “Ani haga yennaa torbaatamii torbaa ti malee, haga yennaa torbaati si'iin hin jedhu.</verse>
				<verse number="23">“Waan kanaaf mootummaan ol-gubba'aa mootii herrega hojjattoota isaa irra jiru herregatiisaaf barbaade tokko fakkaatti.</verse>
				<verse number="24">Inni yennaa herreguu jalqabe, nama inni beenyaa beesee irraa qabu tokko itti fidane.</verse>
				<verse number="25">Innille kaffaluu dadhabee jennaan, goottaan isaa akka inni niitii ifii, ijoollee ifiitii fi waan qabu mara woliin gurguramee beenyaan kaffalamu ajaje.</verse>
				<verse number="26">Maarre hojjataan sun miila isaatitti jigee, ‘Naa ossadhu, anille waan maraa sii hin kaffala’ jedhee kadhate.</verse>
				<verse number="27">Goottaalle isaaf nayee, beenyaa isaalle lakkiseefii, akka deemuuf gad lakkise.</verse>
				<verse number="28">Hojjataan sun ammoo, akkuma gad bayeen, hojjatuma akka isaa meetii dhibba tokko beenyaa irraa qabutti bayee, hudheelle isa qabee, ‘Beenyaa kiyya naaf deebis’ jedheen.</verse>
				<verse number="29">Achiin duuba hojjataan akka isaa sun gad jigee, ‘Naa ossadhu, ani sii kaffala’ jedhee isa magannifate.</verse>
				<verse number="30">Inni ammoo dide; achiin duuba qabee dhaqee haga inni beenyaa isaa kaffalutti mana hidha'aatitti galchisiise.</verse>
				<verse number="31">Hojjattooti akka isaa worri dhibiin yennaa waan te'e kana dhaggane, guddoo gaddanee, waan te'e san mara goottaa isaaniititti himane.</verse>
				<verse number="32">Achiin duuba goottaan isa waansisee, ‘Ati hojjataa hamaalessa! Waan na magannifatteef ani beenyaa san mara sii lakkise.</verse>
				<verse number="33">Akkuma ani si mararfadhe, atille hojjataa akka keetii mararfatu'uu hin mallee ree?’ jedheen.</verse>
				<verse number="34">Aari'iin goottaan isaa haga inni beenyaa isa irra jiru mara kaffalutti worra isa rakkisutti dabarsee kenne.</verse>
				<verse number="35">Maarre isinille gadhaa tokkoon obboleessa keessaniif yoo hin araaramin, tokkoo tokkoo keessan Abbaan kiyya ka ol-gubbaa jirulle akkasuma hin godha” jedhe.</verse>
			</chapter>
			<chapter number="19">
				<verse number="1">Yesuus yennaa dubbii tana dubbatee fixe, Galiilaa lakkisee laga Yordaanosiitiin gama gara lafa Yihuda'aa dhaqe.</verse>
				<verse number="2">Gumiin guddoon isa hordottee, innille achitti isaan fayyise.</verse>
				<verse number="3">Worri Fariisaayotaa gariin gara Yesuusii dhufanee, haga isa ilaaliisaaf barbaadanee, “Nami tokko Sababuma fedheefuu haadha manaa ifii lakkisuun seeraa?” jedhanee isa gaafatane.</verse>
				<verse number="4">Yesuus deebisee, “Waaqi jalqaba, ‘dhiiraa fi dubartii’ tolchee akka isaan dade hin dubbinnee?” jedhe.</verse>
				<verse number="5">Itti dabaleelle, “Waan kanaaf nami haadhaa fi abbaa ifii hin lakkisa, haadha manaa ifiitiin wolitti maxxana; lamaanuu foon tokko hin te'an.</verse>
				<verse number="6">Maarre isaan haganaa achi foon tokko malee, lamaa moti. Tanaaf waan Waaqi wolitti qassiise nami gargar hin baasin” jedhe.</verse>
				<verse number="7">Fariisaayoti, “Abbaan manaa woraqata lakkeessaa kenneefii akka isii lakkisu, Muuseen maaf ajaje ree?” jedhaneen.</verse>
				<verse number="8">Yesuus deebisee, “Sababa mataa-jabeenna keessaniitiif Muuseen akka isin haadhotii manaa teessaan lakkittanu isinii eeyyame malee, jalqaba irratti akkasii moti.</verse>
				<verse number="9">Anille isiniin jedha, yoo isiin gaarayyeeffatte malee, nami haadha manaa ifii lakkisee ta dhibii fuudhu, hin gaarayyeeffata ” isaaniin jedhe.</verse>
				<verse number="10">Barattooti isaa deebisanee, “Wonni abbaa manaatii fi haadha manaa yoo akkas teete, fuudhuu dhabuu woyya” jedhaneen.</verse>
				<verse number="11">Yesuus deebisee, “Worra kennanteef malee, barsiisa kana nami marti dande'ee hin fudhatu” jedheen.</verse>
				<verse number="12">Worri guneessa te'anee dhalatane jiran, worri harka namaatiin guneessa te'anelle jiran, worri mootummaa Waaqaatiif jedhanee guneessa ifi godhaneelle jiran. Nami kana fudhatiisa dande'u fudhatuu ti” isaaniin jedhe.</verse>
				<verse number="13">Achiin duuba akka Yesuus harka ifiitiin qaqqabee daadimatuuf ijoollee diddiqqoo gara isaa fidane. Barattooti isaa ammoo worra ijoollee fide xixane;</verse>
				<verse number="14">Yesuus ammoo, “Mootummaan Waaqaa ta worra akkasii waan teeteef, ijoollee lakkisa'a, gara kiyya dhuttuutii hin dhooggina'a” jedhe.</verse>
				<verse number="15">Innille harka ifiitiin ijoollee qaqqabee achii ka'ee deeme.</verse>
				<verse number="16">Achiin duuba namichi tokko gara Yesuusii dhufee, “Barsiisa'a, jiruu bara baraa dhaggatiisaaf, hujii dansaa maan hujuu qaba?” jedheen.</verse>
				<verse number="17">Yesuus deebisee, “Marroo hujii dansa'aa maaf na gaafatta? Dansaan Waaqa tokkocha qofa. Jiru'utti galiisaaf yoo feete, ajajoota Waaqaa eegadhu” jedheen.</verse>
				<verse number="18">Namichi dargaggeessi, “Ajajooti kam inni?” jedheen. Yesuus deebise, “ ‘Hin ijjeesin; hin gaarayyeeffatin; hin hatin; dharaan dhugaa hin bayin;</verse>
				<verse number="19">haadhaa fi abbaa keetiif ulfinna kenni; ammalle, ollaa keeti akka mataa keetii jaalladhu’ ka jedhu” jedheen.</verse>
				<verse number="20">Dargageessille deebisee, “Ani ajajoota kana eegadheera; ammaa wonni narraa dhidhateeru maan?” jedhe.</verse>
				<verse number="21">Yesuus deebisee, “Ka dhidhuu hin qanne te'uu yoo feete, dhaqii, waan qaddu mara gurgurii beesee hiyyeeyyi'iif kenni; ol-gubba'atti karra hin qabaatta; achiin duuba koyiitii, na hordofi” jedheen.</verse>
				<verse number="22">Dargaggeessi sun tana yennaa dhage'e, karra guddoo waan qabuuf, gaddaa achii deeme.</verse>
				<verse number="23">Achiin duuba Yesuus barattoota ifiitiin, “Ani dhuguma isinitti hima, nami dureessi mootummaa ol-gubba'aatiti galiisi guddoo rakkisa'a.</verse>
				<verse number="24">Ammalle ani isinitti hima, nami dureessi tokko mootummaa Waaqaatitti galiisa irra gaalli qowa lilmoo keessa hulluuqiisatti irra kaso'o” jedhe.</verse>
				<verse number="25">Barattooti isaa yennaa tana dhage'ane, guddoo maalalanee, “Eentu fayyuu dande'a ree?” jedhane.</verse>
				<verse number="26">Yesuus ammoo gara isaanii ilaalee, “Wonni kun namaaf hin dande'antu, Waaqaaf ammoo wonni marti hin dande'anti” jedhe.</verse>
				<verse number="27">Achiin duuba Pheexroos deebisee, “Ilaa, nuuti waan mara lakkinnee si hordonneerra. Nuuti maan dhaggatu'uu jirra ree?” jedhe.</verse>
				<verse number="28">Yesuus deebisee, “Ani dhuguma isinitti hima, biyya lafaa haareya dhuttutti, Ilmi Namaa barcumaa mootummaa ulfinna ifii gubbaa yennaa tee'u, isin worri ana hordottanelle barcumaa mootumma'aa kudhanii lama gubbaa teettanee, gosa Israa'elii kudhanii lamatti murtan.</verse>
				<verse number="29">Nami anaaf jedhee mana yookiin obboleessa yookiin obboleettii yookiin abbaa yookiin haadha yookiin ijoollee yookiin fichaa lakkise, dachaa dhibba hin fudhata; jiruu bara baraalle hin dhaggata.</verse>
				<verse number="30">Ammoo warri hedduun amma dura jiru worra duuba jiru hin te'a; worri duuba jirulle worra dura jiru hin te'a.</verse>
			</chapter>
			<chapter number="20">
				<verse number="1">“Mootummaan ol-gubba'aa nama fichaa woyni'ii qabu, ka barii halkaniin addee woynii ifiitiif hojjattoota qaxaru'uuf baye tokko fakkaatti.</verse>
				<verse number="2">Beesee mindaa guyyaa tokkootiin hojjattootaan wolii galeen duuba, gara fichaa woynii ifiititti isaan erge.</verse>
				<verse number="3">Gara sa'aatii sadiititti inni yennaa gad bawu, worra dhibii addee dikko'oo hujii malee dhaabbatiisatti jiranu dhagge;</verse>
				<verse number="4">innille isaaniin, ‘Isinille gara fichaa woyni'ii dhaqa'aa huja'a; anille kaffaltii malte isinii kaffala’ jedheen.</verse>
				<verse number="5">Maarre isaanille dhaqane. Gara sa'aatii jaatii fi gara sa'aatii sagaliille'etti inni bayee akkasuma godhe.</verse>
				<verse number="6">Gara sa'aatii kudhanii tokkoolle'etti inni bayee worra dhibii adaala san dhaabbateeruun dhaggee, ‘Guyyaa guutuu hujii malee maaf as dhaabbattan?’ jedheen.</verse>
				<verse number="7">Isaanille, ‘Nama nu qaxaru waan dhanneef as dhaabbanna’ jedhaneen. Inni, ‘Isinille gara fichaa woyni'ii dhaqa'aa huja'a’ jedheen.</verse>
				<verse number="8">Yennaa galgalootte, abbaan fichaa woyni'ii towataa hojjattootaatiin, ‘Hojjattoota waamiitii, worra duubarra qaxarameen jalqabii haga worra dursee qaxarameetitti, kaffaltii isaanii kenniif’ jedheen.</verse>
				<verse number="9">Worri gara sa'aatii kudhanii tokkootitti qaxaramane dhufanee, tokko tokkoon isaaniituu mindaa guyyaa tokkoo fudhatane.</verse>
				<verse number="10">Worri dursee qaxarame yennaa dhufe, isaan caalaa waan fudhatanu seyane; isaanille ammoo minduma guyyaa tokkoo fudhatane.</verse>
				<verse number="11">Isaan yennaa beesee fudhatanelle, abbaa fichaa woyni'ii irratti gungumanee,</verse>
				<verse number="12">‘Hojjattooti duubarra qaxaramane sa'aatii tokko qofa hujane, ati ammoo nu worra adu'utti woxalamaa guyaa guutuu dadhabaa oolle isaan woliin nu qixxeessite’ jedhane.</verse>
				<verse number="13">Inni deebisee isaan keessaa tokkochaan, ‘Jaali, ani womaa si hin balleessine; ati guyya'atti mindaa guyyaa tokkootiin motii ka anaan wolii galte?</verse>
				<verse number="14">Kaffaltii teeti fudhadhuu deemi; haguma si'iif kenne namicha duubarra qaxarame kanaafille kenniisa fedha.</verse>
				<verse number="15">Beesee tiyyaan waan fedhe godhuu hin dande'uu? Yookiin ati waan ani arjoomeef hinaattaa?’ jedhe.</verse>
				<verse number="16">Achiin duuba Yesuus, “Worri duubaa dura, worri duraa duuba hin te'an ” jedhe.</verse>
				<verse number="17">Yesuus gara Yerusaalemii ol deemisatti jiruun, barattoota kudhanii lamaa qofiitti fudhee,</verse>
				<verse number="18">“Kunoo, nuuti gara Yerusaalemii ol bayiisatti jirra, Ilmi Namaa mootota hayyootaatii fi barsiisota Seeraatitti dabarfamee hin kennama; isaanille yakkaa du'aa isatti murane.</verse>
				<verse number="19">Achiin duuba akka isaan itti taphatanee, dhaananee fannisanu worra Yihudoota hin te'initti dabarsanee isa hin kennan. Guyyaa sadeesso'ootitti du'aa hin ka'a” isaaniin jedhe.</verse>
				<verse number="20">Achiin duuba haati ilmaan Zabdewoosii ilmaan ifii woliin gara Yesuusii dhuttee, isa duratti jilbiiffattee, waan tokko akka godhuuf isa kadhatte.</verse>
				<verse number="21">Innille isi'iin, “Ati maan barbaadda?” jedhe. Isiille isaan, “Ilmaan tiyya lamaan tun mootummaa teeti keessatti tokkochi midda keetitti, tokkochi bitaa keetitti, akka tee'anu naa godhi” jetteen.</verse>
				<verse number="22">Yesuus ammoo deebisee, “Isin waan kadhatanu hin beettanu. Isin muduunuu rakko'oo ta ani uniisa geyeeru unuu hin dandeettanii? ” isaaniin jedhe. Isaanille, “Nuuti hin dandeenna” isaan jedhane.</verse>
				<verse number="23">Innille, “Isin dhugumaan muduunuu rakko'oo ta ani unu hin untan, ammoo ka namoota midda kiyyaa fi bitaa kiyyatti teessiisu anaa moti; addeen tun worra Abbaan kiyya isaaniif qopheesseeruuf kennanti.</verse>
				<verse number="24">Barattooti kudhan marroo waan kanaa yennaa dhage'ane, obboleeyyan lamaan sanitti aarane.</verse>
				<verse number="25">Yesuus ammoo gara ifii isaan waamee, “Bulchitooti worra Yihudoota hin te'inii kolbaa ifii irratti akka goottomanu, qondaaltoti isaaniille isaan irratti baallii guutuu akka qabanu isin hin beettan.</verse>
				<verse number="26">Odduu teessanitti akkas hin teetu; eennulle isin keessaa nami guddaa te'uu fedhu tajaajilaa keessan te'uu ti;</verse>
				<verse number="27">akkasuma eennulle isin keessaa nami nama namaan duraa te'uu fedhu garbicha keessan te'uu ti;</verse>
				<verse number="28">Ilmi Namaalle tajaajiliisaa fi kolbaa heddu'uuf jiruu ifii wodoo godhee kenniisaaf dhufe malee, akka isa tajaajilanuuf hin dhunne” jedhe.</verse>
				<verse number="29">Yesuusii fi barattooti isaa Yeriko'oo bayanee deemanuun, gumiin guddoon Yesuus hordotte.</verse>
				<verse number="30">Namooti ballaan lamaan achi karaa cinaa tetee'anee jiraniiyyu. Akka Yesuus karaa san dabariisatti jiru yennaa dhage'ane, iyyanee, “Gootta'a, Ilma Daawwitii, nuu marar!” jedhaa iyyane.</verse>
				<verse number="31">Gumiin akka isaan cadhisanu xixxe; isaan ammoo ittumaa caalchisanee qoonqoo guddo'oon, “Gootta'a, Ilma Daawwitii, nuu marar!” jedhaa iyyane.</verse>
				<verse number="32">Yesuus dhaabbatee isaan waamee, “Maan akka ani isiniif godhu barbaaddan?” jedheen.</verse>
				<verse number="33">Isaan deebisanee, “Gootta'a, ilti teenna akka banantu barbaanna” jedhaneen.</verse>
				<verse number="34">Yesuus isaanii nayee ila isaanii qaqqabe; yoosuma ilti isaanii banantee, isaan isa hordofane.</verse>
			</chapter>
			<chapter number="21">
				<verse number="1">Yesuusii fi barattooti isaa yennaa Yerusaalemitti dhikaataneeranu, gaara Ejersaatitti, addee Betfaagee jedhantu geyaneeranuun, Yesuus barattoota lamaan ergee,</verse>
				<verse number="2">“Gara ollaa isiniin dura jiruu dhaqa'a, yoosuma harree hidhanteertu takka, ta ilmayyoo woliin jirtu hin dhaggitan; hiika'aatii naa fida'a.</verse>
				<verse number="3">Eennulle yoo waan tokko isiniin jedhe, ‘Gootta'atti isaan barbaada, inni adoo hin turin hin deebisa’ jedha'aan” isaaniin jedhe.</verse>
				<verse number="4">Wonni raagaan raage akka muummottuuf tun teete;</verse>
				<verse number="5">wonni raagaan raagelle, “Qachaa Xiyooniitiin, ‘Kunoo, mootiin keeti gad ifi qabee, harre'ee fi ilmayyoo harre'ee irra tee'ee, gara keeti dhufaara’ jedha'aan” ka jedhu.</verse>
				<verse number="6">Barattooti dhaqanee akkuma Yesuus isaan ajaje godhane;</verse>
				<verse number="7">Isaan harree sanii fi ilmayyoo harre'ee san fidane, woyaa ifii irra keyanee, innille irra tee'e.</verse>
				<verse number="8">Gumiin guddoon woyaa ifii karaa irratti atte; worri dhibiille dameelee baalaa muka irraa caccassanee karaa irratti firfisane.</verse>
				<verse number="9">Gumiin isa dura deentuu fi isa faana deentu iyyitee, “Hosaa'innaa Ilma Daawwitiitiif! Maqaa Gootta'aatiin ka dhufu ka eebbifame! Hosaa'innaa olii ol-gubba'aatitti!” jette.</verse>
				<verse number="10">Yesuus yennaa Yerusaalem seene, qachaan duudiin raafamee, “Inni kun eennu?” jedhane.</verse>
				<verse number="11">Gumiin isa woliin ideentu, “Kun Yesuusii raagicha qachaa Naaziretii ka lafa Galiila'aa keessatti dhaggamuu dhufe” jette.</verse>
				<verse number="12">Achiin Yesuus Galma Waaqaa seenee, worra Galma Waaqaa keessatti bitatuu fi gurguratu mara gad yaase; inni xarapheessaa worra beessee jijjiiratuutii fi barcumaa worra saphaliisa gurguratuu garagaggalchee,</verse>
				<verse number="13">“‘Manni kiyya mana daadimataa jedhamee hin waamama’ jedhanttee barreeffanteerti; isin ammoo goda saantu'uu gootane” isaaniin jedhe.</verse>
				<verse number="14">Naafii fi ballaan Galma Waaqaa keessatti gara Yesuusii dhufane; innille isaan fayyise.</verse>
				<verse number="15">Moototi hayyootaatii fi barsiisoti Seeraa waan baasaa ka inni godhe yennaa dhagganee fi ijoollee Galma Waaqaa keessatti, “Hosaa'innaa Ilma Daawwitiitiif” jedhaa iyyitu yennaa dhagge'ane aarane.</verse>
				<verse number="16">Tanaaf Yesuusiin, “Ati waan ijoolleen tun jettu dhageettaa?” jedhane. Yesuus, “Ee hin dhage'a; isin ijjumaa, ‘Afaan ijoolle'eetii fi daa'immaan hootuutiin galata ifiif qopheeffatte’ ka jedhu hin dubbinnee?” isaaniin jedhe.</verse>
				<verse number="17">Achiin duuba Yesuus isaan lakkisee, qachaa keessaa bayee, ollaa Bitaaniyaa jedhamuu dhaqee achi bule.</verse>
				<verse number="18">Yesuus barii ganama, yennaa gara qacha'aa deebi'u beelote.</verse>
				<verse number="19">Muka harru'uu tokko karaa cina'atti dhaggee, yennaa itti gore baala malee womaa irratti hin dhaggine. Achiin duuba inni harru'uun, “Ijjumaa deebi'ee midhaan si irraa hin dhaggamin” jedheen. yoosuma muki harru'uu sun goge.</verse>
				<verse number="20">Barattooti yennaa muka harru'uu san dhaggane, baaseffatanee, “Yoosuma muki harru'uu attam goge?” jedhane.</verse>
				<verse number="21">Yesuus deebisee, “Ani dhuguma isinitti hima, isin yoo dhugeeffannaa qabaattane, mamuulle yoo dhaddane, waan muka harru'uu irratti te'e qofaa hin gootanu; isin gaara kanalle'een, ‘Asii ka'ii abbaaya'atti darbami’ yoo jettanneeyyuu, hin teeti.</verse>
				<verse number="22">Dhugeeffanna'aan dadimattanee waan gaafattanu mara, hin fudhattan” isaaniin jedhe.</verse>
				<verse number="23">Yesuus yennaa Galma Waaqaa seenee adoo barsiisatti jiruu, moototi hayyootaatii fi jarsoleen kolba'aa gara isaa dhufanee, “Ati baallii maaniitiin waan kana goota? Baallii tana eentu sii kenne?” jedhaneen.</verse>
				<verse number="24">Yesuus deebisee, “Anille gaaffii tokko isin gaafadha; isin yoo deebii naa deebittane, achiin duuba anille baallii maaniitiin waan kana akka godhu isinitti hima.</verse>
				<verse number="25">Cuuphaan Yohaannis cuuphe Waaqa irraa dhutte moo, yookiin nama irraa dhutte?” isaaniin jedhe. Isaanille wol mormanee, “ ‘Waaqa irraa dhutte’ yoo jenne, inni, ‘Isin maaf isa hin dhugeeffatinaa ree?’ nuun jedha;</verse>
				<verse number="26">Ammoo yoo nuuti, ‘Nama irraa’ jenne, martinuu akka raaga'aatitti waan Yohaannis fudhatanuuf, kolbaa sodaanna” jedhane.</verse>
				<verse number="27">Maarre isaan deebisanee, “Nuuti hin beennu” Yesuusiin jedhane. Yesuusille, “Baallii maaniitiin waan kana akka godhu anille isinitti hin himu” isaaniin jedhe.</verse>
				<verse number="28">Yesuus isaaniin, “Maan isinitti fakkaata? Nami tokko ijoollee lama qabaayyu; inni gara angafichaa dhaqee, ‘Ilma kiyya, adha addee woyni'ii dhaqii huji’ jedheen.</verse>
				<verse number="29">Inni deebisee, ‘Ani hin dhaqu’ jedhe; eegas ammoo yaada jijjiiratee dhaqe.</verse>
				<verse number="30">Abbaan gara ilma lammeesso'oolle dhaqee akkasuma jedhe; ilmi, ‘Hin dhaqa, abbayyoo!’ jedhe; ammoo hin dhandhe.</verse>
				<verse number="31">Isaan lamaan kana keessaa kamitti waan abbaan barbaade tolche?” jedheen. Isaan, “Angaficha” jedhane. Yesuus, “Ani dhugumaan isinitti hima, worri dabaan qaraxa guuruu fi sagaagaltooti mootummaa Waaqaatitti galiisa isin dursan” isaaniin jedhe.</verse>
				<verse number="32">Yohaannisiin cuuphaan karaa balchumma'aa isinitti dhufee jennaan isin isa hin dhugeeffanne; worri dabaan qaraxa guuruu fi sagaagaltooti ammoo isa dhugeeffatane; isin eeguma kana dhaggitanelle, yaada keessan jijjiirattanee isa hin dhugeeffanne” jedhe.</verse>
				<verse number="33">Yesuus ammalle, “Mammaassa dhibii dhage'a'a! Namichi tokko muka woyni'ii dhaabee, dalleya itti marsee ijaaree, boolla midhaan isi'ii itti cunfu qotee, xelleephoo irra tee'anee eeganu ijaare. Achiin duuba inni qonnaan boltootaaf kireessee, gara biyya dhibi'ii deeme.</verse>
				<verse number="34">Yennaan midhaan woyni'ii guuranu geennaan, inni qooda midhaan ifii fudhatiisaaf tajaajiltoota ifii gara qonnaan bultootaa sanii erge.</verse>
				<verse number="35">Qonnaan bultooti sun ammoo tajaajiltoota isaa qabanee, tokko dhaananee, kaan ijjeesanee, kaanille dhaka'aan tumane.</verse>
				<verse number="36">Inni ammalle tajaajiltoota worra qaraa laakkossaan caalanu ka dhibii itti erge; isaan akkuma worra duraa kaan isaan godhane.</verse>
				<verse number="37">Dhuma irratti inni, ‘Isaan ilma kiyya hin ulfeessan’ jedhaa ilma ifii gara isaanii erge.</verse>
				<verse number="38">Qonnaan bultooti ammoo yennaa ilma san dhaggane, ‘Ka dhaalu kana; koya'a, isa ijjeennee dhaala isaa fudhannaa’ woliin jedhane.</verse>
				<verse number="39">Maarre isaan isa qabanee, addee woyni'iitii alatti darbanee baasanee ijjeesane.</verse>
				<verse number="40">Amma abbaan addee woyni'ii yennaa dhufe, qonnaan bultoota san maan godhinna laati?” isaaniin jedhe.</verse>
				<verse number="41">Isaan deebisanee, “Inni worra hamaaleyyii san du'a farraamettii hin ijjeesa. Addee woyni'iille qonnaan bultoota worra yennaa midhaan woyni'ii guuramu qooda isaaf kennuuf kireessa.</verse>
				<verse number="42">Yesuus, “Isin Barreeffama Wayyicha keessatti, ‘Dhakaan worri mana ijaaru tuffate, dhakka dhakaa maraa caalaa barbaadamu te'e; tana Gootta'atti godhe, ila teennalle'etti waan baasaa ti!’ ka jedhu ijjumaa hin dubbinnee?</verse>
				<verse number="43">“Tanaaf, ani isinitti hima, mootummaan Waaqaa isin irraa fuudhantee kolbaa midhaan buuttuuf hin kennanti. [</verse>
				<verse number="44">Nami dhakaa kana irratti jigu hin caccaba; Nami dhakaan kun irratti jigu ammoo hin bututa.]</verse>
				<verse number="45">Moototi hayyootaatii fi Fariisaayoti yennaa mammaassa isaa dhage'ane, akka inni marroo isaanii dubbatiisatti jiru beekane.</verse>
				<verse number="46">Isaan isa qabiisaaf barbaadane, ammoo waan gumiin akka raaga'aatitti Yesuus fudhatteef, isaan sodaatane.</verse>
			</chapter>
			<chapter number="22">
				<verse number="1">Yesuus ammalle mammaassaan isaanitti dubbatee,</verse>
				<verse number="2">“Mootummaan Waaqaa mooticha tokko ka ilma ifiitiif jila fuudhaa fi heerumaa jilise fakkaatti.</verse>
				<verse number="3">Worri gara jila fuudhaa fi heerumaa waamame akka dhufu itti himiisaaf, Mootichi tajaajiltoota ifii erge; isaan ammoo hin dhunne.</verse>
				<verse number="4">Inni ammalle tajaajiltoota dhibii ergee, ‘Worra waamameeruun: Kunoo, jila tiyya ta fuudhaa fi heerumaa qopheesseera, sangootaa fi dardarooti cocoommiin qalamaneeran, wonni martille qophootteerti; gara jila fuudhaa fi heerumaa koya'a jedha'aatii itti hima'a’ jedhe.</verse>
				<verse number="5">Worri waamame ammoo tuffatee, tokko gara fichaa ifii, kuun gara daldala ifii deeme;</verse>
				<verse number="6">worri kuun tajaajiltoota isaa qabee, akka malee tolchee, ijjeesse.</verse>
				<verse number="7">Mootichi guddoo aaree, loltoota ifii ergee, worra tajaajiltoota isaa ijjeese san balleessee, qachaa isaaniille gube.</verse>
				<verse number="8">Achiin duuba inni tajaajiltoota ifiitiin, ‘Jilti fuudhaa fi heerumaa qophootteerti, worri waamame ammoo ka jila tanaaf male hin teene.</verse>
				<verse number="9">Tanaaf gara woldeennaa karaa gugurda'aa dhaqa'aatii, namuma dhaggitane mara gara jila fuudhaa fi heeruma tanaa waama'a!’ jedhe.</verse>
				<verse number="10">Tajaajiltooti sun gara karaa gugurda'aa bayanee nama dhaggane mara bada'aa fi dansaalle guurane; maarre manni jila fuudhaa fi heerumaa sun keessummootaan guutame.</verse>
				<verse number="11">“Mootichi keessumoota ilaaliisaaf yennaa ol seene ammoo, nama woyaa jila fuudhaa fi heerumaa hin uffatin tokko dhagge.</verse>
				<verse number="12">Namichaan, ‘Jaali, woyaa jila fuudhaa fi heerumaa malee attamiin mana seente?’ jedheen. Namichi waan dubbatu dhabe.</verse>
				<verse number="13">Achiin duuba mootichi worra achi keessa ergamuun, ‘Harkaa fi miila isaa hidha'aatii, dukkana alaatitti gata'a. Achitti ilkaan qariisaa fi booyiis hin te'a’ jedhe.</verse>
				<verse number="14">Worri waamame heddu'u, worri filame ammoo diqqa'a” jedhe.</verse>
				<verse number="15">Achiin duuba worri Fariisaayotaa dhaqanee waanuma inni dubbateen Yesuus xaqaru'uuf mari'atane.</verse>
				<verse number="16">Maarre isaan barattoota ifii golii Heroodisii woliin gara isaa erganee, “Barsiisa'a, akka ati dhugaamessaa nuuti hin beenna; karaa Waaqaa dhugumaan barsiitta, ati nama hin sodaattu, nama tokkolle wol hin caalchittu.</verse>
				<verse number="17">Maan sitti fakkaata? Mootii moototaa biyya Rooma'aatiif gibira kaffaluun seera moo seeraa moti? Nutti himi ree!” jedhaneen.</verse>
				<verse number="18">Yesuus ammoo, hammeenna isaanii beekee, “Isin kijiboolle'e! Maaf haga na ilaaltan?</verse>
				<verse number="19">Beesee ittiin gabbartanu me natti mudhisa'a?” jedhe. Isaanille beesee san tokka itti fidane.</verse>
				<verse number="20">Achiin duuba inni, “Fakki'ii fi maqaan kun ka eennuu ti?” jedhee isaan gaafate.</verse>
				<verse number="21">Isaan deebisanee, “Ka mootii mootota biyya Rooma'aa ti” jedhaneen. Achiin duuba inni, “Tanaaf, waan mootii moototaa mootii moototaatiif, waan Waaqaalle Waaqaaf kenna'a” isaaniin jedhe.</verse>
				<verse number="22">Isaan yennaa waan kana dhage'ane baaseffatanee, isa lakkisanee deemane.</verse>
				<verse number="23">Gaafasuma Saduqooti, worri du'aa ka'iisi hin jiru jedhu, gara Yesuusii dhufanee,</verse>
				<verse number="24">“Barsiisa'a, Muuseen, ‘Nami tokko adoo hin uumatin yoo du'e, obboleessi isaa niitii obboleessa du'ee san dhaalee, sanyii obboleessa ifiitiif dabarsuu ti’ jedheera.</verse>
				<verse number="25">Amma obboleeyyan torba tokkotti odduu teenna jiraayyu; angafichi fuudhee, ijoollee adoo hin uumatin irraa du'e; tanaaf obboleessi isaa haadha hiyyeessaa san dhaale.</verse>
				<verse number="26">Ka lammeesso'oolle, ka sadeesso'oolle, haga torbeesso'ootitti isuma dhaalanee ijoollee adoo hin uumatin irraa du'ane.</verse>
				<verse number="27">Mara isaaniitiin duuba, isiille duute.</verse>
				<verse number="28">Gaafa worri du'ane ka'anu, marti isaaniituu waan isii fuudhaneeranuuf, isaan torba keessaa isiin kamiif niitii teeti?” jedhanee isa gaafatane.</verse>
				<verse number="29">Yesuus deebisee, “Barreeffama Woyyichaa fi hunna Waaqaa waan hin beenneef, isin hin dokonkortan.</verse>
				<verse number="30">Yennaa worri du'ane ka'anu, isaan ol-gubba'atti akka ergantoota Waaqa te'an malee, hin fuudhanu, hin heerumanu.</verse>
				<verse number="31">Marroo worra du'aa ka'iisa worra du'ee, waan Waaqi isiniin jedhe isin hin dubbinnee?</verse>
				<verse number="32">Inni, ‘Ani Waaqa Abrahaamii, Waaqa Yisihaaqii, Waaqa Yaaqoobii ti’ jedheera. Inni Waaqa worra jiraata'aati malee, Waaqa worra du'a'aatii moti” isaaniin jedhe.</verse>
				<verse number="33">Gumiin yennaa tana dhageette, barsiisa isaa baaseffatte.</verse>
				<verse number="34">Yesuus worra Saduqootaa akka cadhisiise yennaa dhage'ane, worri Fariisaayotaa wolitti dacha'ane.</verse>
				<verse number="35">Isaan keessaalle'ee, barsiisaan Seeraa tokko, Yesuus haga ilaaliisaaf,</verse>
				<verse number="36">“Barsiisa'a, Seera keessaa ajaji guddichi kam?” jedhee isa gaafate.</verse>
				<verse number="37">Yesuus deebisee, “ ‘Waaqa Goottaa keeti, gadhaa keeti tokkochaan, lubbuu teeti takkatti'iin, qalbii teeti takkatti'iin jaalladhu’.</verse>
				<verse number="38">Ajaji guddichi duraa isaa kana.</verse>
				<verse number="39">Lammeessoolle isuma fakkaata: ‘Ollaa keeti akka mataa keetii jaalladhu’.</verse>
				<verse number="40">Ajaja lamaan kana irratti Seerri Muuse'eetii fi barsiis raagotaa marti hundeeffamaneeran” jedhe.</verse>
				<verse number="41">Fariisaayoti wolitti dacha'aneeranuun, Yesuus,</verse>
				<verse number="42">“Marroo Masiihii maan isinitti fakkaata? Inni ilma eennuu ti?” jedhee isaan gaafate. Isaan, “Ilma Daawwitii ti” jedhaneen.</verse>
				<verse number="43">Yesuus, “Attamiin Daawwiti hunna Ayyaana Woyyichaatiin sooreffamee ‘Goottaa’ jedhaa isa waamaa,</verse>
				<verse number="44">‘Waaqi Goottaa kiyyaan, haga ani diinota keeti miila keeti jala si'iif galchutti, Midda kiyyatti tee'i’ jedheen ree?</verse>
				<verse number="45">Daawwiti yoo, ‘Gottaa’ jedhee isa waame, Masihiin attamiin ilma isaa te'uu dande'a?” isaaniin jedhe.</verse>
				<verse number="46">Nami tokkolle deebii isaaf deebisuu hin dandeenne. Guyyaa sanii jalqabee nami tokkolle gaaffi tokkolle isa gaafatiisaaf itti hin gamne.</verse>
			</chapter>
			<chapter number="23">
				<verse number="1">Achiin duuba Yesuus gumi'ii fi barattoota ifiititti dubbatee,</verse>
				<verse number="2">“Barsiisoti Seera Muuse'eetii fi Fariisaayoti barcumaa Muuse'ee irra te'aneeran.</verse>
				<verse number="3">Maarre waan isaan isin barsiisanu godha'a, hordofa'alle'e; te'uu male, isaan waan barsiisanu waan hujii irra hin oolchineef, akka isaan hujanu hin hujina'a.</verse>
				<verse number="4">Isaan ba'aa ulfaattuu, ba'atiisaaf hin dande'ane hidhanee gurmuu worra dhibi'ii irra keyan; ifiif ammoo quballe'een tuquu hin fedhanu.</verse>
				<verse number="5">Isaan hujii ifii mara worri dhibiin akka isaan dhaggu hujan; qudhaama Jechooti Barreeffama Wayyichaa keessa jiru, ka addaa fi irree ifii irratti hidhatanu babadhisanee qudhaammatan; handaara woyaa uffatanee daadimatanuu dheereffatan.</verse>
				<verse number="6">Lafa jilaatitti addee ulfinnaa, Mana Waaqeffannaa Yihudootaa keessatti barcumaa duraa,</verse>
				<verse number="7">addee dikko'oolle'etti negeya ulfinnaa akka isaan fuudhanuu fi kolbaan ‘Barsiisa'a’ jettee akka isaan waantu jaalatan.</verse>
				<verse number="8">Isin barsiisaa tokko waan qaddanuu fi isin martinuu obboleeyyan waan teetaneef ‘Barsiisa'a’ jedhantanee hin waamamina'a.</verse>
				<verse number="9">Isin Abbaa tokkocha ol-gubba'atti waan qaddanuuf, biyya lafaa irratti eennulle'een ‘Abbaa’ jettanee hin waamina'a.</verse>
				<verse number="10">Sooressi keessaan Kiristoos tokkocha waan te'eef, ‘Sooressa’ jedhantanee hin waamamina'a.</verse>
				<verse number="11">Odduu teessanitti isin mara ka caalu tajaajilaa keessan te'uu ti.</verse>
				<verse number="12">Nami ol ifi qabu gad hin qabama, nami gad ifi qabu ol hin qabama” jedhe.</verse>
				<verse number="13">Yesuus, “Barsiisota Seera Muuse'eetii fi Fariisaayota kijiboole'e! Isin balbala mootummaa ol-gubba'aa kolbaa duratti cuttanuuf, isiniif aanne'e! Isin ifiif hin galtanu, worra galiisaaf barbaadulle, hin dhooggitan. [</verse>
				<verse number="14">Barsiisota Seeraatii fi Fariisaayota kijiboolle'e! Isiniif aanne'e! Isin mana haadhotii hiyyeessaa sossiisaaf jettanee itti aalatiisaaf dheeressitanee daadimattan; tanaaf yakkaa guddo'otti isinitti murama.]</verse>
				<verse number="15">Barsiisota Seera Muuse'eetii fi Fariisaayota kijiboole'e! Isiniif aanne'e! Nama tokko dhugeeffannaa Yihudootaa fudhachiisiisaaf abbaaya'aa fi lafa irra asii fi achi deddeentan, isin nama fudhate san dachaa lama isin caalaa ilma qile'ee isa gootan.</verse>
				<verse number="16">“Sooreyyii balloota, isiniif aanne'e! Isin, ‘Nami tokko yoo Galma Waaqaatiin kakate, kakuun sun isa hin geettu, nami tokko yoo worqii Galma Waaqaatiin kakate, kakuun sun isa geetti’ jettan.</verse>
				<verse number="17">Isin gowwoota balla'a! Worqi'i moo Galma Waaqaa ka worqii woyyoonsutti caala?</verse>
				<verse number="18">Isin, ‘Nami yoo addee ciinca'aatiin kakate, kakuun sun isa hin geettu; ammoo yoo nami kennansa addee ciinca'aa irra jiruun kakate, kakuun sun isa geetti’ jettan.</verse>
				<verse number="19">Isin ballaa attamiiti! Kennansa moo addee ciinca'aa ta kennansa woyyoonsitutti caala?</verse>
				<verse number="20">Maarre nami addee ciinca'aatiin kakatu marti, adee ciinca'aatii fi waan isii irra jiru maraan kakata;</verse>
				<verse number="21">nami Galma Waaqaatiin kakatulle, Galma Waaqaatii fi Waaqa achi keessa jiruun kakata;</verse>
				<verse number="22">nami ol-gubba'aan kakatulle, barcumaa Waaqaatii fi ka barcumaa san irra tee'eeruun kakata.</verse>
				<verse number="23">Barsiisota Seeraatii fi Fariisaayota kijiboole'e! Isinii aanne'e! Isin baala uddowaa adda addaa, waan akka basobila'aa, dinbilaalaatii fi onkooshe'e, kudhan keessaa tokko Waaqaaf hin kennitan, ammoo barsiisa Seeraa ka irra caalaa barbaachisu, waan akka muraa dhuga'aa, mararti'ii fi addatamaa lakkittaneertan. Isin waan saniille adoo hin lakkisin, wonni kun waan isin godhu'uuf maltane.</verse>
				<verse number="24">Isin sooreyyii balloota! Isin bookee waan untanu keessaa dhimbiiddanee baachan, gaala ammoo hin liqinsitan.</verse>
				<verse number="25">Barsiisota Seeraatii fi Fariisaayotaa kijiboole'e! Isiniif aanne'e! Muduunu'uu fi qorii dudda gubbaa qulqulleessitan, keessi ammoo joljolumma'aa fi ifi-jaallatiisaan guutameera.</verse>
				<verse number="26">Fariisaayicha balla'a! Dursiitii muduunuu keessa qulqulleessi, yennaa san duddi gubbaalle qulqulluu te'a.</verse>
				<verse number="27">“Barsiisota Seeraatii fi Fariisayota kijiboole'e! Isin gubba'aan dansa'a, keessaan ammoo akka irreensa biyyee adi'iin hallamee, lafeelee nama du'eetii fi waan battii maraan guutamee ti.</verse>
				<verse number="28">Akkasuma isinille gubba'aan worra dhibi'itti balchoota fakkaattan, ammoo keessi keessan kijibaa fi cubbu'uun guutameera.</verse>
				<verse number="29">“Barsiisota Seeraatii fi Fariisaayota kijiboole'e! Isiniif aanne'e! Isin irreensa raagotaa ijaartan; soodduu balchootaalle hin seechan.</verse>
				<verse number="30">Isin, ‘Bara abbootii teennaa adoo jiraannee, nuuti dhiiga raagotaa jissiisa isaaniille hin qarqaarruuyyu’ jettan.</verse>
				<verse number="31">Akkasiin isin ilmaan worra raagota ijjeesee akka teetane ifi irratti dhugaa baatan.</verse>
				<verse number="32">Waan abbootiin teessan jalqadde, ittuma guuta'aa fixaa ree!</verse>
				<verse number="33">Isin dhudhuufa'a, isin ijoollee buuti'iiti! Muraa qile'ee jalaa attamiin baatan ree?</verse>
				<verse number="34">Tanaaf ani raagota, qaroole'ee fi barsiisota isinii erga; isin isaan keessaa garii hin ijjeettan, kaan hin fannittan, worra dhibii mana Yihudooti itti wolitti qabamanu keessatti dhaantanee qachaa irraa gara qacha'aa ariitan.</verse>
				<verse number="35">Maarre tanaaf isin dhiiga balchootaa ka lafa irratti jissitane, dhiiga Abeelii balchichaa irraa jalqabee, haga dhiiga Zakkaariyaasii ilma Baaraakiya'aa, ka addee ciinca'aatii fi Galma Waaqaa oddu'utti ijjeettaneetitti itti gaafatantan.</verse>
				<verse number="36">Ani dhugumaan isinitti hima, adabam waan kana maraa dhaloota kanatti hin dhufa” isaaniin jedhe.</verse>
				<verse number="37">Yesuus ammalle, “E! Yerusaalem, Yerusaalem, qachaa raagota ijjeettuu fi worra gara keeeti ergame dhaka'aan tuntu! Akka lukkuun cuucotii ifii koola ifii jalatti wolitti qabattu, anille ijoollee teeti wolitti qabiisaaf yennaa meeqa barbaade; isin ammoo diddane.</verse>
				<verse number="38">Kunoo, manni keessan ona te'ee hafe.</verse>
				<verse number="39">Ani isinitti hima, ‘Ka maqaa Gootta'aatiin dhufu, ka eebbifame’ haga jettanutti deebitanee ana hin dhaggitanu” jedhe.</verse>
			</chapter>
			<chapter number="24">
				<verse number="1">Yesuus Galma Waaqaatii bayee adoo deemiisatti jiruu, barattoti isaa ijaarsa Galma Waaqaa isatti mudhisiisaaf dhufane.</verse>
				<verse number="2">Achiin duuba inni, “Isin waan kana mara hin dhaggitanii motii? Ani dhugaa isinitti hima, dhakaan tokkochi wol irratti hin hafu; isaan maraa hin diigaman” jedhe.</verse>
				<verse number="3">Yesuus gaara ejersaa gubbaa tee'iisatti jiruun, barattooti isaa qofuu gara isaa dhufanee, “Nutti himi, kun yoom te'a, dhufa teetii fi dhuma biyyaa lafaatiif beessisi maan?” jedhane.</verse>
				<verse number="4">Yesuus deebisee, “Eennulle akka isin hin dokonkorsine ifi eeggadha'a!</verse>
				<verse number="5">Worri hedduun, ‘Ani Masiihi'i’ jedhaa maqaa kiyyaan hin dhufan. Worra hedduulle hin dokonkorsan.</verse>
				<verse number="6">Woraanaa fi oduu woraanaa hin dhageettan; akka hin rifanne ilaalladha'a; wonni akkasii kun te'uu qaban, ammoo ammalle muummeen hin geenne.</verse>
				<verse number="7">Gosi gosatti, mootummaalle mootumma'atti hin kaati; beellii fi tacho'i lafaa addee adde'etti hin te'an.</verse>
				<verse number="8">Kun marti ammoo ciniinsuu jalqabaa ti.</verse>
				<verse number="9">“Achiin duuba isaan akka rakkattanuu fi ijjeefantanu dabarsanee isin hin kennan, sababa maqaa kiyyaatiif gosa maraan hin jibbatantan.</verse>
				<verse number="10">Yennaa san namooti hedduun dhugeeffannaa irraa hin jigan, isaan wol dabarsanee hin kennan, wolille hin jibban.</verse>
				<verse number="11">Raagoti dharaa hedduulle hin ka'an, worra hedduulle hin dokonkorsan.</verse>
				<verse number="12">Waan hammeenni fakkanuuf, jaalalli nama heddu'uu qabbanowaa deema.</verse>
				<verse number="13">Nami haga muumme'ee ciniinnatee ossatu ammoo hin fayya.</verse>
				<verse number="14">Gosa maraaf dhugaa baya akka teetu, Oduun Gammadaa ta mootummaa Waaqaa, biyya lafaa maratti hin lallabanti. Achiin duuballe muummeen hin dhutti” jedhe.</verse>
				<verse number="15">Yesuus itti dabalee, “Akkuma raagaan Daani'el dubbate, ‘Farra badi'ii’ addee woyyittii dhaabbattuun yennaa dhaggitanu, ka kana dubbisu hubatuu ti!</verse>
				<verse number="16">Yennaa san worri biyyaa Yihuda'aa keessa jiru gara gaarotaa baqatuu ti.</verse>
				<verse number="17">Nami heellichoo manaa gubbaa jiru waan mana keessaa fudhatiisaaf gad hin bu'in.</verse>
				<verse number="18">Nami fichaa keessa jiru woyaa fudhatiisaaf gara manaa hin deebi'in.</verse>
				<verse number="19">Guyyoota san dubartoota ulfaatii fi hoosisaatiif aanne'e!</verse>
				<verse number="20">Baqi keessan ganna yookiin guyyaa Sanbataa akka hin teene daadimadha'a!</verse>
				<verse number="21">Yennaa san rakkinni guddaan hin te'a, rakkinni akkasii haga biyyi lafaa dadanteen jalqabee haga ammaatitti te'ee hin beeku, ijjumaa deebi'eelle hin te'u.</verse>
				<verse number="22">Guyyooti sun adoo gabaabbatuu dhabaatee, nami tokkooyyuu silaa hin fayyuuyyu; sababa worra filameetiif ammoo guyyooti sun hin gabaabbatan.</verse>
				<verse number="23">“Eennuulle isiniin ‘Kunoo! Masiihiin as jira!’ yookiin, ‘Inni achi jira!’ yoo jedhe itti hin dhugeeffatina'a.</verse>
				<verse number="24">Masiihooti dharaatii fi raagoti dharaa hin ka'an; isaan yoo dande'ane, kolbaa Waaqi filateeyyuu, dokonkorsiisaaf baasaa fi bilbaasa hin hujan.</verse>
				<verse number="25">Kunoo ani duraan dursee tana isinitti himeera.</verse>
				<verse number="26">Maarre isaan, ‘Kunoo! Inni lafa goomole'ee keessa jira’ yoo isiniin jedhane gad hin bayina'a; yookiin, ‘Kunoo! Inni kolloo keessa jira’ yoo isiniin jedhane hin dhugeeffatina'a.</verse>
				<verse number="27">Akkuma balaqqeettiin gara baya-adu'uutitti balaqqittee haga gara seensa-adu'uutitti issitu, dhufiis Ilma Namaalle akkasuma hin te'a.</verse>
				<verse number="28">Addee reeffi jirutti allaattiin yaati” jedhe.</verse>
				<verse number="29">Yesuus itti dabalee, “Guyyoota rakkinnaa saniin duuba yoosuma aduun hin dukkanootti, jiinille ifa ifii hin kennu; urjooti ol-gubbaa irraa harcaati, hunni ol-gubba'aalle hin raafanti.</verse>
				<verse number="30">Achiin duuba beessisi Ilma Namaa ol-gubba'atti hin mudhata, yennaa san gosi biyya lafaa marti hin bootti; Ilmi Namaa duumensa gubba'aatiin hunnaa fi ulfinna gudda'aan dhufuun hin dhaggan.</verse>
				<verse number="31">Inni ergantoota ifii qoonqoo tuultullaa gudda'aa woliin hin erga. Isaanille maddii arfan lafaa dhaqanee, worra Waaqaaf filame ka qaccee ol-gubba'aatii haga qaccee taanii jiru wolitti qaban” jedhe.</verse>
				<verse number="32">Yesuus ammalle, “Muka harru'uu irraa barumsa baradha'a! Yennaa dameeleen isi'ii quunxituu fi baala baattu, bonni akka dhikaate beettan.</verse>
				<verse number="33">Maarre akkasuma, waan kana mara yenna dhaggitane akka Ilmi Namaa balbalatti dhikaate beeka'a.</verse>
				<verse number="34">Ani dhugumaan isinitti hima, wonni kun marti haga teetutti dhalooti kun hin dabaru.</verse>
				<verse number="35">Lafaa fi ol-gubbaan hin dabaran, jechi kiyya ammoo hin dabaru” jedhe.</verse>
				<verse number="36">Yesuus itti dabalee, “Marroo guyyaa saniitii fi sa'aatii sanii Abbaa malee, ergantooti Waaqaa ta ol-gubba'aalle, Ilmille, eennulle hin beeku.</verse>
				<verse number="37">Akkuma bara Nohiititti te'e, dhufi Ilma Namaalle akkasuma hin te'a.</verse>
				<verse number="38">Bara san bisaan badi'iitiin dura, haga Nohi hoboloo guddittii seenetti, namooti nyaataa, unaa, fuudhaa, heerumaalle turane;</verse>
				<verse number="39">haga bisaan badi'ii dhufee mara isaanii haree deemetti isaan womaa hin beenne. Maarre dhufiis Ilma Namaalle akkasuma hin te'a.</verse>
				<verse number="40">Yennaa san nami lamaan fichaa keessa hin hujata; tokkochi hin fudhatama, tokkochi hin hafa.</verse>
				<verse number="41">Dubartooti lamaan woliin daakuu daakan; takkattiin hin fudhatanti, takkattiin hin hatti.</verse>
				<verse number="42">Tanaaf, guyyaa Goottaan keessan dhufu waan hin beenneef, dammaqa'aa eegadha'a.</verse>
				<verse number="43">Waan kana ammoo hubadha'a: abbaan manaa halkan keessa yennaa hattuun itti dhuttu adoo beekee, inni silaa dammaqee hin eegataayyu, manni isaa akka cabu itti hin lakkisuuyyu.</verse>
				<verse number="44">Tanaaf Ilmi Namaalle yennaa isin itti hin yaadanetti waan dhufuuf, maarre isinille qophowa'aa le'a'a” jedhe.</verse>
				<verse number="45">Yesuus itti dabalee, “Tajaajilaan addatama'aa fi qaroon, ka goottaan isaa akka inni tajaajiltoota isaatiif sagalee yenna'aan kennuuf, maatii ifii irratti itti gaafatamaa godhu kam ree?</verse>
				<verse number="46">Tajaajilaan goottaan isaa yennaa deebi'u hujiisumatti jiruun dhaggu sun ka badhaadhe.</verse>
				<verse number="47">Ani dhugumaan isinitti hima, goottaan isaa qabeenna ifii mara irratti itti gaafatamaa isa godha.</verse>
				<verse number="48">Tajaajilaan hamaan sun ammoo yaada ifii keessatti, ‘Goottaan kiyya hin tura’ yoo jedhee,</verse>
				<verse number="49">tajaajiltoota dhibii dhaaniisa, worra machaawanu woliin nyaatiisaa fi uniisa yoo jalqabe,</verse>
				<verse number="50">goottaan tajaajilaa sanii guyyaa inni isa itti hin yaadanee fi yennaa inni hin beennetti hin dhufa.</verse>
				<verse number="51">Inni tajaajilaa san hin ciccira qooda isaalle worra kijiboolee woliin godha, achitti booyaa ilkaan qara” jedhe.</verse>
			</chapter>
			<chapter number="25">
				<verse number="1">Yesuus itti aansee, “Yennaa san mootummaan ol-gubba'aa durroota kudhan ta issaa ifii qabatanee waajibicha fudhatiisaaf bayane fakkaatti.</verse>
				<verse number="2">Durroota san keessaa shanan gowwoole'e, shanan qaroole'e.</verse>
				<verse number="3">Worri gowwooleen issaa ifii qabatane malee zayitii issa'atti naqatanu hin qabanne.</verse>
				<verse number="4">Worri qarooleen ammoo issaa ifii woliin zayitii okkote'etti qabatane.</verse>
				<verse number="5">Waajibichi adoo hin dhufin turraan, marti isaaniituu muganee rafane.</verse>
				<verse number="6">Halkan wodhakkaa ammoo qoonqoo guddo'oon, ‘Waajibichi Kunoo ti! Isa fudhatiisaaf baya'a!’ waamichi jedhu dhage'ame.</verse>
				<verse number="7">Yennaa san durrooti sun marti dammaxxee issaa ifii mimiidhaaffatte.</verse>
				<verse number="8">Durri gowwooleen sun worra qaroole'een, ‘Issaan keenna waan dhaamaaruuf, zayitii teessan irraa diqqoo nuu kenna'a’ jedhaneen.</verse>
				<verse number="9">Durri qarooleen deebisanee, ‘Waawwo'o! Nu'uu fi isiniif ta geettu hin jirtu. Worra gurguru bira dhaqa'aatii bitadha'a’ jedhaneen.</verse>
				<verse number="10">Adoo isaan bitatiisaaf dhaqaneeranuu, waajibichi dhufe; durri qophooteertu sun isa woliin gara mana jila fuudhaa fi heerumaa san ol seenanee, balbalti cufante.</verse>
				<verse number="11">“Durrooti worri hafanelle turanee dhufanee, ‘Gootta'a, Gootta'a! Nuu bani!’ jedhaneen.</verse>
				<verse number="12">Inni ammoo deebisee, ‘Ani dhugumaan isinitti hima, ani isin hin beeku’ jedheen.</verse>
				<verse number="13">Tanaaf, guyyaa san yookiin sa'aatii waan hin beenneef dammaqa'aa eegadha'a!” jedhe.</verse>
				<verse number="14">Yesuus itti dabalee, “Mootummaan ol-gubba'aa akka nama biyya fago'oo dhaqiisaaf ka'ee, tajaajiltoota ifii waamee, karra qabu magannee isaanitti kennate tokko fakkaatti;</verse>
				<verse number="15">Inni akkuma dandeettii isaaniititti tokkoof beesee saantimii worqi'ii kuma shan, kaaniif kuma lama, kaanille'eef kuma tokko kennee gara biyya fago'oo deeme.</verse>
				<verse number="16">Namichi beesee saantimii worqi'ii kuma shan fudhate yoosuma ittiin daddallee, beesee saantimii worqi'ii kuma shan keessaa buufate.</verse>
				<verse number="17">Akkuma san, namichi beesee saantimii worqi'ii kuma lama fudhatelle kuma lama keessaa baafate.</verse>
				<verse number="18">Namichi beesee saantimii worqi'ii kuma tokko fudhate ammoo, dhaqee boolla qotee beesee gootta'aa san awwaale.</verse>
				<verse number="19">“Yennaa dheertu'uun duuba goottaan tajaajiltoota sanii dhufee isaan woliin herregate.</verse>
				<verse number="20">Namichi beesee saantimii worqi'ii kuma shan fudhate, ta dhibii kuma shan fidee dhufee, ‘Gootta'a, ati beesee saantimii worqi'ii kuma shan anatti kenniteeyyu; kunoo, ani ta dhibii kuma shan keessaa buuseera’ jedhe.</verse>
				<verse number="21">Goottaan isaa, ‘Dansaa goote, ati tajaajilaa addatamaa dansa'a; waan diqqo'oon addatanteerta, ani waan guddo'otti itti gaafatamaa si godha; koy gara gammada goottaa keetii gali!’ jedheen.</verse>
				<verse number="22">Namichi beesee saantimii worqi'ii kuma lama fudhatelle dhufee, ‘Gootta'a, ‘Ati beesee saantimii worqi'ii kuma lama anatti kenniteeyyu; kunoo, ani ta dhibii kuma lama keessaa buuseera’ jedheen.</verse>
				<verse number="23">Goottaan isaa, ‘Dansaa goote, ati tajaajilaa addatamaa dansa'a; waan diqqo'oon addatanteerta, ani waan guddo'otti itti gaafatamaa si godha’ jedhe; koy gara gammada goottaa keetii gali!’ jedheen.</verse>
				<verse number="24">Achiin duuba namichi beesee saantimii worqi'ii kuma tokko fudhatelle dhufee, ‘Gootta'a, ati nama hamaa addee hin dhaabinii galfattu, addee hin facaasinii haammattu akka teete si beeka;</verse>
				<verse number="25">tanaaf ani sodaadhee, dhaqee beesee teeti boollatti awwaale. Beeseen teeti kunoo ti’ jedheen.</verse>
				<verse number="26">“Goottaan isaa ammoo, ‘Ati tajaajilaa hama'aa fi booseya! Addee hin dhaabinii akka galfadhu, addee hin facaasinii akka haammadhu beetteertaa motii?</verse>
				<verse number="27">Ati beesee tiyya worra dhalaan fudhatu bira anaaf kewu'uu malte; ani yennaa deebi'e silaa beesee tiyya dhala woliin fudhadhaayyu.</verse>
				<verse number="28">Maarre beesee san isa irraa fuudha'aatii, namicha beesee saantimii worqi'ii kuma kudhan qabuuf kenna'a.</verse>
				<verse number="29">Nama qabu maraaf itti dabalantee hin kennantiif, hin bacattiifille'e; nama womaa hin qanne ammoo, wonni inni qabanuuyyuu irraa hin fudhatanti.</verse>
				<verse number="30">Tajaajilaa gatii hin qanne kana, dukkana alaatitti gad gata'a, achitti booyaa ilkaan qara’ jedhe” isaaniin jedhe.</verse>
				<verse number="31">Yesuus ammalle, “Ilmi Namaa ulfinna ifiitii fi ergantoota Waaqaa mara woliin yennaa dhufu, barcumaa ulfinna ifii gubbaa hin tee'a.</verse>
				<verse number="32">Gosi marti isa duratti wolitti hin qabanti; akkuma tisseen hoolota re'ee irraa gargar foyu, innille kolbaa san gargar foyee,</verse>
				<verse number="33">hoolota midda ifiititti, re'oota bitaa ifiititti dhaabbachiisa.</verse>
				<verse number="34">Achiin duuba mootichi worra midda ifiitiin, ‘Isin worra Abbaa kiyyaan eebbifantane, koya'a! Mootummaa dadama biyyi lafaatii jalqaddee isiniif qophootte dhaala'a;</verse>
				<verse number="35">sababille ani beelowee na nyaachittaneertan; dheebodhee na obaattaneertan; keessummaa te'ee na fudhattaneertan;</verse>
				<verse number="36">daaree na uffittaneertan; dhibamee na gaafattaneertan; hidhameelle na gaafattaneertan’ jedhe.</verse>
				<verse number="37">Yennaa san balchooleen, ‘Gootta'a, nuuti yoom beelotteertuun dhagginee si nyaachinne? Yookiin dheebuu teeti dhagginee yoom si obaanne?</verse>
				<verse number="38">“Nuuti keessummaa teeteertuun dhagginee yoom si fudhanne, yookiin daarteertuun dhagginee yoom sitti uffinne?</verse>
				<verse number="39">Nuuti yoom dhibanteertuun yookiin hidhanteertuun dhagginee si gaafanne?’ jedhaneen.</verse>
				<verse number="40">Mootichi deebisee, ‘Ani dhugumaan isinitti hima, obboleeyyan tiyya worra mara caalaa didiqqa'aa kana keessaa tokkoof ka goottane, anaaf gootane!’ isaaniin jedhe.</verse>
				<verse number="41">“Achiin duuba inni worra bitaa ifiitiin, ‘Isin worra abaarame na biraa fagaadha'a; gara ibidda bara baraa ka Seexanaa fi ergantoota Seexanaatiif qophowee deema'a;</verse>
				<verse number="42">ani beelowee na hin nyaachinne; dheebodhee na hin obaanne;</verse>
				<verse number="43">keessummaa te'eelle na hin fudhanne; daareelle na hin uffinne; dhibameelle, hidhameelle isin na hin gaafanne’ hin jedha.</verse>
				<verse number="44">Achiin duuba isaanille deebisanee, ‘Gootta'a, beelotteertuun, yookiin dheebotteertuun, yookiin keessummaa teeteertuun, yookiin daarteertuun, yookiin dhibanteertuun, yookiin hidhanteertuun dhagginee yoom si qarqaaruu dhanne?’ hin jedhaniin.</verse>
				<verse number="45">Mootichi deebisee, ‘Ani dhugumaan isinitti hima, worra mara caalaa didiqqa'aa kana keessaa tokkoof waan hin godhiniif, analle'eef hin goone’ isaaniin hin jedha.</verse>
				<verse number="46">Worri kun gara muraa bara baraa, worri balchooleen ammoo gara jiruu bara baraa hin deeman” jedhe.</verse>
			</chapter>
			<chapter number="26">
				<verse number="1">Yesuus dubbii tana mara dubbatee fixeen duuba, barattoota ifiitiin,</verse>
				<verse number="2">“Guyyaa lamaan duuba Jilti Irra Dabaramaa akka dhuttu isin hin beettan, Ilmi Namaalle fannifamiisaaf dabarfamee hin kennama” jedhe.</verse>
				<verse number="3">Achiin duuba moototi hayyootaatii fi jarsoti kolba'aa mana hayyicha gudda'aa ka Qayyaaffaa jedhamuutitti wolitti qabamanee,</verse>
				<verse number="4">dhossa'aan Yesuus qabiisaa fi ijjeesisiisaaf mari'atane.</verse>
				<verse number="5">Isaan ammoo, “Kolbaa oddu'utti raafam hin ka'a fa'aa, yennaa jilaa hin tolchinu” jedhane.</verse>
				<verse number="6">Yesuus Bitaaniya'atti mana Simoonii dur dhukkuba goga'aa farrisiisa'aan qabameeruu adoo jiruu,</verse>
				<verse number="7">dubartiin takka fiqiree gatii guddo'oo, duloo dhakaa albaasaaxarii jedhamu irraa hojjatame tokkoon fiddee gara isaa dhuttee, isaa qorii bira tee'eeru, fiqiree san mataa isaatitti naxxe.</verse>
				<verse number="8">Barattooti isaa yennaa dhaggane ammoo, aaranee, “Tun maaf lafatti baddi?</verse>
				<verse number="9">Fiqireen tun karra guddo'otti gurgurantee, beeseen sun worra hiyyeeyyi'iif silaa hin kennamaayyu” jedhane.</verse>
				<verse number="10">Yesuus ammoo waan kana beekee, “Dubartii tana maaf rakkittan? Isiin waan dansaa anaaf goote.</verse>
				<verse number="11">Hiyyeeyyiin yennaa mara isin woliin jiran, ani ammoo yennaa mara isin woliin hin jiraadhu.</verse>
				<verse number="12">Isiin fiqiree tana nafa kiyyatti naqiisaan awwalaaf na qopheessite.</verse>
				<verse number="13">Ani dhugumaan isinitti hima, biyya lafaa duudii keessatti, addee wongeelli kun itti lallabame maratti, wonni isiin goote qaabbii isi'iitiif hin dubbatama” isaaniin jedhe.</verse>
				<verse number="14">Yennaa san Yihudaan nami biyya keriyootii, barattoota kudhanii lamaan keessaa tokko ka te'e, gara mootota hayyootaa dhaqee,</verse>
				<verse number="15">“Ani yoo isa dabarsee isinitti kenne, isin maan anaaf kennitan?” isaaniin jedhe; isaan meetii soddoma isaaf kaffalane.</verse>
				<verse number="16">Yihudaalle yennaa sanii jalqabee isa dabarsee kenniisaaf daguu barbaadate.</verse>
				<verse number="17">Guyyaa jalqaba Jila Daabboo Uukoo hin qanneetitti, barattooti gara Yesuusii dhufanee, “Sagalee Jila Irra Dabaramaa akka nyaattuuf eessatti akka si'iif qopheessinu barbaadda?” jedhanee isa gaafatane.</verse>
				<verse number="18">Inni deebisee, “Qachaa keessa gara mana nama tokkoo dhaqa'aatii, namicha saniin, ‘Yennaan tiyya dhikaatteerti; ani Jila Irra Dabaramaa barattoota tiyya woliin mana keetitti jilfadha, jedha barsiisaan’ jedha'aan” isaaniin jedhe.</verse>
				<verse number="19">Barattooti akkuma Yesuus isaan ajaje, sagalee Jila Irra Dabaramaa qopheessane.</verse>
				<verse number="20">Yennaa galgalootte, Yesuus barattoota ifii kudhanii lamaan woliin nyaatiisaaf tee'e.</verse>
				<verse number="21">Adoo nyaatiisatti jiranuu, Yesuus, “Ani dhugumaan isinitti hima, isin keessaa nami tokko dabarsee ana hin keenna” jedhe.</verse>
				<verse number="22">Barattooti akka malee gaddanee, badoo bado'oon, “Gootta'a, dhugumaan ana te'inaa?” isaan jedhiisa jalqabane.</verse>
				<verse number="23">Yesuus deebisee, “Ka ana woliin harka qorii keyetti dabarsee ana kenna” jedhe.</verse>
				<verse number="24">Ilmi Namaa akkuma marroo isaatiif barreeffante hin du'a, ammoo nama Ilma Namaa dabarsee kennuuf aanne'e! Nami sun silaa adoo dhalatuu dhabee isaaf woyya” jedhe.</verse>
				<verse number="25">Yihudaan, ka isa dabarsee kennaaru, “Barsiisa'a, dhugumaan ana te'inaa?” jedhe. Yesuus deebisee, “Atuu jette” jedheen.</verse>
				<verse number="26">Isaan adoo nyaatiisatti jiranuu, Yesuus xaltaa daabbo'oo fuudhee, Waaqaaf galata galchee, barattootaaf kennee, “Fudhadha'aa, nyaadha'a; kun foon kiyya” jedhe.</verse>
				<verse number="27">Inni muduunuulle fuudhee, Waaqaaf galata galcheen duuba, isaaniif kennee, “Isin martinuu, itti una'a;</verse>
				<verse number="28">kun dhiiga kiyya, ka Gondooroo haareyaa, ka araara cubbuu kolbaa heddu'uutiif dhangala'e.</verse>
				<verse number="29">Ani isinitti hima, mootummaa Abbaa kiyyaa keessatti isin woliin haga guyyaa daadhii woyni'ii haareya unutti, ijjumaa deebi'ee daadhii woyni'ii hin unu” isaaniin jedhe.</verse>
				<verse number="30">Achiin duuba isaan faaruu faarsanee, gara gaara ejersaa ol bayane.</verse>
				<verse number="31">Achiin duuba Yesuus, “Isin martinuu edana na lakkittanee hin baqattan; sababille, ‘Ani tissee hin ijjeesa, hoolotille hin xexeeraman’ jedhantee barreeffanteerti.</verse>
				<verse number="32">Du'aa ka'een duuba ammoo, isiniin dura gara Galiila'aa deema” isaaniin jedhe.</verse>
				<verse number="33">Pheexroos, isaan, “Isaan martinuu si lakkisanee baqatanulle, ani ijjumaa si lakkisee hin baqadhu” jedheen.</verse>
				<verse number="34">Yesuus, isaan, “Ani dhugumaan sitti hima, edanuma, iyya lukku'uutiin dura, ati yennaa sad na mormatta” jedheen.</verse>
				<verse number="35">Pheexroos, isaan, “Si woliin du'uun yoo na barbaachiselle, ani ijjummaa si hin mormadhu” jedheen. Barattooti martinuu akkasuma jedhane.</verse>
				<verse number="36">Achiin duuba Yesuus barattoota ifii woliin gara addee Getesemaanee jedhantuu dhaqe; inni barattoota ifiitiin, “Haga ani achi dhaqee daadimadhu, isin as tee'a'a!” jedheen.</verse>
				<verse number="37">Inni Pheexroosii fi ilmaan Zabdewoosii lamaan fudhatee dhaqee, gaddaa fi laaleffata jalqabe.</verse>
				<verse number="38">Achiin duuba inni, isaaniin, “Ani qixxee du'aatitti, guddoo gadde; isin as tura'aa, ana woliin dammaqa'aa tee'a'a!” jedheen.</verse>
				<verse number="39">Haga diqqaa irraa hiiqee, lafatti jigee, “Abbaa kiyya, yoo dande'ame, muduunuun rakkinnaa tun narra dabartuuti; te'uu male akka fedha keetii malee, akka fedha kiyyaa hin te'in” jedhe.</verse>
				<verse number="40">Achiin duuba inni gara barattoota sadii deebi'ee dhufee, rafiisatti jiranuun dhagge; inni Pheexroosiin, “Maarre, isin sa'aatii tokkolle ana woliin dammaxxanee turuu hin dandeennee?</verse>
				<verse number="41">Akka ataabe'etti hin gallelle daadimadha'a; ayyaanni dhugumaan fedha qaba, foon ammoo dadhaba'a” jedheen.</verse>
				<verse number="42">Yesuus ammalle yennaa lammeesso'oo isaan irraa hiiqee, “Abbaa kiyya, muduunuun rakko'oo tun adoo hin unin narra dabariisa ka hin dande'anne yoo teete, feedhiin teeti muummottuuti” jedhee daadimate.</verse>
				<verse number="43">Yesuus ammalle dhufee ilti isaanii waan dunquuqotteef, rafiisatti jiranuun dhagge.</verse>
				<verse number="44">Maare ammalle isaan lakkisee, irraa hiiqee yennaa sadeesso'oo, jechootuma duraan jedhe kaan jedhaa daadimate.</verse>
				<verse number="45">Achiin duuba inni gara barattootaa deebi'ee dhufee, “Isin haga ammaa rafaa, foorfatiisatti jirtanii? Kunoo, sa'aatiin Ilmi Namaa harka cubbaaleyyi'iititti dabarfamee kennamu geetteerti.</verse>
				<verse number="46">Ka'aa deennaa! Kunoo, ka dabarsee na kennu dhikaateera” isaaniin jedhe.</verse>
				<verse number="47">Adoo Yesuus dubbatiisatti jiruu, barattoota kudhanii lama keessaa tokko ka te'e Yihudaan dhufe; gumiin guddoon ulee-jirmaa fi goraadee qabatteertu, mootota hayyootaatii fi jaarsolee kolba'aa biraa ta erganteertu isa woliin jirtiiyyu.</verse>
				<verse number="48">Yihudaan Yesuus dabarsee kennu, “Nama ani sunqadhu, isa qaba'a” jedhee duraanuu beessisa isaaniif kenneera.</verse>
				<verse number="49">Yihudaan akkuma gara Yesuusii dhufeen, “Barsiisa'a, attam nageeyaa!” jedhee sunqate.</verse>
				<verse number="50">Yesuus deebisee, “Jaali, waan hujiisaaf dhutte huji” jedheen. Achiin duuba isaan dhufanee Yesuus jabeessanee qabane.</verse>
				<verse number="51">Dedhuma, worra Yesuus woliin jiru keessaa tokkochi goraadee buqqifatee, garbicha hayyicha gudda'aa dhowee, gurra isaa irraa kute.</verse>
				<verse number="52">Achiin duuba Yesuus, “Goraadee keeti gonofa'atti deebifadhu; worri goraadee buqqifatu martinuu goraade'een bada.</verse>
				<verse number="53">Ani Abbaa kiyya yoo gaafadhe, Inni yoosuma ergantoota duula kudhanii lama caalu anaa erguu hin dande'u sitti fakkaataa?</verse>
				<verse number="54">Ammoo Barreefam Woyyichi karaa kanaan te'uu qaddi ka jedhu, silaa attaamiin muummowa ree?” jedheen.</verse>
				<verse number="55">Yennuma san Yesuus gumi'iin, “Akka ani yakkaamessaa, goraade'ee fi ulee-jirma qabattanee na qabiisaaf dhuttanee? Ani guyyuma guyya'aan Galma Waaqaa keessa tee'ee barsiisaa ture, isinille ana hin qanne.</verse>
				<verse number="56">Ammoo wonni raagoti Barreeffama Woyyicha keessatti barreessite akka muummottuuf, tun marti teete” jedhe. Yennaa san barattooti isaa martinuu isa lakkisanee baqatane.</verse>
				<verse number="57">Worri Yesuus qabane sun, mana barsiisoti Seera Muuse'eetii fi jaarsoti kolba'aa itti wolitti qabamaneeranutti, gara Qayyaaffaa hayyicha gudda'aa isa geessane.</verse>
				<verse number="58">Pheexroos ammoo irraa fagaatee haga moonaa hayyicha gudda'aa Yesuus hordofe; keessalle seenee, wonni kun attam akka teetu ilaaliisaaf, eeddota woliin tee'e.</verse>
				<verse number="59">Moototi hayyootaatii fi korri mura'aa duudiin Yesuus ijjeesisiisaaf dhugaa baatota dharaa itti barbaadane.</verse>
				<verse number="60">Dhugaa baatoti dharaa hedduun itti dhikaattulle, ammoo dhugaa baya du'a itti mursiisu tokkolle hin dhaggine; dhuma irratti namooti lamaan dhufanee,</verse>
				<verse number="61">“Namichi kun, ‘Ani Galma Waaqaa diigee guyyaa saditti ijaaruu dande'a’ jedheera” jedhane.</verse>
				<verse number="62">Hayyichi guddaan ol ka'ee, “Waan isaan si irratti dhugaa bayanu kanaaf ati deebii tokkolle hin qadduu?” jedhe.</verse>
				<verse number="63">Yesuus ammoo cadhise. Achiin duuba hayyichi guddaan, “Magannee Waaqa jiraata'aa, ati Masiihii, Ilma Waaqaa yoo teete nutti himi” jedheen.</verse>
				<verse number="64">Yesuus deebisee, “Maarre atinuu jette. Ani ammoo isinitti hima, ammaa jalqabee Ilmi Namaa midda Waaqa hunnaammessaa tee'uun, duumensa ol-gubba'aatilleen dhufuun hin dhaggitan” isaan jedhe.</verse>
				<verse number="65">Yennaa san hayyichi guddaan woyaa ifii tarsaasee, “Inni Waaqa faanshesseera! Dhugaa dhibii maaf barbaanna? Waaqa faanshessuun isinuu dhageettane.</verse>
				<verse number="66">Maan isinitti fakkaata?” jedhe. Isaan deebisanee, “Inni du'uu qaba” jedhane.</verse>
				<verse number="67">Yennaa san isaan fuula isaatitti tufanee tuntuumane; worri gariin kabalanee,</verse>
				<verse number="68">“Masiihii! Eentu si dhowe? Nuu raagi” jedhaneen.</verse>
				<verse number="69">Adoo Pheexroos ala moonaa keessa tee'iisatti jiruu, durrittiin tajaajiltuun takka gara isaa dhuttee, “Atille Yesuusii worra Galiila'aa woliin jirtaayyu!” jetteen.</verse>
				<verse number="70">Inni ammoo, “Waan ati dubbatiisatti jirtuuyyuu ani hin beeku” jedhee isaan mara duratti mormate.</verse>
				<verse number="71">Yennaa inni gara seensuma karraa dhaqe, durrittiin tajaajiltuun dhibiin isa dhaggitee, worra achi dhaabbateeruun, “Namichi kun Yesuusii nama Naaziretii woliin jiraayyu” jette.</verse>
				<verse number="72">Pheexroos ammalle, “Ani namicha hin beeku” jedhee kakatee mormate.</verse>
				<verse number="73">Yennaa diqqo'oon duuba worri achi dhaabbataneeranu dhufanee, Pheexroosiin, “Akki ati dubbattuuyyuu hin beessisa, dhugumaan atille isaan keessaa nama tokko” jedhaneen.</verse>
				<verse number="74">Yennaa san inni, “Ani namicha hin beeku” jedhee ifi abaaraa kakatiisatti ka'e. Yennuma san lukkuun iyyite.</verse>
				<verse number="75">Achiin duuba Pheexroos waan Yesuus, “Iyya lukku'uutiin dura, ati yennaa sad na mormatta” jedhe qaabatee, gad bayee laaleffatee booye.</verse>
			</chapter>
			<chapter number="27">
				<verse number="1">Barii halkaniin moototi hayyootaatii fi jaarsoleen kolba'aa marti Yesuus ijjeesisiisaaf mari'atane.</verse>
				<verse number="2">Isaan Yesuus hidhanee, geessanee, Philaaxoosii bulchaa biyyaatitti dabarsanee kennane.</verse>
				<verse number="3">Yihudaan isa dabarsee kenne, akka Yesuusitti murame yennaa dhagge, gaabbee meetii soddoma san mootota hayyootaatii fi jaarsolee kolba'aatiif deebisee fidee,</verse>
				<verse number="4">“Nama yakkaa hin qanne dabarsee kennisaan yakkeera” isaaniin jedhe. Isaan ammoo, “Maanti nu dhibe ree? Haajaa keeti!” jedhane.</verse>
				<verse number="5">Yihudaan beesee san Galma Waaqaa keessatti qolaansee gatee, isaan biraa deemee, dhaqee ifi fannise.</verse>
				<verse number="6">Moototi hayyootaa ammoo, beesee san fuudhanee, “Beeseen tun gatii dhiiga namaa waan teeteef, karra Galma Waaqaatitti makuun seeraa moti” jedhane.</verse>
				<verse number="7">Mari'ataneen duuba, addee awwaala worra ormaa akka teetu, namicha faara dhowu irraa lafa ittiin bitane.</verse>
				<verse number="8">Sababa kanaaf latti sun haga adhaa, “Lafa dhiigaa” jedhantee waamanti.</verse>
				<verse number="9">Wonni Ermiyaasiin raagichi, “Isaan meetii soddoma akka gatii isaa teetuuf, ijoolleen Israa'elii herredde fudhatte;</verse>
				<verse number="10">akkuma Goottaalle ana ajajetti gatii lafaa namicha faara dhowuu kennane” jedhee dubbate muummotte.</verse>
				<verse number="11">Yesuus Philaaxoosii bulcha biyyaa dura dhaabbate; Philaaxoosille, “Ati mootii Yihudootaatii?” jedhee isa gaafate. Yesuus, “Maarre atuu jette” jedheen.</verse>
				<verse number="12">Inni ammoo yennaa mootota hayyootaatii fi jaarsolee kolba'aatiin himatame, deebii hin kennine.</verse>
				<verse number="13">Achiin duuba Philaaxoos, “Waan hedduu isaan si himatanu ati hin dhageettuu?” jedheen.</verse>
				<verse number="14">Inni ammoo jechuma tokkolle hin deebinne; tanaaf bulchaan biyyaa Philaaxoos guddoo baaseffate.</verse>
				<verse number="15">Yennaa Jila Irra Dabaramaa, bulchaan biyyaa Philaaxoos worra hidhamane keessaa nama tokkocha, ka kolbaan gaafatte aadaa hiiku qaba.</verse>
				<verse number="16">Yennaa san namichi hantuu hujiisaan beekkame tokko, ka Barabbaa jedhamu, hidhaa keessa jiraayyu.</verse>
				<verse number="17">Maarre isaan wolitti qabamaneen duuba, Philaaxoos, “Eennu akka ani isiniif hiiku barbaaddan? Barabbaa moo yookiin Yesuus ka Masiihii jedhame” isaaniin jedhe.</verse>
				<verse number="18">Philaaxoos akka isaan waan hinaattolee te'aneef dabarsanee isa kennane beekeera.</verse>
				<verse number="19">Philaaxoos barcumaa mura'aa gubbaa tee'eeruun, haati manaa isaa, “Namicha balchaa san waan tokkolle hin godhin! Ani eda halkan marroo isaa oojju'uun guddoo rakkadhe” jettee ergaa itti ergite.</verse>
				<verse number="20">Moototi hayyootaatii fi jaarsoleen Barabbaan akka isaanii hiikamuu fi Yesuus akka ijjeeffamu gumiin akka gaafattuuf yaada fudhachiisane.</verse>
				<verse number="21">Bulchaan biyyaa Philaaxoos ammalle, “Isaan lamaan keessaa eennu akka ani isiniif hiiku barbaaddan?” jedhee isaan gaafate. Isaanille, “Barabbaa nuuf hiiki!” jedhane.</verse>
				<verse number="22">Philaaxoos, “Yesuus ka Masiihii jedhame maan godhu ree?” isaaniin jedhe. Isaan martinuu, “Inni fannifamuu ti!” jedhane.</verse>
				<verse number="23">Achiin duuba inni, “Maaf? Inni yakkaa maan hujeera?” jedhee isaan gaafate. Isaan ammoo, “Inni fannifamuu ti!” jedhanee iyyanee hogisane.</verse>
				<verse number="24">Maarre Philaaxoos irra caalaa nageya booressiisa malee, waan tokkolle godhuu akka hin dandeenne yennaa dhagge, bisaan fuudhee, gumii duratti harka ifii dhiqatee, “Ani dhiiga nama kanaa irratti yakkaa hin qabu; isinitti itti gaafatama!” jedhe.</verse>
				<verse number="25">Achiin duuba kolbaan duudiinuu, “Dhiiga isaatiif, nutii fi ijoollee teenna itti gaafattannuu ti” jedhanee deebisane.</verse>
				<verse number="26">Maarre inni Barabbaa isaaniif hiike; liche'een Yesuus dhaansiseen duuba, akka fannifamuuf dabarsee kenne.</verse>
				<verse number="27">Achiin duuba loltooti bulchaa biyyaa Yesuus gara mana mootumma'aatitti fuudhanee geessane; loltoota duudii adaala Yesuusiititti wolitti qabane.</verse>
				<verse number="28">Isaan woyaa isaa irraa baasanee woyaa diintuu itti uffisanee,</verse>
				<verse number="29">dameelee qore'eetiin kallacha hujanee mataa isaatitti keyane. Ulee harka isaa middichatti qabachiisanee, isa duratti jilbiiffatanee, “Mootii Yihudootaa, jiraadhu!” jedhaa itti taphatane.</verse>
				<verse number="30">Isaan itti tufanee, uleelle irraa fuudhanee mataa isaa dhowane.</verse>
				<verse number="31">Itti taphataneen duuba, isaan woyaa san irraa baasanee woyaa isaa deebisanee itti uffisane. Achiin duuba fannisiisaaf isa geessane.</verse>
				<verse number="32">Isaan yennaa gad bayane, namicha biyya Qareena'aa tokko, ka Simoon jedhamu dhagganee, fannoo Yesuusii akka ba'atu hunnaan tolchane.</verse>
				<verse number="33">Isaan addee Golgootaa jedhantu dhufane; “Golgootaa” jechuun “Addee buqqii mata'aa” jechu'u.</verse>
				<verse number="34">Isaan dhaadhii woyni'ii hadhoottu'uun makanee, akka unuuf Yesuusiif kennane. Inni afaaniin qabe malee, hin unne.</verse>
				<verse number="35">Yesuus fannisaneen duuba hixaa buufatiisaan woyaa isaa qoqoodamane.</verse>
				<verse number="36">Achiin duuba isaan achi tee'anee isa eegane.</verse>
				<verse number="37">Isaan barreeffama isa ittiin himatane, “Kun mooticha Yihudootaa, Yesuus” ka jedhu, mataa isaatiin gubbaa keyane.</verse>
				<verse number="38">Yennaa san isaan alagaltoota lamaan, tokko midda isaatitti tokko bitaa isaatitti, isa woliin fannisane.</verse>
				<verse number="39">Worri achiin dabaranu mataa ifii raasaa,</verse>
				<verse number="40">“Ati ka Galma Waaqaa diiddee guyyaa saditti deebittee ijaartu, ifi fayyisi me! Ati yoo Ilma Waaqaa teete, fannoo irraa gad bu'i!” jedhaa isa arrassane.</verse>
				<verse number="41">Akkasuma moototi hayyootaa, barsiisoti Seeraatii fi jarsolee woliin itti taphatanee,</verse>
				<verse number="42">“Inni worra dhibii fayyiseera; mataa ifii fayyisuu hin dande'u. Inni mootii Israa'elii yoo te'e, me amma fannoo irraa gad bu'uuti; nuutille isatti hin dhugeeffanna.</verse>
				<verse number="43">Inni Waaqatti addatee, ‘Ani Ilma Waaqaati’ waan jedheef, Waaqi yoo barbaade, me amma isa fayyisuuti” jedhane.</verse>
				<verse number="44">Akkasuma alagaltooti isa woliin fannifamanelle isa arrasane.</verse>
				<verse number="45">Orraa sa'aatii jaan jalqabee haga sa'aatii sagalii latti duudiin dukkanootte.</verse>
				<verse number="46">Gara sa'aatii sagaliititti Yesuus, “Elo'ii, Elo'ii, lamaa sabaktanii?” jedhee qoonqoo guddo'oon iyye; akkas jechuun, “Waaqa kiyya, Waaqa kiyya, maaf ana lakkitte?” jechu'u.</verse>
				<verse number="47">Worra achi dhaabbatanu keessaa gariin yennaa tana dhage'ane, “Namichi kun Eliyaas waamiisatti jira” jedhane.</verse>
				<verse number="48">Yoosuma isaan keessaa tokkochi fiigee, ispoonjii fuudhee, daadhii woyni'ii dhangaggoottu'utti cuuphee, qaccee ule'eetitti keyee, akka inni unuuf isaaf kenne.</verse>
				<verse number="49">Worri dhibiin ammoo, “Eegi me! Eliyaas dhufee akka isa fayyisu hin ilaalla!” jedhane.</verse>
				<verse number="50">Achiin duuba Yesuus ammalle qoonqoo guddo'oon iyyee du'e.</verse>
				<verse number="51">Yennuma san gollaan Galma Waaqaa keessaa gubba'aa haga gadii addee lamatti tarsa'e. Latti tachoote, rassaalle dadayya'e.</verse>
				<verse number="52">Irreensotille banamanee, kolbaan Waaqaa ta duute keessaa worri hedduun ka'ane.</verse>
				<verse number="53">Isaan irreensa keessaa bayanee, Yesuus du'aa ka'een duuba, gara qachaa woyyichaa gara Yerusaalemii galanee, worra heddu'utti mudhatane.</verse>
				<verse number="54">Ajajaan dhibbaatii fi worri isa woliin Yesuus eegaa turane, tacho'a lafaatii fi waan te'e yennaa dhaggane, guddoo sodaatanee, “Dhugumaan nami kun Ilma Waaqaa ti” jedhane.</verse>
				<verse number="55">Dubartooti hedduun, irraa fagaatanee ilaalaa, Galiilaa irraa jalqabanee Yesuus hordofaa isa tajaajilane achi jiraniiyyu.</verse>
				<verse number="56">Isaan keessa Maariyaamii qachaa Magdala'aa, Maariyaamii haadha Yaaqoobiitii fi Yoseefii, haadha ijoollee Zabdewoosii fa'atti jira.</verse>
				<verse number="57">Yennaa galgalootte, namichi dureessi qachaa Armaatiya'aa, ka Yoseef jedhamu tokko, achi dhufe; innille barataa Yesuusiitiiyyu.</verse>
				<verse number="58">Inni gara Philaaxoosii dhaqee reeffa Yesuusii gaafate; achiin duuba Philaaxoos reeffi akka kennamuuf ajaje.</verse>
				<verse number="59">Maarre Yoseef reeffa fudhatee, woyaa qoolaa qulqullu'uun maree,</verse>
				<verse number="60">goda awwaalaa haareya ta ifiif rassaa keessatti bocate keessa keye. Achiin duuba dhakaa guddaa balbala goda awwaalaatitti gangalchee, achii deeme.</verse>
				<verse number="61">Maariyaamiin qachaa Magdala'aatii fi Maariyaamiin tuun goda awwaalaa fuula dura tee'iisatti jiraniiyyu.</verse>
				<verse number="62">Boruyyaa, guyyaa qophi'iitiin duuba, guyyaa sanbataa moototi hayyoootaatii fi Fariisaayoti Philaaxoos duratti wolitti qabamanee,</verse>
				<verse number="63">“Gootta'a, sobaalessi sun adoo jiruu, ‘Guyyaa sadiin duuba deebi'ee ka'a’ waan inni jedhe nuuti hin qaabanna.</verse>
				<verse number="64">Tanaaf haga guyyaa sadiititti godi awwaalaa akka eegamu ajaji; kun te'uu dhabaannaan, barattooti isaa dhaqqanee reeffa hatanee fa'a, kolba'aan, ‘Inni du'a keessaa ka'eera’ hin jedhan; sobi duuba irraa ka duraa caalaa hamaa te'a” jedhaneen.</verse>
				<verse number="65">Philaaxoos, “Worra eegu fudhadha'aa dhaqa'aatii, akka beettanutti eegachiifadha'a” isaaniin jedhe.</verse>
				<verse number="66">Maarre isaan worra eegu woliin dhaqanee dhaka'atti chaappaa dhowanee, goda awwaalaa san eegisiisane.</verse>
			</chapter>
			<chapter number="28">
				<verse number="1">Sanbati dabareen duuba, Dilbata barii halkaniin, Maariyaamiin qachaa magdala'aatii fi Maariyaamiin tuun boolla awwaalaa ilaaliisaaf dhaqane.</verse>
				<verse number="2">Ergamaan Gootta'aa ol-gubbaa irraa gad bu'ee, dhufee dhakaa boolla awwaalaa irraa gangalchee waan irra tee'eef, dedhuma tacho'i lafaa guddaan te'e.</verse>
				<verse number="3">Bifi isaa akka balaqqeetti'ii, wayaan isaa akka dhakaa roobaa ti.</verse>
				<verse number="4">Worri eegu ergamaa Gootta'aa waan sodaateef hollatanee akka nama du'ee te'ane.</verse>
				<verse number="5">Ergamaan Gootta'aa ammoo dubartootaan, “Hin sodaatina'a; isin ka fannifame Yesuus akka barbaaddanu ani hin beeka.</verse>
				<verse number="6">Inni as hin jiru; akkuma duraan dubbate du'aa ka'eera. Addee reeffi isaa keyame koya'aa ilaala'a.</verse>
				<verse number="7">Amma ariifadha'aatii deema'aatii, ‘Inni du'aa ka'eera, amma isiniin dura gara Galiila'aa dhaqa; isin achitti isa hin dhaggitan’ jedha'aatii barattoota isaatitti hima'a. Kunoo, ani isinitti himeera” jedhe.</verse>
				<verse number="8">Maarre dubartooti soda'aa fi gammada gudda'aan ariifatanee boolla awwaalaa keessaa bayanee, barattoota isaatitti himiisaaf rukkisane.</verse>
				<verse number="9">Dedhuma Yesuus isaaniin wolde'ee, “Nageenni isiniif te'u!” isaaniin jedhe. Isaanille itti hiiqanee, miila isaa qabatanee, isaaf sagadane.</verse>
				<verse number="10">Achiin duuba Yesuus, “Hin sodaatina'a; gara Galiila'aa akka dhaqanu obboleeyyan tiyyatti dhaqa'aa hima'a; isaan achitti na dhaggan” isaaniin jedhe.</verse>
				<verse number="11">Dubartooti adoo karaa irra jiranuu, worra boolla awwaalaa eegu keessaa gariin gara qacha'aa dhaqanee waan te'e mara mootota hayyootaatitti himane.</verse>
				<verse number="12">Moototi hayyootaa jaarsolee kolba'aa woliin wolitti dacha'anee mari'atanee, beesee guddoo loltootaaf kennanee,</verse>
				<verse number="13">“Isin, ‘Barattooti isaa adoo nuuti rafiisatti jirruu halkan dhufanee reeffa isaa hatanee deemane’ jedha'aa kolba'atti hima'a.</verse>
				<verse number="14">Bulchaan biyyaa yoo dubbii tana dhage'e, nuuti itti hinnee dubbii nyaachinnee, akka isin hin rakkannelle goona” jedhaneen.</verse>
				<verse number="15">Maarre isaan beesee fudhatanee akkuma isaan jedhane godhane. Dubbiin tun haga guyyaa adhaatitti Yihudoota oddu'utti odeeffanti.</verse>
				<verse number="16">Barattooti kudhanii tokko gara gaara Yesuus isaanitti akeekee, ka Galiilaa keessa jiruu dhaqane.</verse>
				<verse number="17">isaan yennaa isa dhaggane, isaaf sagadane; worri gariin mamane.</verse>
				<verse number="18">Yesuus gara isaanii dhufee, “Baalliin duudiin ol-gubba'aa fi lafa irratti anaaf kennanteerti.</verse>
				<verse number="19">Tanaaf gara gosa biyya adda addaa deema'aatii maqaa Abba'aa, maqaa Ilmaatii fi maqaa Ayyaana Woyyichaatiin isaan cuuphaa, barattoota tiyya godha'a.</verse>
				<verse number="20">Waan ani isin ajaje maralle akka eegatanu barsiisa'a. Anille yennaa mara haga muummee biyya lafaa isin woliin jira” isaaniin jedhe.</verse>
			</chapter>
		</book>
		<book number="41">
			<chapter number="1">
				<verse number="1">Jalqabi Oduu Gammadaa ka Yesuus Kiristoosii Ilma Waaqaa kana.</verse>
				<verse number="2">Kitaaba Isaayaasii raagichaa keessatti, “Kunoo, Ani ergamaa kiyya ka karaa si'iif qopheessu si'iin dura erga.</verse>
				<verse number="3">Lafa goomole'ee keessatti nami tokko, ‘Karaa Gootta'aa qopheessa'a; daandii inni irra ideemu qajeelcha'a!’ jedhaa iyya” jedhantee akkuma barreeffante,</verse>
				<verse number="4">Yohaanniisiin cuuphaan lafa goomole'ee keessatti, “Cubbuu teessan irraa deebi'aatii, cuuphama'a! Waaqille cubbuu teessan isiniif hin araarama” jedhaa lallabaa dhufe.</verse>
				<verse number="5">Kolbaan biyya Yihuda'aatii fi qachaa Yerusaalemii martinuu gara Yohaannisii dhaqanee, cubbuu ifii dhugaa baasanee, laga Yordaanosiititti harka isaatitti cuuphamane.</verse>
				<verse number="6">Yohaannis uffana rifeensa gaalaatiin dhowame uffatee, hidha ifiille teephaan hidhatee, awwannisaa fi damma hollaa nyaataa ture.</verse>
				<verse number="7">Inni, “Ka ana caalu na duubaan dhufaara; ani gad jedhee hidhaa kophee isaalle hiiku'uuf nama te'uu moti.</verse>
				<verse number="8">Ani bisaaniin isin cuupha; inni ammoo Ayyaana Woyyichaan isin cuupha” jedhee lasse.</verse>
				<verse number="9">Eegi san adoo hin turin Yesuus, qachaa Naaziretii ka Galiilaa keessatti dhaggamuu dhufee, laga Yordaanosiititti harka Yohaannisiititti cuuphame.</verse>
				<verse number="10">Akkuma Yesuus bisaan keessaa bayeen, ol-gubbaan saaqantee, Ayyaanni Woyyichi saphaliisa fakkaatee dhufee isa irra bu'uun dhagge.</verse>
				<verse number="11">Ol-gubbaa irraa, “Ati ilma kiyya ka ani jaaladhu; ani si'itti gammadeera” qoonqoon jettu dhage'ante.</verse>
				<verse number="12">Yennuma san Ayyaanni Waaqaa aka Yesuus gara lafa goomolle'ee dhaqu tolche.</verse>
				<verse number="13">Yesuus lafa goomolle'ee keessa guyyaa afurtama Seexanaan ataabamaa ture. Achitti bineensotaan woliin ture; ergantooti Waaqalle isa tajaajilane.</verse>
				<verse number="14">Yohaannisiin cuuphaan gara mana hidha'aa dabarfamee kennameen duuba, Yesuus gara Galiila'aa dhufee, Oduu Gammadaa ta Waaqa irraa dhutte lallabe.</verse>
				<verse number="15">Inni, “Barri muummayeera, mootummaan waaqaa dhi'aatteerti, cubbuu irraa deebi'aatii Oduu Gammadaatitti dhugeeffadha'a!” jedhe.</verse>
				<verse number="16">Yesuus Abbaayaa Galiila'aa qarqaraan adoo dabaruu, guurtuu qurxummi'ii ka te'ane Simoonii fi Indiryaasiin obboleessi Simoonii caccoo tiyyoo Abbaaya'atti afanuun dhagge.</verse>
				<verse number="17">Inni isaaniin, “Ana faana kowa'a! Ani guurtuu namaa isin tolcha” jedhe.</verse>
				<verse number="18">Isaanille yennuma san caccoota ifii achitti dhiisanee, isa faana deemane.</verse>
				<verse number="19">Yesuus haga diqqoo ideemee, ilmaan Zabdeewoosii Yaaqoobii fi Yohaannis, hoboloo ifii keessatti caccoota ifii mimiidhaffatanuun dhagge.</verse>
				<verse number="20">Inni akkuma dhaggeen isaan waame; isaanille abbaa ifii Zabdeewoos hojjattoota woliin hoboloo keessatti lakkisanee Yesuus faana deemane.</verse>
				<verse number="21">Yesuusii fi barattooti isaa gara qachaa Qifirnaahoomii dhaqane; guyyaa Sanbataa itti aanuu Yesuus Mana Waaqeffannaa Yihudootaa seenee barsiise.</verse>
				<verse number="22">Yesuus akka barsiisota Seera Muuse'ee adoo hin te'in, akka nama baallii qabuu waan isaan barsiiseef worri barsiisiisa isaa dhage'ane maraa akka Inni itti barsiise jajane.</verse>
				<verse number="23">Yennuma san namichi ayyaana hama'aan qabameeru tokko Mana Waaqeffannaa Yihudootaa seenee,</verse>
				<verse number="24">“Yesuusii nama Naaziretii, haajaa maan nu woliin qadda? Nu balleessiisaaaf dhuttee? Ani ebeluu keeti hin beeka; ati Woyyicha Waaqaa ti!” jedhe iyye.</verse>
				<verse number="25">Yesuus ayyaanaa hamaa'an “Cadhisi! Keessalle'ee bayi” jedhee xixe.</verse>
				<verse number="26">Ayyaan hamaan sun namicha gajassisee, qoonqoo guddo'oon iyyee keessaa baye.</verse>
				<verse number="27">Kolbaan martinuu guddoo maadeffattee, “Wonni akkasii kun maan? Kun barnoota haareya! Inni ayyaanoota hamoota ajajiisaafille baallii qaba; isaanille isaaf hin ajajaman” jettee wol woliin dudubbatte.</verse>
				<verse number="28">Gurri isaa adoo hin turin lafa Galiila'aa duudii keessatti addee maratti dhage'ame.</verse>
				<verse number="29">Yesuus Mana Waaqeffannaa Yihudootaatii akkuma bayeen, Yaaqoobii fi Yohaannis woliin mana Simooniitii fi Indiryaasii dhaqe.</verse>
				<verse number="30">Yenna inni achi gewu haat-sodda'aa ta Simoonii dhukkuba nafa o'isuun dhibantee irkatteetti; yoosuma dhibee isi'ii tana isatti himane.</verse>
				<verse number="31">Yesuus itti dhikaatee, harka isi'ii qabee ol isii kaase; dhukkubi nafa o'isu sun isii lakkise; isiille isaanii areerte.</verse>
				<verse number="32">Galgala san aduun seenteen duuba, worra dhibamanee fi worra durriisotaan qabamane maraa gara isaa fidane.</verse>
				<verse number="33">Kolbaan qachaa sanii martinuu balbala duratti wolitti qabante.</verse>
				<verse number="34">Yesuus kolbaa hedduu ka dhukkuba adda addaatiin dhibante fayyise. Inni durriisota hedduulle baase; ammoo durriisoti ebeluu isaa waan beekaneef, akka isaan waan tokkolle hin dubbanne dhoogge.</verse>
				<verse number="35">Barii halkaniin, boruun adoo hin diimatin Yesuus ka'ee, manaa gad bayee addee nami hin jirre dhaqee, achitti daadimate.</verse>
				<verse number="36">Simoonii fi worri isa woliin turane ammoo Yesuus barbaassa bayane.</verse>
				<verse number="37">Isaan yennaa isa dhaggane, “Namooti martinuu si barbaadiisatti jiran” jedhaneen.</verse>
				<verse number="38">Yesuus ammoo, “Wonni Ani dhufeef lallabiisaaf waan te'eef, ka'aa gara olloota nu'utti aananuu dhandha, ani achille'etti lallabu'uu male” isaaniin jedhe.</verse>
				<verse number="39">Maarre, Yesuus lafa Galiila'aa maraa keessa deddeemee, manoottan waaqeffannaa Yihudootaa keessatti lallabee, durriisotalle baase.</verse>
				<verse number="40">Namichi dhukkuba goga'aa farrisiisa'aan qabameeeru tokko gara Yesuusii dhufee, miilatti jigee, “Yoo fedha keeti te'e ana fayyisuu hin dandeetta” jedhee isa kadhate.</verse>
				<verse number="41">Yesuus isaaf gaddee harka diriirfatee isa qabee, “Hin fedha, fayyi!” isaan jedhe.</verse>
				<verse number="42">Yennuma san dhukkubi goga'aa farrisiisaan namicha lakkisee, namichi fayye.</verse>
				<verse number="43">Achiin duba Yesuus namichaan,</verse>
				<verse number="44">“Beekkadhu! Waan kana nama tokkolle'etti hin himin; ammoo dhaqiitii hayyichatti ifi mudhisi; akka ati fayyite, nami mara akka beekuuf, fayyuu keetiif, qodha Muuseen ajaje kenni!” jedhee, jabeessee, seeree, isa erge.</verse>
				<verse number="45">Namichi ammoo achii deemee, akkuma dhagge haasowee oduu biyyaan geye. Kanaaf Yesuus addee qoommi'iititti ture malee, qaaleyaan gara qacha'aa seenu'uuf hin dandeenne. Kolbaan ammoo addee maraa gara isaa dhutte.</verse>
			</chapter>
			<chapter number="2">
				<verse number="1">Guyyaa diqqa'aan duuba Yesuus Qifirnaahoomitti deebi'ee gale; kolbaan akka inni galee mana jiru dhageette.</verse>
				<verse number="2">Kolbaan hedduun haga manni dhiphatee, balbala duraan woliin addee dhabanutti wolitti qabante. Adoo Yesuus jecha Waaqaa isaan barsiisiisatti jiruu,</verse>
				<verse number="3">jarri tokko nama afur te'anee, namicha nafa laashoweeru tokko ba'atanee gara Yesuusii fidanee dhufane.</verse>
				<verse number="4">Kolbaan waan heddatteef gara Yesuusii dhiyeessuu dadhabanee, addee inni jiru gubba'aan heellichoo manaa xaranee qowa baasanee, itillee woliinuu gad buusane.</verse>
				<verse number="5">Yesuus dhugeeffannaa isaanii dhaggee, namicha nafa laashoween, “Ilma kiyya, cubbuu teeti maraaf araarri kennameera” jedhe.</verse>
				<verse number="6">Barsiisoti Seera Muusse'ee ka achi tetee'aneeranu tokko tokko,</verse>
				<verse number="7">“Namichi kun attam akkana dubbata? Kun Waaqa faanshesiisa! Waaqa tokkocha malee eennutti cubbuu namaaf araaramu'uu dande'a?” jedhanee gadhaa ifii kessaatti yaadatane.</verse>
				<verse number="8">Yesuus yennuma san waan isaan yaadatane nyaba'aan beekee, “Isin maaf waan akkanaa kana yaadattan?</verse>
				<verse number="9">Namicha nafa laashoween, ‘Cubbuu teetiif araarri kennameera’ jechu'u moo yookiin, ‘Ol ka'ii, itillee teeti fudhadhuutii deemi’ jechu'utti kaso'o?</verse>
				<verse number="10">Ani Ilmi namaa lafa irratti baallii cubbuu namaaf araaramu akka qabu akka beettanu” jedhee, namicha nafa laashoween,</verse>
				<verse number="11">“Ani si'iin jedha, ol ka'i! Itillee teeti fudhadhuutii gara mana keetii deemi” jedhe.</verse>
				<verse number="12">Adoo isaan maraa dhagganuu, yennuma san namichi ol ka'ee itillee ifii fudhatee gad bayee deeme. Isaan martinuu guddoo baaseffatanee, “Waan akkanaa kana ijjumaa dhagginee hin beennu” jedhaa Waaqa leellisane.</verse>
				<verse number="13">Ammalle Yesuus gara qarqara abbaayaa Galiila'aa dhaqe. Gumiin guddoon gara isaa dhuttee, inni isaan barsiise.</verse>
				<verse number="14">Inni karaa saniin adoo dabaruu, Lewwii ilma Alfewoosii addee gosee qaraxaa tee'eeruun dhaggee, “Na hordofi” jedheen. Innille ka'ee isa hordofe.</verse>
				<verse number="15">Eega san Yesuus mana Lewwi'iititti sagalee areerratiisatti jiraayyu. Namooti hedduun waan isa hordofaneeranuuf, worri qaraxa guuruu fi cubbaaleyyiin hedduun Yesuusii fi barattoota isaa woliin sagalee areerratiisaaf qori'itti hiiqanee tetee'aneeraniiyyu.</verse>
				<verse number="16">Worra Fariisaayota keessaa barsiisota Seera Muuse'ee ka te'ane, Yesuus worra qaraxa guuruu fi cubbaaleyyii woliin areerratuun dhagganee, “Maaf inni worra qaraxa guuruu fi cubbaaleyyii woliin areerrata?” jedhanee barattoota isaa gaafatane.</verse>
				<verse number="17">Yesuus waan kana dhage'ee, “Namoottan fayyaa hin qanneef malee, fayyaaleyyi'iif ogeessi hin barbaachisu. Ani cubbaaleyyii waamiisaaf malee, balchoota waamiisaaf hin dhunne” isaaniin jedhe.</verse>
				<verse number="18">Guyyaa tokko barattooti Yohaannisiitii fi Fariisaayoti yennaa laamanu, jarri tokko gara Yesuusii dhufanee, “Barattooti Yohaannisiitii fi barattooti Fariisaayotaa hin laaman. Barattooti teeti ammoo maaf laamuu dhaban?” jedhanee isa gaafatane.</verse>
				<verse number="19">Yesuus ammoo deebisee, “Jaaloti waajibaa, adoo inni isaan woliin jiruu hin laamanii? Haga inni isaan woliin jiru hin laamanu.</verse>
				<verse number="20">Ammoo guyyaan waajibichi isaan biraa fudhatamu hin dhufa; isaan guyaa san laaman.</verse>
				<verse number="21">Woyaa dullati'itti erbee haareya eennulle hin erbu; yoo erbe, erben haaretti sun woyaa dullattii san shuntuurrachiittee hin tarsaatti; tarsa'iisi isi'ille ka qaraa ka caalu te'a.</verse>
				<verse number="22">Akkasuma daadhii Woyni'ii ta hin bayin qalqalluu dulloometti eennulle hin naqu; yoo naqe daadhiin sun qalqalluu san hin dhoochi; daadhi'ii fi qalqalluulle hin badan. Tanaa mannaa daadhiin hin bayin qalqalluu haareyatti naqamuu qadd” isaaniin jedhe.</verse>
				<verse number="23">Guyyaa Sanbataa tokko Yesuus fichaa qamadi'ii keessa dabaruun, barattooti isaa adoo isa woliin ideemanuu qamadii bubuqqifatiisa jalqabane.</verse>
				<verse number="24">Fariisaayoti Yesuusin “Ilaali, barattooti teeti guyyaa Sanbataatiin akka hin tolchine Seeraan waan dhooggame maaf tolchan?” jedhane.</verse>
				<verse number="25">Yesuus deebisee, “Daawwit waan nyaatu dhabee, yennaa innii fi worri isaa woliin jiranu beelowane, waan inni tolche isin ijjumaa hin dubbinnee?</verse>
				<verse number="26">Bara Abiyaatar Hayyicha Guddaa te'eerutti, mana Waaqaa seenee daabboo Waaqaaf kennante, hayyoota qofaaf ka Seerri kennu nyaatee, worra isa woliin jiranuufille kenne” isaaniin jedhe.</verse>
				<verse number="27">Achiin duuba Yesuus “Sanbatattuu namaaf dadame malee, nami Sanbataaf hin dadanne.</verse>
				<verse number="28">Maarree Ani Ilmi Namaa Sanbataafille Gootta'a” isaaniin jedhe.</verse>
			</chapter>
			<chapter number="3">
				<verse number="1">Achiin duuba Yesuus deebi'ee gara Mana Waaqeffannaa Yihudootaa dhaqe; namichi harki isaa naafateeru tokko achi jiraayyu.</verse>
				<verse number="2">Jarri Yesuus himachuu fedhanee, guyyaa Sanbataatiin akka inni isa fayyisu gaadanu tokkolle achi jiraniiyyu.</verse>
				<verse number="3">Yesuus namicha harka naafateeruun, “Ka'iitii nama dura dhaabbadhu!” jedhe.</verse>
				<verse number="4">Achiin duuba jaralle'een, “Seerri keenna guyyaa Sanbataatiin dansa'a moo hantuu tolchuu, yookiin lubbuu fayyisuu moo ijjeesuu nu ajaja?” jedhe. Isaan ammoo cadhisane.</verse>
				<verse number="5">Yesuus worra cinaa isaa marseeru ila aari'ittiin ilaale; ammoo mataa jabeenna isaaniitiifille gadde. Achiin duuba namichaan, “Harka kee diriiffadhu!” jedhe. Yennaa namichi harka ifii diriiffate, harkille deebi'ee fayye.</verse>
				<verse number="6">Maarre worri Fariisaayotaa gad bayanee, yennuma san golii Heroodisii woliin attamiin akka isa ijjeesanu mari'atane.</verse>
				<verse number="7">Yesuus barattoota ifii woliin gara cinaa abbaayaa Galiila'aa deeme. Gumiin guddoon Galiila'aa, biyya Yihuda'aatii,</verse>
				<verse number="8">qachaa Yerusaalemiitii, biyya Edoomiya'aatii, biyya Yordaanosiin gamaa ka gara aduun baatuutii, adaala qachoota Xiroosiitii fi Sidooniitii, waan Yesuus hujaa ture mara dhageettee gara isaa dhutte.</verse>
				<verse number="9">Gumiin guddoo sun akka isa hin cifanneef, akka hoboloo isaa qopheessanu barattoota ifiititti hime.</verse>
				<verse number="10">Inni kolbaa hedduu waan fayyiseeruuf, worri dhukkuba gara garaa qabanu maraa isa harkaan qabatiisaaf gara isaa wol dadarbane.</verse>
				<verse number="11">Ayyaanoti hamooti namoota keessa jiranu yennuma isa dhaggane maraa, fuula isaa duratti jiganee, “Ati Ilma Waaqaa ti” jedhanee iyyane.</verse>
				<verse number="12">Yesuus ammoo ayyaanoti hamooti akka ebeluu isaa eennulle'etti hin hinne jabeessee ajaje.</verse>
				<verse number="13">Yesuus gara gaaraa ol bayee, worra barbaade gara ifii waame; isaanille gara isaa dhufane.</verse>
				<verse number="14">Achiin duuba Inni akka isaan Isa woliin te'anu, Oduu Gammadaa lallabiisaaf akka ergamanu,</verse>
				<verse number="15">durriisota baasiisaafille baallii akka qabaatanu namoota kudhanii lamaan filatee, “Ergantoota” jedhee moggaase.</verse>
				<verse number="16">Worri kudhanii lamaan Inni filatelle, Simoonii Inni “Pheexroos” jedhee moggaase,</verse>
				<verse number="17">Yaaqoobii fi Yohaannisii ilmaan Zabdewoosii, worra Inni “Bo'anerges” jedhee moggaase; akkasi jechuulle, “Ilmaan Mandiisu'uu” jechu'u.</verse>
				<verse number="18">Indiryaas, Filiphoos, Bartolomewoos, Maatewoos, Toomaas, Yaaqoobii ilma Alfewoosii, Taadewoos, Simoonii “Hinaatticha” jedhamee beekkamee fi</verse>
				<verse number="19">Yihudaa nama qachaa keeriyootii, ka isa dabarsee kenne.</verse>
				<verse number="20">Achiin duuba Yesuus gara manaa yennaa gale, haga innii fi barattooti isaa sagaleelle nyaachuu dadhabanutti gumiin ammalle wolitti qabante.</verse>
				<verse number="21">Kolbaan, “Inni maraateera” waan jetteef, firoottan isaa kana dhage'anee isa qabiisaaf dhufane.</verse>
				<verse number="22">Barsiisoti Seeraa worri Yerusaamii dhufane ammoo, “Bi'el Zebul isa keessa jira! Inni hunna mooticha durriisotatiin durriisota baasa” Yesuusiin jedhane.</verse>
				<verse number="23">Jennaan Yesuus gara ifii isaan waamee, “Attamiin Seexanni Seexana baasu'uu dande'a?</verse>
				<verse number="24">Mootummaan takka yoo ifi falamtee gargar ifi qoodde, mootummaan sun hin diiganti.</verse>
				<verse number="25">Maatiin takka yoo ifi falamtee gargar ifi qoodde, maatiin sun hin xexeeranti.</verse>
				<verse number="26">Maarre Seexaanille ifi falamee, yoo ifi gargar qoode, sun badii isaati malee dhaabbachu'uuf hin dande'u.</verse>
				<verse number="27">Eennulle duraan dursee namicha jabaa yoo hidhe malee, mana nama jabaa tokkoo seenee meya isaa saamu'uuf hin dande'u; hidheen duuba ammoo mana isaa samu'uuf hin dande'a.</verse>
				<verse number="28">“Ani dhugumaan isinitti hima, cubbuun maraa fi dubbiin arrabaa marti afaan namaa keessaa yoo baate, ilmaan namaatiif araarri hin kennama.</verse>
				<verse number="29">Eennulle Ayyaana Woyyichaan mormee dubbii arrabaa yoo dubbate ammoo, yakkaamessa cubbuu barabaraa te'a malee, ijjumaa araara hin dhaggatu” jedhee isaanitti mammaake.</verse>
				<verse number="30">Yesuus sababa kolbaan, “Inni ayyaana hamaa qaba” jetteertuuf akkana jedhe.</verse>
				<verse number="31">Achiin duuba haati Yesuusiitii fi obboleeyyan isaa dhufanee ala dhaabbatanee, itti erganee isa waansisane.</verse>
				<verse number="32">Gumiin cinaa isaa marsitee teetteertu Yesuusiin, “Kunoo, haati teetii fi obboleeyyan teeti ta dhiiraatii fi ta durraa alaa si barbaadiisatti jiran” jedhane.</verse>
				<verse number="33">Yesuus deebisee, “Haati tiyyaa fi obboleeyyan tiyya eennu fa'a?” isaaniin jedhe.</verse>
				<verse number="34">Inni gara worra isa marsee te'eeru midhatee, “Kunoo, haati tiyyaa fi obboleeyyan tiyya worra as jiranu kana!</verse>
				<verse number="35">Fedhii Waaqaa ka muummessu eennuuyyuu obboleessa kiyya, obboleetii tiyya, haadha tiyyalle'e” jedhe.</verse>
			</chapter>
			<chapter number="4">
				<verse number="1">Yesuus cinaa Abbaayaa Galiila'aatitti ammalle barsiisuu jalqabe. Gumiin sonaan guddo'oo isa biratti wolitti qabantee jennaan, Yesuus hoboloo yaabee Abbaayaa gubba'atti keessa tee'e. Gumiin sun maraa ammoo lafa irra qarqara abbaayaa sanii dhaabbateertiiyyu.</verse>
				<verse number="2">Yesuus waan hedduu isaan barsiisiisaaf itti mammaakee:</verse>
				<verse number="3">“Caqasa'a! Namichi tokko midhaan facaasu'uuf baye.</verse>
				<verse number="4">Adoo inni facaasuu, midhaan gariin karaa qarqara harca'e; sinbirreelle dhuttee qocattee nyaatte.</verse>
				<verse number="5">Gariin ammoo lafa dhakittii, lafa biyyee guddoo hin qanne irra harca'e; lafi inni irra harca'e biyyee gad fageenna waan hin qanneef ariifatee mudhe.</verse>
				<verse number="6">Yennaa aduun itti baate ammoo qoore; hidda gad fago'oo waan hin qanneef goge.</verse>
				<verse number="7">Gariin qoree keessa harca'e; qoreelle guddattee isa huute; inille midhaan hin buunne.</verse>
				<verse number="8">Gariin ammoo biyyee dansaa keessa harca'e; innille mudhee, guddatee, midhaan buuse: gariin midhaan soddoma, gariin midhaan jaatama, gariin midhaan dhibba buuse! ” jedhe.</verse>
				<verse number="9">Achiin duuba Yesuus, “Gurra dhage'u ka qabu dhage'uu ti” jedhe.</verse>
				<verse number="10">Yennaa Yesuus qofi jiru, worri adaala isaa jiranu fi barattooti kudhanii lamaan waan mammaassa kanaa isa gaafatane.</verse>
				<verse number="11">Yesuus deebisee, “Dhossaan mootummaa Waaqaa isiniif kennanteerti; worra ala jiruuf ammoo wonni maraa mammaassaan himama.</verse>
				<verse number="12">Wonni himamuufille, ‘Isaan ilaalanee ilaalaneelle, ijjumaa akka hin dhaggine; dhage'anee dhage'aneelle, ijjumaa akka hin hubanne; gara Waaqaa deebi'anee innille isaaniif akka hin araaranneefii’ ” isaaniin jedhe.</verse>
				<verse number="13">Achiin duuba Yesuus isaaniin, “Mammaassi kun isiniif hin galuu? Eegasuu attamiin mammaassa dhibii hubattan ree?</verse>
				<verse number="14">Namichi facaasu jecha Waaqaa facaasa.</verse>
				<verse number="15">Midhaan karaa qarqara harca'e, fakkeenna worra jecha Waaqaa akkuma dhage'aneen, Seexaanni dhufee jecha dhage'ane san isaan keessaa fudhatuu ti.</verse>
				<verse number="16">Midhaan lafa dhakiti'itti harca'e, fakkeenna worra jecha Waaqaa akkuma dhage'aneen gammadaan fudhatanuu ti.</verse>
				<verse number="17">“Ammoo isaan hidda gad fago'oo hin qabanu; yenna'aaf hin dhaabbatan; sababa jecha Waaqaatiif rakkinni yookiin miidhaan yennaa ka'u yoosuma jigan.</verse>
				<verse number="18">Midhaan daggala qore'ee keessatti harca'e, fakkeenna worra jecha Waaqaa caqasuu ti.</verse>
				<verse number="19">Ammoo yaaddoon waan lafa tanaa, badhaadhi durumma'aa, halchaan waan adda addaa itti seentee, jecha Waaqaa huutee midhaan adoo hin buusin hafan.</verse>
				<verse number="20">Midhaan lafa dansaa keessatti harca'e ammoo, fakkeenna worra jecha Waaqaa dhage'ane fudhatanee, gariin midhaan soddoma, gariin midhaan jaatama, gariin midhaan dhibba buusanuu ti” jedhe.</verse>
				<verse number="21">Yesuus itti aansee, “Nami ifa fidee qorii jala yookiin taqee jala hin keyaa? Addee mudhatutti fannisaa motii?</verse>
				<verse number="22">Wonni dhokateertu yoo jiraatte, gara mudhattutti hin baati; wonni dhosa'aa yoo jiraatte, gara ifaatitti hin baati.</verse>
				<verse number="23">Nami gurra dhage'u qabu dhage'uu ti” isaaniin jedhe.</verse>
				<verse number="24">Yesuus itti dabalee, “Waan dhageettanu qalbeeffadha'a! Waan namaaf ittiin safartanutti isinille'eef hin safarama; caalchifameelle isiniif hin kennama.</verse>
				<verse number="25">Nama wo qabuuf, itti dabalamee hin kennamaaf; nama womaa hin qanne ammoo, ka inni qabuuyyuu isa irraa hin fudhatama” isaaniin jedhe.</verse>
				<verse number="26">Yesuus itti aansee, “Mootummaan Waaqaa nama ficha'atti midhaan facaasee fakkaatti.</verse>
				<verse number="27">Namichi galee halkan hin rafa, guyyaa hin ka'a; midhaan sun ammoo adoo inni hin beekin mudhee guddata.</verse>
				<verse number="28">Biyyeen ifumaan akka midhaan latee guddatu gooti; dursee mudhee obba, itti aansee daraara, achiin duuba midhaan buusa.</verse>
				<verse number="29">Yennaa midhaan sun bilchaate, haammaan waan geetteef, yennuma san inni haantu'uun haama” jedhe.</verse>
				<verse number="30">Yesuus ammalle, “Mootummaa Waaqaa maaniin wol fakkeessina? Yookiin mammaassa kamiin isii hinna?</verse>
				<verse number="31">Isiin akka midhaan Sanaafici'ii ti. Midhaan isi'ii yennaa lafatti facaafamu midhaan biyya lafaa maraa irra hin diqqaata.</verse>
				<verse number="32">Inni yennaa facaafame, latee hin guddata; waan ficha'atti facaafame maraa irra ka caalu te'a; dameelee gugurdoo hin baasa. Sinbirreen dhuttee gaddisa damee isaa jalatti mana ijaarratti” jedhe.</verse>
				<verse number="33">Yesuus mammaassa hedduu ka kana fakkaatuun haga hubantii isaaniititti jecha isaanitti hime.</verse>
				<verse number="34">Inni mammaassaan malee isaanitti hin dubbanne; ammoo yennaa barattoota ifii woliin qofi jiru, waan maraa isaanii hiike.</verse>
				<verse number="35">Yesuus gaafuma san galgala barattoota ifiitiin, “Ka'aa, gara abbayya'aan gamaa buunaa” jedhe.</verse>
				<verse number="36">Barattooti isaa gumii achi jirtu lakkisanee, akkuma inni duraanuu hoboloo keessa tee'eeruun Yesuus fuudhanee deemane; hobolooti dhibiille woliin deemane.</verse>
				<verse number="37">Dedhuma bubbeen bubbittee, danbaliin bisaanii hobolo'otti dhangalaatee guutiisa geette.</verse>
				<verse number="38">Yesuus hoboloo san keessa gara duubaatiin boraafatee rafeeraayyu. Barattooti isaa isa dammasanee, “Barsiisa'a! Yoo nu dhumannu womaa si hin dhibuu!” jedhane.</verse>
				<verse number="39">Yesuus dammaqee bubbee saniin, “Cadhisi!” jedhee xixe. Danbalii bisaaniitille'een, “Sarmi!” jedhe. Bubbeen cadhinnaan, cadheessi guddaan te'e.</verse>
				<verse number="40">Achiin duuba barattoota ifiitiin, “Maaf guddoo sodaattane? Haga ammaa dhugeeffannaa hin qaddanuu?” jedhe.</verse>
				<verse number="41">Isaan ammoo guddoo sodaatanee, “Ka bubbe'ee fi danbaliille isaaf ajajamanu kun eennu inni?” woliin jedhane.</verse>
			</chapter>
			<chapter number="5">
				<verse number="1">Yesuusii fi barattooti isaa Abbaayaa Galiila'aatiin gama, gara biyya Gergeesa'aa dhufane.</verse>
				<verse number="2">Akkuma Yesuus hoboloo irraa bu'een, namichi ayyaanni hamaan qabeeru tokko addee goda awwaalaa keessaa bayee gara isaa dhufe.</verse>
				<verse number="3">Namichi kun hirreensotaa odduu le'eera; eennulle wodaroo sibiilaatiinille isa hidhuu hin dandeenne.</verse>
				<verse number="4">Inni yennaa hedduu wodaroo sibiilaatii fi sibiila miilaatiin hidhamaa ture; ammoo wodaroo sibiilaa ifi irraa kukutaa, sibiila miilaalle butuchaa ture. Kanaaf nami tokkolle gad isa qabuu hin dandeenne.</verse>
				<verse number="5">Namichi yennaa maraa halkanii fi guyyaa odduu hirreensotaatitti yookiin gaara gubbaa dhaqee iyyaa, dhakaalle'een ifi duguugaa ture.</verse>
				<verse number="6">Inni fago'otti Yesuus dhaggee, gara isaa fiigee, duratti jilbiiffatee,</verse>
				<verse number="7">iyyee lallabee, “E! Yesuus Ilma Waaqa Ol Aana'aa! Maan na irraa qadda? Ani si kadhadhaa, magannee Waaqaa na hin rakkisin!” jedhe.</verse>
				<verse number="8">Yesuus isaan, “Ati ayyaana hama'a, namicha kana keessaaa bayi!” waan jedheeruuf, inni akkana jedhe.</verse>
				<verse number="9">Yesuus, “Maqaan kee eennu?” jedhee isa gaafannaan, inni, “Maqaan kiyya duula; nuuti baca'a” jedhee deebise.</verse>
				<verse number="10">Ammalle inni ayyaana hamaa bacaa san adaala godina saniitii akka hin baanneef, jabeessee Yesuus kadhate.</verse>
				<verse number="11">Yennaa san, adaala san roga gaaraa irra, booyyeen hedduun bobbaattee dheediisatti jirtiiyyu.</verse>
				<verse number="12">Maarre ayyaanoti hamooti sun, “Booyyota sanitti akka galluuf itti nu ergi!” jedhanee Yesuus kadhatane.</verse>
				<verse number="13">Innille akka isaan itti galanuuf eeyyame. Ayyaanoti hamooti namicha keessaa bayanee booyyota sanitti galane. Booyyoti hedduun ta haga kuma lamaaniititti laakkowantu sun, roga qile'ee irraa gad gara abbaaya'aa oriitee liqinfante.</verse>
				<verse number="14">Worri booyyee tissanu baqatanee, oduu tana worra qachaa keessaatii fi worra adaala saniititti odeessane. Namooti waan te'e kana ilaalu'uuf dhufane.</verse>
				<verse number="15">Yesuus bira yennaa geyane, namichi duula ayyaana hama'aatiin qabamee ture sun woyaa uffatee, qalbiin deebitee achi te'eeruun dhagganee sodaatane.</verse>
				<verse number="16">Worri dhagane sun, waan namichi ayyaanni hamaan keessa ture sunii fi booyyoti maan akka te'ane kolba'atti odeessane.</verse>
				<verse number="17">Achiin duuba isaan akka Yesuus adaala biyya isaaniitii deemuuf gaafatane.</verse>
				<verse number="18">Yesuus achii deemiisaaf adoo hoboloo yaabiisatti jiruu, namichi ayyaana hama'aan qabameeru sun, “Ani si woliin deema” jedhee isa kadhate.</verse>
				<verse number="19">Yesuus ammoo didee, “Gara manaa keetii deebi'ii gali; waan guddoo attamii Goottaan akka si'iif godhe, attam akka inni si'iif arjoome worra keetiif himi!” isaan jedhe.</verse>
				<verse number="20">Maarre namichi deemee, biyya qachoota kudhan jedhantu keessatti, waan guddoo Yesuus isaaf godhe maraa odeesse. Worri dhage'ane marraayyuu jajane.</verse>
				<verse number="21">Yesuus deebi'ee hobolo'oon gara abbaaya'aan gamaa qaxxaamure. Yennaa inni qarqara abbaaya'aa jiru, gumiin guddoon isa biratti wolitti qabante.</verse>
				<verse number="22">Bulchitoota Mana Waaqeffannaa Yihudootaa keessaa namichi tokko, ka maqaan isaa Yaayiroos jedhamu dhufee, yennaa Yesuus dhagge, miila isaatitti gad jigee,</verse>
				<verse number="23">“Intalti tiyya diqqayyitiin dhukkuffattee du'iisa geetteerti. Akka isiin fayyituuf maganne'ee koyiitii harka kee isii irra keyi!” jedhee jabeessee kadhate.</verse>
				<verse number="24">Achiin duuba Yesuus Yaayiroos woliin deeme. Namooti hedduun isa gula deemanee gara maraanuu isa dhiphisane.</verse>
				<verse number="25">Dubartiin woggaa kudhanii lamaa dhiigi isi'ii jigaa rakkattu takkalle achi jirtiiyyu.</verse>
				<verse number="26">Ogeessaan adoo cidhoommattuu guddoo rakkattee, waan qaddu maraa kanuma irratti fixxe. Dhibeen ammoo ittuma hammaatte malee hin goonne.</verse>
				<verse number="27">Gurra Yesuusii yennaa dhageette, gumii san odduu, dudda isaa duubaan dhuttee woyaa isaa tuxxe.</verse>
				<verse number="28">Isiin, “Woyuma isaalle yoo tuqe ani hin fayya” jedhaa gadhaa ifiititti yaadataa turte.</verse>
				<verse number="29">Yennuma san dhiigi isi'ii lola'uu lakkisee, dhibee ifii irralle'ee akka fayyite itti dhage'ame.</verse>
				<verse number="30">Yesuus yennuma san hunni fayyittu isa keessaa akka baate beekee, gumii oddu'utti ifi irra garagalee, “Eentu woyaa tiyya tuqe?” jedhee gaafate</verse>
				<verse number="31">Barattooti isaa, “Akka gumiin si dhiibiisatti jirtu adoo dhaggituu, ‘Eentu na tuqe?’ jettee gaafattaa?” isaan jedhane.</verse>
				<verse number="32">Yesuus ammoo nama isa tuqe dhaggiisaaf cinaa ifii ilaale.</verse>
				<verse number="33">Dubartittiin waan isi'iif godhame hubattee, sodaataa hollataa dhuttee miila Yesuusiititti jiddee, dhugaa jirtu maraa isatti hinte.</verse>
				<verse number="34">Yesuus isi'iin, “Ee intala tiyya, dhugeeffannaan teeti si fayyitteerti; nageyaan deemi; dhibee teeti irralle'ee fayyi” jedhe.</verse>
				<verse number="35">Adoo Yesuus kana dubbatiisatti jiruu, namooti gariin mana Yaayiroosii bulchaa Mana Waaqeffannaa Yihudootaatii dhufanee, “Intalti teeti duuteerti. Yoona maaf barsiisaa rakkitta?” isaan jedhane.</verse>
				<verse number="36">Yesuus ammoo, waan dubbatame san tuffatee, bulchaa Mana Waaqeeffannaa Yihudootaa saniin, “Hin sodaatin, dhugeeffadhu malee!” jedhe.</verse>
				<verse number="37">Yesuus: Pheexroos, Yaaqoobii fi Yohaannisii obbooleessa Yaaqoobii malee, nami tokkolle isa gula mana namichaa akka dhaquuf hin barbaanne.</verse>
				<verse number="38">Gara mana bulchaa sanii yennaa geyane, Yesuus namoota caancanuu fi boyaa wiiccifatanu dhagge.</verse>
				<verse number="39">Inni mana seenee, “Maaf caancitanee boottan? Intalti rafiisatti jirti malee, hin duune” isaaniin jedhe.</verse>
				<verse number="40">Isaan ammoo itti kollane. Achiin duuba inni isaan maraa gara alaa yaasee, abbaa, haadha intalaatii fi barattoota ifii sadiin fudhatee, addee intalti jirtu seene.</verse>
				<verse number="41">Harka isi'ii qabee, “Xaliitaa quumii!” jedheen; akkas jechuun “Intala diqqayyoo! Ol ka'i!” jechu'u.</verse>
				<verse number="42">Intaltille yoosuma kaatee asii fi achi deente. Isiin intala woggaa kudhanii lamaa ti. Yennaa san isaan akka malee baaseffatane.</verse>
				<verse number="43">Yesuus ammoo, akka isaan eennulle'etti hin hinne jabeessee seere. Achiin duuba “Waan nyaattu isi'iif kenna'a!” jedhe.</verse>
			</chapter>
			<chapter number="6">
				<verse number="1">Yesuus addee san lakkisee, gara qachaa ifii itti guddatee barattoota ifii woliin dhaqe.</verse>
				<verse number="2">Guyyaa Sanbataa, Mana Waaqeffannaa Yihudootaatitti barsiisuu jalqabe. Namooti hedduun achi jiranu, yennaa isa dhage'ane jajanee, “Wonna kana mara inni attam dande'ee huja? Baasota kana huju'uuf qarumma'aa fi hunna akkasii inni eessaa dhaggate?</verse>
				<verse number="3">Inni ilma Maariyaami'ii ka muka bocuu motii? Obboleeyyan isaalle Yaaqoob, Yoseef, Yihuda'aa fi Simoon fa'aa motii? Qachaa keenna keessa ammaa tanalle le'anii motii?” jedhanee isa tuffatanee, isa fudhatiisa didane.</verse>
				<verse number="4">Yesuus ammoo, “Raagaan tokko, addee dhibi'itti malee, biyya ifii, firoottan ifiitii fi maatii ifii keessatti ulfinna hin qabu” isaaniin jedhe.</verse>
				<verse number="5">Yesuus worra dhibameeru diqqaa tokko irra harka ifii keyee fayyise malee, baasota dhibii achitti hujiisaaf hin dadeenne.</verse>
				<verse number="6">Dhugeeffannaa dhabuun kolba'aa isa maadeffachiitte. Yesuus olloota adaala sanii mara keessa dhaqee barsiise.</verse>
				<verse number="7">Achiin duuba inni ergantoota kudhanii lamaan gara ifii waamee ayyaanota hamoota irratti baallii isaaniif kennee, lamaan lamaaniin isaan erge.</verse>
				<verse number="8">Inni isaaniin, “Ideemiisa kara'aatiif ulee malee, galaa, subba, beesee marxo'otti, waan tokkolle hin qabatina'a.</verse>
				<verse number="9">Kophee keyadha'a; woyaa uffatane malee ta dhibii hin qabatina'a.</verse>
				<verse number="10">Yennaa keessummummaa manatti isin fudhatane, haga qachaa sanii deentanutti manuma san keessa tura'a.</verse>
				<verse number="11">Yoo qachaa kolbaan isin hin fudhanne yookiin isin hin dhageenne dhaxxane, akka beessisa isaanitti teetu yennaa achii deentanu bukuu miila keessanii dhodhowadha'a” jedhe.</verse>
				<verse number="12">Maarre ergantooti deemanee, kolbaan cubbuu irraa akka deebitu himiisa jalqabane.</verse>
				<verse number="13">Isaan ayyaanota hamoota hedduu baasanee, worra dhibamaa hedduulle zayitii issanee fayyisane.</verse>
				<verse number="14">Gurri Yesuusii addee maratti waan beekkameeruuf, Heroodisiin mootichi waan isaa dhage'e. Worri gariin, “Yohaannisii cuupha'atti ka'eera; hujiin baasaa tun isaan hujatanti” jedhane.</verse>
				<verse number="15">Worri kuun, “Inni Eliyaas” jedhane; kuun ammoo, “Inni raagichuma akka raagota durii ti” jedhane.</verse>
				<verse number="16">Heroodis gurra Yesuusii yennaa dhage'e ammoo, “Yohaannisii ani morma isaa mursiisettuu du'aa ka'e” jedhe.</verse>
				<verse number="17">-</verse>
				<verse number="18">Heroodis wosoo ifii Heroodiyaas niitii Filiphoosii fuudheeraayyu. Yohaannis ammoo isaan, “Wosoo teeti fuudhuun seeraa moti!” waan jedheeruuf, inni isii gammachiisu'uuf, Yohaannis qassiisee mana hidha'aatitti hiisise.</verse>
				<verse number="19">-</verse>
				<verse number="20">Heroodiyaas Yohaannisitti haloonfattee, isa ijjeesisiisaaf barbaadde. Yohaannis nama balcha'aa fi woyyuu akka te'e beekee, Heroodis isa sodaatee waan eessisaa tureef, isiin ammoo isa ijjeesiisu'uuf hin dandeenne. Heroodis yennaa dubbii Yohaannisii dhage'e gadhaa lama te'e. Te'ulle inni yennaa hedduu gammaadaan isa caqasaa ture.</verse>
				<verse number="21">Heroodis guyyaa jila qaabbii dhaloota ifiitiif jedhee qondaaltota gugurdoo biyya ifii, dura aantota worra woraanaatii fi Galiilaa keessatti worra beekkamaneef waamicha godhe irratti, Heroodiyaas karaa dhaggatte.</verse>
				<verse number="22">Intalti Heroodiyaasii ol seentee yennaa sirbite, Heroodisii fi keessummoota isaa gammachiitte. Heroodisille intalaan, “Waan barbaadde mara na gaafadhu; ani si'iif hin kennaa!” jedhe.</verse>
				<verse number="23">Ammalle, “Wol qixxee mootummaa tiyyaalle, waan ati na gaafatte mara si'iif hin kenna” jedhee kakate.</verse>
				<verse number="24">Maarree intalti gad baatee, “Maan gaafadha?” jettee haadha ifii gaafatte. Haati ammoo, “Mataa Yohaannisii cuupha'aa” jettee deebiteef.</verse>
				<verse number="25">Yennuma san intalti gara Heroodisii ariifattee deebitee, “Ammuma tana mataa Yohaannisii cuupha'aa qori'itti akka ati anaaf kennitu barbaada” jetteen.</verse>
				<verse number="26">Waan kanaaf Heroodis akka malee gadde; ammoo keessumoota ifii duratti kakuu waan galeef jedhee, dubbii isi'ii diduu hin barbaanne.</verse>
				<verse number="27">Yennuma san Heroodis eedduu keessaa lolticha tokko ergee, mataa Yohaannisii akka fiduuf ajaje. Loltichi sun dhaqee mana hidha'aa keessatti mataa Yohaannisii irraa kute.</verse>
				<verse number="28">Achiin duuba mataa isaa san qorii keessa keyee fidee intalatti kenne; intaltille haadha ifiititti kennite.</verse>
				<verse number="29">Barattooti isaa waan kana yennaa dhage'ane reeffa isaa fuudhanee awwaalane.</verse>
				<verse number="30">Ergantooti gara Yesuusii yennaa deebe'ane, waan hujanee fi waan barsiisane mara isatti himane.</verse>
				<verse number="31">Namooti hedduun kuun dhufaa kuun deemaa waan jiranuuf, Yesuusii fi barattooti isaa yennaa areeratanulle dhabane. Tanaaf inni isaaniin, “Ka'aa mee takkaa addee qoomi'ititti baaneen foorfattanii” jedhe.</verse>
				<verse number="32">Maarre isaan hobolo'oon qofuu addee qoommi'ii dhaqane.</verse>
				<verse number="33">Namooti hedduun ammoo isaan deemaaranuun dhagganee hubatane; worri qachoota mara keessaa dhufane miilaan fiiganee isaaniin dura achi geyane.</verse>
				<verse number="34">Yesuus qarqara bisaaniititti hoboloo keessaa yennaa baye, gumii guddoo ta akka hoolota tissee hin qannee fakkaattu dhaggee isi'ii gadde. Maarre inni waan hedduu isaan barsiisiisa jalqabe.</verse>
				<verse number="35">Yennaa latti gagalootte barattooti isaa gara isaa dhufanee, “Addeen tun urma, lattille dhiitteerti.</verse>
				<verse number="36">Gumiin tun gara olla'aa fi oorruu as aananuu kana dhaqanee, waan nyaatanu akka bitatanuuf gad lakkisi!” jedhane.</verse>
				<verse number="37">Yesuus deebisee, “Isin waan nyaatanu isaaniif kenna'a!” jedhe. Isaan ammoo, “Dhandhee mindaa gara woggaa tokkootitti dhikaatuun daabboo binnee isaanii kenninaa ree?” jedhanee gaafatane.</verse>
				<verse number="38">Jennaan inni, “Daabboo meeqa qaddan? Dhaqa'aatii ilaala'a!” isaaniin jedhe. Isaan meeqa akka teete beekaneen duuba, “Daabboo xaltaa lama” jedhaneen.</verse>
				<verse number="39">Yesuus akka isaan namoota maraa cinna cinnaan marra bisilee irra teessisanu barattoota ifiititti hime.</verse>
				<verse number="40">Isaanille cinna dhibba dhibbaan, shantama shantamaan tee'ane.</verse>
				<verse number="41">Yesuus xaltaa shanii fi qurxummii lamaan fuudhee gara samayi'ii ol-gubba'aa ilaalee eebbise. Achiin duuba xaltaa daabbo'oo san caccassee, kolba'aaf akka qoodanu barattoota ifiititti kekenne. Inni qurxummii lamaan sanille akka nama mara geettuuf kukkute.</verse>
				<verse number="42">Nami maraayyuu nyaatee quufe.</verse>
				<verse number="43">Barattooti isaa hanbaa daabbo'ootii fi qurxummi'ii kolonjoo kudhanii lama mijuu fuudhane.</verse>
				<verse number="44">Kolbaan sagalee san nyaatte dhiirti callaanuu kuma shan.</verse>
				<verse number="45">Yennuma san, Yesuus adoo kolbaa ifi irraa geegessiisatti jiruu, barattooti isaa hoboloo yaabanee isaan dura abbaaya'aan gama gara Betsayida'aa akka deebi'anee bu'anu tolche.</verse>
				<verse number="46">Inni kolbaa saniin nageyatti jedheen duuba daadimatiisaaf gara gaaraa ol baye.</verse>
				<verse number="47">Yennaa galgalaalle inni qofuu achi jiraayyu; hoboloon ammoo odduu abbaaya'aa jirt.</verse>
				<verse number="48">Bubbeen gara isaanii waan bubbitteef, shaffisa'aan bisaan gurduummataa rakkataa akka turane dhagge. Halkan gara iyya lukku'uu ta lammeesso'ootitti Yesuus bisaan gubbaa ideemaa gara isaanii dhufee, cinaa isaanii akka dabaruu te'e.</verse>
				<verse number="49">Yesuus bisaan gubbaa ideemuun barattooti yennaa dhaggane, ekeraa seyanee iyyane.</verse>
				<verse number="50">Isaan maraa yennaa isa dhaggane bararaqane. Yesuus ammoo yennuma san, “Jabaadha'a! Wonni Ana; hin sodaatina'a!” isaaniin jedhe.</verse>
				<verse number="51">Inni hoboloo isaanii yaabee jennaan, bubbeen cadhitte. Barattooti akka malee baaseffatane.</verse>
				<verse number="52">Qalbiin isaanii waan duuddeertuuf, isaan baasa inni daabbo'oon hojjateeyyuu hubatuu hin dandeenne.</verse>
				<verse number="53">Yesuusii fi barattooti yennaa hobolo'oon abbaaya'aan gamatti qaxxaamuranee, Genesaarexitti lafatti bayane, qarqara bisaaniititti hoboloo hidhatane.</verse>
				<verse number="54">Akkuma isaan hoboloo keessaa bayaneen, kolbaan Yesuus akka te'e beette.</verse>
				<verse number="55">Maarre isaan adaala godina sanii duudii keessa fiiganee, addee inni achi jira jechuu dhage'ane maratti, worra dhibamane rare'een gara isaa fidane.</verse>
				<verse number="56">Addee Yesuus dhaqe, olloota, qachoota, oorruu yookiin lafa dikko'oo marati, worra dhibamaa gara lafa qaaleyaa yaasanee, handaaruma woyaa isaalle tuqiisaaf isa kadhatane. Worri handaara woyaa isaa tuqane maraayyuu fayyane.</verse>
			</chapter>
			<chapter number="7">
				<verse number="1">Fariisaayotaa fi barsiisoti seera Muuse'ee ka Yerusaalemii dhufane gariin, Yesuus biratti wolitti qabamane.</verse>
				<verse number="2">Barattooti Yesuusii gariin, akka seera isaaniititti, harka dhiqachu'uun adoo ifi hin qulleessin harka xuri'iitiin sagalee nyaatanuun dhaggane.</verse>
				<verse number="3">Worri Fariisaayotaa fi Yihudoota te'ane maraayyuu, aadaa maangudoota isaanii waan ulfeessanuuf, harka ifii miidhassanee adoo hin dhiqatin hin nyaatanu.</verse>
				<verse number="4">Yennaa dikko'oo galanu adoo dhiqatanee ifi hin qulleessin hin nyaatanu. Seerri abbootii isaanii ka isaan ulfeessanu ka dhibiille heddu'utti jira; meya itti unanu, meya bisaanii, meya sibiila diimaa irraa hojjatame, [taqeelle] hin dhiqan.</verse>
				<verse number="5">Tanaaf Fariisaayotii fi barsiisoti Seera Muuse'ee, “Barattooti teeti aadaa maanguddoota teennaa ulfeessuu didanee harka xuri'iitiin maaf sagalee nyaatan?” jedhanee Yesuus gaafatane.</verse>
				<verse number="6">Yesuus deebisee, “Isin kijiboole'e! Isaayaas marroo teessaniif: ‘Kolbaan tun afaaniin ana ulfeessiti; gadhaan isi'ii ammoo na irraa fago'oo.</verse>
				<verse number="7">Aadaa namaa akka seera Waaqaatitti barsiisaa, ana waaqeffatuun isaanii gatii hin qabu’ jedhee ka raage dhuga'a.</verse>
				<verse number="8">Isin ajaja Waaqaa ulfeessuu diddanee, aadaa namaa ulfeessitan” isaaniin jedhe.</verse>
				<verse number="9">Yesuus itti aansee, “Aadaa teessan hordofiisaaf jettenee ajaja Waaqaa didu'uuf mala dansaa qaddan.</verse>
				<verse number="10">Muuseen, ‘Haadhaa fi abbaa keeti ulfeessi!’, ‘Abbaa ifiitii fi haadha ifii ka abaaru ijjeefamuu ti’ jedhee ajajeera.</verse>
				<verse number="11">Isin ammoo nami abba'aa fi haadha ifii gargaaru'uuf male tokko, isaaniin, wonni silaa isiniif kennu, ‘Qurbaana te'eera’ akkas jechuun Waaqaf kennameera yoo jedhe,</verse>
				<verse number="12">duuba inni deebi'ee abbaa ifiitii fi haadha ifiitiif waan tokkolle akka godhuuf hin eeyyantanu.</verse>
				<verse number="13">Aadaa teessan ta wol wolitti daddabarsitane hordofu'uuf jecha Waaqaa lakkittane. Isin waan hedduulle ta tana fakkaattu tolchitan” isaaniin jedhe.</verse>
				<verse number="14">Ammaalle Yesuus gumii gara ifii waamee, “Isin martinuu waan ani jedhu caqasa'aatii hubadha'a!</verse>
				<verse number="15">Wonni alaa gara afaan namaa seenu tokkolle nama hin batteessu; wonni afaan namaa keessaa bawu ammoo nama batteessa. [</verse>
				<verse number="16">Gurra dhage'u nami qabu dhage'uu ti]” isaaniin jedhe.</verse>
				<verse number="17">Yennaa Yesuus gumii dhiisee gara manaa seene, barattooti isaa akka inni mammaassa kana hiiku isa gaafatane.</verse>
				<verse number="18">Inni ammoo, “Isinille akkuma worra kaanii adoo hin hubatin jirtanii? Wonni alaa gara gadhaa namaa galu maraa nama batteessiisa akka hin dandeenne isin hin hubattanuu?</verse>
				<verse number="19">Sagaleen gara qalbii namaa hin seentu; gara gadhaa namaa seentee nafa keessaa baati” isaaniin jedhe. Tana jechu'uun sagaleen martinuu nyaataaf qullittii akka teete beessise.</verse>
				<verse number="20">Yesuus itti aansee, “Waan qalbii namaa keessaa bawutti nama batteessa.</verse>
				<verse number="21">Wonni qalbii namaa keessaa bawu: yaada hamaa, sagaagaluu, hatuu, ijjeesuu,</verse>
				<verse number="22">gaarayyeeffatuu, joljoluu, hammeenna, sobuu, fariisaa, hinaafaa, maqaa balleessuu, kooru'uu fi gowwu'u.</verse>
				<verse number="23">Wonni hantuun tun mara qalbii namaa keessaa baatee nama batteessiti” jedhe.</verse>
				<verse number="24">Yesuus achii deemee gara biyya Xiroosiitii fi Sidoonii dhaqee, mana tokko seene. Akka inni achi jiru eennulle akka beekuuf hin barabaanne; ammoo dhokatiisaaf hin dandeenne.</verse>
				<verse number="25">Dubartiin takka, ta intalti isi'ii ayyaana hama'aan qabanteertu, gurra Yesuusii dhageettee, dhuttee miila isaatitti jidde.</verse>
				<verse number="26">Dubartittiin tun nama Giriikii ti; isiin lafa Finiiqee jedhantu ta biyya Sooriya'aa keessatti dhalatte. Isiin akka durriisa intala isi'ii keessaa baasuuf Yesuus kadhatte.</verse>
				<verse number="27">Yesuus ammoo, “Me qara ijoolleen nyaattee quuttuu ti; sagalee ijoolle'ee fuudhanee sare'eef qolaansuun dansa'aa moti” isi'iin jedhe.</verse>
				<verse number="28">Isiin ammoo deebittee, “Goottaa kiyya, sareelle harcaa qorii ijoolle'ee keessaa harcaate nyaatti” jetteen.</verse>
				<verse number="29">Yesuus deebisee, “Waan akkas dubbatteef, durriisi intala teeti keessaa bayeera; gara mana keetii deemi” isi'iin jedhe.</verse>
				<verse number="30">Dubartittiin gara manaa deebitee galtee, intala isi'ii keessaa durriisi bayee, taqee irra irkatteertuun dhaggite.</verse>
				<verse number="31">Achiin duuba Yesuus biyya adaala qachaa Xiroosiitii ka'ee, karaa Sidooniitiin dabaree, biyya qachoota kudhan jedhantu keessa bayee, gara abbaayaa Galiila'aa dhaqe.</verse>
				<verse number="32">Jarri takka, namicha gurra duuda'aa ka gikkisu tokko, gara Yesuusii fiddee, akka inni harka ifii isa irra kewuuf kadhatte.</verse>
				<verse number="33">Yesuus namicha san gumii keessaa qofitti baasee, quba ifii gurra isaa keessa keyee, tufee arraba namichaa tuqe;</verse>
				<verse number="34">gara ol-gubba'aa ol ilaalee hafuura gabbaa baafatee, “Efaataa” isaan jedhe. Akkas jechuun, “Banami!” jechu'u.</verse>
				<verse number="35">Yennuma san, gurri namichaa banamee, arrabi isaalle hiikamee akka dansaa dubbate.</verse>
				<verse number="36">Yesuus waan kana nama tokkolle'etti akka hin hinne isaan seere; isaan ammoo adoo inni isaan seeruu, ittuma caalchisanee odeessane.</verse>
				<verse number="37">Worri dhage'ane mara waan kana akka malee jajanee, “Wonni inni tolchu marti dansa'a!; worri gurra duude akka dhage'u, worri afaan duude akka dubbatu hin tolcha” jedhane</verse>
			</chapter>
			<chapter number="8">
				<verse number="1">Gaafa tokko gumiin guddoon dhibiin Yesuus biratti wolitti qabante. Isaan waan nyaatanu dhabanee jennaan Yesuus barattoota ifii waamee,</verse>
				<verse number="2">“Kolbaan tun guyyaa sadiin ana woliin turteerti; sagaleelle waan hin qanneef, ani isaaniif hin oo'a.</verse>
				<verse number="3">Isaan keessaa lafa fago'ootii worri dhufane waan jiranuuf, adoo isaanii womaa hin areerin gara manaa gala'aa yoo jedhe, kara'atti hin gaggaban” jedhe.</verse>
				<verse number="4">Barattooti isaa deebisanee, “Lafa goomole'ee tana keessatti sagalee kolbaa haganaa areeriisaaf geettu eessaa fuuna?” jedhaneen.</verse>
				<verse number="5">Yesuus, “Daabboo xaltaa meeqa qaddan?” jedhee gaafannaan, isaan, “Xaltaa torba” jedhaneen.</verse>
				<verse number="6">Inni gummiin sun lafa irra akka teettu ajajee, xaltaa torba san fuudhee, Waaqaaf galata galchee, caccassee, gumii saniif akka qoodanu barattoota ifiititti kenne; isaanille gumii saniif qoodane.</verse>
				<verse number="7">Isaan qurxummii diqqoo tokkolle qaban. Yesuus qurxummii saniifille Waaqaaf galata galchee, akka qoodanu barattoota ifiititti hime.</verse>
				<verse number="8">Gumiin haga namoota kuma afurii sun martinuu nyaattee quuttee, hanbaa hatte kolonjoo gugurdoo torba guutuu fuudhane. Yesuus akkuma kolbaa ifi irraa galcheen,</verse>
				<verse number="9"></verse>
				<verse number="10">barattoota woliin hoboloo yaabbatee gara aanaa Dalmaanuta'aa dhaqe.</verse>
				<verse number="11">Fariisaayoti gara Yesuusii dhufanee, isa woliin mormiisa jalqabane. Isaan isa haga ilaaluu fedhanee, beessisa ol-gubba'aa akka isaanitti mudhisuuf gaafatane.</verse>
				<verse number="12">Inni ammoo hafuura gabbaa baafatee, “Dhalooti kun maaf beessisa gaafata? Ani dhugumaan isiniin jedha, dhaloota kanaaf beessisi hin kennamu!” jedhe.</verse>
				<verse number="13">Achiin duuba inni isaan lakkisee, ammalle hoboloo yaabbatee, gara abbaayaan gamaa bu'e.</verse>
				<verse number="14">Barattooti sagalee fidatiisa dedhanee, hoboloo keessatti xaltaa tokko callaa qaban.</verse>
				<verse number="15">Yesuus isaaniin, “Ilaalladha'a! Uukoo worra Fariisaayotaatii fi Heroodisii irraa ifi eegadha'a!” jedhee ifi eegachiise.</verse>
				<verse number="16">Isaan wol woliin, “Inni waan nuut sagalee hin qanneef akkana jedha” jedhanee dudubbatane.</verse>
				<verse number="17">Yesuus yaada isaanii beekee, “Maaf waan dhaba sagalee teessanii dudubbattan? Isin haga ammaa hin beennee? Qalbii hin qaddanuu?</verse>
				<verse number="18">Adoo ila qaddanuu hin dhaggitanuu? Adoo gurra qaddanuu hin dhageettanuu? Isin hin qalbeeffattanuu?</verse>
				<verse number="19">Yennaa ani daabboo xaltaa shanan namoota kuma shaniif caccasse, hanbaa hatte kolonjoo guutuu meeqa fuutane?” jedhee gaafate. Isaanille, “Kudhanii lama” jedhanee deebisane.</verse>
				<verse number="20">Yesuus itti aansee, “Yennaa xaltaa torba nama kuma afuriif caccasse, hanbaa hatte kolonjoo guutuu meeqa fuutane?” jedhee gaafate. Isaanille, “Torba” jedhaneen.</verse>
				<verse number="21">“Isin ammalle hin hubattanuu?” jedhee gaafate.</verse>
				<verse number="22">Yesuusii fi barattooti isaa gara Betsayida'aa dhufane. Jarri takka achitti namicha ballaa tokko gara Yesuusii fiddee, akka inni namicha harkaan tuquuf kadhatte.</verse>
				<verse number="23">Yesuus namicha ballaa san harkaan qabee, ollaa keessaa diidatti baasee, ila namichaatitti tufee, harka ifii irra keyee, “Wo dhaggitaa?” jedhee gaafate.</verse>
				<verse number="24">Namichi midhatee ilaalee, “Ee, namoota dhaggaara; ammoo akka muka ideemuu anatti fakkaatan” jedhe.</verse>
				<verse number="25">Yesuus ammalle harka ifii ila namichaa irra keye. Yennaa tana namichi hubatee ilaale. Ilti isaa fayyitee waan maraa miidhassee dhagge.</verse>
				<verse number="26">Kanaan duuba Yesuus, “Olla'atti hin deebi'in” jedhee namicha gara mana isaa galche.</verse>
				<verse number="27">Yesuusii fi barattooti isaa gara olloota adaala Qisaariyaa Filiphoosii dhaqane. Inni adoo ideemanuu kara'atti, “Namooti eennu anaan jedhan?” jedhee isaan gaafate.</verse>
				<verse number="28">Isaanille, “Gariin Yohaannisii cuupha'a si'iin jedhan; gariin Eliyaas si'iin jedhan; kuun ammoo raagota keessaa tokko si'iin jedhan” jedhanee deebisaneef.</verse>
				<verse number="29">Yesuus, “Isin hoo, eennu anaan jettan?” jedhee isaan gaafate. Pheexroos deebisee, “Ati Kiristoos” jedheen.</verse>
				<verse number="30">Yesuus waan isaa eennulle'etti akka hin hinne jabeessee isaan seere.</verse>
				<verse number="31">Yesuus, “Ilmi namaa jaarsolee biyyaa, mootota qaallotaatii fi barsiisota Seera Muuse'eetiin guddoo hin rakkata. Inni jibbamee hin ijjeefama; guyyaa sadiin duuba ammoo hin ka'a” jedhee barattoota ifii barsiise.</verse>
				<verse number="32">Inni dubbii tana isaaniif ifa tolchee dubbate. Pheexroos ammoo Yesuus cina'atti fuudhee, waan akka sanii san akka hin dubbanne dhoogge.</verse>
				<verse number="33">Inni ammoo garagalee barattoota ifii ilaalee, Pheexroosiin, “Seexaana, ana irraa bayyadhu! Ati akka namaa malee, akka Waaqaa hin yaadattu” jedhee xixe.</verse>
				<verse number="34">Achiin duuba Yesuus gumi'ii fi barattoota gara ifii waamee, “Eennulle ana hordofiisaaf yoo barbaade, waan ifii lakkisee, fannoo ifiille ba'atee, ana hordofuu ti.</verse>
				<verse number="35">Nami jiruu ifii fayyifatiisa fedhu hin dhaba; nami anaa fi Oduu Gammadaatiif jedhee jiruu ifii dhabu ammoo, jiruu ifii hin fayyifata.</verse>
				<verse number="36">Nami yoo waan lafa tanaa duudii qabaatee, jiruu ifii yoo dhabe ammoo maan isaa baati?</verse>
				<verse number="37">Nami wodoo lubbuu ifiitiif maan kennuu dande'a?</verse>
				<verse number="38">Nama dhaloota gaarayyeeffata'aa fi cubbamaa kana keessatti, anaa fi dubbii tiyyatti fokkifatutti, Ilmi namaa ulfinna Abbaa ifiitiin, ergantoota Waaqaa woyyoota woliin yennaa dhufu itti hin fokkifata” jedhe.</verse>
			</chapter>
			<chapter number="9">
				<verse number="1">Yesuus itti dabalee, “Dhugumaan isinitti hima; namoota as dhaabbataneeranu kana keessaa, adoo hin du'in mootummaan Waaqaa, hunnaan dhutteertuun worri dhaggu jira” jedhe.</verse>
				<verse number="2">Yesuus guyyaa jaan duuba, Pheexroos, Yaaqoobii fi Yohaannis fudhatee, ol gara gaara tokkoo qofitti baase. Achitti inni isaan duratti jijjiiramee,</verse>
				<verse number="3">woyaan isaa eennulle nami lafa irraa ka woyaa borcu tokko dande'ee haga addeessuun caalaa adii calkii teete.</verse>
				<verse number="4">Achiin duuba barattooti sadiin Eliyaasii fi Muuseen Yesuus woliin haasowanuun dhaggane.</verse>
				<verse number="5">Pheexroos Yesuusiin, “Barsiisa'a! Asitti dhaggamuun keenna nu'uuf dansa'a! Kowa'a gosee sadiin, takkattii si'iif, takkattii Muuse'eef, takkattii Eliyaasiif ijaarraa” jedheen.</verse>
				<verse number="6">Isaan akka malee waan sodaataneeranuuf, Pheexroos waan dubbateeyyuu hin beenne.</verse>
				<verse number="7">Achiin duuba duumensi dhufee gaaddisa ifiitiin isaan golle. Duumensa keessaa qonqoon, “Kun ilma kiyya ka an jaaladhu, isa dhage'aa!” jette.</verse>
				<verse number="8">Yennuma san yennaa isaan adaala ifii ilaalanu Yesuus qofa ifi biratti dhaggane malee, nama dhibii eennulle hin dhagginne.</verse>
				<verse number="9">Yesuusii fi barattooti isaa gaara irraa adoo gad bu'iisatti jiranuu, “Ilmi namaa haga du'aa ka'utti waan dhaggitane, nama tokkolle'etti hin himina'a” jedhee barattoota ifii seere.</verse>
				<verse number="10">Isaan dubbii isaa fudhatane; ammoo, “Du'aa ka'iis kun maan inni?” jedhanee wol gagaafatane.</verse>
				<verse number="11">Barattooti isaa, “Maaf barsiisoti seeraa, ‘Eliyaasitti dursee dhufa’ jedhan?” jedhanee Yesuus gaafatane.</verse>
				<verse number="12">Yesuus deebisee, “Akka waan mara midhaassuuf dhugumaan Eliyaas hin dhufa; ammoo Ilmi Namaa akka guddoo rakkatuu fi jibbamuu ta barreefante ho ree?</verse>
				<verse number="13">Ani ammoo isinitti hima; Eliyaas dhufeera; akkuma waan isaatiif barreeffantetti, namooti waanuma fedhane isa tolchane” jedhe.</verse>
				<verse number="14">Yesuusii fi barattooti sadiin, gara barattoota taanii yennaa deebi'anee dhufane, gumiin guddoon isaan marsitee, barsiisoti Seera Muuse'ee isaan woliin moromanuun dhaggane.</verse>
				<verse number="15">Gumiin sun yennaa Yesuus dhaggite, akka malee maadeffattee, gara isaa rukkittee nageya fuute.</verse>
				<verse number="16">Yesuus, “Wonni isin irratti wol morontanu maan inni?” jedhee isaan gaafate.</verse>
				<verse number="17">Gumii san keessaa namichi tokko deebisee, “Barsiisa'a! Mucaan kiyya durriisa afaan duuchuun qabameeruun gara keeti fideera.</verse>
				<verse number="18">Yennaa durriisi itti ka'u mara lafatti isa dhowa; afaan hoomacheessa, ilkaan qarsiisa, nafi isaalle sooree goga. Ani akka barattooti teeti durriisa kana baasanuuf gaafannaan, isaan ammoo hin dandeenne” jedhe.</verse>
				<verse number="19">Yesuus deebisee, “E! Isin dhaloota hin dhugeeffanne! Haga yoomii isin bira jiraadha? Haga yoomii isin ossadha? Mucaa gara kiyya fida'a!” isaaniin jedhe.</verse>
				<verse number="20">Isaanille mucaa san gara Yesuusii fidane. Durriisi akkuma Yesuus dhaggeen, mucaa gajachiisee, lafatti dhowee, gangalachiisee, hoomacha afaanii yaasisiise.</verse>
				<verse number="21">Yesuus, “Haga yoomiitii as akkana te'a?” jedhee abbaa muca'aa gaafate. Abbaan muca'aa deebisee, “Ijoolluma'aan jalqabee ti.</verse>
				<verse number="22">Yennaa hedduu ibiddaa fi bisaan keessa buusaa isa ijjeeesiisaaf wodhaaneera. Ati ammoo yoo dandeette, maganne'ee nu'uuf nayiitii nu gargaar” jedhe.</verse>
				<verse number="23">Yesuus, “Maaf ‘Yoo dandeette’ jetta? Nama dhugeeffannaa qababuuf wonni maraa hin dande'anti” jedhee deebise.</verse>
				<verse number="24">Yennuma san abbaan muca'aa, “Ani dhugeeffanaa hin qaba. Ammoo ta caalte akka qabaadhuuf na gargaar!” jedheen.</verse>
				<verse number="25">Yesuus gumiin ariifattee itti dachaatuun yennaa dhagge, ayyaana hama'aan, “Ati ayyaana afaanii fi gurra duuda'aa! Ani si ajajaa isa keessaa bayi; deebiteelle itti hin deebi'in” jedhee isa xixe.</verse>
				<verse number="26">Ayyaanni mucaa iyyisiisee, gajassiisee keessaa baye. Mucaan akka reeffaa teenaan, namooti hedduun, “Du'eera” jedhane.</verse>
				<verse number="27">Yesuus ammoo mucaa harka qabee lafaa ol kaase; innille ol ka'ee dhaabbate.</verse>
				<verse number="28">Yesuus gara manaa seeneen duuba, barattooti isaa, “Nuuti ayyaana hamaa san maaf baasuu dadhanne?” jedhanee qofitti isa gaafatane.</verse>
				<verse number="29">Inni ammoo deebisee, “Ka akkanaa kun daadimataa fi laamaan malee hin bawu” isaaniin jedhe.</verse>
				<verse number="30">Yesuusii fi barattooti isaa addee san lakkisanee Galiilaa keessa dabarane. Yesuus, “Ilmi Namaa harka worra isa ijjeesuutitti dabarfamee hin kennama; isaanille isa hin ijjeesan; guyyaa sadiin duuba ammoo hin ka'a” jedhaa barattoota ifii waan barsiisiisatti jiruuf, eennulle addee inni jiru akka beekuuf hin barbanne.</verse>
				<verse number="31"></verse>
				<verse number="32">Isaan ammoo wonna inni barsiise kana hin hubanne; isa gaafachu'uufille sodaatane.</verse>
				<verse number="33">Yesuusii fi barattooti isaa Qifirnaahoom dhaqanee, mana geyaneeranuun duubatti Yesuus, “Kara'atti wonni isin irratti wol morontane maan inni?” jedhee isaan gaafate.</verse>
				<verse number="34">Isaan ammoo, “Nu keessaa ka caalu eennu laati?” jedhanee waan wol moromaneeranuuf cadhisane.</verse>
				<verse number="35">Yesuus tee'een duuba barattoota kudhanii lamaan gara ifii waamee, “Nami caalaa namaa te'iisaaf barbaadu, gadee namaa te'ee, tajaajilaa nama maraa te'uu ti” jedhe.</verse>
				<verse number="36">Achiin duuba Yesuus daa'ima tokko fuudhee isaan dura dhaabbachiise. Inni isa habbaarratee,</verse>
				<verse number="37">“Eennulle ka daa'ima diqqaa akkanaa kana maqaa kiyyaan fudhatu, ana fudhata; eennulle ka ana fudhatu, ka ana ergelle fudhata malee ana calla'aa moti” isaan jedhe.</verse>
				<verse number="38">Yohaannis Yesuusiin, “Barsiisa'a, namicha tokko, ka maqaa keetiin duriisota baasu dhagginee, waan inni golii teenna te'uu dhabeef, nuuti ammoo isa dhooggine” jedheen.</verse>
				<verse number="39">Yesuus ammoo, “Nami maqaa kiyyaan baasa hojjatee deebi'ee ammoo, dafee hantuu tiyya dubbatu waan hin jirreef, isa hin dhooggina'a.</verse>
				<verse number="40">Nami nu'uun hin mormine golii teenna.</verse>
				<verse number="41">Ani dhugumaan isiniin jedha, isin kiyya waan teetaneef, maqaa kiyyaan nami bisaan unto'oo xuuxxoo tokko isinii kennu gatii qaba” jedhe.</verse>
				<verse number="42">Eennulle worra didiqqaa ana hordofu kana keessaa tokkochi akka cubbuu tolchanuuf ataabiisaa mannaa, dhakaan daaku'uu guddaan morma isaatitti hidhamee abbaayaa guddo'otti adoo gatamee isaa woyya.</verse>
				<verse number="43">Harki keeti akka cubbuu tolchituuf, yoo si ataabe ifi irraa kuti; harka lamaan qabaattee gara qilee ibidda hin dhaannee galiisaa mannaa, fafoottee gara jiru'uu galiisa si'iif woyya. [</verse>
				<verse number="44">Qilee san keessaa corroxxi nama nyaattu hin duutu; ibiddille hin dhaamu.]</verse>
				<verse number="45">Miilli keeti akka cubbuu tolchituuf, yoo si ataabe ifi irraa kuti; miila lamaan qabaattee gara qile'ee gatamu'uu mannaa, fafoottee gara jiru'uu galiisa si'iif woyya. [</verse>
				<verse number="46">Qilee san keessaa corroxxi nama nyaattu hin duutu; ibiddille hin dhaamu.]</verse>
				<verse number="47">Ilti teeti akka cubbuu tolchituuf yoo si ataadde ifi keessaa baasi; ila lamaan qabaattee gara qile'ee gatamu'uu mannaa, ila takkattii callaa qabaattee mootummaa Waaqaa galuu si'iif woyya.</verse>
				<verse number="48">Qilee san keessaa corroxxi nama nyaattu hin duutu; ibiddille hin dhaamu.</verse>
				<verse number="49">“Nami martinuu ibiddaan kurowa.</verse>
				<verse number="50">Sooddi waan dansa'a; ammoo yoo inni kuraa ifi keessaa dhabe, maaniin isa deebittanee kureessitan ree? Soodda ifi keessatti qabaadha'a; wolii keessaniifille nageya qabaadha'a!” jedhe.</verse>
			</chapter>
			<chapter number="10">
				<verse number="1">Yesuus addee sanii ka'ee gara biyya Yihuda'aatii fi laga Yordaanosiitiin gama dhaqe. Ammalle gumiin guddoon gara isaa dachaanaan, inni akkuma aadaa ifii isaan barsiise.</verse>
				<verse number="2">Worri Fariisaayotaa tokko tokko Yesuus dubbi'iin xaqariisaaf fedhanee, gara isaa dhufanee, “Nami tokko ibidda ifii baasuun seeraa?” jedhanee gaafatane.</verse>
				<verse number="3">Yesuus deebisee, “Seerri Muuse'ee maan jedha?” isaaniin jedhe.</verse>
				<verse number="4">Isaan deebisanee, “Muuseen ‘Nami tokko woraqata lakkeessaa barreessee akka lakkisuuf eeyyameera’ ” jedhane.</verse>
				<verse number="5">Yesuus deebisee, “Muuseen sababa mataa jabeenna keessaniitiif seera kana isinii barreesse.</verse>
				<verse number="6">Jalqabatti yennaa dadaan dadantu, ‘Waaqi dhiiraa fi dubartii dade;’</verse>
				<verse number="7">‘Waan kanaaf nami tokko abba'aa fi haadha ifii lakkisee ibidda ifii woliin wol qabatan.</verse>
				<verse number="8">Isaan lachuu tokko te'an.’ Maarre yoona isaan foon tokko malee lamaanii moti.</verse>
				<verse number="9">Waan Waaqi wolitti qassiise nami gargar hin baasin!” isaaniin jedhe.</verse>
				<verse number="10">Yennaa deebi'anee galane, manatti barattooti isaa dubbii tana isa gaafatane.</verse>
				<verse number="11">Inni deebisee, “Eennulle ka ibidda ifii lakkisee dubartii dhibii fuudhu, ibidda ifii dassee gaarayyeeffata.</verse>
				<verse number="12">Akkasuma dubartiin abbaa manaa ifii jalaa baatee, nama dhibii heeruntu takka hin gaarayyeeffatti” isaaniin jedhe.</verse>
				<verse number="13">Namooti gariin akka Yesuus harka ifiitiin qaqqabee eebbisuuf, ijoollee didiqqoo gara isaa fidane. Barattooti ammoo isaan dhekamane.</verse>
				<verse number="14">Yesuus yennaa waan kana dhagge aaree, “Mootummaan Waaqaa waan ta worra akka ijoolle tanaa teeteef, ijoolleen gara kiyya dhuttuutii, hin dhooggina'aa lakkisa'a!</verse>
				<verse number="15">Ani dhugumaan isinitti hima; eennulle mootummaa Waaqaa akka ijoolleen takka fudhattutti ka hin fudhanne, itti hin galu” jedhe.</verse>
				<verse number="16">Achiin duuba ijoollee habbaarratee harka ifiitiin qaqqabee, isaan eebbise.</verse>
				<verse number="17">Yesuus ideemiisaaf ka'ee kara'atti bayeeruun, namichi tokko gara isaa fiigee, isa duratti jilbiiffatee, “Barsiisaa dansa'a! Jiruu bara baraatitti galiisaaf ani maan tolchu'uu male?” jedhee gaafate.</verse>
				<verse number="18">Yesuus deebisee, “Maaf barsiisaa dansa'a naan jetta? Waaqa tokkocha malee, nami dansaan tokkolle hin jiru.</verse>
				<verse number="19">Ati seera ‘Hin ijjeesin, hin gaarayyeeffatin, hin hatin, dharaan nama irratti dhugaa hin bayin, hin sobin, abbaa keetii fi haadha teetiif ulfinna kenni’ jedhu hin beetta” jedheen.</verse>
				<verse number="20">Namichi deebisee, “Barsiisa'a! Ani seera kana mara ijoollumma'aanuu jalqabee eegadheera” jedheen.</verse>
				<verse number="21">Yesuus isa hubatee ilaalee jaallatee, “Waan tokko calla'atti si irraa dhidhate. Dhaqii, waan qaddu gurguriitii, worra hiyyeeyyi'iif kenni, ol-gubba'atti hin duroontaa; achiin duuba koyiitii ana hordofi!” jedheen.</verse>
				<verse number="22">Namichi yennaa dubbii tana dhage'ee karra guddoo waan qabuuf, fuula ifii gurraachessee, gaddee achii deeme.</verse>
				<verse number="23">Yesuus adaala ifii ilaalee barattoota ifiitiin, “Worra dureeyyi'iif mootummaa Waaqaatitti galuun attam rakkisa'a!” jedhe.</verse>
				<verse number="24">Barattooti dubbii tana rifatane. Yesuus ammoo ammalle, “Ijoollee tiyya mootummaa Waaqaatitti galiisi attam attam rakko'o!</verse>
				<verse number="25">Nami dureessi tokko mootummaa Waaqaatitti galisaan irra gaalli qowa limmo'oo keessa hulluuqiisatti kaso'oo” isaaniin jedhe.</verse>
				<verse number="26">Barattooti Yesuusii akka malee duubii tana baaseffatanee, “Yoona eennutti fayyuu dande'a ree?” jedhanee wol gagaafatane.</verse>
				<verse number="27">Yesuus gara isaanii ilaalee, “Tun Waaqaaf malee namaaf hin dande'antu; Waaqaaf wonni maraa hin dande'anti” jedhe.</verse>
				<verse number="28">Jennaan Pheexroos, “Kunoo, nuuti waan maraa lakkinnee si hordonneerra” jedheen.</verse>
				<verse number="29">Yesuus deebisee, “Dhugumaan isinitti hima; eennulle mana yookiin obboleeyyan yookiin obboleettota yookiin haadha yookiin abbaa yookiin ijoollee yookiin fichaa anaa fi Oduu Gammadaatiif jedhee ka lakkise,</verse>
				<verse number="30">lafuma tanatti manoota, obboleeyyan, obboleettota, haadhotii, ijoolle'ee fi fichoota harka dhibbaan caalaa miidhaa woliin hin fudhata; lafa dhuttulle'etti jiruu bara baraa hin qabaata.</verse>
				<verse number="31">Ammoo worri hedduun amma dura jiranu, worra duubaa hin te'an; worri hedduun amma duuba jiranu worra duraa hin te'an.</verse>
				<verse number="32">Yesuusii fi barattooti isaa Yerusaalem dhaqiisaaf kara'atti bayanee ol qabatanuun, Yesuus isaaniin dura ideemuun, barattooti maadeffatanee, worri duubaan hordofiisatti jirulle sodaatane. Inni ammoo worra kudhanii lamaan ammalle maddi'itti baasee, waan isatti dhufu'uuf jiru isaanitti hime.</verse>
				<verse number="33">Inni isaaniin “Kunoo, gara Yerusaalemii ol bayaarra; Ilmi Namaa harka mootota hayyootaatii fi barsiisota Seera Muuse'eetitti dabarfamee hin kennama. Isaan du'a itti muranee, worra Yihudoota hin te'initti dabarsanee isa hin kennan;</verse>
				<verse number="34">isaan isa hin ceeggatan, itti hin tufan, dhaananee hin ijjeesan; ammoo guyyaa sadiin duuba du'aa hin ka'a” jedhe.</verse>
				<verse number="35">Ilmaan Zabdewoosii Yaaqaabii fi Yohaannis gara Yesuusii dhufanee, “Barsiisa'a! Nuuti akka ati nuuf tolchituuf waan barbaannutti jira” jedhaneen.</verse>
				<verse number="36">Yesuus, “Akka ani isinii tolchuuf wonni isin barbaaddanu maan isiin?” isaaniin jedhe.</verse>
				<verse number="37">Isaan deebisanee, “Yennaa barcumaa keeti ka mootummaa ulfinnaa irra teete, tokko midda keetitti, tokko bitaa keetitti akka teennu barbaanna” jedhaneen.</verse>
				<verse number="38">Yesuus ammoo, “Isin waan kadhatanu hin beettanu! Muduunuu rakko'oo ta ani itti unutti unuu hin dandeettanii? Akka ani cuuphamu cuuphamuu hin dandeettanii?” isaaniin jedhe.</verse>
				<verse number="39">Isaan, “Hin dandeenna” jedhaneen. Yesuus, “Isin dhugumaan muduunuu ani itti unutti unuu hin dandeettan, akka ani cuuphamu cuuphamuu hin dandeettan.</verse>
				<verse number="40">Middaa fi bitaa kiyyatti filee ka teessisu ammoo anaa moti; addee tana worra qophootteertuuf ka kennu Waaqa” isaaniin jedhe.</verse>
				<verse number="41">Barattooti kudhan hafane kuun yennaa waan kana dhage'ane, Yaaqoobii fi Yohaannisitti aarane.</verse>
				<verse number="42">Yesuus ammoo gara ifii isaan waamee, “Mootoleen worra Yihudoota hin te'inii, worra mowanu hunnaan akka mowanu, bulchooti isaaniille baallii guutu'uun akka bulchanu isinuu hin beettan.</verse>
				<verse number="43">Isin oddu'uutti ammoo akkas hin te'u; eennulle isin keessaa nama guddaa te'iisaaf ka barbaadu, tajaajilaa keessan te'uu ti.</verse>
				<verse number="44">Eennulle isin keessaa nama namaan duraa te'iisaaf ka barbaadu, garbicha nama maraa te'uu ti.</verse>
				<verse number="45">Ilmi namaa tajaajiliisaaf, namoota hedduulle wodiisaaf lubbuu ifii kenniisaaf dhufe malee, tajaajilamiisaaf hin dhunne” jedhe.</verse>
				<verse number="46">Yesuusii fi barattooti isaa Yerikoo dhaqane. Isaan gumii guddo'oon woliin yennaa Yerikoo lakkisanee bayane, namichi ila balla'aa kadhatichi tokko ka Barxiimewoos jedhamu, ilmi Ximeewoosii karaa qarqara tee'eera.</verse>
				<verse number="47">Inni Yesuus nama biyya Naaziretii akka te'e yennaa dhage'e, “Yesuus! Ilma Daawwitii anaaf nayi!” jedhee iyye.</verse>
				<verse number="48">Namooti hedduun isa cadhisiisiisaaf xixane; inni ammoo ittuma caalchisee qoonqoo guddo'oon, “Ilma Daawwitii, anaaf nayi” jedhee iyye.</verse>
				<verse number="49">Yesuus dhaabbatee, “Isa as waama'a!” jedhe. Jennaan isaan namicha waamanee, “Inni si waamiisatti jira, jabaadhu! Ka'i!” jedhaneen.</verse>
				<verse number="50">Maarre inni geelaa ifi irraa gatee, utalee ka'ee, gara Yesuusii dhufe.</verse>
				<verse number="51">Yesuus, “Maan akka ani si'iif godhu barbaadda?” jedhee isa gaafate. Namichi ballaan deebisee, “Barsiisa'a! Ani dhaggiisaaf barbaada” jedheen.</verse>
				<verse number="52">Yesuusille isaan, “Dhugeeffannaan teeti si fayyicheerti deemi!” jedhe.</verse>
			</chapter>
			<chapter number="11">
				<verse number="1">Isaan akkuma Yerusaalemitti dhikaataneen, Betfaage'ee fi Bitaaniya'atti, gaara Ejersaa bira geyane. Yesuus barattoota ifii keessaa nama lamaaniin,</verse>
				<verse number="2">“Gara ollaa isiniin dura jiruu dhaqa'a; akkuma achi geettaneen ilmayyoo harre'ee mandiida hidhameeruun hin dhaggitan; hiika'aatii as fida'a.</verse>
				<verse number="3">Eennulle ‘Maaf hiittan?’ jedhee yoo isin gaafate, ‘Gootta'atti barbaada; inni adoo hin turin hin deebisa’ jedha'aan” jedhee erge.</verse>
				<verse number="4">Maarre isaan dhaqanee, ilmayyoo harre'ee balbala tokko duratti, karaa qarqaratti hidhameeruun dhaggane. Adoo isaan hiikiisatti jiranuu,</verse>
				<verse number="5">worra achi dhaabbataneeranu keessaa namooti gariin, “Maaf ilmayyoo harre'ee hiittan?” jedhanee isaan gaafatane.</verse>
				<verse number="6">Barattootille waan Yesuus jedhe isaanitti himane; isaanille lakkisane.</verse>
				<verse number="7">Barattooti ilmayyoo harre'ee gara Yesuusii fidanee, woyaa ifii harree irra buusane; innille irra tee'e.</verse>
				<verse number="8">Nami hedduun uffana ifii, worri dhibiin dameelee baalaa raaqaa caccasanee karaa irratti afane.</verse>
				<verse number="9">Worri dura ideemanuu fi worri duubaan hordofanu, “Hosaa'inaa! maqaa Gootta'aatiin ka dhufu ka eebbifame!</verse>
				<verse number="10">Mootummaan abbaa keenna Daawwitii ta dhuttu ta eebbifante! Ol-gubba'atti Hosaa'inaa!” qoonqoo guddo'oon jedhane.</verse>
				<verse number="11">Yesuus Yerusaalem geyee, Galma Waaqaa dhaqee, waan adaala sanii mara ilaale. Ammoo waan dhiiteertuuf barattoota ifii kudhanii lamaan wolii gara Bitaaniya'aa dhaqe.</verse>
				<verse number="12">Guyyaa lammeesso'oo yennaa isaan Bitaaniya'aa deebi'anu Yesuus beelaye.</verse>
				<verse number="13">Inni harru urruuba takka fago'otti dhaggee, midhaan irraa dhaggadhaa laati jedhee, ilaaliisaaf dhaqe. Ammoo inni yennaa isii bira geye, yennaan sun yennaa harruun midhaan buuttu waan te'uu dhabeef, baala malee waan tokkolle irraa dhabe.</verse>
				<verse number="14">Maarre Yesuus harruu saniin, “Eennulle ijjumaa deebi'ee midhaan si irraa hin nyaatin!” jedhe. Barattooti isaalle waan inni jedhe kana dhage'ane.</verse>
				<verse number="15">Yennaa isaan Yerusaalem geyane, Yesuus gara Galma Waaqaa dhaqee, worra Galma Waaqaa keessatti wo bituu fi gurguratu mara gad yaase. Inni Xarapheessaa worra birrii jijjiiratuutii fi barcumaa worra saphaliisa gurguratuu garaggaggalchee,</verse>
				<verse number="16">eennulle dalleya Galma Waaqaa keessa meya tokkolle ba'atee akka hin qaxxaamurre dhoogge.</verse>
				<verse number="17">Achiin duuba inni, “ ‘Manni kiyya gosa maraafuu mana daadimataa te'a’ jedhamee barreeffameera. Isin ammoo goda hattuun itti dhokattu tolchitane” jedhee kolbaa barsiise.</verse>
				<verse number="18">Moototi hayyootaatii fi barsiisoti Seera Muuse'ee, waan Yesuus jedhe dhage'anee, mala isa ittiin ijjeesanu barbaadiisatti ka'ane. Waan gumiin barsiisa isaa akka malee baasseffateertuuf, isaan isa sodaatane.</verse>
				<verse number="19">Galgala san, Yesuusii fi barattooti isaa qacha'aa bayane.</verse>
				<verse number="20">Guyyaa lammeesso'oo ganama, adoo karaa san dabaranuu, harruun hidda isi'ii mara woliin goddeertuun dhaggane.</verse>
				<verse number="21">Pheexroos waan Yesuus harru'uun jedheeru qaabatee, “Barsiisa'a, ilaali! Harruun ati abaarte goddeerti” Yesuusiin jedhe.</verse>
				<verse number="22">Yesuusille deebisee, “Waaqatti dhugeeffadha'a.</verse>
				<verse number="23">Dhugumaan isiniin jedha; eennulle gadhaa ifiititti adoo hin mamin gaara kanaan, ‘Asii ka'iitii, gara abbaaya'aa ifi darbi!’ yoo jedhe, wonni inni jedhulle akka teetuuf yoo dhugeeffate, wonni sun isaaf hin teeti.</verse>
				<verse number="24">Tanaaf ani isinitti hima; yennaa daadimattanuu fi waan tokko gaafattanu, akka fudhattaneetitti dhugeeffadha'a; wonni gaafattanu mara isiniif hin kennama.</verse>
				<verse number="25">Yennaa daadimatiisaaf kaatanee dhaabbattanu, abbaan keessan ka ol-gubbaa jiru yakkaa keesssan akka isinii araaramu, eennulle irratti quuqaa yoo qabaattane araarama'a. [</verse>
				<verse number="26">Ammoo yoo isin namaa araaramuu diddane, abbaan keessan ka ol-gubbaa jiru yakkaa keessan isinii hin araaramu] ” jedhe.</verse>
				<verse number="27">Isaan ammalle Yerusaalemitti deebi'ane. Yesuus Galma Waaqaa keessa adoo deddeemuu, moototi hayyootaa, barsiisoti Seera Muuse'eetii fi jaarsoleen gara isaa dhufanee,</verse>
				<verse number="28">“Waan kana mara tolchiisaaf baallii maanii qadda? Waan kana mara akka tolchituuf eennutti baallii tana si'iif kenne?” jedhane.</verse>
				<verse number="29">Yesuus deebisee, “Ani waan tokko isin gaafadha; yoo anaaf deebittane, anille baallii maaniitiin waan kana mara akka tolchu isinitti hima.</verse>
				<verse number="30">Yohaannis akka cuuphuuf baallii eennutti kenneef? Waaqa mo'o nama? Me anaaf deebisa'a!” isaaniin jedhe.</verse>
				<verse number="31">Isaan wol mormanee, “Waaqa yoo jenne, ‘Maaf dubbii Yohaannisii dhugeeffata diddane ree?’ nu'uun jedha;</verse>
				<verse number="32">‘Nama jennuu ree?’ ” jedhane. Nami mara Yohaannis akka dhugumaan raagichaatitti waan fudhateeruuf, kolbaa sodaatane.</verse>
				<verse number="33">Tanaaf isaan Yesuusiin, “Nuuti hin beennu” jedhane. Yesuus deebisee, “Maarre anille baallii maaniitiin waan kana mara akka tolchu isinitti hin himu” isaaniin jedhe.</verse>
			</chapter>
			<chapter number="12">
				<verse number="1">Achiin duuba Yesuus isaanitti mammaakee, “Namichi tokko muka woyini'ii fichaa ifiititti dhaabee, dalleya itti marsee ijaaree, boolla midhaan isi'ii itti cunfu qotee, xelleephoo irra tee'anee eeganu ijaare. Achiin duuba qottee bultootatti kireessee, biyya san lakkisee deeme.</verse>
				<verse number="2">Yennaan midhaan muka woyini'ii guuranu geennaan, midhaan fudhatiisaaf hojjataa tokko gara qottee bultoota ifii erge.</verse>
				<verse number="3">Qottee bultooti sun isa qabanee, dhaananee harka duwwaa ari'ane.</verse>
				<verse number="4">Abbaan muka woyini'ii ammalle hojjataa dhibii gara isaanii erge; qottee bultooti mataa isaa dachanee qaanessane.</verse>
				<verse number="5">Abbaan muka woyini'ii ammalle hojjataa dhibii gara isanii erge; isalle ijjeesane; worra dhibiille akkuma kana kaan dhaananee, kaan ijjeesane.</verse>
				<verse number="6">Abbaan muka woyini'ii ilma guddoo jaalatu tokko qaba. Muummee irratti, ‘Ilma kiyya hin ulfeessan’ jedhee, isa gara isaanii erge.</verse>
				<verse number="7">Qottee bultooti sun ammoo, ‘Ka abbaa fichaa muka woyini'ii dhaalu isaa kana; kowa'a isa ijjeennaa, dhaalli nu'uuf te'a’ woliin jedhane.</verse>
				<verse number="8">Maarre isaan ilma abbaa fichaa muka woyini'ii qabanee ijjeesanee, fichaa woyini'ii keessaa alatti qolaansane.</verse>
				<verse number="9">“Yoona abbaan fichaa muka woyini'ii maan godha ree? Inni hin dhufa; qottee bultoota san hin ijjeesa; fichaa muka woyini'ii san, worra dhibi'itti hin kennata.</verse>
				<verse number="10">Isin Barreeffama Woyyicha keessatti ‘Dhakaan worri mana ijaaru tuffate, dhakaa dhakaa mara caalaa barbadamu te'e.</verse>
				<verse number="11">Wonni kun waan Goottaan tolche; ila teennalle'etti waan baasaa ti;’ ta jettu hin dubbinnee?” jedhee gaafate.</verse>
				<verse number="12">Bulchitooti Yihudootaa mammaasa kana akka Yesuus isaaniif mammaake beekanee, isa qabiisaaf barbaadane; ammoo gumii waan sodaataneef isa lakkisanee deemane.</verse>
				<verse number="13">Isaan waan inni dubbatuun isa xaqaruuf jedhanee, worra Fariisaayotaatii fi golii Heroodisii keessaa jara tokko Yesuusitti ergane.</verse>
				<verse number="14">Worri ergamane dhufanee, “Barsiisa'a! Akka ati dhugaa dubbattu nuuti hin beenna; nama tokkolle hin sodaattu; karaa Waaqaa dhuga'aan barsiitta malee, nama wol hin caalchittu. Mooticha mootota worra Rooma'aatiif gibra kaffaluun seera moo seeraa moti? Hin kaffalla moo hin kaffallu?” jedhaneen.</verse>
				<verse number="15">Inni ammoo kijiba isaanii beekee, “Isin maaf ana xaqariisaaf wodhaantan? Me hin ilaalaa, beesee san fida'a!” jedheen.</verse>
				<verse number="16">Isaan beesee itti finnaan, “Misili'ii fi maqaan irra jiru kun ka eennuuti?” jedhee gaafate. Isaanille, “Ka mooticha mootota worra Rooma'aa ti” jedhaneen.</verse>
				<verse number="17">Maarre Yesuus isaaniin, “Ka mootichaa mootichaaf, ka Waaqaa Waaqaaf kenna'a!” jedhe; isaanille isa baaseffatane.</verse>
				<verse number="18">Saduqooti gariin, worri du'aa ka'iisi hin jiru jedhanu gara Yesuusii dhufanee,</verse>
				<verse number="19">“Barsiisa'a! Muuseen, ‘Nami tokko niitii fuudhee adoo hin uumatin yoo isii irraa du'e, obboleessi isaa dubartii san dhaalee sanyii obboleessa ifiitiif dabarsuu ti!’ jedhee Seera keessatti nu'uuf barreesseera.</verse>
				<verse number="20">Obboleeyyan torbaan tokko jiran; angafichi isaanii niitii fuudhee ijjoollee adoo hin uumatin du'e.</verse>
				<verse number="21">Obboleessi isatti aanulle dubartuma san dhaalee, ijoollee adoo hin uumatin du'e; obboleessi sadeesso'oolle akkasuma isii dhaalee irraa du'e.</verse>
				<verse number="22">Isaan torbaanuu dubartuma san fuudhanee, ammoo ijoollee adoo hin uumatin irraa du'ane. Muummee irratti dubartiin sunille duute.</verse>
				<verse number="23">Isaan torbaanuu niitumma'aan isii fuudhaneeranii, guyyaa worri du'ane ka'anu isaan keessaa kamiif niitii teeti?” jedhanee isa gaafatane.</verse>
				<verse number="24">Yesuus isaaniin, “Isin akka malee dokonkortane! Maaf akka teete beettanii? Wonni akkana teeteef, isin Barreeffama Woyyicha yookiin hunna Waaqaa hin beettanu.</verse>
				<verse number="25">Yennaa worri du'ane ka'anu, isaan akka ergantoota ol-gubba'aa te'an malee, hin fuudhanu, hin heerumanulle'e.</verse>
				<verse number="26">Marroo ka'iisa worra du'anee: Kitaaba Muuse'ee keessatti addee waan tusee gubattuu dubbattu hin dubbinee? Achitti ta barreeffante, Waaqi Muuse'een, ‘Ani Waaqa Abraamii, Waaqa Yisaaqiitii fi Waaqa Yaaqoobii ti’ jedhe.</verse>
				<verse number="27">Inni Waaqa worra jira'aati malee, Waaqa worra du'a'aatii moti. Isin akka malee dokonkortane.</verse>
				<verse number="28">Barsiisota Seera Muuse'ee keessaa tokko yennaa isaan wol mormanu achi jira. Yesuus deebii dansaa akka deebiseef dhaggee, gara isaa dhufee, “Ajaja mara keessaa guddichi kam?” jedhee Yesuus gaafate.</verse>
				<verse number="29">Yesuus, “Ajaji guddichi, ‘Israa'el, dhage'i! Goottaan Waaqi keenna Goottaa tokkocha.</verse>
				<verse number="30">Goottaa Waaqa keeti gadhaa keeti tokkochan, lubbuu teeti takkatti'iin, qalbii teeti takkatti'iin, hunna teeti takkatti'iin’ jaalladhu.</verse>
				<verse number="31">Ajaji guddichi lammeesso'oo, ‘Nama mara akka mataa keetii jaalladhu’ ka jedhu kana. Ajaji guddichi isaan lamaan kana caalu ka dhibiin hin jiru’ ” jedhe.</verse>
				<verse number="32">Barsiisaan Seera Muuse'ee Yesuusiin, “Barsiisa'a! Dansaa dubbatte; ‘Goottaa Waaqa tokkocha malee, Waaqi dhibiin hin jiru’ jettee ka dubbate dhuga'a.</verse>
				<verse number="33">Waaqa gadhaa tokkochaan, qalbii takkatti'iin, hunna takkatti'iin jaallatiisii fi ollaa ifii akka mataa ifii jaallatiis, woreega ciinca'aatii fi woreega dhibii Waaqaaf dhiyeessuu caala” jedhe.</verse>
				<verse number="34">Yesuus akka inni qarumma'aan deebise dhaggee, “Ati mootummaa Waaqaa irraa fagoo hin jirtu” jedheen. Eegii san nami tokkolle gaaffii dhibii isa gaafatiisaaf itti hin gamne.</verse>
				<verse number="35">Adoo Galma waaqaa keessatti barsiisiisatti jiruu, “Attamiin barsiisoti Seera Muuse'ee, ‘Mesiihiin ilma Daawwitii ti’ jechuu dande'an?</verse>
				<verse number="36">Ayyaanni Woyyichi akka Daawwit, ‘Waaqi Goottaa kiyyaan, diinota keeti miila keeti jalatti, haga Ani si'iif kewutti, midda kiyyatti tee'i’ jedhu'uuf akeekeera.</verse>
				<verse number="37">Daawwit ifiifuu, ‘Goottaa kiyya’ jedhee yoo isa waame, attamiin Mesiihiin ilma Daawwitii te'uu dande'a?” jedhee gaafate. Gumiin guddoon gammadaan isaa dhageette.</verse>
				<verse number="38">Yesuus adoo isaan barsiisuu, “Barsiisota Seera Muuse'ee, ka woyaa dheertuu uffatanee asii fi achi deemaa, addee dikko'ootitti akka nageya ulfinnaa isaan fuudhanu jaallatanu,</verse>
				<verse number="39">Mana Waaqeffannaa Yihudootaa keessatti barcumaa duraa, lafa jilaatitti addee ulfinnaa, worra filatu irraa ifi eeggadha'a!</verse>
				<verse number="40">Isaan daadimata dheertuu daadimatanu mudhisiisaan, mana haadhotii hiyyeessaa sossanee itti aallatiisaaf dheeressanee daadimatan” jedhe.</verse>
				<verse number="41">Yesuus Galma Waaqaa keessatti cinaa subba kennansa keessa buusanuu tee'ee, akka kolbaan beesee ifii keessa buuttu ilaale. Dureeyyiin hedduun beesee guddoo keessa buutte;</verse>
				<verse number="42">achiin duuba haati hiyyeessaa hiyyeettiin takka dhuttee beesee sibiila diima'aa didiqqoo lamaan, ta gatiin isi'ii akka malee diqqo'oo keessa buutte.</verse>
				<verse number="43">Yesuus barattoota ifii waamee, “Ani dhugumaan isinitti hima! Haati hiyyeessaa hiyyeettiin tun worra dhibii mara caalaa subba kennansaa keessa buutte jedhe.</verse>
				<verse number="44">Worri dhibiin qabeenna guddaa qabanu irraa ka hafe subba keessa buusane; isiin ammoo adoo hiyyeetti'iituu, waan qaddu mara ka ittiin bultu subba san keessa buutte” jedhe.</verse>
			</chapter>
			<chapter number="13">
				<verse number="1">Adoo Yesuus Galma Waaqaatii bayiisatti jiruu, barattoota isaa keessaa tokkochi isaan, “Barsiisa'a, ilaali! Dhakooti gugurdaan kunii fi ijaarsi gugurdaan kun attam dansa'a!” jedhe.</verse>
				<verse number="2">Yesuus, “Ati ijaarsa gugurdaa kana dhaggitaa? Isaan maraa hin diigaman; tokkochi isaaniille wol irratti hin hafanu” jedheen.</verse>
				<verse number="3">Yesuus gaara Ejersaa gubba'aa gara Galma Waaqaa gamatti garagalee tee'uun Pheexroos, Yaaqoob, Yohaannisii fi Indiryaas qofitti gara isaa dhufanee,</verse>
				<verse number="4">“Nutti himi, wonni kun yoom teeti? Wonni kun mara te'iisaaf beessis te'uuf jiru maan?” jedhanee gaafatane.</verse>
				<verse number="5">Yesuus isaaniin, “Eennulle akka isin hin dokonkorsine ifi eeggadha'a!</verse>
				<verse number="6">Namooti hedduun, ‘Ani Kiristoos’ jedhaa maqaa kiyyaan hin dhufan; namoota hedduulle hin dokonkorsan.</verse>
				<verse number="7">Woraanaa fi oduu woraanaa yennaa dhageettane, hin sodaatina'a. Wonni akkasii kun te'uu qaddi; kun ammoo muumme'ee moti.</verse>
				<verse number="8">Gosi gosatti, mootummaan mootuumma'atti hin kaati; latti addee heddu'uun hin tachooti; beeltille hin teeti. Ammoo kun akka ciniinsuu jalqabaa ti.</verse>
				<verse number="9">“Isin ifi eeggachuu qaddan. Qabanee gara mura'aa isin hin geessan; Mana Waaqeffannaa Yihudootaa keessatti isin hin dhaanan. Akka anaaf dhugaa teetanu, anaaf jettanee bulchitootaa fi mootota dura hin dhaabbattan.</verse>
				<verse number="10">Ammoo muummeen dhufiisaan dura, Oduun Gammadaa kolbaa maraaf lallabamuu qaddi.</verse>
				<verse number="11">“Yennaa qabanee gara mura'aa isin geessane, ‘Maan dubbanna laati?’ jedhaa dursitanee hin yaadina'a. Ammoo waanuma yennaa san isinii kenname dubbadha'a; dubbii isin dubbattanu ka dubbatu Ayyaana Woyyicha malee isinii moti.</verse>
				<verse number="12">Obboleessi obboleessa, abbaalle ilma gara du'aa dabarsee hin kenna. Ijoolleen worra ifiititti kaatee hin ijjeesisiitti.</verse>
				<verse number="13">Nami martinuu sababa kiyyaaf isin jibba. Haga muumme'ee ka ossatu ammoo hin fayya.</verse>
				<verse number="14">“Isin, ‘Farra badi'ii’ addee dhaabbatu'uu hin malle dhaabbatuun hin dhaggittan; kana ka dubbisu hubatuu ti. Worri Yihudaa keessa jiru gara gaarotaa baqatuu ti.</verse>
				<verse number="15">Nami mana gubbaa jiru, gad bu'ee mana seenee, wo fudhatiisaaf yennaa hin dabarsin.</verse>
				<verse number="16">Nami fichaa keessa jiru, woya'aaf gara manaa hin deebi'in.</verse>
				<verse number="17">Guyyooti sun dubartoota ulfaatii fi hoosisaatiif attam sodaachisa'a!</verse>
				<verse number="18">Wonni kun ganna keessa akka hin teene daadimadha'a!</verse>
				<verse number="19">Guyyooti sun guyyoota rakkinni hamaan itti te'u. Rakkinni akkasii yennaa Waaqi biyyaa lafaa dadeen jalqabee haga ammaatitti ijjumaa te'ee hin beeku. Deebi'eelle hin te'u.</verse>
				<verse number="20">Adoo Goottaan guyyaa san gabaassuu dhabaatee, nami tokkolle hin hafu. Kolbaa ifii filateef jedhee, inni guyyaa san gabaasse.</verse>
				<verse number="21">“Yennaa san eennulle isiniin, ‘Ilaala'a! Kiristoos as jira!’ yookiin “Ilaala'a! Achi jira!” yoo jedhe itti hin dhugeeffatina'a.</verse>
				<verse number="22">Masiihooti dharaatii fi raagoti dharaa hin ka'an. Isaan yoo dande'ane kolbaa Waaqi filatelle dokonkoriisaaf baasaa fi bilbaasa hujan.</verse>
				<verse number="23">If eeggadha'a! Ani dursee waan maraa isinii himeera.</verse>
				<verse number="24">“Guyyootuma san keessa, yennaa rakko'oo saniin duuba, aduun hin dukkanti; jiinille deebi'ee hin ifu.</verse>
				<verse number="25">Urjooti ol-gubbaa irraa hin harcaa ti; hunni ol-gubba'aa hin raafan ti.</verse>
				<verse number="26">Achiin duuba Ilmi Namaa, hunna guddo'oo fi ulfinnaan duumensa keessa dhufuun dhaggitan.</verse>
				<verse number="27">Inni ergantoota Waaqaa maddii arfan lafaatitti ergee, kolbaa Waaqi filate qaccee biyya lafaa mara irraa woliti qaban.</verse>
				<verse number="28">“Muka harru'uu irraa barumsa baradha'a. Yennaa dameeleen isi'ii quunxituu fi baala baattu, bonni akka dhiyaate beettan.</verse>
				<verse number="29">Akkasuma isinille wonni kun teetuun yoo dhaggitane, akka inni balbalatti dhiyaate hin beettan.</verse>
				<verse number="30">Ani dhugumaan isinitti hima; wonni kun maraa haga teetutti dhaalooti amma jiru kun hin taru.</verse>
				<verse number="31">Ol-gubba'aa fi latti hin taran; jechi kiyya ammoo ijjumaa hin taru” jedhe.</verse>
				<verse number="32">“Guyyaa san yookiin yennaa san eennulle hin beeku. Abbaa malee, ergantooti ol-gubba'aalle hin beekanu; Ilmille hin beeku.</verse>
				<verse number="33">Yennaan yoom akka teete isin waan hin beenneef ifi eeggadha'a! Damaqa'a!.</verse>
				<verse number="34">Wonni kun akka nami mana ifii lakkisee bayyaatee deemu tokko, itti gaafatamummaa hojjatoota ifiitiif kennuu fakkaa ti. In tokko tokkoofuu waan hujanu keennee, eeddoon balbala eegu dammaqee akka eeguuf ajaja.</verse>
				<verse number="35">Maarre, abbaan manaa galgala yookiin halkan hoxxeessa, yookiin iyya lukku'uu, yookiin barii dhufuu isin waan hin beenneef dammaqa'a!</verse>
				<verse number="36">Dedhuma yoo dhufe rattaneertanuun mee isin dhagguu ti.</verse>
				<verse number="37">Ani waan isiniin jedhu nama maraanuu jedha. Dammaqa'a!”</verse>
			</chapter>
			<chapter number="14">
				<verse number="1">Amma, Jila Irra Dabaramaatii fi Jila Daabboo Uukoo Hin Qanneetiif guyyaa lamatti hafeera. Moototi hayyootaatii fi barsiisoti Seera Muuse'ee Yesuus attamiin akka qabanee ijjeesanu dhokaataan mari'atane.</verse>
				<verse number="2">Isaan, “Kolbaan waan raafantuuf yennaa jilaa tana hin tolchinu” jedhane.</verse>
				<verse number="3">Yesuus Bitaaniya'atti mana Simoonii dhukkuba goga'aa farrisiisa'aan dur qabameeruutitti adoo areerratiisatti jiruu, dubartiin takka fiqiree makaa hin qanne ta hidda muka naardoosii irraa hujatante, ta gatii guddo'oo, duloo dhakaa albaasaatarii irraa hujatame guutuu fide; duloo san cassitee fiqiree san mataa Yesuusiititti naxxe.</verse>
				<verse number="4">Nami gariin ammoo aaree, “Fiqireen tun maaf akkanaan baddi?</verse>
				<verse number="5">Fiqireen tun silaa mindaa woggaa tokkoo caala'atti gurgurantee, beeseen sun hiyyeeyyi'iif hin kennamaayyuu” woliin jedhanee, hiccinnaayanee isii malchane.</verse>
				<verse number="6">Yesuus ammoo, “Isii lakkisa'a! Isin maaf isii rakkittan? Isiin waan dansaa anaaf gooteerti.</verse>
				<verse number="7">Hiyyeeyyiin yennaa maraa isiniin woliin jiran; yennuma feetane isin isaan qarqaaruu hin dandeettan. Ani ammoo yennaa mara isin woliin hin jiraadhu.</verse>
				<verse number="8">Isiin waan dandeette goote; duraan dursitee nafa kiyyatti fiqiree naxxee awwaalaaf qopheessite.</verse>
				<verse number="9">Ani dhugumaan isinitti hima, biyyaa lafaa irratti Oduun Gamadaa addee lallabantu maratti wonni isiin goote kun qaabbii isi'ii te'ee himama” jedhe.</verse>
				<verse number="10">Achiin duuba Yihudaan nami biyya Keriyootii barattoota kudhanii lamaan keessaa tokko ka te'e, Yesuus dabarsee kenniisaaf gara mootii hayyoota dhaqe.</verse>
				<verse number="11">Isaan waan kana yennaa dhage'ane, gammadanee, beesee isaa kenniisaaf addachiisane. Maarre Yihudaan Yesuus dabarsee kenniisaaf yennaa dagu'uu barbaadate.</verse>
				<verse number="12">Guyyaa jalqaba Jila Daabboo Uukoo Hin Qanneetitti, yennaa hooleen Jila Irra Dabaramaa qalame, barattooti, “Sagalee Jila Irra Dabaramaa eessatti akka si'iif qopheessinu barbaadda?” jedhanee Yesuus gaafatane.</verse>
				<verse number="13">Yesuus barattoota ifii lamaaniin, “Gara qacha'aa deema'a! Nama tokko ka okkotee bisaanii kaafateeru dhaggitan. Isa faana deema'aatii,</verse>
				<verse number="14">abbaa mana inni seenuutiin, ‘Kolloon keessumma'aa ta ani barattoota tiyya woliin sagalee Jila Irra Dabaramaa keessatti nyaadhu eessa jirti? Si'iin jedha barsiisaan’ jedha'a.</verse>
				<verse number="15">Achiin duuba inni kolloo mana irraa badhoo, ta meya manaatiin guutantee afante takka isinitti hin mudhisa. Achitti nu'uuf qopheessa'a” jedhee erge.</verse>
				<verse number="16">Barattooti sun ka'anee gara qachaa gudda'aa dhaqanee, waan maraa akkuma inni isaanitti hime dhaggane; sagalee Jila Irra Dabaramaalle qopheessane.</verse>
				<verse number="17">Yennaa latti galgalootte Yesuus barattoota ifii kudhanii lamaan woliin dhufe.</verse>
				<verse number="18">Adoo isaan qori'itti hiiqanee nyaatiisaatti jiranuu, Yesuus, “Ani dhugumaan isinitti hima; isin keessaa nami tokko, ka ana woliin nyaatiisaatti jiru dabarsee ana hin kenna” jedhe.</verse>
				<verse number="19">Barattooti laaleffatanee, “Dhugumaan anaan jechuu keetii moti! Jechuu keetii?” jedhanee badoo bado'oon isa gaafatane.</verse>
				<verse number="20">Yesuus isaaniin, “Inni isin nama kudhanii lamaan keesaa tokko, ka ana woliin qorii tanatti cuuphataa nyaataaru.</verse>
				<verse number="21">Ilmi namaa akkuma marroo isaatiif barreeffante hin du'a; ammoo nama Ilma Namaa dabarsee kennuuf aanne'e! Inni adoo ijjummaa dhalatiisa dhabee jiraatee isaa woyya!” jedhe.</verse>
				<verse number="22">Adoo nyaatiisatti jiranuu, Yesuus xaltaa daabbo'oo fuudhee, eebbisee, caccassee, barattoota ifiitiif kennee, “Fudhadha'a; kun foon kiyya!” jedhe.</verse>
				<verse number="23">Achiin duuba Inni muduunuu fuudhee, Waaqaaf galata galchee, isaaniif kenne; isaan maraa muduunuu keessaa unane.</verse>
				<verse number="24">Yesuus “Kun dhiiga kiyya, ka kolbaa heddu'uuf dhangala'e, ka Waaqi ittiin gondoore.</verse>
				<verse number="25">Ani dhugumaan isinitti hima; mootummaa Waaqaa keessaatti haga guyyaa dadhii Woyini'ii haareya unutti ijjumaa debi'ee dadhii Woyini'ii hin unu” isaaniin jedhe.</verse>
				<verse number="26">Achiin duuba isaan faaruu faarsaanee, gara gaara ejersaa ol bayane.</verse>
				<verse number="27">Yesuus isaaniin, “Baarreefam Woyyichi, ‘Ani tissee hin dhowa; hoolotille hin xexeeraman’, waan jedhuuf isin martinuu na lakkittanee hin baqattan.</verse>
				<verse number="28">Ani ammoo du'aa ka'een duuba isiniin dura gara Galiila'aa dhaqa” jedhe.</verse>
				<verse number="29">Pheexroos Yesuusiin, “Isaan martinuu si lakkisanee yoo baqatanelle ani ijjumaa si lakkisee hin baqadhu!” jedhe.</verse>
				<verse number="30">Yesuus Pheexroosiin, “Ani dhugumaan si'iin jedha; halkanuma kana adoo lukkuun yennaa lamaan hin iyyin ati yennaa sadiin na mormatta” jedhe.</verse>
				<verse number="31">Pheexroos ammoo afaan gutatee “Ani si woliin du'uuf yoo barbachiselle, ijjumaa si hin mormadhu” jedhe. Isaan martinuu akkasuma jedhane.</verse>
				<verse number="32">Yesuusii fi barattooti isaa addee Getesemaanee jedhantu takka dhaqanee, inni isaaniin “Haga Ani daadimadhu asi tee'aa” jedhe.</verse>
				<verse number="33">Inni Pheexroos, Yaaqoobii fi Yohaannis ifi biratti fuudhee, gaddee laaleffatee,</verse>
				<verse number="34">isaaniin, “Ani qixxee du'aatitti guddoo gadde. Isin as tura'a; dammaqa'a” jedhe.</verse>
				<verse number="35">-</verse>
				<verse number="36">Yesuus haga diqqoo irraa hiiqee lafatti jigee, yoo dande'ame yennaan rakkinnaa sun akka isa irra dabartu, “Abbaa kiyya wonni mara si'iif hin dande'ama; muduunuu rakkinnaa kana ana irraa dabarsi! Ammoo akka fedha keetii teetuu malee, akka fedha kiyyaa hin te'in” jedhee daadimate.</verse>
				<verse number="37">Achiin duuba inni debi'ee dhufee, barattooti sadiin sun rafaneeranuun dhagee, Pheexroosiin, “Simoon rateertaa? Sa'aatuma takkaalle dammaxxee tee'isaaf hin dandennee?</verse>
				<verse number="38">Akka hin ataabanne, dammaqa'aatii daadimadha'a! Ayyaanni namaa hin halcha; foon ammoo dadhaba'a” jedhe.</verse>
				<verse number="39">Inni ammalle achi dhaqee, akkuma angafa jedhe jedhaa daadimate.</verse>
				<verse number="40">Yesuus gara barattootaa yennaa deebi'ee dhufe, ilti isaanii waan dunquuqotteertuuf rafaneeranuun dhagge; isaan waan deeffatanulle wollaalane.</verse>
				<verse number="41">Inni sadeessoo, yennaa deebi'ee gara isaanii dhufe, “Isin ammalle rattanee foorfatiisaatti jirtanii? Yoona geette! Saattiin geetteerti! Kunoo, Ilimi namaa harka cubbaaleyyi'iititt dabarfamee kennamaara.</verse>
				<verse number="42">Ka'aa, deemnaa! Kunoo ka ana dabarsee kennu dhikaateera” isaaniin jedhe.</verse>
				<verse number="43">Adoo Yesuus tana dubbatiisaatti jiruu, barattoota isaa kudhanii lamaan keessaa tokko ka te'e Yihudaan dhufee biraan baye. Gumiin goraade'ee fi ulee-jirma qabateertu, mootota hayyootaa, barsiisota Seera Muuse'eetii fi maanguddootaan ta ergante isa woliin dhutte.</verse>
				<verse number="44">Yihudaan, “Nami ani sunqadhu ka isin barbaaddanu. Isa qaba'aatii eegaa fuuda'aa deema'a” jedhee isaaniif beessisa kenneera.</verse>
				<verse number="45">Yihudaan akkuma achi geyeen, gara Yesuusii dhaqee, “Barsiisa'a!” jedhee isa sunqate.</verse>
				<verse number="46">Marre isaan Yesuus qabanee hidhane.</verse>
				<verse number="47">Worra achi dhaabbataneeranu keessaa tokkochi goraadee buqqifatee, garbicha hayyicha gudda'aa dhowee, gurra irraa kute.</verse>
				<verse number="48">Achiin duuba Yesuus isaaniin, “Akka ani yakkaammessaa goraade'ee fi ulee-jirma qabattanee ana qabiisaaf dhuttanee?</verse>
				<verse number="49">Guyyuma guyya'aan Galma Waaqaa keessatti barsiisaa isinuma woliin ture; isin ana hin qanne. Ammoo Barreeffam Woyyichi wonni jedhu mummowiisaa malte” jedhe.</verse>
				<verse number="50">Achiin duuba barattooti martinuu Yesuus lakkisanee baqatane.</verse>
				<verse number="51">Dargaggeessi tokko, ka woyaa qoola quncee talba'aa irraa hujante callaa uffateeru isa hordofe. Yennaa isaan isa qabane,</verse>
				<verse number="52">inni woyaa itti mulqatee, muxuqatee qullaa dheete.</verse>
				<verse number="53">Achiin duuba gara mana hayyicha gudda'aa, addee moototi hayyootaa, maanguddootii fi barsiisoti Seera Muuse'ee wolitti qabamanu Yesuus geessane.</verse>
				<verse number="54">Pheexroos Yesuus irraa fagaatee, haga moonaa hayyicha gudda'aa seenutti hordofee, gula deeme. Achitti inni eeddota woliin tee'ee, ibidda qanqaammate.</verse>
				<verse number="55">Moototi hayyootaatii fi korri murti'ii duudiinuu, Yesuus ijjeesisiisaaf, nama yakkaa isaa himatu barbaadane. Ammoo nama isa himatu tokkolle hin dhaggine.</verse>
				<verse number="56">Nami hedduun dharaan Yesuus himate; ammoo afaan isaanii tokko hin teene.</verse>
				<verse number="57">Achiin duuba nami gariin ol ka'anee, “ ‘Ani Galma Waaqaa ka harka namaatiin ijaarame kana diigee, guyyaa saditti ka dhibii ka harka namaatiin hin ijaaranne ijaara’, jedhuun dhageenneerra” jedhanee dharaan itti dhugaa bayane.</verse>
				<verse number="58"></verse>
				<verse number="59">Ammoo teetuu malee wonni isaan jedhane afaan tokko hin teene.</verse>
				<verse number="60">Hayyichi guddaan kora murti'ii duratti ol ka'ee, Yesuusiin, “Waan isaan si himatane kanaaf ati deebii hin qadduu?” jedhee gaafate.</verse>
				<verse number="61">Inni cadhise malee womaa hin dubbanne. Ammalle hayyichi guddaan isaan, “Masiihiin, Ilmi Waaqa ulfaata'aa si'ii?” jedhee gaafate.</verse>
				<verse number="62">Yesuus, “Ee ana; Ilmi namaa midda Waaqaa waan mara godhuu dande'u tee'ee ol-gubba'aa duumensaan dhufuun hin dhaggitan” jedhe.</verse>
				<verse number="63">Hayyichi guddaan woyaa ifii tarsaasee, “Dhugaa dhibii maaf barbaanna?</verse>
				<verse number="64">Inni Waaqa faanshessuun isinuu dhageettane. Murtiin teessan maan ree?” jedhe. Isaan martinuu afaan tokko te'anee, ijjeefamu'uu male jedhanee itti murane.</verse>
				<verse number="65">Namooti gariin Yesuusitti tufanee, ila isaalle hidhanee, “Eentu si dhowe? Me raagii him” jedhaa tuntumu'uun isa dhowane. Worri eegulle fuudhee isa kakkabale.</verse>
				<verse number="66">Pheexroos ammalle moonaa keessa addoo jiruu, durroota hayyicha gudda'aaf tajaajiltu keessaa takkaan dhuttee biraan baate.</verse>
				<verse number="67">Isiin Pheexroos ibidda qanqaamatuun yennaa dhaggite, isa hubattee ilaaltee, “Atillee Yesuusii biyya Naaziretii woliin jirtaayyu” jetteen.</verse>
				<verse number="68">Inni ammoo, “Waawwo'o! Wonni ati dubbatiisaatti jirtu kun anaaf hin galu” jedhee mormate. Achiin duuba akkuma inni gara hulaa karraa bayeen lukkuun iyyite.</verse>
				<verse number="69">Ammalle durrittiin tajaajiltittiin tuun isa dhaggitee worra achi dhaabbateeruun, “Namichi kun nama isaanii ti!” jette.</verse>
				<verse number="70">Pheexroos ammoo ammalle mormate. Yennaa diqqo'oon duuba worri achi dhaabbateeru Pheexroosiin, “Ati nama Galiila'aa waan teeteef, dhugumaan ati nama isaanii ti” jedhane.</verse>
				<verse number="71">Inni ammoo, “Namicha isin jettanu kana ani hin beeku” jedhee ifi abaaraa kakatiisaatti ka'e.</verse>
				<verse number="72">Yennuma san lukkuun lammeessoo iyyite. Achiin duuba Pheexroos dubbii yesuus, “Adoo lukkuun yennaa lamaan hin iyyin ati yennaa sadiin ana mormatta” isaan jedhe qaabbatee, laallefatee booye.</verse>
			</chapter>
			<chapter number="15">
				<verse number="1">Barii halkaniin Moototi hayyootaa: maanguddoota, barsiisoota Seera Muuse'eetii fi kora mura'aa duudii woliin mari'atane. Achiin duuba isaan Yesuus hidhanee, geessanee, Philaaxoositti dabarsanee kennane.</verse>
				<verse number="2">Philaaxoos, “Ati mootii Yihudootaa tii?” jedhee isa gaafate. Yesuus, “Maarre atuu jette” jedhee deebiise.</verse>
				<verse number="3">Moototi hayyootaa waan heddu'uun isa himatane.</verse>
				<verse number="4">Philaaxoos ammalle, “Me waan hedduu si himatane kana ilaali! Ati womaa hin deebittuu?” jedhee Yesuus gaafate.</verse>
				<verse number="5">Yesuus ammoo, ammallee womaa hin deebiinne; Philaaxoos waan kana baaseffate.</verse>
				<verse number="6">Yennaa Jila Irra Dabaramaa, Philaaxoos worra hidhamane keessaa nama tokkocha, ka kolbaan gaafatte aadaa hiiku qaba.</verse>
				<verse number="7">Yennaa san worra alagalaa nageya booressiisaan nama ijjeessanee hidhamane keessaa namichi Barabbaa jedhamu tokko jira.</verse>
				<verse number="8">Gumiin wolitti qabantee, Philaaxoos akkuma qara tolchu akka tolchuuf yennaa gaafatte,</verse>
				<verse number="9">inni, “Isin akka ani mootii Yihudootaa isinii hiikuuf barbaaddanii?” jedhee isaan gaafate.</verse>
				<verse number="10">Inni moototi hayyootaa akka Yesuus hinaaffa'aan dabarsanee isatti kennane beekeera.</verse>
				<verse number="11">Moototi hayyootaa ammoo, Philaaxoos addee isaa Barabbaa akka isaanii lakkisu gumiin akka gaafattuuf tirtirsane.</verse>
				<verse number="12">Philaxoos ammalle, “Namicha isin Mootii Yihudootaa jettanu maan tolcha ree?” jedhee gumii gaafate.</verse>
				<verse number="13">Isaan, “Isa fannisi!” jedhanee hogisane.</verse>
				<verse number="14">Philaaxoos, “Maaf akkana jettan? Maan yakke?” jedhee gaafate. Isaan ammoo, “Isa fannisi!” jedhanee guddisanee hogisane.</verse>
				<verse number="15">Philaaxoos gumii gammachiisu'uuf barbaadee, Barabbaa isaaniif hiike. Achiin duuba inni Yesuus liche'een dhaansisee akka fannifamuuf dabarsee kenne.</verse>
				<verse number="16">Loltooti Yesuus gara moonaa galma mooti'ii keessa geessanee, loltoota san keessaa worra hafanelle waamanee wolitti qabane.</verse>
				<verse number="17">Isaan woyaa dhiillee itti uffisane, dameelee qore'eetiin kallacha hujanee mataa isaatitti keyane.</verse>
				<verse number="18">Achiin duuba isaan, “Mooti Yihuddootaa jiraadhu!” jedhaa isa nageya fuudhane.</verse>
				<verse number="19">Isaan mataa Yesuusii ule'een dhaananee, hancufa itti tufanee, akka waan isa ulfeessanuu sobanee duratti jilbiifatanee, isaa sagadane.</verse>
				<verse number="20">Isaan itti taphaataneen duuba woyaa dhiillee san irraa baasanee, woyaa isaa deebisanee itti uffisane. Achiin duuba gad baasanee fannisiisaaf isa geessane.</verse>
				<verse number="21">Isaan namicha biyya Qareena'aa tokko, ka Simoon jedhamu, abbaan Iskindrosiitii fi Ruufoosii, ficha'aa gara qacha'aa adoo dhufuu qabanee fannoo Yesuusii akka ba'atu hunnaan tolchane.</verse>
				<verse number="22">Isaan Yesuus gara Golgootaa, addee “Buqqee mata'aa” jedhantu geessane.</verse>
				<verse number="23">Achiitti daadhii woyni'ii qumbi'iin makanee Yesuusiif kennane; inni ammoo unuu didate.</verse>
				<verse number="24">Achiin duuba isaan Yesuus fannisanee, woyaa isaa eennu fa'a akka geettu beekiisaaf hixaa buufataa qoqoodamane.</verse>
				<verse number="25">Yennaan isaan Yesuus fannisane sun barii sa'aati sadi.</verse>
				<verse number="26">Beessisi yakka inni itti himatamee, “Mooticha Yihudootaa” jedha.</verse>
				<verse number="27">Isaan alagaltoota lamaan, tokkocha middaan, tokkocha bita'aan Yesuus woliin fannisane. [</verse>
				<verse number="28">Akka kanaan Baarreefam Woyyichi, “Inni yakkaameyyii woliin lakkowame” jedhu muummaye.]</verse>
				<verse number="29">Worri achiin dabaranu, mataa ifi raasaa, “Hay! Ati Galma Waaqaa diiddee guyyaa saditti deebittee ka ijaartu!</verse>
				<verse number="30">Me ifi fayyisiitii fannoo irraa gad bu'i!” jedhaa yesuus arrasane.</verse>
				<verse number="31">Akkasuma moototi hayyootaatii fi barsiisoti Seera Muuse'ee Yesuusitti taphatane. Isaan wol woliin, “Inni worra dhibii fayyiseera, mataa ifii ammoo fayyisiisa hin dande'u!</verse>
				<verse number="32">Inni Masiihii, Mootii Israa'eli yoo te'e, fannoo irraa ifi buusuu ti! Achiin duuba nuutille dhagginee isatti dhugeeffana!” jedhane. Jarri lamaan Yesuus woliin fannifamanelle isa arrasane.</verse>
				<verse number="33">Orraa sa'aatii ja'aan jalqabee, haga sa'aatii sagalii latti duudiin dukkanootte.</verse>
				<verse number="34">Sa'aatii sagalitti Yesuus, “Elo'ii, Elo'ii, lamaa sabaktanii?” jedhee qoonqoo gudo'oon iyye; akkas jechuun, “Waaqa Kiyya, Waaqa Kiyya, maaf ana lakkittee?” jechu'u.</verse>
				<verse number="35">Worra achi dhaabbataneeranu keessaa gariin kana dhage'anee, “Dhage'aa, inni Eliyaasi waamiisatti jira” jedhane.</verse>
				<verse number="36">Isaan keessaa tokkochi fiigee, ispoonjii daadhii woyni'iii dhangaggoottu'uutti cuuphee, qaccee ule'eetitti keyee, akka unuuf ol Yesuusitti qabee, “Eegi me! Eliyaas dhufee fannoo irraa akka isa buusu ilaallaa!” jedhe.</verse>
				<verse number="37">Yesuus qoonqoo guddo'oon iyyee du'e.</verse>
				<verse number="38">Gollaan Galma Waaqaa keessatti gollaneeranu gubbaa haga gadii addee lamatti tarsa'e.</verse>
				<verse number="39">Ajajaan dhibbaa, ka achi fannoo Yesuusii dura dhaabbateeru, akka inni itti du'e dhage'ee, “Dhugumaan, nami kun Ilma Waaqaa ti” jedhe.</verse>
				<verse number="40">Dubartooti gariin fagaattanee ilaalisatti jiraniiyyu. Isaan keessaa Maaryamii Magdalaa, Maaryamii haadha Yaaqoobii maandhichaatii fi Yoose'ee, Saloomeelle achi jiran.</verse>
				<verse number="41">Isaan yennaa inni Galiilaa jiru isa hordofanee, isa tajaajilane. Dubartooti dhibiin ta isa woliin gara Yerusaalemii dhufanelle achi jiran.</verse>
				<verse number="42">Guyyaa, guyyaa Sanbataatiin duraa, gaafa qopheeffata Yihudootaa gara galgalaa,</verse>
				<verse number="43">Yoseefiin qachaa Armaatiya'aa ka miseensa kora murtii Yihudootaa keessatti ulfaata'aa fi dhufa mootumaa Waaqaa eegatiisatti jiru dhufee, gadhaa jabbeennaan Philaaxoos dura dhikaatee reeffa Yesuusii akka isaa kennuuf gaafate.</verse>
				<verse number="44">Philaaxoos akka Yesuus qaata du'e yennaa dhage'ee maadeffate. Inni ajajaa dhibbaa waamee akka Yesuus du'eeru isa gaafate.</verse>
				<verse number="45">Philaxoos ajajaa dhibbaa irraa oduu fuudheen duuba, reefa Yoseefiif kenne.</verse>
				<verse number="46">Yoseef woyaa qoola bitee reeffa Yesuusii faannoo irraa buusee, itti maree, boolla awwaalaa ka dhakkaa keessatti bocamee qophoyeerutti awwaale. Achiin duuba dhakaa guddaa gangalchee afaan boollaa duuche.</verse>
				<verse number="47">Maariyaamiin qachaa Magdala'aatii fi Maariyaamiin haati Yoseefii addee reeffi Yesuusii itti awwaalame hubatanee dhaggane.</verse>
			</chapter>
			<chapter number="16">
				<verse number="1">Guyyaan Sanbataa dabareeruun duuba, Maariyaamiin qachaa Magdala'aa, Maariyaamiin haati Yaaqoobitii, Salomeellee dhaqanee nafa Yesuusii issiisaaf fiqiree bitane.</verse>
				<verse number="2">Isaan guyyaa Dilbataa barii halkaniin, yennaa aduun baatu, gara boolla awaalaa dhaqane.</verse>
				<verse number="3">Isaan kara'atti, “Eennutti afaan boolla awwaalaa irraa dhakaa nu'uuf gangalchaa?” woliin jedhane.</verse>
				<verse number="4">Ammoo yennaa itti hiiqanee ilaalanee dhakaan guddaan bineensi sun duruu irraa garagalfameeruun dhaggane.</verse>
				<verse number="5">Isaan boolla awwaalaa keessa yennaa seenane dargaggeessi tokko, woyaa adii uffatee gara middaatitti tee'eeruun dhagganee rifatane.</verse>
				<verse number="6">Inni ammoo, “Hin rifatina'a! Isin Yesuusii Naaziretii ka fannifame barbaaddan. Inni ka'eera; as hin jiru. Addee isa keyane kunoo ilaala'a!</verse>
				<verse number="7">Amma deema'aatii, barattoota isaatii fi Pheexroositti, ‘Inni isiniin dura Galiilaa dhaqa; akkuma isinitti hime achitti isa hin dhaggitan’ jedha'aa hima'a” isaaniin jedhe.</verse>
				<verse number="8">Maarre dubartooti naasu'uun bararaqanee, boolla awwaalaa keessaa baayanee baqatane. Isaan waan sodataneeranuuf eennuulletti womaa hin dubbanne. [</verse>
				<verse number="9">Yesuus Dilbata ganama du'aa ka'een duuba, dursee Mariyaamii qachaa Magdala'aa, ta inni ayyaanoota hamoota torba keessaa baaseerutti mudhate.</verse>
				<verse number="10">Isiin gara worra duri isa woliin jiranuu, ka guddoo booyiisatti jiranuu dhaxxee hinte.</verse>
				<verse number="11">Isaan Yesuus hin jira jechuu isi'iitii fi akka isa dhaggitelle yennaa dhage'ane hin dhuggeeffane.</verse>
				<verse number="12">Eegii san Yesuus, barattooti lamaan qachaa keessaa bayanee adoo ideemiisatti jiranuu bifa dhibi'iin itti mudhate.</verse>
				<verse number="13">Isaan deebi'anee worra kaanitti waan kana yennaa himane, isaan ammoo hin dhugeeffanne.</verse>
				<verse number="14">Eegii san Yesuus, barattooti kudhanii tokko adoo areerratiisatti jiranuu itti mudhate. Sababa isaan dhugeeffannaa dhabanee fi worra du'aa ka'iisa isaa dhaggane dhugeeffatiisa dhabiisaan mataa jabaataneef, inni isaan dheekkame.</verse>
				<verse number="15">Achiin duuba inni, “Gara biyya lafaa duudii dhaqa'aatii, kolbaa maratti Oduu Gammadaa lallaba'a.</verse>
				<verse number="16">Nami dhugeeffatee cuuphame mara hin fayya; ammoo ka hin dhugeeffanne mara itti murama.</verse>
				<verse number="17">Worri anatti dhugeeffatu baasota akka tolchuuf hunni hin kennama. Isaan maqaa kiyyaan durriisota hin baasan; afaan haareyaan hin dubbatan;</verse>
				<verse number="18">Yoo dhudhuufaa harkaan qabanee ol fuudhane, yookiin yoo waan nama ijjeesu unanelle isaan hin miidhu; worra fayyaa hin qanne irra harka ifii yoo keyane, worri sunille hin fayya” isaaniin jedhe.</verse>
				<verse number="19">Goottaan Yesuus isaan woliin dubbateen duuba, gara ol-gubba'aa fudhatamee, mogguu midda Waaqaatitti tee'e.</verse>
				<verse number="20">Achiin duuba barattooti bayanee, addee duudii dhaqanee Oduu Gammadaa lallabane; Goottaan isaan woliin hojjatee baasota hojjatanteen lallaba isaanii mirkaneesse.]</verse>
			</chapter>
		</book>
		<book number="42">
			<chapter number="1">
				<verse number="1">Ulfaataa Tewofiloos! Marroo waan odduu teennatti te'ee namooti hedduun barreessiisaaf wodhaananeeran.</verse>
				<verse number="2">Ergaa tana worri nu'uuf dabarsane worra jalqabaa jalqabanee ila ifiitiin dhagganee fi worra dubbii tana lallabane.</verse>
				<verse number="3">Maarre anille, waan mara jalqabaa jalqabee, akka dansaa waan qoradheeruuf, tarre'etti galchee si'iif barreessuun dansaa teetee anatti mudhatte.</verse>
				<verse number="4">Wonni ati baratteertu dhugaa akka teete guutattee akka beettuuf, ani tana godhe.</verse>
				<verse number="5">Bara Heroodis mooticha biyya Yihuda'aa te'eerutti, balbala hayyootaa, gooree Abiya'aa keessaa hayyichi Zakkaariyaas jedhamu tokko jira. Niitiin isaalle sanyii Aaronii ti; maqaan isi'ii Elsaabeex jedhama.</verse>
				<verse number="6">Isaan lamaanuu ajajaa fi seera Gootta'aa maraaf ajajamaa fuula Waaqaa duratti le'ii dansaa le'ane.</verse>
				<verse number="7">Elsaabeex maseena waan teeteef, isaan ijoollee hin qabanu. Isaan lamaanuu guddoo dulloomaneeran.</verse>
				<verse number="8">Gaafa tokko, badoon hujii hayyumma'aa ta hayyoota gooree Zakkaariyaasii waan teeteef, Zakkaariyaas fuula Waaqaa duratti hujii hayyummaa ifii hujiisaaf dhikaate.</verse>
				<verse number="9">Akka aadaa hayyootaatitti, gara Galma Waaqaa seenee hixaana akka aarsuuf carra'aan filame.</verse>
				<verse number="10">Yennaa hixaanni aarfamu san, gumiin alatti daadimatiisatti jirti.</verse>
				<verse number="11">Ergamaan Waaqaa addee hixaanni itti aarfamu gara middaatiin dhaabbatee Zakkaariyaasitti mudhate.</verse>
				<verse number="12">Zakkaariyaas yennaa isa dhagge rifatee sodaate.</verse>
				<verse number="13">Ergantichi Waaqaa ammoo, “Zakkaariyaas hin sodaatin! Waaqi daadimata keeti dhage'eera; niitiin teeti Elsaabeex ilma si'iif hin deetti; maqaa isaalle Yohaannis jettee baatta.</verse>
				<verse number="14">Yennaa inni dhalate ati guddoo hin gammadda; kolbaan hedduulle guddoo gammaddi.</verse>
				<verse number="15">Inni fuula Gootta'aa duratti guddaa hin te'a; daadhii woyni'ii yookiin untoo macheessitu ijjumaa hin unu; gadaamessa haadha ifiitii jalqabee Ayyaana Woyyichaan hin guutama.</verse>
				<verse number="16">Kolbaa Israa'elii hedduu gara Waaqa Goottaa isaanii hin deebisa.</verse>
				<verse number="17">Akkuma Eliyaasii raagichaa Ayyaanaa fi hunna qabaatee, yaada abbooti'iitii fi ijoolle'ee tokko tolchiisaaf, kolbaa hin ajajanne gara yaada balchoole'eetitti deebisiisaaf, kolbaalle Gootta'aaf qopheessiisaaf Gootta'aan dura hin ideema” isaan jedhe.</verse>
				<verse number="18">Zakkaariyaas Erganticha Waaqaatiin, “Wonni kun akka teetu attamiin beeka? Anii fi haati manaa tiyyalle dulloonneerra” jedhe.</verse>
				<verse number="19">Ergantichi Waaqaalle, “Ani Gabri'eel, ka fuula Waaqaa dura dhaabbadhu, oduu gammadaa tana sitti himiisaaf ergamee dhufe.</verse>
				<verse number="20">Ati ammoo ergaa tiyya ta yennaa te'uu maltetti, te'uu jirtu hin dhugeeffanne. Waan dhugeeffatiisa dhaddeef haga wonni kun teetutti, afaan hin duudda; dubbatiisalle hin dandeettu” jedhee deebise.</verse>
				<verse number="21">Kolbaan yennaa san Zakaariyaas eegatiisatti jirtu, inni Galma Waaqaa keessatti turee jennaan maadeffatte.</verse>
				<verse number="22">Inni yennaa gad baye, isaan woliin dubbatiisa dadhabee jennaan, akka inni Galma Waaqaa keessatti mudhii dhaggeeru beekane. Inni dubbatiisa dadhabee harka ifiitiin isaaniif beessisa kenne.</verse>
				<verse number="23">Yennaan Zakkaariyaas Galma Waaqaa keessatti tajaajilu hobbaatee jennaan gara mana ifii deebi'ee gale.</verse>
				<verse number="24">Eega san adoo hin turin niitiin isaa Elsaabeex ulfoottee, haga ji'a shanii mana ifii keessatti dhokatte.</verse>
				<verse number="25">Isiin, “Goottaan tana anaaf godhee, amma gara duubaatitti ana qaabbatee salphinnaa kiyya ka kolbaa oddu'uu na irraa dhoogge” jette.</verse>
				<verse number="26">Elsaabeex ulfoottee ji'a ja'eesso'ootitti Waaqi erganticha Gabri'eel gara qachaa Naaziretii ka Galiilaa keessatti dhaggamuu,</verse>
				<verse number="27">gara durra duuddu'uu ta Maariyaam jedhantuu takka erge. Isiin nama Yoseef jedhamu ka sanyii Mooticha Daawwitii keessaa dhalate tokkoof kadhatanteerti.</verse>
				<verse number="28">Ergantichi Waaqaa gara isi'ii dhufee, “Ati ta guddoo badhaateertu; nageenni si'iif te'u; Goottaan si woliin jira!” isi'iin jedhe.</verse>
				<verse number="29">Maariyaamiin dubbii erganticha Waaqaa mantee “Kun nageya attamiiti?” jettee yaadatte.</verse>
				<verse number="30">Ergantichi Waaqaa isi'iin, “Maariyaam, hin sodaatin! Waaqi si badhaaseera.</verse>
				<verse number="31">Ati ulfoottee ilma hin deetta; maqaa isaalle Yesuus jettaan.</verse>
				<verse number="32">Inni guddaa hin te'a, Ilma Waaqa Ol Aana'aalle hin jedhama. Goottaan Waaqi akkuma abbaa isaa Daawwitii isa hin mootonsa.</verse>
				<verse number="33">Inni kolbaa Israa'eliitiif haga barabaraa mootii hin te'a, mootummaan isaalle dhuma hin qaddu” jedhe.</verse>
				<verse number="34">Maariyaam eraganticha Waaqaatiin, “Ani durra duuddu'u; tun attam te'iisaa dandeetti?” jette.</verse>
				<verse number="35">Ergantichi Waaqaalle deebisee, “Ayyaanni Woyyichi si'itti hin dhufa, hunni Waaqa Ol Aana'aalle si irratti hin buuti. Tanaaf daa'inni woyyichi dhalatu Ilma Waaqaa hin jedhama.</verse>
				<verse number="36">Firri teeti Elsaabeex ta maseente jedhante, guddoo dulloontulle, amma ammoo isiinuu ulfoottee kun ji'a ja'eesso'oo ti.</verse>
				<verse number="37">Waaqaaf wonni hin dande'anne hin jirtu” jedhe.</verse>
				<verse number="38">Maarre Maariyaam, “Ani tajaajiltuu Gootta'aa ti. Akkuma ati jette anaaf teetuutii!” jette. Achiin duuba ergantichi Waaqaa isii biraa deeme.</verse>
				<verse number="39">Eega san adoo hin turin Maariyaam kaatee, gara qachaa biyya Yihudaa koobitti'ii keessaa tokko ariifattee dhaxxe.</verse>
				<verse number="40">Isiin mana Zakkaariyaasii seentee, Elsaabeex nageya fuute.</verse>
				<verse number="41">Elsaabeex nageya Maariyaami'ii yennaa dhageette, annuun gadaamessa isi'ii keessa utaale. Elsaabeex Ayyaana Woyyichaan guutantee,</verse>
				<verse number="42">qoonqoo ol qabattee, “Ati dubartii mara caalaa ta eebbifante, mucaan ati deettulle ka eebbifame!</verse>
				<verse number="43">Haati Goottaa kiyyaa gara kiyya dhuttee, akka ana dubbittuuf ulfinni akkanaa maaf anaa te'e?</verse>
				<verse number="44">Akkuma qoonqoo nageya fuudhiisa keetii gurri kiyya dhage'een, finni gadaamessa kiyya keessaa gammadee utaale.</verse>
				<verse number="45">Dubbiin Goottaan isi'itti dubbate akka muummottu ta dhugeeffatte ta badhaate” jette.</verse>
				<verse number="46">Maariyaam, “Lubbuun tiyya Goottaa galateessiti;</verse>
				<verse number="47">ayyaanni kiyyalle Waaqa fayyisaa kiyyatti hin gammada.</verse>
				<verse number="48">Inni garbittii ifii gad aantuu qaabbateera; ammaa jalqabee dhalooti duudiin ta badhaate anaan jedha.</verse>
				<verse number="49">Waaqi dande'aan waan guddoo anaaf godhe. Maqaan isaalle woyyicha.</verse>
				<verse number="50">Marartiin isaa worra isa sodaatuuf dhalootaa haga dhalootaa ti.</verse>
				<verse number="51">Inni dandeettuu irree ifii mudhisee, worra kooru yaada gadhaa isaanii woliin firfisse.</verse>
				<verse number="52">Mootota jajjaba barcumaa mootummaa isaanii irraa buusee, worra gad aanaa ol kaase.</verse>
				<verse number="53">Worra beelowe waan dansa'aan quussee, dureeyyii harka duwwaa gad lakkise.</verse>
				<verse number="54">Abbootii teenna Abrahaamii fi sanyii isaa maraaf addii haga bara baraa kenne qaabbatee, marartii ifiitiin garbicha ifii Israa'el gargaareera” jette.</verse>
				<verse number="55"></verse>
				<verse number="56">Maariyaam gara ji'a sadii Elsaabeex woliin turtee, achiin duuba gara mana ifii deebite.</verse>
				<verse number="57">Elsaabeex yennaan deettu geennaan, ilma deette.</verse>
				<verse number="58">Ollootaa fi firoottan isi'ii akka Goottaan isi'iif guddoo marare dhagganee, isii woliin gammadane.</verse>
				<verse number="59">Guyyaa saddeetesso'oo annuu haqanqabaa qabiisaaf worri dhufane, annuu maqaa abba'aatiin, Zakkaariyaas jedhanee baasiisaaf barbaadane.</verse>
				<verse number="60">Haati isaa ammoo, “Waawwoo! Maqaan isaa Yohaannis jedhamuu qaba” jette.</verse>
				<verse number="61">Isaan isi'iin, “Worra keeti keessaa maqaa kanaan ka waamameeru tokkolle hin jiru” jedhane.</verse>
				<verse number="62">Achiin duuba abbaan isaa eennu jedhee maqaa isaa baasiisaaf akka barbaadu beessisaan gaafatane.</verse>
				<verse number="63">Zakkaariyaas waan irratti barreessu gaafatee, “Maqaan isaa Yohaannis” jedhe barreesse. Isaan martinuu waan kana baaseffatane.</verse>
				<verse number="64">Yennuma san arrabi isaa hiikamee, dubbatiisa dande'ee, Waaqa galateeffate.</verse>
				<verse number="65">Ollaan marti waan te'e kana sodaate. Oduun waan kanaalle biyya Yihuda'aa goorittii keessatti addee maratti odeeffante.</verse>
				<verse number="66">Dhugumaan hunni Gootta'aa waan isa woliin jirtuuf, worri waan kana dhage'ane martinuu, “Mucaan kun maan te'inna laati?” jedhanee yaadatane.</verse>
				<verse number="67">Achiin duuba abbaan isaa Ayyaana Woyyichaan guutamee,</verse>
				<verse number="68">“Kolbaa ifii gargaaree, bilisa baasiisaaf waan dhufeef, Goottaan Waaqi Israa'elii galatoomuu!</verse>
				<verse number="69">Sanyii Daawwitii tajaajilaa ifii irraa, fayyisaa jabaa nu'uuf kaaseera.</verse>
				<verse number="70">Bara durii, afaan raagota woyyootaatiin dubbatee,</verse>
				<verse number="71">diinotaa fi harka worra nu jibbuu mara jalaa akka nu fayyisu addii nuuf kenneera.</verse>
				<verse number="72">Abbootii teennaaf akka mararu addii kennee fi gondooroo woyyittii ifii qaabbate.</verse>
				<verse number="73">Bara le'ii teennaa mara fuula isaa duratti woyyumma'aa fi balchumma'aan, sodaa malee akka isaaf tajaajillu, diinota keenna jalaa akka nu baasu, abbaa keenna Abrahaamiif kakuu gale.</verse>
				<verse number="74"></verse>
				<verse number="75"></verse>
				<verse number="76">Mucaa kiyya, atille, raagicha Waaqa Ol Aana'aa hin jedhanta, karaa Gootta'aa qopheessiisaaf isa dura hin ideenta.</verse>
				<verse number="77">Kolbaan Waaqaa araara cubbu'uu kennamuun, beekkuma fayyinnaa akka dhaggattu hinta.</verse>
				<verse number="78">Waaqi keenna marara'aa fi gadhaa laafa'a. Inni aduu fayyinnaa nu'uuf hin baasa.</verse>
				<verse number="79">Inni worra dukkanaa fi gaaddisa du'aa keessa jiru maraaf hin issa; miila keennalle karaa nageyaatitti hin qajeelcha” jedhee raage.</verse>
				<verse number="80">Mucaan guddatee, Ayyanalle'een jabaate; haga guyyaan inni kolbaa Israa'eliititti mudhate gewutti goomolee keessa le'e.</verse>
			</chapter>
			<chapter number="2">
				<verse number="1">Yennaa san worri mootummaa worra Rooma'aa jala jiranu mara akka laakkowamanu, mootiin moototaa Awugisxoos ajaja baase.</verse>
				<verse number="2">Laakkossi kolba'aa ka matoomaa kun, bara Qereenewos bulchaa biyya Sooriya'aa te'eerutti te'e.</verse>
				<verse number="3">Maarre nami maraa laakkowamiisaaf gara qachaa ifii dhaqe.</verse>
				<verse number="4">Yoseefille dhalootaan sanyii Daawwitii waan te'eef, qachaa Naaziretii ka Galiilaa keessatti dhaggamuu bayee, gara qachaa Daawwitii, ka biyya Yihuda'aa keessatti dhaggamuu Beeteleem dhaqe.</verse>
				<verse number="5">Inni intala kadhateeru, ta ulfa qaddu, Maariyaam woliin laakkowamiisaaf achi dhaqe.</verse>
				<verse number="6">Adoo isaan Beeteleem keessa jiranuu, yennaan Maariyaamiin deettu geette.</verse>
				<verse number="7">Isiin ilma angaficha deettee, mana keessumma'aa keessaa addee buli'ii waan dhabaneef, annuu hoccu'uun martee goongaa keessa irkitte.</verse>
				<verse number="8">Dirree adaala biyya saniitti tissitooti halkaniin horii tissaa bulanu jiran.</verse>
				<verse number="9">Ergamaan waaqaa dedhuma isaanitti mudhatee, ulfinni Gootta'aalle isaanitti ifee jennaan bararaqane.</verse>
				<verse number="10">Ergantichi Waaqaa ammoo, “Hin sodaatina'a! Ani oduu gammadaa ta kolbaa maraaf gammada guddaa teetu isinitti odeessisaaf dhufe.</verse>
				<verse number="11">Adha qachaa Daawwitiititti fayyisaan isiniif dhalateera; inni Goottaa Kiristoos.</verse>
				<verse number="12">Beessisi isaalle kana: annuu hoccu'uun maramee, goongaa keessa irkateeruun dhaggitan” isaaniin jedhe.</verse>
				<verse number="13">Ergantooti Waaqaa ta ol-gubba'aa hedduun erganticha Waaqaa san woliin dedhuma mudhatanee,</verse>
				<verse number="14">“Ulfinni ol-gubba'atti Waaqaaf te'u, lafalle'etti woraa inni jaallatuuf nageenni te'u” jedhanee Waaqaa galateeffatane.</verse>
				<verse number="15">Ergantooti Waaqaa tissitoota lakkisanee gara ol-gubba'aa deebi'aneen duuba, tissitooti, “Ka'aa mee, gara Beeteleemii dhandhee, waan te'e kana, ka Goottaan nu'utti hime ilaallaa!” woliin jedhane.</verse>
				<verse number="16">Maarre isaan ariifatanee dhaqanee, Maariyaamii fi Yoseef, daa'imalle goongaa keesssa irkateeruun dhaggane.</verse>
				<verse number="17">Tissitooti yennaa isa dhaggane, waan ergamaan Waaqaa marroo daa'ima kanaatiif dubbate isaanitti odeessane.</verse>
				<verse number="18">Worri waan kana dhage'ane maraa, waan tissitooti isaanitti odeessane baaseffatane.</verse>
				<verse number="19">Maariyaam ammoo, waan kana mara gadhaa ifii keessatti qabattee itti yaadatte.</verse>
				<verse number="20">Tissitooti akkuma ergamaan Waaqaa isaanitti hime teeteertuun waan dhage'anee fi dhagganne maraaf, Waaqa galateessaa leellisaa deebi'ane.</verse>
				<verse number="21">Guyyaan saddeetesso'oo dabareeruun, mucaa haqanqabaa qabiis yennaa geye, akkuma haati isaa adoo hin ulfooyin duratti ergamaan Waaqaa maqaa isaa baase “Yesuus” jedhane.</verse>
				<verse number="22">Akka Seerri Muuse'ee ajajutti, yennaan qulqulloomiisaa geennaan, Maariyaami'ii fi Yoseef daa'ima Goottaa duratti dhiyeessiisaaf gara Yerusaalemii geessane.</verse>
				<verse number="23">Seera Gootta'aa keessatti, “Ilmi angafichi maraa Gootta'aaf kennamee ka woyyoome te'a” jedhantee barreeffanteerti.</verse>
				<verse number="24">Isaan akka seerri Gootta'aa jedhutti, saphaliisa lamaan yookiin ilmoolee cuquliisaa lamaan woreega dhiyeessiisaaf dhaqane.</verse>
				<verse number="25">Yennaa san namichi maqaan isaa Simoon jedhamu ka Yerusaalem keessa le'u tokko jira. Inni nama balchaa, ka jiruu ifii Waaqaaf kenneeru. Inni nama fayyinna Israa'ellii eeggatiisatti jiru; Ayyaanni Woyyichille isa irra jira.</verse>
				<verse number="26">Masiihii Gootta'aa adoo hin dhaggin akka inni hin duune Ayyaanni Woyyichi itti mudhise.</verse>
				<verse number="27">Maariyaamii fi Yoseef akka Seera Muuse'eetittii waan barbaachisu godhiisaaf daa'ima Yesuus gara Galma Waaqaa yennaa fidane, Ayyaanni akka Simoon gara Galma Waaqaa deemu itti hime.</verse>
				<verse number="28">Simoon daa'ima fuudhee habbaarratee,</verse>
				<verse number="29">“Amma, Goottaa, addii kennite guutteerta, ana tajaajilaa keetille nageyaan addee dhuga'aa geessi.</verse>
				<verse number="30">Fayyisiisa keeti ka ati fuula kolbaa maraa duratti qopheessite, ilti tiyya dhaggiteerti.</verse>
				<verse number="31"></verse>
				<verse number="32">Ifi worra Yihudoota hin te'initti mudhisu kun, kolbaa teeti Israa'eliifille ulfinna hin fida” jedhee Waaqa galateeffate.</verse>
				<verse number="33">Abbaa fi haati Yesuusii waan Simoon marroo daa'imaatii dubbaate baaseffatane.</verse>
				<verse number="34">Achiin duuba Simoon isaan eebbisee, Maariyaami'iin, “Daa'inni kun Israa'el keessatti nama heddu'uuf sababa badi'ii, nama heddu'uufille sababa fayyinnaa akka te'uuf Waaqaan filatameera. Inni beessisa Waaqa biraa kenname, ka kolbaan hedduun mormitu te'ee,</verse>
				<verse number="35">yaada isaanii ka dhossa'aa ifatti hin baasa. Gaddi akka goraadee qaramee gadhaa keeti hin woraana” jedhe.</verse>
				<verse number="36">Raagittiin Haannaa jedhantu, ta guddoo dulloonteertu takka, intalti Faanu'elii, ta gosa Aseerii achi jirti. Isiin heeruntee woggaa torba teetteen duuba, dhirsi isi'ii du'e.</verse>
				<verse number="37">Kanaan duuba woggaan isi'ii saddeettamii afuri haga geettu, isiin Galma Waaqaa keessa laamaa fi daadimataan halkanii fi guyyaa Waaqa tajaajilte.</verse>
				<verse number="38">Haannaan yennuma san dhuttee Waaqa galateeffattee, marroo daa'imaa worra bilisa bayiisa Yerusaalemii eegatu maratti dubbatte.</verse>
				<verse number="39">Yoseefii fi Maariyaam waan Seerri Gootta'aa ajaju mara hujanee fixaneen duuba, gara qachaa ifii Naaziret, ka Galiilaa keessatti dhaggamuu deebi'ane.</verse>
				<verse number="40">Daa'inni guddatee jabaate; qarummaalle'een ka guutame te'e; badhaadhi Waaqaalle isa irra jira.</verse>
				<verse number="41">Abba'aa fi haati Yesuusii wogguma wogga'aan guyyaa Jila Irra Dabaramaa gara Yerusaalemii dhaqan.</verse>
				<verse number="42">Yennaa Yesuus woggaa kudhanii lama guute, akkuma baratametti isaan gara jilaa dhaqane.</verse>
				<verse number="43">Yennaa jilti hobbaate, gara manaa deebi'iisaaf ka'ane; Yesuus ammoo Yerusaalemitti hafe. Abba'aa fi haati isaa waan kana hin beenne.</verse>
				<verse number="44">Waan inni worra woliin jiranu woliin jiru seyanee, guyyaa guutuu ideemaneen duuba firootaa fi jaalota ifii bira iyyaafatiisaaf ka'ane.</verse>
				<verse number="45">Isaan yennaa isa dhabane, barbaadiisaaf gara Yerusaalemii deebi'ane.</verse>
				<verse number="46">Guyyaa sadiin duuba Galma Waaqaa keessatti barsiisota woliin tee'ee, isaan caqasaa gaaffiille isaan gaafatiisatti jiruun dhaggane.</verse>
				<verse number="47">Worri isa dhage'ane maraa beekkuma isaatii fi deebii inni deebise baaseffatane.</verse>
				<verse number="48">Abba'aa fi haati isaa yennaa achitti isa dhaggane maalalane. Haati isaa, “Ilma kiyya maaf akkana nu tolchite? Anii fi abbaan keeti akka malee yaannee si barbaadiisatti jirra” isaan jette.</verse>
				<verse number="49">Yesuus deebisee, “Isin maaf ana barbaaddan? Akka ani mana Abbaa kiyyaa keessa tee'uu male hin beennee?” isaaniin jedhe.</verse>
				<verse number="50">Isaan ammoo waan inni dubbate hin hubanne.</verse>
				<verse number="51">Achiin duuba Yesuus worra ifii woliin gara qachaa Naaziretii deebi'ee, worraafille ajajame. Haati isaa waan te'e san mara gadhaa ifiititti qabatte.</verse>
				<verse number="52">Yesuus Waaqaa fi nama duratti, nafaan, qarumma'aa fi gaaro'oon guddate.</verse>
			</chapter>
			<chapter number="3">
				<verse number="1">Xiberyoos mooticha te'ee woggaa kudhanii shaneesso'ootitti, Phonxoos Philaaxoos bulchaa biyya Yihuda'aa, Heroodis biyya Galiila'aatitti, obboleessi isaa Filiphoos biyya Ixuriya'aatii fi Xuraakonixiititti, Lisaaniyaasille biyya Abiliinya'aatitti bulchitoota biyyaa te'ane.</verse>
				<verse number="2">Yennaa Haannaasii fi Qayyaaffaan Yihudootaaf hayyoota gugurdoo te'aneeranutti, Yohaannisiin ilmi Zakkaariyaasii goomolee keessa jiruun dubbiin Waaqaa itti dhutte.</verse>
				<verse number="3">Yohaannis adaala biyya Yordaanosii duudii keessa ideemee, “Cubbuu teessan irraa deebi'aatii cuuphama'a; Waaqille cubbuu teessan isiniif hin araarama” jedhee lallabe.</verse>
				<verse number="4">Isaayaasiin raagichi marroo Yohaannisiitiif, “Nami tokko goomolee keessatti, ‘Karaa Gootta'aa qopheessa'a; daandii inni irra ideemu qajeelcha'a!</verse>
				<verse number="5">Baleen martinuu guutantuu ti, koobii fi gaarri martinuu diriiruu ti. Karaan daddabaan qajeelee, daandiin kattattaan wol qixxoottuu ti.</verse>
				<verse number="6">Nami duudiin fayyisiisa Waaqaa hin dhagga’ ” jedhee barreesseera.</verse>
				<verse number="7">Yohaannis gumii harka isaatitti cuuphamiisaaf gara isaa dhutteen, “Isin ilmaan buuti'ii! Akka isin mufii Waaqaa ta isinitti dhufaartu jalaa baqattanu eennutti isinitti hime?</verse>
				<verse number="8">Cubbuu teessan irraa akka deebitane waan mudhissu tolcha'a. Abbaan keenna Abrahaam jedhiisatti hin ka'ina'a. Waaqi dhakoota kana keessaa fuudhee Abrahaamiif ilmaan tolchiisa akka dande'u ani isinitti hima.</verse>
				<verse number="9">Agaraan mukoota hiddatti muriisaaf qophoweera. Muki midhaan dansaa hin buunne maraa muramee ibiddatti hin gatama” jedhe.</verse>
				<verse number="10">Jennaan kolbaan, “Yoona nuuti maan tolchinu ree?” jettee Yohaannis gaafatte</verse>
				<verse number="11">Inni deebisee, “Nami uffana lamaan qabu ka womaa hin qanneef kennuu ti; ka sagalee qabulle warra hin qanne woliin qoodamuu ti” jedhe.</verse>
				<verse number="12">Worri qaraxa guuranu cuuphamiisaaf dhufanee, “Barsiisa'a, nuuti maan tolchinu?” jedhanee isa gaafatane.</verse>
				<verse number="13">Yohaannis isaaniin, “Ka seeraan murame caalchittanee hin guurina'a” jedhe</verse>
				<verse number="14">Loltooti gariin, “Nuuti hore? Maan goona?” jedhanee isa gaafatane. Innille isaaniin, “Hunnaan namuu irraa beesee hin guurina'a, eennulle dharaan hin himatina'a, mindaan keesssan isiniif gewuu ti” jedhe.</verse>
				<verse number="15">Kolbaan hedduun dhufa Kiristoosii eegiisatti waan jirtuuf, “Yohaannis Masiihii te'innaa?” jettee mante.</verse>
				<verse number="16">Yohaannis, “Ani amma bisaaniin isin cuupha, ka ana caalu ammoo ana duubaan dhufaara. Ani hidhaa kophee isaa hiikiisaafille nama te'uu moti. Inni Ayyaana Woyyichaa fi ibiddaan isin cuupha.</verse>
				<verse number="17">Inni eeddummee ifii keessatti midhaan qulleessiisaaf wobanee harkatti qabateera; midhaan qulleessee gootara'atti hin galcha; huura ammoo ibidda hin dhaanneen guba” jedhe.</verse>
				<verse number="18">Yohaannis karaa adda addaa heddu'uun gorsa isaaniif kennaa, Oduu Gammadaa isaanitti lallabe.</verse>
				<verse number="19">Heroodisiin bulchaan, Herodiyaas niitii obboleessa ifii fuudhee, waan badduu hedduu dhibiille waan hujeeruuf Yohaannis isa xixe.</verse>
				<verse number="20">Heroodis waan badduu ittuma dabalee, Yohaannis mana hidha'aatitti galche.</verse>
				<verse number="21">Kolbaan mara cuuphanteen duuba Yesuusille cuuphame. Adoo inni daadimatiisatti jiruu ol-gubbaan banantee,</verse>
				<verse number="22">Ayyaanni Woyyichi bifa saphaliisaatiin dhufee isa irra bu'e. Ol-gubbaa irraa, “Ati Ilma kiyya jaallatama'a. Ani si'itti gammadeera” qoonqoon jettu dhage'ante.</verse>
				<verse number="23">Yesuus yennaa hujii jalqabu, dhalatee gara woggaa soddomaa ti. Kolbaan, ilma Yoseefii Eeli'ii isa seete.</verse>
				<verse number="24">Eeliin ka Maataa'aa, Maataan ka Leewwi'ii, Leewwiin ka Malki'ii, Malkiin ka Yaanaayii, Yaanaayii ka Yoseefii,</verse>
				<verse number="25">Yoseef ka Maataatiyaasii, Maataatiyaas ka Amosii, Amos ka Naahomii, Naahom ka Eslii, Esliin ka Naagee,</verse>
				<verse number="26">Naageen ka Maa'aatii, Maa'aati ka Maataatiyaasii, Maataatiyaas ka Seeme'ii, Seeme'i ka Yoosee'ee, Yooseen ka Yooda'aa,</verse>
				<verse number="27">Yoodaan ka Yo'anaanii, Yo'anaan ka Resaa, Resaan ka Zarubaabelii, Zarubaabel ka Salaati'elii, Salaati'el ka Nerii</verse>
				<verse number="28">Neriin ka Melkii, Melkiin ka Adii, Adiin ka Qosaamii, Qosaam ka Elmaadaamii, Elmaadaam ka Eerii,</verse>
				<verse number="29">Eer ka Yoshu'aa, Yoshu'aan ka Elii'ezaarii, Elii'ezaar ka Yooraamii, Yooraam ka Maataatii, Maataat ka Leewwii,</verse>
				<verse number="30">Leewwiin ka Simi'oonii, Simi'oon ka Yihuda'aa, Yihudaan ka Yoseefii, Yoseef ka Yoonaam, Yoonaam ka Eliyaaqimii,</verse>
				<verse number="31">Eliyaaqim ka Meleyaa, Meleyaan ka Maayinaanii, Maayinaan ka Maaxaataa, Maaxaataan ka Naataanii, Naataan ka Daawwitii,</verse>
				<verse number="32">Daawwit ka Iseyii, Iseyi ka Yoobeedii, Yoobeed ka Bo'azii, Bo'az ka Salmoonii, Salmoon ka Nahasoonii,</verse>
				<verse number="33">Nahasoon ka Aminaadaabii, Aminaadaab ka Aaraamii, Aaraam ka Arnii, Arni ka Hesromii, Hesrom ka Faaresii, Faares ka Yihuda'aa, Yihudaan ka Yaaqoobii,</verse>
				<verse number="34">Yaaqoob ka Yisihaaqii, Yisihaaqi ka Abrahaamii, Abrahaam ka Taara'aa, Taaraan ka Naahorii, Naahor ka Serugii,</verse>
				<verse number="35">Serugi ka Raagaawuu, Raagaawu ka Felegii, Feleg ka Eberii, Eber ka Shala'aa, Shalaan ka Qaayinaamii,</verse>
				<verse number="36">Qaayinaam ka Arfaakisaadii, Arfaakisaad ka Seemii, Seem ka Nohii, Nohi ka Laamekii, Laameki ka Matusaala'aa,</verse>
				<verse number="37">Matusaalaan ka Heenokii, Heenoki ka Yaaredii, Yaared ka Mahalaalelii, Mahalaaleli ka Qaayinaanii, Qaayinaan ka Enoshii,</verse>
				<verse number="38">Enoshi ka Sheetii, Sheeti ka Addaamii, Addaam ka Waaqaa ti.</verse>
			</chapter>
			<chapter number="4">
				<verse number="1">Yesuus Ayyaana Woyyichaan guutamee laga Yordaanositii yennaa deebi'e, Ayyaanni gara goomole'ee isa geesse.</verse>
				<verse number="2">Achitti guyyaa afurtama Seexanaan ataabame. Guyyoota san inni womaa waan hin nyaatiniif dhuma guyyoota saniititti belowe.</verse>
				<verse number="3">Seexanni isaan, “Ati Ilma Waaqaa yoo teete, dhakaan kun daabboo akka te'u ajaji” jedhe.</verse>
				<verse number="4">Yesuus deebisee, “Barreeffam woyyichi, ‘Nami sagalee calla'aan hin le'u’ jedha” jedhe.</verse>
				<verse number="5">Achiin duuba Seexanni gara addee ol aantuu gubbaa isa geessee, yoosuma mootummaa biyya lafaa irra jirtu mara itti mudhise.</verse>
				<verse number="6">Seexanni Yesuusiin, “Ani kana maraa irratti ulfinnaa fi baallii si'iif hin kenna. Kun maraa waan anaaf kennameeruuf, ani ka jaalladheef kennuu hin dande'a.</verse>
				<verse number="7">Maarre yoo anaaf sagadde, kun maraa keeti te'a” jedheen.</verse>
				<verse number="8">Yesuus deebisee, “Barreeffam Woyyichi, ‘Goottaa Waaqa keetii sagadi; isa calla'aafille tajaajili!’ jedha” jedheen.</verse>
				<verse number="9">Achiin duuba Seexanni gara Yerusaalemii isa geessee, guutuu Galma Waaqaa gubba'atti dhaabbachiisee, “Barreeffam Woyyichi, ‘Waaqi ergantoota ifii akka si eeganuuf hin ajaja. Isaanille miila keeti dhakaan akka hin miine harka ifiitiin ol si hin qaban’ waan jedhuuf, ati Ilma Waaqaa yoo teete, asi gubba'aa ifi gad darbi” isaan jedhe.</verse>
				<verse number="10"></verse>
				<verse number="11"></verse>
				<verse number="12">Yesuus deebisee, “Barreeffam Woyyichi, ‘Goottaa Waaqa keeti haga hin ilaalin’ jedha” jedheen.</verse>
				<verse number="13">Seexanni karaa maraan isa ataabeen duuba haga yenna'aatiif isa biraa deeme.</verse>
				<verse number="14">Achiin duuba Yesuus hunna Ayyaana Woyyichaatiin gara Galiila'aa deebi'e. Gurri isaa adaala san maratti odeeffame.</verse>
				<verse number="15">Inni manoota waaqeffannaa Yihudootaa keessatti barsiisee, nami marti isa galateesse.</verse>
				<verse number="16">Achiin duuba Yesuus gara lafa itti guddatee, Naaziret dhaqee, guyyaa Sanbataa akkuma aadaa ifii Mana Waaqeffannaa Yihudootaa dhaqe. Yennaa inni Barreeffama Woyyicha dubbisiisaaf ka'e,</verse>
				<verse number="17">kitaaba Isaayaasii raagichaa itti kennane. Maraa kitaaba sanii diigee,</verse>
				<verse number="18">“Ayyaanni Gootta'aa ana irra jira, worra hiyyeeyyi'iif Oduu Gammadaa akka himuuf ana muudeera. worra booji'ameef bilisummaa akka lassuuf, worra ballaa akka dhaggisiisuuf, worra miicame akka baasuuf,</verse>
				<verse number="19">woggaa Goottaan kolbaa ifii fayyisulle akka lassuuf na ergeera” dubbiin jettu addee itti barreeffanteertu dhagge.</verse>
				<verse number="20">Yesuus kitaaba san maree, namicha eegutti kennee tee'e. Kolbaan Mana Waaqeffannaa Yihudootaa san keessa jirtu marti adoo ila irraa hin caffatin isa ilaalte.</verse>
				<verse number="21">Achiin duuba Yesuus isaaniin, “Akkuma dubbifamuun dhageettane, Barreeffam Woyyichi kun adha muummaye” jedhe.</verse>
				<verse number="22">Isaan martinuu marroo isaa waan dansaa dubbatanee, dubbii maso'oo ta inni dubbate baaseffatanee, “Inni ilma Yoseefiitii motii?” jedhane.</verse>
				<verse number="23">Yesuus isaaniin, “Isin dhugumaan mammaassa, ‘Cidheessa, dursii ifi fayyis!’ jedhu anatti hin mammaattan. Waan qachaa Qifirnaahoomiititti tolchitelle, ta nuuti dhageenne as qachaa keeti keessattille tolchi hin jettan” jedhe.</verse>
				<verse number="24">Itti dabaleelle, “Ani dhugumaan isinitti hima, raagaan tokko biyya ifiititti fudhatama hin qabu.</verse>
				<verse number="25">Dhugumaan, bara Eliyaasii raagichaatiitti woggaa sadii fi ji'a jaan bokkeenni dhabamee, lafa san duudii keessatti beelti hantuun yennaa galte, biyya Israa'elii keessatti haadhotiin hiyyeessaa hedduun jirti.</verse>
				<verse number="26">Eliyaas ammoo gara haadha hiyyeessaa ta biyya Sidoonii keessatti qachaa Saraaphta'aa keessa leetuu takka malee, gara dhibii gara nama tokkoolle hin erganne.</verse>
				<verse number="27">Akkasuma bara Elsaa'ii raagichaatitti kolbaan hedduun ta dhukkuba goga'aa farrisiisa'aan dhibanteertu jirti; ammoo, isaan keessaa Na'amaanii namicha biyya Sooriya'aa malee, nami tokkolle hin fayyine” jedhe.</verse>
				<verse number="28">Worri mana waaqeffannaa Yihudootaa keessa jiranu mara yennaa kana dhage'ane, akka malee aarane.</verse>
				<verse number="29">Isaan ol ka'anee, Yesuus qachaa keessaa harkisanee baasanee qile'etti gad qolaansiisaaf barbaadanee, gara ededa gooroo qachaan isaanii irratti ijaarameeruutitti isa geessane.</verse>
				<verse number="30">Inni ammoo isaanuma oddu'uun dabaree kara'atti bayee deeme</verse>
				<verse number="31">Achiin duuba Yesuus gara qachaa Qifirnaahoomii, ka Galiilaa keessatti dhaggamuu tokko dhaqee, guyyaa Sanbataa kolbaa barsiise.</verse>
				<verse number="32">Waan inni baalli'iin barsiiseef, isaan martinuu barsiisiisa isaa baaseffatane.</verse>
				<verse number="33">Namichi Ayyaana hama'aan qabameeru tokko mana waaqeffanaa Yihudoota keessa jiraayyu. Inni qoonqoo guddo'oon,</verse>
				<verse number="34">“Eeyyaa! Yesuusii nama Naaziretii, haajaa maan nu woliin qadda? Nu balleessiisaaf dhuttee? Ani ebeluu keeti hin beeka! Ati Woyyicha Waaqaa ti” jedhee iyye.</verse>
				<verse number="35">Yesuus ayyaana hama'aan, “Cadhisi! Keessalle'ee bayi!” jedhee xixe. Ayyaanni hamaan sun fuula isaanii duratti namicha gad jissee, womaa adoo isa hin miidhin keessaa baye.</verse>
				<verse number="36">Kolbaan martinuu baaseffatee, “Dubbiin akkasii tun maan? Ayyaanota hamootalle baalli'ii fi hunnaan xixa; isaanille isaaf hin ajajaman” wol woliin jette.</verse>
				<verse number="37">Gurri Yesuusii adaala biyya sanii maratti dhage'ame.</verse>
				<verse number="38">Yesuus Mana Waaqeffannaa Yihudootaatii bayee gara mana Simoonii dhaqe. Haati sodda'aa ta Simoonii dhukkuba nafa o'isu jaba'aan dhibanteertiiyyu; isaanille akka inni isii gargaaruuf itti himane.</verse>
				<verse number="39">Maarre Yesuus itti dhi'aatee cinaa isi'ii dhaabbatee, dhukkuba nafa o'isu san xixee, dhibeen isii lakkitte. Yennuma san ol kaatee isaanii areerte.</verse>
				<verse number="40">Yennaa aduun seente, worra dhukkuba adda addaatiin dhibamane maraa gara Yesuusii fidane. Inni isaan mara irra harka ifii keyee fayyise.</verse>
				<verse number="41">Durriisotille Yesuusiin, “Ati Ilma Waaqaa ti” jedhaa kolbaa hedduu keessaa iyyaa bayane. Ammoo waan isaan akka inni Kiristoos te'e beekaneef, xixee dubbatiisa isaan dhoogge.</verse>
				<verse number="42">Yennaa latti bariite Yesuus achii bayee, gara addee qoommi'ii dhaqe. Kolbaan isa barbaadiisa kaatee, yennaa dhaggite, akka inni isaan lakkisee hin deemne dhooggiisaaf wodhaante.</verse>
				<verse number="43">Inni ammoo isaaniin, “Ani Oduu Gammadaa ta mootummaa Waaqaa qachoota dhibiille'etti lallabu'uu male; ani akka tana hujuuf ergame” jedhe.</verse>
				<verse number="44">Maarre inni manoottaan waaqeffannaa Yihudootaa ka biyya Yihuuda'aa keessatti dhaggamuu keessatti lallabiisa itti fufe.</verse>
			</chapter>
			<chapter number="5">
				<verse number="1">Gaafa tokko Yesuus qarqara abbaayaa Genesaarexii dhaabbateeruun, kolbaan dubbii Waaqaa dhage'iisaaf gara isaa wol dadarbite.</verse>
				<verse number="2">Inni hoboloota lamaan qarqara abbaayya'aatti dhagge; worri qurxummii guuru hoboloota achitti lakkisee caccoota dhiqatiisatti jiraayyu.</verse>
				<verse number="3">Yesuus hoboloota san keessaa gara takkatti'ii, ta Simoonii seenee, akka inni qarqara abbaayaa irraa diqqoo gara keessaa hiissu isa gaafate. Achiin duuba Yesuus hoboloo keessa tee'ee gumii barsiise.</verse>
				<verse number="4">Yennaa dubbii ifii fixate, Simooniin, “Gara ila bisaanii hoboloo hiissiitii, qurxummii qabiisaaf caccoota teessan gad buusa'a” jedhe.</verse>
				<verse number="5">Simoonille, “Barsiisa'a, eda halkan duudii guddoo itti dadhabaa bulle, ammoo womaa hin qabanne. Amma ammoo, yoo ati jette ani caccoota hin buusa” jedheen.</verse>
				<verse number="6">Isaan caccoota buusanee, haga caccooti isaanii tarsa'iisa geettutti qurxummii hedduu qabatane.</verse>
				<verse number="7">Isaan lansooti isaanii ka hoboloo dhibii keessa jiranu dhufanee akka isaan gargaaranuuf haatatane. Isaanille dhufanee hobolooti lamaanuu haga gad lixiisa geettutti qurxummi'iin akka malee guutane.</verse>
				<verse number="8">Simoon Pheexroos waan te'e kana yennaa dhagge, fuula Yesuusii duratti jilbiiffatee, “Goottaa kiyya ani cubbichaa, anatti hin dhikaatin!” jedhe.</verse>
				<verse number="9">Simoonii fi worri isa woliin jiranu maraa qurxummii hedduu waan guurataneef akka malee baaseffatane.</verse>
				<verse number="10">Akkuma worra kaanii, lansoota Simoonii ka te'ane, ilmaan Zabdewosii Yaaqoobii fi Yohaannisille baaseffatane. Yesuus Simooniin, “Hin sodaatin! Haganaa achi kolbaa guurta” jedhe.</verse>
				<verse number="11">Isaan hoboloota harkisanee qarqaratti baasanee, waan mara lakkisanee Yesuus hordofane.</verse>
				<verse number="12">Gaafa tokko Yesuus qachaa tokko keessa adoo jiruu, namichi dhukkuba goga'aa farrisiisa'aan qabameeru ka achi jiru tokko, yennaa isa dhagge, Yesuus duratti gad jigee, “Ee Goottaa, yoo fedha keeti te'e ana fayyisi ” jedhee kadhate.</verse>
				<verse number="13">Yesuus harka ifii diriifatee, isa qabee, “Hin fedha fayyi” jedhe. Yennuma san dhukkubi goga'aa farrisiisaan namicha lakkise.</verse>
				<verse number="14">Yesuus namichaan, “Waan kana nama tokkolle'etti hin himin; ammoo dhaqiitii hayyichatti ifi mudhisi; akka ati fayyite, nami mara akka beekuuf, fayyuu keetiif, qodha Muuseen ajaje kenni!” jedhee seere.</verse>
				<verse number="15">Gurri Yesuusii ammoo addee maratti dhage'amee, gumiin guddoon isa dhage'iisaa fi dhukkuba ifii irralle'ee fayyiisaaf gara isaa dhutte.</verse>
				<verse number="16">Inni ammoo yennaa hedduu addee qoommi'ii dhaqaa daadimate.</verse>
				<verse number="17">Gaafa tokko Yennaa Yesuus barsiisu, Fariisaayotii fi barsiisoti Seera Muse'ee, olloota Galiila'aa fi Yihudaa keessatti dhaggamanu mara keessaa, Yerusaalemille'ee dhufaneeranu achi tetee'aneeran. Yesuus worra dhibamane akka fayyisuuf, hunni Gootta'aa isa woliin jirtiyyu.</verse>
				<verse number="18">Jarri tokko namicha laashoweeru tokko rare'een ba'atanee dhufanee, gara manaa seensisanee fuula Yesuusii dura keyiisaaf wodhaanane.</verse>
				<verse number="19">Ammoo waan kolbaan heddatteef, karaa seensisanu dhabanee, mana gubbaa yaabanee, heellichoo manaa saaqanee, rare'eenuu woliin kolbaa oddu'utti, fuula Yesuusii duratti gad buusane.</verse>
				<verse number="20">Yesuus dhugeeffannaa isaanii yennaa dhagge, namichaan, “Abboo, cubbuu teeti maraaf araarri kennameera” jedhe.</verse>
				<verse number="21">Barsiisoti Seera Muuse'eetii fi Fariisaayoti, “Namichi Waaqa faanshessu kun eennu inni? Waaqa tokkocha malee eentu cubbuu namaaf araaramiisaaf dande'a?” jedhaa yaadatane.</verse>
				<verse number="22">Yesuus yaada isaanii beekee, “Isin maaf waan akkanaa kana gadhaa keessan keessatti yaadattan?</verse>
				<verse number="23">‘Cubbuu teeti maraaf araarri kennameera’ jechu'u moo yookiin, ‘Ol ka'ii ideem’ jechu'utti kaso'o?</verse>
				<verse number="24">Amma ammoo ani Ilmi Namaa cubbuu araaramiisaaf lafa irratti baallii akka qabu akka beettannu” jedhee, namicha laashoweeruun, “Ol ka'i! Raree teeti fudhadhuutii gara mana keetii deemi!” jedhe.</verse>
				<verse number="25">Yennuma san namichi fuula isaanii duratti ol ka'ee, itillee irra irkataa ture fudhatee, Waaqa galateeffataa gara mana ifii deeme.</verse>
				<verse number="26">Isaan martinuu akka malee baaseffatanee, guddoo sodaatanee, “Adha baasa guddaa dhaggine!” jedhaa Waaqa galateeffatane.</verse>
				<verse number="27">Kanaan duuba, Yesuus achii deemee, namicha qaraxa guuru ka Lewwii jedhamu tokko, addee gosee qaraxaa tee'eeruun dhaggee, “Na hordofi” jedheen.</verse>
				<verse number="28">Lewwiin ol ka'ee, waan mara lakkisee, isa hordofe.</verse>
				<verse number="29">Achiin duuba Lewwiin mana ifiititti, areertii guddaa Yesuusiif qopheesse. Worri qaraxa guuru heddu'uu fi worri dhibiille isaan woliin areeratiisaaf tetee'aneeran.</verse>
				<verse number="30">Fariisaayotii fi worri golii isaanii te'ane barsiisoti Seera Muuse'ee gariin, “Isin worra qaraxa guuruu fi cubbaaleyyii woliin maaf nyaattan? Maaf untan?” jedhanee barattoota Yesuusiititti gungumane.</verse>
				<verse number="31">Yesuus deebisee, “Worra fayyaa hin qannee malee, worra fayyaaleyyi'iif cidheessa hin barbaachisu.</verse>
				<verse number="32">Ani cubbaaleyyii gara cubbuu irraa deebi'iisaa waamiisaaf malee, balchootaaf hin dhunne” isaaniin jedhe.</verse>
				<verse number="33">Namooti gariin Yesuusiin, “Barattooti Yohaannisii yennaa hedduu laamaa daadimatan. Barattooti fariisaayotaalle akkasuma tolchan, barattooti teeti ammoo hin nyaatanii, hin unan” jedhane.</verse>
				<verse number="34">Yesuus deebisee, “Worri jila fuudhaa fi heerumaatii waamame adoo waajibichi isaan woliin jiruu, akka laamu isin hin tolchitanii? Hin tolchitanu!</verse>
				<verse number="35">Yennaan waajibichi isaan biraa fudhatamu ammoo hin dhutti. Isaan yennaa san laaman” isaaniin jedhe.</verse>
				<verse number="36">Yesuus itti aansee, mammaassalle itti mammaakee, “Eennulle woyaa haareya tarsaasee woyaa dullatti'itti hin erbu. Yoo akkana tolche, woyaa haareya san hin tarsaasa. Erbeen woyaa haareyaa woyaa dullatti'iin wol hin fuutu.</verse>
				<verse number="37">Akkasuma daadhii woyni'ii ta hin baayiin qalqalluu dulloometti eennulle hin naqu. Yoo akkana tolche, daadhiin sun qalqalluu san hin dhoochi, daadhiin hin jiddi, qalqalluulle hin bada.</verse>
				<verse number="38">Tanaaf daadhiin hin bayiin qalqalluu haareyatti naqamu'uu malte!</verse>
				<verse number="39">Nami daadhii woyni'ii ta baate uneen duuba ta hin baayiin uniisaaf barbaadu hin jiru. Inni, ‘Ta baate woyya’ jedha” jedhe.</verse>
			</chapter>
			<chapter number="6">
				<verse number="1">Guyyaa Sanbataa tokko Yesuus fichaa qamadi'ii keessa dabaruun, barattooti isaa mataa qamadi'ii kukkutanee, harkaan sukkuumatanee, nyaatane.</verse>
				<verse number="2">Fariisaayoti gariin, “Isin waan Seerri keenna guyyaa Sanbataatiin hin tolchina'a jedhu, maaf tolchitan?” jedhanee gaafatane.</verse>
				<verse number="3">Yesuus deebisee, “Daawwitii fi worri isa woliin jiranu yennaa beelowane, waan inni tolche isin hin dubbinnee?</verse>
				<verse number="4">Inni gara mana Waaqaa seenee, daabboo Waaqaaf kennante, ta silaa hayyoota malee nami tokkolle akka hin nyaanne Seerri dhoogu fuudhee nyaatee, worra isa woliin jiranuufille kenne” jedheen.</verse>
				<verse number="5">Achiin duuba Yesuus isaaniin, “Ilmi Namaa Goottaa Sanbataa ti” jedhe.</verse>
				<verse number="6">Guyyaa Sanbata dhibi'ii Yesuus gara Mana Waaqeffannaa Yihudootaa dhaqee barsiise. Namichi harka middicha laashoweeru tokko achi jira.</verse>
				<verse number="7">Barsiisoti Seera Muse'eetii (hikkaan gariin barreesiitoota qofa jedha) fi Fariisaayoti gariin sababa Yesuus ittiin himatanu barbaadanee, akka inni guyyaa Sanbataatiin namicha fayyisu gaadane.</verse>
				<verse number="8">Yesuus ammoo yaada isaanii beekee namicha harka laashoweeruun, “Ol ka'i, fuula nama maraa dura dhaabbadhu!” jedhe. Jennaan namichi ol ka'ee achi dhaabbate.</verse>
				<verse number="9">Achiin duuba Yesuus isaaniin, “Ani isin gaafadha: Seerri keenna guyyaa Sanbataatiin maan akka tolchinu nu ajaja? Dansaa moo hamaa tolchuu? Lubbuu namaa fayyisuu moo balleessuu?” jedhe.</verse>
				<verse number="10">Yesuus adaala isaanii mara ilaaleen duuba, “Namichaan harka keeti diriirfadhu” jedhe. Jennaan, inni harka diriirfatee, harki isaa deebi'ee fayye.</verse>
				<verse number="11">Isaan akka malee aaranee Yesuus maan akka tolchanu mari'atane.</verse>
				<verse number="12">Gaafa tokko Yesuus gara gaaraa ol bayee halkan san duudii Waaqa daadimataa bule.</verse>
				<verse number="13">Yennaa latti bariite barattoota ifii gara ifii waamee, isaan keessaa worra kudhanii lamaan filatee ergantoota jedhee moggaase.</verse>
				<verse number="14">Isaanille, Simoon ka inni Pheexroos jedhee moggaase, Indiryaasii obboleessa Pheexroosii, Yaaqoob, Yohaannis, Filiphoos, Bartolomewoos,</verse>
				<verse number="15">Maatewoos, Toomaas, Yaaqoobii ilma Alfewoosii, Simoon ka, “Hinaatticha” jedhamee beekkame,</verse>
				<verse number="16">Yihudaa ilma Yaaqoobiitii fi Yihudaa nama biyya keriyootii, ka Yesuus dabarsee kenne fa'a.</verse>
				<verse number="17">Yesuus ergantoota woliin gaara irraa yennaa gad bu'e, barattoota ifii worra laakkossaan heddu'uu tokko woliin addee dirree takka dhaabbate. Gumiin hedduun ta Yihudaa keessaa mara, Yerusaalem keessaa, qachoota cinaa abbaayaa Xiroosiitii fi Sidoon keessalle'ee achi jirti;</verse>
				<verse number="18">isaan isa dhage'iisaa fi dhukkuba ifiille fayyiisaaf dhufane. Worri ayyaana hama'aan rakkatanelle fayyane.</verse>
				<verse number="19">Hunni fayyittu isa irraa baayaa isaan mara waan fayyisiisatti jirtuuf, kolbaan marti harka ifiitiin isa tuqiisaaf wodhaante.</verse>
				<verse number="20">Ahiin duuba Yesuus barattoota ifii ilaalee, “Isin worri amma hiyyeeyyiin gammada'a; mootummaan Waaqaa teessan!</verse>
				<verse number="21">“Isin worri amma beelottanu gammada'a; hin quuttan! “Isin worri amma boottanu gammada'a; hin kollitan!</verse>
				<verse number="22">“Sababa Ilma Namaatiif, yennaa kolbaan isin jibbitee, isin fojjee, isin arrasitee gurra isin balleessite, gammada'a!</verse>
				<verse number="23">Gatii guddoo ol-gubba'atti waan qaddanuuf yennaa wonni kun teete gammadaan burraaqa'a. Abbootiin isaaniille raagota akkasuma tolchite.</verse>
				<verse number="24">“Isin worra amma dureeyyi'iif aanne'e; ka isin gewu fudhattaneertan!</verse>
				<verse number="25">“Isin worra amma quuttaneef aanne'e; hin beelottan! Isin worra amma kolluuf aanne'e; gadditanee hin boottan!</verse>
				<verse number="26">Yennaa kolbaan marti isin saadde isiniif aanne'e; abbootiin isaaniille raagota dharaa akkasumma tolchite.</verse>
				<verse number="27">“Ani ammoo isin worra ana dhageettanuuf hima: Diina keessan jaalladha'a, worra isin jibbuuf waan dansaa godha'a.</verse>
				<verse number="28">Worra isin abaaru eebbisa'a, worra isin yakkulle'eef daadimadha'a!</verse>
				<verse number="29">Yoo nami boqoo takkaa si dhabanaase, taanille itti garagalchi; yoo nami kootii teeti fudhate, shaamisiille hin dhooggatin!</verse>
				<verse number="30">Nama si kadhatu maraaf kenni, nami tokko yoo waan keeti fudhate, akka inni si'iif deebisu hin gaafatin.</verse>
				<verse number="31">Waan namooti dhibiin akka isinii godhanuuf barbaaddanu isinille isaaniif godha'a.</verse>
				<verse number="32">“Worra isin jaallatu callaa yoo jaallattane, eebba maan dhaggattan ree? Cubbaaleyyiinuu worruma isaan jaallatu jaallatan.</verse>
				<verse number="33">Worra waan dansaa isinii godhu calla'aaf yoo dansaa gootane, eebba maan dhaggattan ree? Cubbaaleyyiinuu akkuma san godhan.</verse>
				<verse number="34">Worra akka isinii deebisu addattanu calla'aaf yoo liqeessitane, eebba maan dhaggatan ree? Waan liqeessane san deebi'anee fudhatiisaaf, cubbaaleyyiinuu cubbaaleyyi'iif hin liqeessan.</verse>
				<verse number="35">Isin ammoo diinota keessan jaalladha'a, waan dansaalle isaaniif godha'a. Nu'uuf deebisan jettanee adoo hin yaadin liqeessa'a. Tana yoo gootane gatii guddoo hin dhaggattan, ijoollee Waaqa Ol Aana'aalle hin teetan. Inni worra galata hin qannee fi dabaaleyyi'iifille arja'a.</verse>
				<verse number="36">Abbaan keessan ka ol-gubba'aa ka namaaf mararu akka te'e, isinille namaaf marara'a.</verse>
				<verse number="37">“Namatti hin murina'a, Waaqille isinitti hin muru; yakkaa namatti hin murina'a, Waaqille yakkaa isinitti hin muru; namaaf araarama'a, Waaqillee isiniif hin araarama.</verse>
				<verse number="38">Namaaf kenna'a, Waaqille isiniif hin kenna. Safaraa dansa'aan, gad miicamee, gingilfamee, irraan danbalaafamee isinii hin kennama. Safaraa isin worra dhibi'iif itti safartanetti Waaqille isiniif safara” jedhe.</verse>
				<verse number="39">Yesuus ittille mammaakee, “Ballaan ballaa sooressiisaaf hin dande'a? Yoo sooresse, isaan lamaanuu bowwaa bu'an.</verse>
				<verse number="40">Barataan tokko barsiisaa hin caalu; ammoo nami leenjii guutuu fudhate maraa, akka barsiisaa ifii hin te'a.</verse>
				<verse number="41">“Huura ila obboleessa keetii keessa jiru maaf ilaalta? Jigeessa ila teeti keessa jiru ammoo maaf hin hubanne?</verse>
				<verse number="42">Jigeessa ila teeti keessa jiruu adoo hin dhaggin, attamiin obboleessa keetiin, ‘Obboleessa kiyya, huura ila teeti keessa jiru san sii fuudha’ jedhuu dandeetta? Ati nama kijiba'a! Dursiitii jigeessa ila teeti keessa jiru fudhadhu, achiin duuba huura ila obboleessa keetii keessa jiru fuudhiisaaf miidhassitee dhagguu hin dandeetta” jedhe.</verse>
				<verse number="43">“Muki dansaan midhaan hamaa hin buusu, muki hamaalle midhaan dansaa hin buusu.</verse>
				<verse number="44">Muki martinuu midhaan buusuun beekkama; midhaan harru'uu waaccuu irraa yookiin midhaan woyni'ii kom'olcha irraa hin guuranu.</verse>
				<verse number="45">Nami dansaan dansummaa gadhaa ifii keessaa waan dansaa baasa; nami hamaalle hammeenna gadhaa ifii keessaa waan hamaa baasa. Waan gadhaa guute afaan dubbata.</verse>
				<verse number="46">“Waan Ani isinitti himu adoo hin tolchin, maaf, ‘Goottaa, Goottaa’ jedhaa na waantan.</verse>
				<verse number="47">Nami gara kiyya dhufu, ka dubbii tiyyalle dhage'ee hujii irra oolchu, eennu akka fakkaatu Ani isinitti mudhisa.</verse>
				<verse number="48">Inni nama mana ifii rassaa irratti gad fageessee qotee ijaarrate tokko fakkaata. Yennaa lolaan itti lola'ee mana san darbe ammoo rassaa irratti waan ijaarameeruuf, tachoosuu hin dandeenne.</verse>
				<verse number="49">Nami dubbii tiyya dhage'ee hujii irra hin oolchine ammoo, nama hundee mana ifii adoo gad fageessee hin dhaabin ijaarrate fakkaata. Lolaan dhufee mana san yennaa darbe, takkumaan jigee, akka malee butute” jedhe.</verse>
			</chapter>
			<chapter number="7">
				<verse number="1">Yesuus waan san mara kolba'aan jedheen duuba, gara Qifirnaahoomii deeme.</verse>
				<verse number="2">Ajajaan dhibbaa ka worra Rooma'aa tokko achi jiraayyu; tajaajilaan inni guddoo jaalatu akka malee dhibamee du'iisaaf dhi'aateeraayyu.</verse>
				<verse number="3">Ajajaan dhibbaa gurra Yesuusii yennaa dhage'e, akka inni dhufee tajaajilaa isaa fayyisuuf maanguddooti Yihudootaa gariin akka isa gaafattu itti erge.</verse>
				<verse number="4">Isaan gara Yesuusii dhufanee, “Nami kun dhugumaan qarqaarsa keeti dhaggachuu qaba.</verse>
				<verse number="5">Inni kolbaa teenna jaallata, Mana Waaqeffannaa Yihudootaalle nu'uuf ijaareera” jedhaa jabeessanee kadhatane.</verse>
				<verse number="6">Maarre Yesuus isaan woliin dhaqee, Yennaa gara manaa dhi'aate ajajaan dhibbaa jaalota ifii itti ergee, “Goottaa kiyya, ati mana kiyya seeniisaaf ani nama malee moti! Ifi hin rakkisin;</verse>
				<verse number="7">maaf jennaan, ani nama gara keeti dhufiisaaf malee moti. Ammoo afaanuma calla'aan ajaji, mucaan kiyya hin fayya.</verse>
				<verse number="8">Anille nama baallii ol aantuu qabu jala nama jiru, loltoota ifiin jalatti ajajulle qaba. Isaan keessaa nama tokkoon, ‘Deemi’ yoo jedhe, innille hin deema; ka dhibi'iin ‘Koyi’ yoo jedhe, innille hin dhufa; tajaajilaa kiyyalle'een, ‘Kana huji’ yoo jedhe hin huja” jedhe.</verse>
				<verse number="9">Yesuus tana yennaa dhage'e baaseffatee gara worra isa hordofuu midhatee, “Ani isinitti hima, dhugeeffannaa guddoo akkasii Israa'el keessalle'etti ijjumaa hin dhaggine” isaaniin jedhe.</verse>
				<verse number="10">Worri ergamanelle gara mana ajajaa dhibbaa deebi'anee yennaa dhufane tajaajilaan isaa fayyeeruun dhaggane.</verse>
				<verse number="11">Eega san adoo hin turin, Yesuus gara qachaa Naayin jedhamuu tokko dhaqe; barattooti isaatii fi gumiin guddoolle isa woliin deemane.</verse>
				<verse number="12">Yennaa Yesuus seensuma karra qacha'aa bira geye, namooti reeffa ba'ataneeranu itti dhufane. Nami du'eeru sun haadha hiyyeessaa takkaaf ilma tokkocha. Gumiin guddoon qachaa sanii isii woliin jirt.</verse>
				<verse number="13">Goottaan yennaa isii dhagge, nayeefii, “Hin booyin” jedheen.</verse>
				<verse number="14">Itti hiiqeelle raree reeffaan ba'ataneeranu harkaan tuqe. Worri reeffa ba'ateerulle dhaabbate; Yesuus, “Dargaggeessa! Ani si'iin jedha ka'i!” jedhe.</verse>
				<verse number="15">Dargaggeessi du'e sun ol ka'ee tee'ee dubbatiisa jalqabe. Achiin duuba Yesuus deebisee haadhaaf isa kenne.</verse>
				<verse number="16">Isaan martinuu sodaatanee, “Raagaan guddaan nu'uma keessaa ka'eera; Waaqi kolbaa ifii fayyisu'uuf dhufeera” jedhanee Waaqa galateeffatane.</verse>
				<verse number="17">Gurri Yesuusii biyya Yihuda'aa maraa fi adaala biyya sanii maratti dhage'ame.</verse>
				<verse number="18">Barattooti Yohaannisii waan kana mara yennaa isatti himane, Yohaannis barattoota ifii keessaa lamaan waamee,</verse>
				<verse number="19">“Ka dhufu'uu male si'iiyyu moo ka dhibii eegganna?” jedhee, akka Goottaa gaafatanuuf erge.</verse>
				<verse number="20">Worri ergamane yennaa gara Yesuusii dhufane, “Yohaannisiin cuuphaan, ‘Ka dhufu'uu male si'iiyyu moo ka dhibii eegganna?’ jedhee gara keeti nu ergeera” jedhaneen.</verse>
				<verse number="21">Yennuma san Yesuus kolbaa hedduu dhibee irraa, dhukkuba adda addaa irraa, ayyaanota hamoota irraa fayyisee, worra ila balla'aa hedduulle ila bane.</verse>
				<verse number="22">Eergantoota Yohaannisiitille'een, “Deebi'aatii, waan dhaggitanee fi waan dhageettane Yohaannisitti hima'a! Ballaan hin dhagga, naafi hin ideema, ka dhukkuba goga'aa farrisiisa'aan qabameeru hin fayya, duudaan hin dhage'a, du'aan hin ka'a, Oduun Gammadaa hiyyeeyyi'iif hin lallabanti.</verse>
				<verse number="23">Nami mamee anaan hin gufanne ka badhaadhe!” jedhe.</verse>
				<verse number="24">Ergantooti Yohaannisii deemaneeranuun duuba, Yesuus marroo Yohaannisii gumi'itti dubbatiisa jalqabee: “Maan ilaaliisaaf gara goomole'ee dhaxxane? Shonbooqqoo qilleensi daassuu?</verse>
				<verse number="25">Maan ilaaliisaaf baatane? Nama uffana dansaa uffatee? Worri uffata dansaa uffatee fi qananiin mana moototaatitti dhaggaman.</verse>
				<verse number="26">Anatti hima'a, maan ilaaliisaaf baatane? Raaga'a moo? Eeti, ka Raagaa caalu dhaggitane.</verse>
				<verse number="27">Barreeffam Woyyichi marroo Yohaannisiitiif, ‘Ani ergamaa kiyya ka karaa keeti qopheessu si'iin dura erga’ jedheera.</verse>
				<verse number="28">Ani isinitti hima, nama lafa irratti dhalate keessaa, ka Yohaannis caalu hin jiru. Ammoo mootummaa Waaqaa keessatti ka mara caalaa diqqaatu isa caala” jedhe.</verse>
				<verse number="29">Kolbaan martinuu, worri qaraxa guurulle adoo hin hafin, yennaa dubbii Yesuusii dhage'ane, waan harka Yohaannisiititti cuuphamaneeranuuf, Waaqaaf dhugaa galchane.</verse>
				<verse number="30">Fariisaayotii fi barsiisoti Seeraa ammoo, waan Waaqi isaanii yaadate tuffatanee, harka Yohaannisii cuupha'aatitti cuuphamuu didatane.</verse>
				<verse number="31">Yesuus itti dabalee, “Kolbaa bara kanaa tana maaniin wol fakkeessa? Isaan maan fakkaatan?</verse>
				<verse number="32">Isaan akka ijoollee dikkoo keessa teteettee, ‘Suussullee isinii afuunne, isin ammoo hin sirbine; faaruu awwaalaa isinii faarsine; isin ammoo hin boonne’ jedhaa wolitti woccu fakkaatan.</verse>
				<verse number="33">Yohaannisiin cuuphaan adoo sagalee hin nyaatin, daadhii woyni'iille hin unin dhufee jennaan, ‘Inni durriisa ifi keessaa qaba’ jettane.</verse>
				<verse number="34">Ilmi Namaa ammoo, nyaataa unaa dhufee jennaan, ‘Nama kana ilaala'a! Inni gadhitoo, machaawaa, jaala worra qaraxa guuruutii fi cubbaaleyyi'ii ti’ jettane.</verse>
				<verse number="35">Te'uu malee, qaruun Waaqaa worra isii fudhatu maraan dhugaa akka teete mirkanootteerti” jedhe.</verse>
				<verse number="36">Fariisaayichi tokko Yesuus akka isa woliin nyaatuuf waamee, Yesuus mana isaa dhaqee nyaatiisaaf tee'e.</verse>
				<verse number="37">Qachaa san keessa dubartii cubbaalettii takkatti jira. Maarre isiin akka inni mana Fariisaayichaatitti nyaatiisatti jiru dhageettee, fiqiree duloo albaasaatarii irraa hojjatante guutuu fiddee,</verse>
				<verse number="38">Yesuusiin duuba miila isaa bira dhaabbattee, booyaa imimmaaniin miila isaa jiitte. Achiin duuba rifeensa mataa ifiitiin miila isaa haxoottee, sunqataa fiqiree issite.</verse>
				<verse number="39">Fariisayichi yennaa tana dhagge, “Nami kun dhugumaan raagaa adoo te'ee, dubartiin isa qaqqaddu tun dubartii attamii akka teete hin beekaayyu; akka isiin cubbaaletti'ii hin beekaayyu” jedhee gadhaa ifiititti yaadate.</verse>
				<verse number="40">Yesuus isaan, “Simoon, ani waan si'itti himu qaba” jedhee dubbate. Innille “Barsiisa'a, Maan inni? Natti himi!” jedhe.</verse>
				<verse number="41">Namicha beesee liqeessu tokko irraa namooti lamaan ka beesee liqeeffataneeranu jiran. Tokkochi mindaa gara woggaa lamaa fi wodhakka'aa dhiyaatu liqeeffatee, kuun mindaa gara ji'a sadii dhiyaatu liqeeffate.</verse>
				<verse number="42">Isaan lamaanuu waan deebisanee kaffalanu dhabanee jennaan, inni akkasumaan isaaniif lakkise. Jara lamaan kana keessaa kamitti irra isa jaallata?</verse>
				<verse number="43">Simoon deebisee, “Ka liqaan guddaan isaa lakkifametti irra jaallata anatti fakkaata” jedhe. Yesuus, “Dhugaa jette” jedheen.</verse>
				<verse number="44">Achiin duuba gara dubartitti'ii garagalee, Simooniin, “Dubartii tana dhaggitaa? Yennaa ani mana keeti dhufe ati bisaan miilaa anaaf hin kennine. Isiin ammoo imimmaan ifiitiin miila kiyya dhixxee, rifeensa mataa ifiitiin haxxe.</verse>
				<verse number="45">Ati sunqattee ana hin fudhanne, isiin ammoo haga ani dhufee jalqaddee miila kiyya sunqatiisa hin lakkinne.</verse>
				<verse number="46">Ati mataa kiyya zayitii hin issine, isiin ammoo fiqiree gatii guddo'oo miila kiyya issite.</verse>
				<verse number="47">Maarre, ani si'iin jedha, jaalalli guddaan isiin mudhitte kun, cubbuu isi'ii heddu'uuf araarri akka kenname mirkaneessa. Nami araarri diqqaan kennameef ammoo, jaalala diqqaa callaa mudhisa.</verse>
				<verse number="48">Achiin duuba Yesuus dubartitti'iin “Cubbuu teetiif araarri kennameera” jedhe.</verse>
				<verse number="49">Worri dhibiin ka isa woliin nyaatiisatti jiranu gariin, “Ka araara cubbu'uu kennu kun, eennu inni?” wol woliin jedhane.</verse>
				<verse number="50">Yesuus ammoo dubartitti'iin, “Dhugeeffannaan teeti si fayyitteerti; nageyaan deemi” jedhe.</verse>
			</chapter>
			<chapter number="8">
				<verse number="1">Kanaan duuba adoo hin turin, Yesuus Oduu Gammadaa ta mootummaa Waaqaa lassaa lallabaa qachootaa fi olloota keessa ideeme. Barattooti isaa kudhanii lamaanii,</verse>
				<verse number="2">fi dubartooti gariin ta ayyaana hama'aa fi dhukkuba irraa fayyanelle isa woliin jiraniiyyu. Isaan san keessalle'ee Maariyaamii Magdalaa ta jedhantu, ta durriisoti torba keessaa baafame,</verse>
				<verse number="3">Yo'anaa niiti Kuuzaa mana Heroodisii tooyatuu, Susanaa fi dubartooti hedduun dhibiin ta karra ifiitiin Yesuusii fi barattoota isaa qarqaarane.</verse>
				<verse number="4">Yennaa gumiin hedduun qachaa adda addaatii Yesuus biratti wolitti qabante, inni itti mammaakee:</verse>
				<verse number="5">“Namichi tokko sanyii facaasiisaaf baye. Adoo inni facaasuu sanyiin gariin irga kara'aa buutee, irra ijjatante; sinbirrootille qocattee nyaate.</verse>
				<verse number="6">Sanyiin dhibiin lafa dhakittii irra buutee, yennaa mudhiisa jalqadde, biyyeen jiidha waan hin qanneef godde.</verse>
				<verse number="7">Sanyiin dhibiin qoree keessa buutee, qoreen woliin guddattee huute.</verse>
				<verse number="8">Sanyiin gariin biyyee dansaa keessa buute; lattee guddattee, tokkoon tokkoon isi'ii midhaan dachaa dhibba buutte” jedhe. Yesuus yennaa dubbii tana dubbatee fixe, “Gurra dhage'u ka qabu dhage'uuti!” jedhe.</verse>
				<verse number="9">Barattooti Yesuusii hiikkaa mammaasa kanaa isa gaafatane.</verse>
				<verse number="10">Inni deebisee, “Dhossaa mootummaa Waaqaa akka beettanu isiniif kennateerti; worra kaaniif ammoo adoo ilaalanuu akka hin dhaggine, adoo dhagganuu akka hin hubane, mammaassaan kennanti” jedhe.</verse>
				<verse number="11">“Hiikkaan mammaassaa kunoo kana: Sanyiin dubbii Waaqaa ti.</verse>
				<verse number="12">Sanyiin karaa irga buute, worra dubbii Waaqaa dhage'ee, durriisi ammoo dhufee akka isaan dhugeeffatanee ittiin hin fayyine, dubbii san gadhaa isaanii keessaa fudhatu.</verse>
				<verse number="13">Sanyiin lafa dhakitii irra buute, worra dubbii Waaqaa dhage'ee gammadaan fudhatu. Ammoo hidda waan hin qanneef, yennaa qofaaf dhugeeffatan; yennaan haga ilaalichaa yoo dhutte ammoo hin jigan.</verse>
				<verse number="14">Sanyiin qoree keessa buute, worra dhage'u; akkuma bulanee oolanuun ammoo yaaddoon, karraa fi gammachuun jiruu lafa tanaa isaan huutee, midhaan isaanii ijjumaa hin sibu.</verse>
				<verse number="15">Sanyiin biyyee dansaa keessa buute, worra dubbii dhage'ee gadhaa qajeela'aa fi dansa'aan jabeessee qabatee, ciniinnatee ossiisaan midhaan buusu.</verse>
				<verse number="16">“Eennulle ifa issee, gonbisaa jala yookiin taqee jala hin keyu; worri gara manaa seenu akka ifa dhagguuf waan issaan irra keyamu irra keya.</verse>
				<verse number="17">Wonni dhokate ka hin mudhanne hin jiru, wonni buqame ka hin beekkannee fi gara ifaa hin baane hin jiru.</verse>
				<verse number="18">“Tanaaf akka itti dhageettanu ifi eeggadha'a! Ka qabuuf ede'antee kennanti, ka hin qanne ammoo wonni inni hin qaba jedhee yaadatu diqqoon sunuu irraa fudhatanti” jedhe.</verse>
				<verse number="19">Haatii fi obboleeyyan Yesuusii gara isaa dhufane; ammoo sababa gumi'iitiif isa bira geyiisa hin dadeenne.</verse>
				<verse number="20">Nami tokko Yesuusiin, “Haati teetii fi obboleeyyan teeti si dhaggiisaaf barbaadanee ala dhaabbatan” jedhe.</verse>
				<verse number="21">Yesuus ammoo deebisee, “Haati tiyyaa fi obboleeyyan tiyya worra dubbii Waaqaa dhage'ee hujii irra oolchu” isaaniin jedhe.</verse>
				<verse number="22">Gaafa tokko Yesuus barattoota ifii woliin hoboloo yaabee isaaniin, “Ka'aa gara abbaaya'aan gamaa buunaa” jedhe. Maarre isaan deemiisaaf ka'ane.</verse>
				<verse number="23">Adoo isaan hobolo'oon bu'iisatti jiranuu, Yesuus rafe. Dedhuma bubbeen gara abbaaya'aa gad bubbittee, hoboloon bisaaniin guutamiisa jalqaddee jennaan, buutoo hantuu afaan bu'ane.</verse>
				<verse number="24">Barattooti gara Yesuusii dhaqanee dammassanee, “Barsiisaa, barsiisaa! Kunoo dhumataarra!” jedhaneen. Inni dammaqee bubbe'ee fi danbalii xixe; bubbe'ee fi danbaliin bisaaniille cadhisanee, cadheessi guddaan te'e.</verse>
				<verse number="25">Achiin duuba inni barattootaan, “Dhugeeffannaan teessan meeti?” jedheen. Isaan ammoo sodaatanee baaseffatanee, wol woliin, “Nami kun eennu? Inni bubbe'ee fi danbalii hin ajaja, isaanille isaaf hin ajajaman!” jedhane.</verse>
				<verse number="26">Yesuusii fi barattooti isaa Abbaayyaa Galiila'aatiin gama, gara biyya Gergeesa'aa hobolo'oon bu'ane.</verse>
				<verse number="27">Akkuma Yesuus qarqara bisaaniititti bu'een, namichi qachaa sanii, ka durriisaan qabameeru tokko itti dhufe. Namichi kun yennaa hedduu woyaa hin uffatu, manalle hin le'u, ammoo yennaa hedduu goda awwaalaa keessa le'a.</verse>
				<verse number="28">Inni yennaa Yesuus dhagge, miila isaa duratti jigee, guddisee iyyee, “Ee Yesuus, Ilma Waaqa Ol Aana'aa! Maan na irraa qadda? Ani si kadhadhaa, na hin rakkisin!” jedhe.</verse>
				<verse number="29">Waan Yesuus akka ayyaanni hamaan namicha keessaa bayu ajajeeruuf, inni akkana jedhe. Yennaa hedduu ayyaanni hamaan waan itti ka'uuf, wodaroo sibiilaatii fi sibiila miilaatiin hidhamaa eegamulle, hidhaa san kukkutaa, hunna ayyaana hama'aatiin gara goomole'ee oofamaa ture.</verse>
				<verse number="30">Yesuus, “Maqaan keeti eennu?” jedhee isa gaafannaan, durriisoti bacaan waan itti galaneeranuuf, inni deebisee, “Maqaan kiyya duula” jedhe.</verse>
				<verse number="31">Durriisoti gara bowwaa qile'ee akka isaan hin ergine Yesuus kadhatane.</verse>
				<verse number="32">Roga gooroo sanii gubbaa, booyyoti hedduun bobbaatee dheediisatti jirtiiyyu. Maarre durriisoti gara booyyotaa akka galanuuf, Yesuus akka eeyyamu kadhatane; innille isaaniif eeyyame.</verse>
				<verse number="33">Durriisoti namicha keessaa bayanee booyyotatti galane. Booyyoti sun martinuu roga qile'ee irraa gad gara abbaaya'aa oriitee liqinfante.</verse>
				<verse number="34">Worri booyyee tissanu yennaa waan te'e kana dhagge'ane, baqatanee worra qacha'aatii fi biyya saniititti odeessane.</verse>
				<verse number="35">Kolbaan waan te'e san dhaggiisaaf, yennaa gara Yesuusii dhutte, namichi durriisi keessaa baye woyaa uffatee qalbiin itti deebitee, miila Yesuusii bira tee'eeruun dhaggitte martinuu sodaatte.</verse>
				<verse number="36">Namichi attam akka itti fayye worri dhaggane kolba'atti himane.</verse>
				<verse number="37">Achiin duuba kolbaan biyya Gergeessa'aa martinuu akka malee waan sodaatteef, Yesuus akka isaan lakkisee deemuuf gaafatte. Maarre Yesuus hoboloo yaabee achii deeme.</verse>
				<verse number="38">Namichi durriisoti keessaa bayane, “Si woliin deemuu?” jedhee Yesuus kadhate. Yesuus ammoo,</verse>
				<verse number="39">“Gara mana keetii deebi'ii, waan Waaqi si'iif godhe himi” jedhee isa erge. Namichi waan guddoo Yesuus isaaf godhe himaa, qachaa keessa deeme.</verse>
				<verse number="40">Yennaa Yesuus gara abbaaya'aan gamaa deebi'e, isaan martinuu waan isa eegiisatti jiranuuf, kolbaan isa fudhatte.</verse>
				<verse number="41">Achiin duuba namichi Yaayiroos jedhamu, bulchaan mana Waaqeffannaa Yihudoota tokko dhufee, miila Yesuusii jalatti jigee akka inni gara mana isaa dhaquuf kadhate.</verse>
				<verse number="42">Sababille intalti isaa takkattiin inni qabu, ta woggaa kudhanii lamaa, du'iisa geetteertiiyyu. Adoo Yesuus dhaqiisaaf karaa irra jiruu, kolbaan gara maraan isa dhiphitte.</verse>
				<verse number="43">Dubartittiin woggaa kudhanii lamaaf dhiigi dhaabbatuu didee rakkataa turte takka achi jirti; waan qaddu maraa cidheeyyi'itti fixxe; eennulle ammoo isii fayyisu'uuf hin dandeenne.</verse>
				<verse number="44">Isiin duuba Yesuusiitiin dhuttee handaara woyaa isaa tuxxee, dhiigi isi'ii ka jigu yoosuma dhaabbate.</verse>
				<verse number="45">Yesuus, “Ka ana tuqe eennu?” jedhee gaafate. Nami martinuu mormannaan, Pheexroos, “Barsiisa'a, kolbaan marti si dhiphittee, si dhiibiisatti jirti” jdhe.</verse>
				<verse number="46">Yesuus ammoo, “Hunni fayyittu na keessaa akka baate ani waan beekuuf, nami tokko na tuqeera” jedhe.</verse>
				<verse number="47">Dubartittiin akka dhokattee hafaa hin jirre dhaggitee, rorommaa dhuttee miila Yesuusiititti jidde. Achiin duuba maaf akka isa tuxxee fi yoosuma attam akka fayyite kolbaa duratti itti hinte.</verse>
				<verse number="48">Yesuus isi'iin, “Intala tiyya dhugeeffannaan teeti si fayyitteerti; nageyaan deemi” jedhe.</verse>
				<verse number="49">Adoo Yesuus tana dubbatiisatti jiruu, nami tokko mana Yaayiroosii bulchaa Mana Waaqeffannaa Yihudootaatii dhufee, “Intalti teeti duuteerti. Yoona barsiisaa hin rakkisin” jedhe.</verse>
				<verse number="50">Yesuus ammoo yennaa waan kana dhage'e Yaayiroosiin, “Hin sodaatin; dhugeeffadhu malee, intalti teeti hin fayyiti” jedhe.</verse>
				<verse number="51">Yesuus mana Yaayiroosii bira yennaa geye, Pheexroos, Yohaannis, Yaaqoob, abba'aa fi haadha intalaa malee eennulle isa woliin akka seenuuf hin eeyyanne.</verse>
				<verse number="52">Namooti achi jiranu martinuu intalaaf booyanee wiiccifatane. Yesuus ammoo, “Hin booyina'a; intalti rafiisatti jirti malee, hin duune” jedhe.</verse>
				<verse number="53">Isaan akka intalti duuteertu waan beekanuuf, marti isaaniituu itti kollane.</verse>
				<verse number="54">Yesuus ammoo harka isi'ii qabee, “Intala, ka'i!” jedhee waame.</verse>
				<verse number="55">Lubbuun isi'ii itti deebitee, yoosuma ol kaate; Yesuus ammoo waan nyaattu akka isi'iif kennanu isaan ajaje.</verse>
				<verse number="56">Worri isi'ii maalalfatane; Yesuus ammoo waan te'e kana eennulle'etti akka hin hinne isaan ajaje.</verse>
			</chapter>
			<chapter number="9">
				<verse number="1">Yesuus ergantoota kudhanii lamaan wolitti waamee, akka dhukkuba fayyisanuu fi durriisota baasanu hunnaa fi baallii isaaniif kenne.</verse>
				<verse number="2">Achiin duuba mootummaa Waaqaa akka lallabanuu fi worra dhibamaa akka fayyisanu erge.</verse>
				<verse number="3">Inni isaaniin, “Ideemiisa kara'aatiif womaa hin qabatina'a: ulee yookiin korojoo, galaa yookiin beesee, woyaa uffattane malee ta dhibii hin qabatina'a.</verse>
				<verse number="4">Mana seentanu maratti, qachaa sanii baatanee haga deentanutti achuma tura'a.</verse>
				<verse number="5">Yoo kolbaan isin fudhatiisa dhadde, akka beessisa isaanitti teetu bukuu miila keessanii hargufadha'aatii qachaa sanii deema'a” jedhe.</verse>
				<verse number="6">Maarre ergantooti achii bayanee olloota maraa keessa Oduu Gammadaa lallabaa, kolbaa fayyisaa deemane.</verse>
				<verse number="7">Kolbaan gariin Yohaannisiin Cuuphaan du'aa ka'eera jedhiisatti waan jirtuuf, bulchaan Galiila'aa Heroodis, waan te'iisatti jiru mara dhage'ee, guddoo mame.</verse>
				<verse number="8">Worri dhibiin Eliyaas mudhateera, worri dhibiille raagota durii keessaa tokkochatti du'aa ka'eera jedhane.</verse>
				<verse number="9">Heroodis, “Ani morma Yohaannisii mureeraayyu; nami ani waan isaa dhage'u kun ammoo eennu inni?” jedhe. Isa dhaggiisaafille barbaade.</verse>
				<verse number="10">Ergantooti deebi'anee waan hujane mara Yesuusitti himane. Achiin duuba inni isaan qofa fudhatee, gara qachaa Betsayidaa jedhamuu tokko dhaqe.</verse>
				<verse number="11">Kolbaan marroo waan kanaa yennaa dhageette, isa hordotte. Innille isaan fudhatee, marroo mootummaa Waaqaa barsiisee, worra dhibee irraa fayyiisi barbaachiselle fayyise.</verse>
				<verse number="12">Yennaa latti galgalootte, barattooti kudhanii lamaan gara Yesuusii dhufanee, “Addeen nuuti jirru tun lafa qoommii waan teeteef, gara olla'aa fi orruu adaala kanaa dhaqanee waan nyaatanuu fi addee buli'ii akka barbaadatanu kolbaa tana gad lakkisi” jedhane.</verse>
				<verse number="13">Yesuus ammoo, “Isinuu waan isaan nyaatanu kenna'aaf” isaaniin jedhe. Isaan ammoo, “Yoo dhandhee sagalee kolbaa tana duudi'iif geettu binne malee, nuuti daaboo xaltaa shanii fi qurxummii lama qofa qanna” jedhane.</verse>
				<verse number="14">Dhiirti gara kuma shanii achi jirtiiyyu. Yesuus barattoota ifiitiin, “Akka namooti cinna shantama shantamaan tee'anu tolcha'a” jedhe.</verse>
				<verse number="15">Barattooti akkuma inni jedhe nama maraa teessisane.</verse>
				<verse number="16">Yesuus daabboo xaltaa shanii fi qurxummii lama fudhee, gara ol-gubba'aa ilaalee, Waaqaaf galata galchee, caccassee, kolba'aaf akka qoodanu barattootatti kekenne.</verse>
				<verse number="17">Isaan martinuu nyaatanee quufanee, hanbaa irraa hatte barattooti kolonjoo kudhanii lama fuudhane.</verse>
				<verse number="18">Gaafa tokko yennaa Yesuus qofii ifii daadimatiisatti jiru, barattooti isaa gara isaa dhufane. Inni, “Namooti eennu anaan jedhan?” jedhee isaan gaafate.</verse>
				<verse number="19">Isaanille, “Gariin Yohaannisii cuupha'a si'iin jedhan; gariin Eliyaas si'iin jedhan; worri dhibiin raagota durii keessaa tokkochatti du'aa ka'eera si'iin jedhan” jedhanee deebisane.</verse>
				<verse number="20">Yesuus, “Isin hoo eennu anaan jettan?” jedhee isaan gaafate. Pheexroos deebisee, “Ati Masiihii Waaqaa ti” jedheen.</verse>
				<verse number="21">Achiin duuba Yesuus waan kana eennulle'etti akka hin hinne jabeessee isaan ajaje.</verse>
				<verse number="22">Inni itti dabalee, “Ilmi namaa jaarsolee biyyaa, mootota hayyootaatii fi barsiisota seeraatiin tuffatamee guddoo rakkata, hin ijjeefama, guyyaa sadiin duuba ammoo hin ka'a” jedhee isaanitti hime.</verse>
				<verse number="23">Achiin duuba isaan maraan, “Nami na hordofiisaa barbaadu yoo jiraate, ifi mormatuu ti, guyyuma guyya'aan fannoo ifii ba'atee, na hordofuu ti.</verse>
				<verse number="24">Nami jiruu ifii fayyifatiisaaf barbaadu jiruu ifii hin balleessa, ammoo yoo anaaf jedhee jiruu ifii balleesse jiruu ifii hin fayyifata.</verse>
				<verse number="25">Nami biyya lafaa duudii qabaatee jiruu ifii yoo balleesse yookiin dhidhise maan isaa baati?</verse>
				<verse number="26">Nama anaa fi dubbii tiyyatti fokkifatu, Ilmi Namaa ulfinna ifii, ulfinna abbaa ifiitii fi ergantoota woyyootaatiin yennaa dhufu itti hin fokkifata.</verse>
				<verse number="27">Ani dhugumaan isinitti hima, namoota as dhaabbataneeranu kana keessaa adoo hin du'in, Mootummaa Waaqaa ka dhagganu hin jiran” jedhe.</verse>
				<verse number="28">Yesuus waan kana dubbatee, gara guyyaa saddeetiitiin duuba Pheexroos, Yohaannisii fi Yaaqoob fudhatee daadimatiisaaf gara gaaraa ol baye.</verse>
				<verse number="29">Adoo inni daadimatiisaatti jiruu bifi fuula isaa jijjiiramee woyaan isaalle adii calalaxxu teete.</verse>
				<verse number="30">Dedhuma namooti lamaan Muuse'ee fi Eliyaas isa woliin dubbatiisatti jiranuun dhaggane.</verse>
				<verse number="31">Isaan ulfina ol-gubba'aatiin mudhatanee marroo waan Yesuus du'iisaan Yerusaalemitti muummessu'uu jiruu dubbatiisatti jiraniiyyu.</verse>
				<verse number="32">Pheexroosii fi worri isa woliin jiranu dunquuqquu hirriiba irra jiran; yennaa dammaqane ammoo ulfinna Yesuusiitii fi namoota lamaan ka isa woliin dhaabbatiisatti jiranu dhaggane.</verse>
				<verse number="33">Akkuma namooti lamaan Yesuus lakkisanee deemaneen, Pheexroos Yesuusiin, “Barsiisa'a! Asitti dhaggamuun keenna waan dansa'a; gosee sadiin, takkattii si'iif, takkattii Muuse'eef, takkattii Eliyaasiif ijaarra” jedhe; Pheexoos waan dubbatiisatti jiruuyyuu hin beenne.</verse>
				<verse number="34">Adoo inni dubbatiisatti jiruu, duumensi dhufee gaaddisa ifiitiin isaan golle; barattootille duumensa keessa yennaa seenane sodaatane.</verse>
				<verse number="35">Duumensa keessaa, “Kun ilma kiyya, ka ani filadhe; isa dhage'aa!” qoonqoon jettu dhage'ante.</verse>
				<verse number="36">Qoonqoon dhage'anteen duuba, Yesuus qofi jiruun dhaggane. Barattootille cadhisane malee, waan yennaa san dhaggane mara nama tokkolle'etti hin hinne.</verse>
				<verse number="37">Guyyaa itti aanuu Yesuusii fi barattooti isaa sadiin yennaa gaara irraa gad bu'anu, gumiin guddoon Yesuusiin wol dhaggite.</verse>
				<verse number="38">Gumii keessaa nami tokko qoonqoo guddo'oon, “Barsiisa'a! Akka ati ilma tokkocha kiyya naa laaltuuf, si kadhadha.</verse>
				<verse number="39">Ayyaanni hamaan dedhuma itti ka'aa iyyisiisa, lafatti isa dhowee wixirachiisee, afaan isa hoomacheessa; miidhaa tureen duuba farra jaddu'uun gad lakkisa.</verse>
				<verse number="40">Ani akka barattooti teeti baasanuuf kadhadhe; isaan ammoo hin dandeenne” jedhe.</verse>
				<verse number="41">Yesuus deebisee, “Isin dhaloota dhugeeffannaa hin qannee fi jalliyyee kana! Haga yoomii isin woliin jiraadha? Haga yoomii isin ossadha? Me mucaa keeti as fidi” jedhe.</verse>
				<verse number="42">Adoo mucaan gara Yesuusii dhufiisaatti jiruu, ayyaanni hamaan lafatti isa dhowee wixirachiise. Yesuus ammoo ayyaana hamaa san xixee, mucaa fayyisee, abbaa isaatiif deebisee kenne.</verse>
				<verse number="43">Kolbaan marti guddinna hunna Waaqaa baaseffatte. Kolbaan martinuu waan Yesuus hojjate maraa adoo maalalfattuu, inni barattoota ifiitiin,</verse>
				<verse number="44">“Dubbii ani isinitti himu tana gurratti fudhadha'a! Ilmi namaa dabarfamee harka ilmaan namootaatitti hin kennama” jedhe.</verse>
				<verse number="45">Barattooti ammoo dubbii tana hin hubanne. Hiikkaan isaan duraa waan dhokateertuuf hubatuu hin dandeenne; dubbii tana isa gaafatiisalle sodaatane.</verse>
				<verse number="46">Barattoota oddu'utti isaan keessaa ka caalu eennu akka te'e wol mormiin kaate.</verse>
				<verse number="47">Yesuus yaada isaanii beekee, daa'ima tokko fuudhee, cinaa ifii dhaabbachiisee,</verse>
				<verse number="48">isaaniin, “Daa'ima kana maqaa kiyyaan ka fudhatu ana fudhata; ka ana fudhatu, ka ana ergelle fudhata. Nami isin maraa keessaa gade'ee isin maraa caala” jedhe.</verse>
				<verse number="49">Yohaannis deebisee, “Barsiisa'a, namichi tokko maqaa keetiin durriisota baasuun dhagginee, waan inni golii teenna te'uu dhabeef, isa dhooggine” Yesuusiin jedhe.</verse>
				<verse number="50">Yesuus ammoo, “Ka isiniin hin mormine mara golii teessan waan te'eef, isa hin dhooggina'a!” jedhe.</verse>
				<verse number="51">Yennaan Yesuus gara ol-gubba'aa fudhatamu dhikaannaan, gara Yerusaalemii deemiisaaf muratee ka'e.</verse>
				<verse number="52">Gara ollaa Samaariya'aa dhaqanee waan mara akka isaaf qopheessanuuf, inni ergantoota ifiin dura erge.</verse>
				<verse number="53">Kolbaan ollaa sanii ammoo akka inni gara Yerusaalemii deemiisatti jiru waan beetteef, isa fudhatiisa didde.</verse>
				<verse number="54">Barattooti isaa Yaaqoobii fi Yohaannis waan kana yennaa dhaggane, “Gootta'a, ibiddi ol-gubbaa irraa bu'ee akka isaan balleessu akka ajanyu hin eeyyantaa?” jedhane.</verse>
				<verse number="55">Yesuus ammoo garagalee isaan xixee, [“Isin ayyaana attamii irraa akka teetane hin beettanu; Ilmi Namaa lubbuu namaa fayyisiisaaf malee balleesiisaaf hin dhunne”] jedhe.</verse>
				<verse number="56">Achiin duuba isaan gara ollaa dhibi'ii ka'anee deemane.</verse>
				<verse number="57">Adoo isaan karaa ideemiisatti jiranuu, namichi tokko Yesuusiin, “Addee ati dhaxxu mara ani si faana dhaqa” jedhe.</verse>
				<verse number="58">Yesuus deebisee, “Jeedalti boolla qaddi; simbirreelle mana qaddi; Ilmi namaa ammoo addee mataa ifii itti irkifatu hin qabu” jedhe.</verse>
				<verse number="59">Nama dhibi'iin, “Na hordofi” jedhe. Nami sun ammoo, “Goottaa, dursee dhaqee abbaa kiyya awwaaladha naa eeyyam” jedhe.</verse>
				<verse number="60">Yesuus deebisee, “Du'aan du'aa ifii awwaalatuu ti. Ati ammoo dhaqiitii mootummaa Waaqaa lallabi” jedhe.</verse>
				<verse number="61">Achiin duuba ammalle nami dhibiin, “Gootta'a, ani si hordofa; ammoo dursee dhaqee maatii tiyyaatii nageya akka dhaamuuf naa eeyyami” jedhe.</verse>
				<verse number="62">Yesuus isaan, “Nami qottoo harkatti qabatee, ifiin duuba ilaalu mootummaa Waaqaatiif hin te'u” jedhe.</verse>
			</chapter>
			<chapter number="10">
				<verse number="1">Kanaan duuba Goottaan nama torbaatamii lamaan dhibii filatee, gara qacha'aa fi addee ifii dhaqu'uuf jiruu mara lamaan lamaaniin ifiin dura erge.</verse>
				<verse number="2">Inni isaaniin, “Midhaan haamamu gudda'aa, worri haamu ammoo diqqa'a; abbaan midhaanii worra haamu gara ficha'aa akka erguuf kadhadha'a.</verse>
				<verse number="3">Amma beena'a! Kunoo ani akka ilmoolee hoole'ee yayyii odduu isin erga.</verse>
				<verse number="4">Korojoo yookiin subba yookiin kophee hin qabatina'a; eennulle nageya fuudhiisaaf kara'atti hin dhaabbatina'a.</verse>
				<verse number="5">Mana tokko yennaa seentane duraan dursa'aatii, ‘Nageenni mana kanaaf te'uu!’ jedha'a.</verse>
				<verse number="6">Yoo nami nageya jaallatu achi jiraate, nageenni keessan nama saniif te'uu ti; yoo hin jiraanne, nageenni keessan isinii deebi'a.</verse>
				<verse number="7">Manuma san keessa tura'a; hojjataa tokkoof minddaan barbachisaa waan te'eef, waan isaan isiniif kennanu maraa nyaadha'aa una'a. Manaa gara manaa hin labina'a!</verse>
				<verse number="8">Yennaa gara qachaa tokkoo seentanee isin fudhatane maraa, waan isiniif kennanu sooradha'a;</verse>
				<verse number="9">qachaa san keessatti dhibamaa fayyisa'a; kolbaa achi jirtulle'een, ‘Mootummaan Waaqaa isinitti dhi'aateerti’ jedha'a.</verse>
				<verse number="10">Ammoo yennaa gara qachaa tokkoo seentanee isin fudhatiisa dhabane mara, kara'atti baya'aatii,</verse>
				<verse number="11">isaaniin ‘Bukuu qachaa keessanii ka miila keennatti qabattelle ifi irraa hin haxowanna; ammoo mootummaan Waaqaa akka dhi'aatte beekka'a!’ jedha'a.</verse>
				<verse number="12">Ani isinitti hima, guyyaa mura'aa worra qachaa saniitiin irra worra Sodoomiitiif kaso'o.</verse>
				<verse number="13">Yesuus ede'ee, “Aannee si'iif, Koraaziin! Aannee si'iif, Betsayida'a! Bilbaasi Waaqaa ka si keessatti godhame, adoo Xiroosii fi Sidoonaa keessatti godhamee jiraatee, silaa kolbaan uffana gaddaa uffattee, daadhaa keessa teetee duruu araara galteertiiyyu.</verse>
				<verse number="14">Guyyaa mura'aa isin caalaa Xiroosii fi Sidooniif kasoo teeti.</verse>
				<verse number="15">Qifirnahoom ati haga ol-gubba'aa ifi ol qabuu barbaaddaa? Maarre gara boolla qile'ee gad gatanta.</verse>
				<verse number="16">“Ka isin dhage'u ana dhage'a; ka isin didu ana dida; ka ana didu ka ana erge dida” jedhe.</verse>
				<verse number="17">Worri torbaatamii lamaan gammada gudda'aan deebi'anee dhufanee, “Goottaa, yennaa nuuti maqaa keetiin ajajne durriisotille nu'uuf ajajamane” jedhaneen.</verse>
				<verse number="18">Yesuus deebisee, “Seexanni akka balaqqeetti'ii ol-gubba'aa bu'uun dhagge.</verse>
				<verse number="19">Ani akka isin dhudhuufa'aa fi makka irra ideentanu, hunna diinotaa maralle akka injifattanu baallii isiniif kenneera; womaa isin hin miidhu.</verse>
				<verse number="20">Te'uu malee, maqaan keessan ol-gubba'atti waan barreeffameef gammada'a malee, ayyaanni hamaan waan isiniif ajajameef hin gammadina'a” isaaniin jedhe.</verse>
				<verse number="21">Yennuma sanitti, Yesuus gammada Ayyaana Woyyichaatiin guutamee, “Abbaa kiyya, Goottaa ol-gubba'aatii fi lafaa! Waan kana worra qaroole'ee fi beettota dhossitee worra wo hin beenneef waan mudhitteef si galateeffadha. Ee, Abbaa, wonni sun akka teetuuf waan ati itti gammadde.</verse>
				<verse number="22">“Abbaan kiyya waan mara dabarsee anatti kenneera. Abbaa isaa qofattuu beeka malee, ilmi eennu akka te'e ka beeku hin jiru; ilma isaatii fi worra ilmi isaa itti mudhisuu barbaadettuu abbaa beeka malee, abbaan eennu akka te'e ka beeku hin jiru” jedhe.</verse>
				<verse number="23">Achiin duuba gara barattoota ifii garagalee qofii isaaniititti, “Ilti waan isin dhaggitanu dhaggitu ta eebbifante.</verse>
				<verse number="24">Raagotaa fi moototi hedduun waan isin dhaggitane dhaggiisaaf, waan isin dhageettane dhage'iisaaf halchanee, ammoo akka hin dhaggin yookiin hin dhage'in isintti hima” jedheen.</verse>
				<verse number="25">Beekaan seera Muuse'ee tokko Yesuus waan jedhu ilaaliisaaf ol ka'ee, “Barsiisa'a, jiruu bara baraa dhaggatiisaaf maan godhuu na barbaachisa?” jedhe.</verse>
				<verse number="26">Yesuus deebisee, “Seera Muuse'ee keessatti maanti barreeffameera? Attamitti dubbitee hiitta?” jedhe.</verse>
				<verse number="27">Namichille, “Goottaa Waaqa keeti gadhaa keeti tokkochaan, lubbuu teeti takkatti'iin, hunna teeti takkatti'iin, qalbii teeti takkatti'iin jaalladhu; ‘Akkuma ifi jaallattu ollaa keetille jaalladhu’ jedhe.</verse>
				<verse number="28">Yesuus, “Sirri'itti deebiteerta; yoo tana goote jiruu bara baraa hin dhaggatta” jedhe.</verse>
				<verse number="29">Beekkichi Seera Muuse'ee ammoo akka waan nama balchaa te'ee ifi mudhisiisa barbaadee, “Ollaan kiyya kam inni?” jedhee gaafate.</verse>
				<verse number="30">Yesuus deebisee, “Nami tokko Yerusaalemii gara Yeriko'oo adoo gad deemuu worri nama saamu isa lolee, waan inni qabu mara irraa mulqee, dikee, lubbuu qofa keessatti lakkisee biraa deeme.</verse>
				<verse number="31">Hayyuun tokko karaa san adoo dabaruu, yennaa namicha dhagge ammoo, irraa goree dabare.</verse>
				<verse number="32">Nami gosa Lewwi'ii tokkolle karuma san achi dhufee, yennaa namicha dhagge, irraa goree dabare.</verse>
				<verse number="33">Nami Samaariya'aa tokko ammoo, ka karaa san deemu irra dhufee, yennaa isa dhagge nayeef.</verse>
				<verse number="34">Itti hiiqee, madaa isaatitti zayiti'ii fi daadhii woyni'ii naqee hidheefi; achiin duuba geejjiba ifii gubbaa teessisee, gara mana keessummaan bultuu isa geessee, achitti qarqaare.</verse>
				<verse number="35">Guyyaa itti aanu diinaara lama fuudhee namicha mana keessumma'aa eegutti kennee, ‘Ittiin qarqaar; yennaa karaa kana deebi'u, kana caalaalle yoo baatteef, si'iif hin kenna’ jedheen” jedhe.</verse>
				<verse number="36">Achiin duuba Yesuus, “Jara sadiin kana keessaa, akka ollaa tokkootitti namicha jara nama saantu afaan bu'e san ka qarqaare kam sitti fakkaata?” jedheen.</verse>
				<verse number="37">Beekaan Seera Muuse'ee, “Ka marareef” jedhee deebise. Yesuus isaan, “Atille dhaqii, akkasuma tolchi” jedhe.</verse>
				<verse number="38">Yesuus barattoota ifii woliin ideemaatuma gara ollaa tokkoo yennaa dhufe, dubartiin Maartaa jedhantu takka mana ifiititti isa fudhate.</verse>
				<verse number="39">Isiin obboleettii Maariyaam jedhantu takka qaddi; Maariyaamiin sun miila Yesuusii jala teettee dubbii isaa caqasiisatti jirtiiyyu.</verse>
				<verse number="40">Maartaan ammoo hujiin mana keessaa waan itti heddatteef, gara isaa dhuttee, “Gootta'a, obboleettiin tiyya akka ani callaan hujuuf yennaa isiin qofuu na lakkittu cadhittee ilaalta? Akka isiin dhuttee na gargartuuf itti himi” jette.</verse>
				<verse number="41">Goottaan deebisee “Maarta'a, Maarta'a! Ati waan hedduu yaadaa rakkata,</verse>
				<verse number="42">ka barbaachisu ammoo waan tokkocha calla'a. Maariyaamiin waan dansaa filateerti, isii irralle'ee hin fudhatamu” isi'iin jedhe.</verse>
			</chapter>
			<chapter number="11">
				<verse number="1">Gaafa tokko Yesuus addee takkatti daadimatiisatti jiraayyu; yennaa inni daadimatee ka'e, barattoota isaa keessaa tokkochi isaan, “Gootta'a, Yohaannis barattoota ifii daadimatiisa akkuma barsiise, atille daadimatiisa nu barsiisi” jedhe.</verse>
				<verse number="2">Yesuus isaaniin, “Yennaa daadimattanu tana jedha'a: ‘Abbaa keenna, [ka ol-gubbaa jirtu:] Maqaan keeti woyyoomu; Mootummaan teeti dhuttu. [Fedhiin teeti akkuma ol-gubba'atti teete, lafa irralle'etti teetuu.]</verse>
				<verse number="3">Sagalee nuu barbaachittu guyyuma guyya'aan nuu kenni.</verse>
				<verse number="4">Akkuma nuuti worra nu yakkuuf araarannu, cubbuu teenna nuu araarami; [hantuu irraa nu eegi malee], ataabe'etti nu hin galchin!’ ” jedhe.</verse>
				<verse number="5">Achiin duuba Yesuus ede'ee “Isin keessaa nami tokko lansa yoo qabaate, halkan wodhakkaa gara lansa ifii dhaqee ‘Lansa kiyya, daabboo xaltaa sadi naa liqeessi.</verse>
				<verse number="6">Lansi kiyya karaa deemaa ammuma tana natti goree waan itti kennu dhabeera’ yoo jedheen,</verse>
				<verse number="7">lansi isaa sun mana keessa tee'ee, isaan ‘Ana hin rakkisin! Balbalti cufantee, ijoolleen tiyyalle na woliin taqee irra ratteerti. Ani ka'ee womaa si'iif kenniisa hin dande'u’ hin jedhaa?</verse>
				<verse number="8">Ani isinitti hima, lansa isaa waan te'eef ka'ee womaa isaaf kennuu dhabulle, adoo hin fokkifatin itti deddeebisee waan isa kadhateef, ka'ee waan isaa barbaachisu mara hin kenna” jedhe.</verse>
				<verse number="9">Maarre ani isiniin jedha: kadhadha'a isiniif hin kennanti; barbaada'a hin dhaggattani; dhodhowa'a balbalti isinii hin bananti.</verse>
				<verse number="10">Ka kadhatu maraa hin fudhata; ka barbaadu maraa hin dhaggata; ka dhodhowu maraaf balbalti hin bananti.</verse>
				<verse number="11">Isin keessaa abbaa ka te'e, ilmi isaa [daabboo yoo kadhate dhakaa ka kennuuf eennu?] Qurxummii yoo kadhate dhudhuufaa ka kennuuf eennu?</verse>
				<verse number="12">Yookiin yoo inni quuphaa kadhate qaajjibbuu hin kennaafii?</verse>
				<verse number="13">Isin adoo hamoota teetanuu, waan dansaa ijoollee teessaniif kenniisa yoo beettane, Abbaan keessan ka ol-gubbaa jiru, attam caalchisee worra isa kadhatuuf Ayyaana Woyyicha kennuu dhaba!” jedhe.</verse>
				<verse number="14">Yesuus durriisa duudaa tokko baase. Yennaa durriisi baye, namichi dubbatiisa jalqabe; namootille baaseffatane.</verse>
				<verse number="15">Namooti gariin ammoo, “Inni hunna Bi'el Zebulii mooticha dirriisotaatiin durriisota baasa” jedhane.</verse>
				<verse number="16">Worri dhibiin Yesuus haga ilaaliisaaf barbaadanee, beessisa tokko ol-gubbaa irraa akka isaanitti mudhisu gaafatan.</verse>
				<verse number="17">Yesuus ammoo waan isaan yaadatane beekee, isaaniin, “Mootummaan takka wol mormitee yoo gargar ifi qoodde, mootummaan sun hin baddi; maatiin takka yoo gargar ifi qoodde, manni sun hin diigama.</verse>
				<verse number="18">Maarre Seexanni wol mormee yoo gargar ifi qodde, mootummaan isaa attamiin dhaabbatuu dandeetti? Waan isin anaan, “Inni hunna Bi'el Zebuliitiin durriisota baasa jettaneef” jedhe.</verse>
				<verse number="19">Yoo ani hunna Bi'el Zebuliitiin isaan baase, ijoolleen teessan eennuun baasan? Tanaaf ijoolleen teessanuu isinitti murti.</verse>
				<verse number="20">Yoo ani hunna Waaqaatiin durriisota ka baasu te'ee, akka mootummaan Waaqaa gara keessan dhutteertu beeka'a.</verse>
				<verse number="21">Nami jabaan tokko, meya woraanaa mara hidhatee, mana ifii yennaa eeggatu, qabeenni isaa marti hin eegamaaf.</verse>
				<verse number="22">Ammoo ka isa caalaa jabaatu yennaa isa lolee injifate, meya lolaa ka inni addatu maraayyuu irraa fudhata, karra dannabe sanille hin qooda.</verse>
				<verse number="23">Eennulle ka golii tiyya hin te'in ana morma; eennulle ka ana woliin wolitti hin qanne hin bittanneessa” jedheen.</verse>
				<verse number="24">Ayyaanni hamaan nama keessaa yennaa bawu, addee itti foorfatu barbaadatiisaaf, lafa bisaan hin jirre keessa deddeebi'a; addee barbaadatee yoo dhagguu dhabe, ‘Mana kiyya ka keessaa bayetti deebi'a’ jedha.</verse>
				<verse number="25">Yennaa deebi'u, manni haxowamee qulqullayeeruun dhagga.</verse>
				<verse number="26">Achiin duuba ayyaanoota hamoota torba ka isa caalaa hamaa te'ane dhaqee fida; isaanille dhufanee achi le'an. Jireenni namichaa ka duubaa ka duraa caalaa ka hammaate te'a.</verse>
				<verse number="27">Yesuus adoo tana dubbatiisatti jiruu, gumii keessaa dubaartiin takka qoonqoo ol qabattee, “Gadaamessi si ba'atee fi harmi ati hoote ka badhaadhane” jette.</verse>
				<verse number="28">Inni ammoo deebisee, “Worri jecha Waaqaa dhage'ee ajajamuuf caalaa ka badhaadhe!” jedhe.</verse>
				<verse number="29">Kolbaan hedduun gara isaa dachaateertuun, Yesuus, “Dhalooti kun dhaloota hama'a; isaan beessisa gaafatan, ammoo beessisa Yoonasii raagichaa malee ka dhibiin tokkolle hin kennamuuf.</verse>
				<verse number="30">Raagichi Yoonaas kolbaa Nanawwe'eetiif beessisa akka te'e ilmi namaalle dhaloota adhaa kanaaf beessisa hin te'a.</verse>
				<verse number="31">Mootittiin kibbaa guyyaa mura'aa dhaloota adhaa kana woliin kaatee, isaanitti hin murti. Isiin qaccee biyya lafaatii qaruu Solomoonii caqasiisaaf dhutte; amma kunoo ka Solomoon caalu as jira.</verse>
				<verse number="32">Kolbaan qachaa Nanawwe'ee guyyaa mura'aa dhaloota kana woliin kaatee isinitti hin murti; kolbaan Nanawwe'ee lallaba Yoonaasii dhageettee cubbuu irraa deebiteerti. Kunoo ka Yoonaas caalu as jira.</verse>
				<verse number="33">“Eennulle ifa issee, addee hin mudhannetti yookiin qorii jala ka keyu hin jiru; namooti yennaa mana seenanu akka dhagganu addee mudhatu keya.</verse>
				<verse number="34">Ilti teeti ifa nafa keetii ti; ilti teeti fayyaa yoo teete, nafi keeti duudiin ifaa te'a; ammoo ilti teeti dhukkudduu yoo teete nafi keeti duudiin dukkanowaa te'a.</verse>
				<verse number="35">Tanaaf ifi si keessa jiru akka hin dukkanoonne ifi eegadhu.</verse>
				<verse number="36">Nafi keeti duudiin ifa yoo qabaate, maddiin takkaalle dukkana keessa yoo hin jiraatin, akkuma yennaa ifi ifa ifii sitti issu te'u, nafi keeti duudiin ifaalessa te'a” jedhe.</verse>
				<verse number="37">Yesuus yennaa dubbatee ka'e, Fariisaayichi tokko sagalee nyaatiisaaf gara mana ifii isa waame; maarre inni nyaatiisaaf gara mana isaa dhaqee tee'e.</verse>
				<verse number="38">Fariisaayichi sun Yesuus adoo harka hin dhiqatin nyaataaf akka tee'e yennaa dhagge maalalfate.</verse>
				<verse number="39">Maarre Goottaan isaan, “Isin Fariisaayoti muduunuu itti untanuu fi qorii itti nyaattanu gubbaa qulleessitan, keessi keessan ammoo joljolumma'aa fi hammeennaan guutameera.</verse>
				<verse number="40">Gowwoole'e! Waaqi gubbaa dade keessa hin dannee?</verse>
				<verse number="41">Ammoo waan muduunu'uu fi qorii keessa jiru hiyyeeyyi'iif kenna'a, wonni duudiille isiniif hin qulqulloonti.</verse>
				<verse number="42">Isin Fariisaayotaaf aanne'e! Isin ashuuda'aa fi sugattee irraa, akkasuma waan ficha'atti dhaabattane duudii irraa kudhan keessaa tokko Waaqaaf kennitan, dhuga'aa fi jaalala waaqaa ammoo hin lakkittan. San adoo gootanuu tanalle worra dhibi'iif godhiisa lakkisuu hin malle.</verse>
				<verse number="43">Isin Fariisaayotaaf aanne'e! Isin Mana Waaqeffannaa Yihudootaa keessatti barcumaa ulfinnaa, addee dikko'ootille'etti nageya ulfinnaa akka isin fuudhanu jaallattan.</verse>
				<verse number="44">Isin irreensa beessisa hin qanne ka namooti adoo hin beekin irra deemanu waan fakkaattanuuf isiniif aanne'e!” jedhe.</verse>
				<verse number="45">Beekaan Seera Muuse'ee tokko, “Barsiisaa, ati yennaa tana dubbattu be nu'ulle arrasaarta” jedheen.</verse>
				<verse number="46">Yesuus deebisee, “Isin beekkolee Seera Muuse'eetiif aanne'e! Isin ba'aa ulfaattuu dudda kolba'aatitti feetan, ifii ammoo quballe'een hin tuxxanu.</verse>
				<verse number="47">Isin raagota abbootiin teessan ijjeetteef irreensa waan ijaartanuuf, isiniif aanne'e!</verse>
				<verse number="48">Isin waan abbootiin teessan hujjetti wolii galtane; isaan raagota ijjeessanee, isin irreensa isaanii ijaartanee mirkaneesitane.</verse>
				<verse number="49">Marroo tanaaf beekkunsi Waaqaa, “Ani raagotaa fi ergantoota isaanitti erga; isaan garii hin ijjeessan kaan hin ari'an” jedha.</verse>
				<verse number="50">Maarre haga latti dadanteen jalqabee dhiiga raagota maraa ka jigeef dhalooti kun hin gaafatama.</verse>
				<verse number="51">Dhiiga Abeeliitiin jalqabee haga dhiiga Zakaariyaasii wodhakkaa addee ciinca'atii fi Galma Waaqaatitti ijjeessanee, ani dhugumaan isinitti hima, dhiiga isaan maraatiif dhalooti kun hin gaafatama.</verse>
				<verse number="52">Isin beekkoleen Seera Muuse'ee, furtuu balbala beekkunsaa kolbaa duraa waan futaneertanuuf, isiniif aanne'e! Isin ifiif hin seenne, worra seeniisaaf barbaadulle hin dhooggitan.</verse>
				<verse number="53">Yesuus yennaa achii deeme, barsiisoti Seera Muuse'eetii fi Fariisaayoti guddoo moromanee, gaaffii marroo waan heddu'uu isa gafatanee,</verse>
				<verse number="54">dubbii inni dubbatuun isa qabiisaaf gaadane.</verse>
			</chapter>
			<chapter number="12">
				<verse number="1">Yennaa san gumiin kuma heddu'utti laakkowwantu haga wol irra i'ijjattutti yennaa wolitti qabante, Yesuus dursee barattoota ifiitiin, “Uukoo worra Fariisaayotaa, jechuun kijiba isaanii irraa ifi eegadha'a.</verse>
				<verse number="2">Wonni gollaa jiru maraa hin mudhata, wonni dhossaa jiru maraa hin beekkama.</verse>
				<verse number="3">Tanaaf wonni isin dukkana keessatti dubbattane, ifa guyya'aatitti baayee hin dhage'ama, wonni isin diinqa cufamaa keessatti qofuu haasottane guutuu manaa irratti hin lallabama” jedhe.</verse>
				<verse number="4">“Jaallan tiyya, ani isinitti hima; worra isin ijjeesee ammoo waan badduu dhibii tana caalaa hujuu hin dandeenne hin sodaatina'a.</verse>
				<verse number="5">Ani ka sodaatiisaa maltane isinitti mudhisa: Ka ijjeeseen duuba, ibidda bara baraatitti gatiisaaf baallii qabu, Waaqa sodaadha'a. Ee, ani isinitti hima isa callaa sodaadha'a!</verse>
				<verse number="6">“Sinbirrooti didiqqoon shanan saantimii lamaanitti gurgurantii motii? Te'uu malee isaan san keessaa takkattiin Waaqa duratti dedhantee hin jirtu.</verse>
				<verse number="7">Rifeensi mataa keessaniituu maraa laakkowameera. Maarre hin sodaatina'a; isin sinbirroota didiqqoo san caalaa gatii guddoo qaddan.</verse>
				<verse number="8">“Ani isinitti hima, eennulle nama dhibii duratti ka anaaf dhugaa bayu, Ilmi Namaalle ergantoota Waaqaa duratti akkasuma isaaf dhugaa baya.</verse>
				<verse number="9">Ammoo nama duratti ka ana mormatu, ergantoota Waaqaa duratti hin mormatama.</verse>
				<verse number="10">Eennulle Ilma Namaa mormee dubbii ka dubbatu araara hin dhaggata; ammoo eennulle Ayyaana Woyyicha mormee ka faanshessu araara hin dhaggatu.</verse>
				<verse number="11">“Yennaa isaan Mana Waaqeffannaa Yihudootaatitti, bulchitoota fi worra baallii qabu duratti, murti'iif isin geessane, attam akka falmattanu yookiin maan akka dubbattanu hin yaadina'a.</verse>
				<verse number="12">Yennuma san Ayyaanni Woyyichi waan isin dubbatu'uuf maltane isin barsiisa” jedhe.</verse>
				<verse number="13">Gumii keessaa nami tokko, Yesuusiin, “Barsiisa'a, dhaala abbaa keennaa, akka anaaf qoodu obboleessa kiyyatti himi” jedheen.</verse>
				<verse number="14">Yesuus deebisee, “Jaali, akka ani isin irratti abbaa mura'aa yookiin qoodduu dhaalaa te'u eentu ana foye?” jedhe.</verse>
				<verse number="15">Itti aansee inni isaan maraanuu, “Jireenni namaa baceenna karraatiinii moti; tanaaf ilaalladha'a, joljolummaa maraa irraa ifi eegadha'a” jedhe.</verse>
				<verse number="16">Achiin duuba Yesuus isaanitti mammaakee, “Namichi dureessi ka fichaa midhaan hedduu baase qabu tokko jira.</verse>
				<verse number="17">Inni ‘Addee midhaan kiyya kana mara itti galchu hin qabu. Maan godha?’ jedhee yaadate.</verse>
				<verse number="18">‘Akkana godha’ ifiin jedhe; ‘Gootaraa kiyya maraa diigee ka dhibii gugurdaa ijaara, achitti midhaan kiyyaa fi meya kiyya ka dhibii maralle galfadha.</verse>
				<verse number="19">Achiin duuba ani ifiin, Waan dansaa woggaa heddu'uuf sii barbaachisu mara hin qadda; foorfadhu, nyaadhu, uni, ifi gammachiisi!’ jedha.</verse>
				<verse number="20">Waaqi ammoo isaan, ‘Ati gowwa'a! Edanuma tana lubbuun teeti fudhatanti; waan ati ifiif kuufatteertu kana mara eentu fudhata?’ jedhe.</verse>
				<verse number="21">“Nami lafa tana irratti ifiif karra kuufatu, Waaqa duratti ammoo ka dureessa hin te'in akkasuma te'a” jedhe.</verse>
				<verse number="22">Yesuus barattoota ifiitiin, “Maarre ani isinitti hima, jireenna keessaniif maan nyaanna yookiin nafa keessanitti maan uffanna jettanee hin yaadina'a.</verse>
				<verse number="23">Jireenni nyaata caalaa, nafi woyaa caalaa guddoo barbaachisa'a.</verse>
				<verse number="24">Me harraaqessoota ilaala'a: isaan midhaan hin facaasanu yookiin haamanee hin galchanu; addee midhaan itti galchanu yookiin gootaraa hin qabanu; Waaqi isaan nyaachisa. Isin guddoo sinbirroota caaltan!</verse>
				<verse number="25">Isin keessaa nami tokko haga fedhe itti yaadee le'ii ifii diqqumalle ka dheereffatuu dande'u eennu?</verse>
				<verse number="26">Yoo waan diqqoo akkanaa kanaayyuu dandeettanee hin goone, maaf marroo waan dhibi'iitiif yaaddan ree?</verse>
				<verse number="27">Daraaroti attam akka guddatanu ilaala'a: Isaan hin hujatanu yookiin woyaa ifiif hin dhowatanu. Ammoo ani isinitti hima, Solomooniin mootichinuu ulfinna ifii maraan woyaa akka daraaroota sanii dansitii hin uffanne.</verse>
				<verse number="28">Waaqi marra adha mudhatee, boru ibiddatti gatamu yoo akkas seesee itti uffise, isin fa'a attam calchisee ufisuu dhaba. E, isin worra dhugeeffannaa diqqo'oo!</verse>
				<verse number="29">“Tanaaf ‘Maan nyaanna? Maan unna?’ jedhaa yaadaan hin rakkatina'a.</verse>
				<verse number="30">Kolbaan lafa tanaalle waan kana dhaggatiisaaf itti yaadaa rakkatti. Tun marti akka isinii barbaachittu Abbaan keessan ka ol-gubba'aa hin beeka.</verse>
				<verse number="31">Addee tanaa, mootummaa Waaqaa barbaada'a, tun marti isiniif hin dabalanti.</verse>
				<verse number="32">“Gumii diqqo'o, Abbaan keessan mootumaa ifii isinii kenniisaaf waan jaallateeruuf, hin sodaatina'a.</verse>
				<verse number="33">Waan qaddanu mara gurgura'aatii beesee worra hiyyeeyyi'iif kenna'a. Subba beese'ee ka hin dulloonne qopheeffadha'aatii beesee teessan addee hattuun hin dhaqqannee fi biliin hin balleessine ol-gubba'atti maffadha'a.</verse>
				<verse number="34">Addee beeseen teessan jirtu gadhaan keessanille hin jiraata” jedhe.</verse>
				<verse number="35">Yesuus itti aansee, “Huji'iif hidhadha'aatii qophowa'a, ifa keessanille iffadha'a!</verse>
				<verse number="36">Tajaajiltoota goottaan isaanii jila fuudhaatii deebi'u eegatanu fakkaadha'a. Yennaa inni dhufee balbala dhodhowe, isaan yoosuma hin banan.</verse>
				<verse number="37">Tajaajiltooti goottaan isaanii yennaa deebi'u dammaqaneeranuun dhaggu, ka eebbiffamane. Ani dhugumaan isiniin jedha, inni woyaa ifii caccaffatee, addee nyaataa isaan teessisee hin areera.</verse>
				<verse number="38">Halkan wodhakkaa yookiin fuullee bari'ii yoo dhufelle, worri qophowaneeranuun inni dhaggu ka eebbifamane!</verse>
				<verse number="39">Ammoo tana beeka'a: abbaan manaa sa'aatii hattuun itti dhuttu adoo beekee, hattuun mana isaa cassitee akka seentuuf hin lakkisu.</verse>
				<verse number="40">Ilmi Namaalle sa'aatii isin isa hin eennetti waan dhufuuf, isinille qophowa'aatii eegadha'a!” jedhe.</verse>
				<verse number="41">Pheexroos, “Gootta'a, mammaassa kana nu'uuf dubbatta moo yookiin nama maraafuuyyu?” jedhee gaafate.</verse>
				<verse number="42">Goottaan deebisee, “Tajaajilaan addatama'aa fi qaroon, ka goottan isaa akka inni maatii isaa siri'itti bulchuu fi tajaajiltoota isaatiif sagalee yenna'aan akka kennuuf itti gaafatamummaa kennu kam ree?</verse>
				<verse number="43">Tajaajilaan goottaan isaa yennaa deebi'ee dhufu akkanuma hojjatiisatti jiruun dhaggu sun ka eebbifame!</verse>
				<verse number="44">Dhugumaan isiniin jedha, goottaan tajaajilaa san karra ifii mara irratti itti gaafatamaa hin godha.</verse>
				<verse number="45">Ammoo tajaajilaan sun, ‘Goottaan kiyya dafee hin dhufu hin tura’ jedhee yaadatee, nyaataa unaa, machowaa tajaajiltoota dhiiraatii fi dubarti'ii dhaaniisatti yoo ka'e,</verse>
				<verse number="46">goottaan isaa guyyaa inni hin eennee fi sa'aatii inni hin beennetti deebi'ee hin dhufa, isa hin ciccira, qooda isaalle warra hin dhugeeffanne woliin godha.</verse>
				<verse number="47">“Fedhii goottaa ifii adoo beekuu tajaajilaan hin qopheeffanne, yookiin ajaja goottaa ifii hin muummessine akka malee hin dhaanama.</verse>
				<verse number="48">Ammoo tajaajilaan fedhii goottaa ifii beekuu dhabiisaan, waan isa dhaansisu yoo huje, diqquma dhaanama. Nama waan guddoo itti kenname irraa waan guddo'otti barbaadama; nama hadaraan guddaan itti kenname irraa ka caalu hin barbaadama” jedhe.</verse>
				<verse number="49">“Ani ibidda lafatti buusiisaaf dhufe, adoo duruu bobeeffamee jiraate ani attam halchaayyu!</verse>
				<verse number="50">Ani cuuphama cuuphamaaru tokko qaba, haga inni muummowutti ani attam rakkadha!</verse>
				<verse number="51">Biyya lafaatiif nagaya buusiisaaf waan dhufe ana seetanii? Waawwoo, gargar bayiisa malee nageyaa moti.</verse>
				<verse number="52">Ammaa jalqabanee maatiin mana tokkoo shanan, sadiin lamaaniin wol mormanee lamaan sadiinii wol mormanee gargar hin bayan.</verse>
				<verse number="53">Abbootiin ijoollee ifii, ijoolleen abbootii ifii, haati intala ifii, intaltille haadha ifii, haati sodda'aa niitii ilma isi'ii, niitiin ilma isi'ii haadha sodda'aa woliin mormanee gargar bayan” jedhe.</verse>
				<verse number="54">Yesuus kolba'aan, “Isin yennaa duumensi karaa aduun seentuun dhufe, yennuma san bokkeenni roobaara jettan; hin rooballe'e.</verse>
				<verse number="55">Yennaa qilleensi gara gadii dhowu dhaggitanu, o'i dhufaara jettan; akkasuma te'a.</verse>
				<verse number="56">Isin kijiboole'e! Waan lafaatii fi duumensaa ilaaltanee himuu hin dandeettan; maaf waan bara kanaa hin beekin ree?</verse>
				<verse number="57">“Isin waan dhugaa te'e ifumaa maaf hin murre?</verse>
				<verse number="58">Nami tokko si himatee gara abbaa seeraa si geessiisaaf yoo ka'e, adoo abbaa seeraa dura hin geyin kara'attuu isa woliin wolii galiisaaf wodhaan. Yoo hin wodhaanin gara abbaa seeraa harkisee si geessa, abbaan seeraalle bulchaa mana hidha'aatitti dabarsee si hin kenna, innille gara mana hidha'aa si galcha.</verse>
				<verse number="59">Ani sitti hima, saantimiin cadduulle adoo hin hafin haga kaffaltutti ijjumaa hin baatu” jedhe.</verse>
			</chapter>
			<chapter number="13">
				<verse number="1">Yennaa san namooti gariin gara Yesuusii dhufanee, marroo worra Galiila'aa ka adoo Waaqaaf woreega woreegiisatti jiranuu, Philaaxoos ijjeesisee dhiiga isaanii woreega isaanii woliin makee itti himane.</verse>
				<verse number="2">Yesuus deebisee, “Worri Galiila'aa kun, worra Galiila'aa kaan mara caalaa cubbaaleyyii waan te'aneef akkas rakkatane isinitti fakkaataa?</verse>
				<verse number="3">Waawoo! Ani isinitti hima, isin martinuu yoo cubbuu teessan irraa deebi'uu dhaddane, akkuma isaanii hin baddan.</verse>
				<verse number="4">Yookiin worri kudhanii saddeeti ka Siilo'amitti xelleephoon dhaka'aa dheertuun itti jiddee fixxe, worra Yerusaalem keessa le'u mara caalaa yakkaammeyyii isinitti fakkaataa?</verse>
				<verse number="5">Waawo'o! Ani isinitti hima; isinille cubbuu teessan irraa yoo deebitane malee, isin martinuu akkuma isaanii hin baddan” isaaniin jedhe.</verse>
				<verse number="6">Achiin duuba Yesuus mammaassa kana isaanitti mammaakee, “Namichi fichaa ifii keessatti muka harru'uu dhaabbateeru tokko jira. Inni midhaan isii irraa barbaadatiisaaf dhaqee womaa irraa dhabe.</verse>
				<verse number="7">Maarre inni namicha fichaa isaa hujuun, ‘Ilaa, ani muka harru'uu kana irraa midhaan barbaadatiisaaf woggaa sadi dhufeera; ammoo haga ammaa womaa irraa hin dhagganne. Isii muri, maaf lafa balleessiti?’ jedhe.</verse>
				<verse number="8">Namichi sun ammoo deebisee, ‘Gootta'a, me woggaa tanaaf lakkis; jala qotee kosii jalatti naqa.</verse>
				<verse number="9">Bara dhufu midhaan yoo buutte dansa'a! Ammoo yoo buusuu dhadde hin murta!’ jedheen” jedhe.</verse>
				<verse number="10">Yesuus Guyyaa Sanbataa Mana Waaqeffannaa Yihudootaa keessatti barsiisiisatti jiraayyu.</verse>
				<verse number="11">Dubartiin woggaa kudhanii saddeeti ayyaanni hamaan gugguusiseeru takkalle achi jirtiiyyu. Isiin akka malee gugguuttee qajeeltee dhaabbatuu hin dandeenne.</verse>
				<verse number="12">Yesuus yennaa isii dhagge gara ifii isii waamee, “Dubarti'i, ati dhibee teeti irraa fayyiteerta” jedhe.</verse>
				<verse number="13">Harka ifiille isii irra keyee, isiin yennuma san qajeeltee dhaabbattee Waaqa galateeffatte.</verse>
				<verse number="14">Sooressi mana Waaqeffannaa Yihudootaa waan Yesuus guyyaa Sanbataatiin fayyiseef aaree, kolba'aan, “Guyyooti huji'ii jaan jiran. Maarre guyyoota san kowa'aatii fayyifama'a malee, guyyaa Sanbataatiinii moti” jedhe.</verse>
				<verse number="15">Goottaan deebisee, “Isin kijiboole'e, isin keessaa guyyaa Sanbataatiin qotiyyoo yookiin harree addee hidha'aatii hiikee geessee ka bisaan hin obaanne ennu?</verse>
				<verse number="16">Amma dubartiin sanyii Abrahaamii teetu tun, ta woggaa kudhanii saddeeti Seexanaan hidhantee turte, guyyaa Sanbataatiin hiikamu'uu hin mallee ree?” jedheen.</verse>
				<verse number="17">Dubbii tana yennaa inni dubbate, worri isa mormu mara qaanowe; kolbaan ammoo kancira inni huje maratti gammadde.</verse>
				<verse number="18">Achiin duuba Yesuus “Mootummaan Waaqaa maan fakkaatti? Maaniin isii wol fakkeessina?” jedhee gaafate.</verse>
				<verse number="19">Isiin akka sanyii sanaafici'ii ta nami tokko fuudhee fichaa ifii keessatti dhaabeen guddattee muka guddaa teetee, sinbirreen dhuttee dameelee isi'ii irratti mana ijaarrattuu fakkaatti” jedhe.</verse>
				<verse number="20">Yesuus ammalle, “Mootummaa Waaqaa maaniin wol fakkeessa?</verse>
				<verse number="21">Isiin akka uukoo dubartiin takka fuutee bullaa guddo'oon mattee, uukoon sun isii mara bukeessituu fakkaa ti” jedhe.</verse>
				<verse number="22">Yesuus gara Yerusaalemii adoo dhaquu, qachootaa fi olloota keessatti kolbaa barsiisaa dabare.</verse>
				<verse number="23">Nami tokko, “Gootta'a, ka fayyu kolbaa diqqo'oo?” jedhee gaafate.</verse>
				<verse number="24">Yesuus deebisee, “Balbala dhipho'oon seeniisaaf mixiixxadha'a; ani isinitti hima; namooti hedduun seeniisaaf wodhaanan; ammoo hin dande'anu.</verse>
				<verse number="25">Abbaan manaa ka'ee balbala cufeen duuba, isin ala dhaabbatanee balbala dhodhowaa, ‘Goottaa keenna balbala nu'uuf bani!’ jettanee hin waantan; ‘Inni ammoo deebisee, ‘Isin eessaa akka dhuttane ani hin beeku’ isiniin jedha.</verse>
				<verse number="26">“Achiin duuba isin deebittanee, ‘Si woliin nyaannee unneera; karaa keenna irralle'etti barsiiteerta’ jettan.</verse>
				<verse number="27">Inni ammoo, ‘Eessaa akka isin dhuttane ani hin beeku; isin dabaaleyyiin martinuu ila tiyya duraa deema'a!’ jedha.</verse>
				<verse number="28">Mootummaa Waaqaa keessatti, Abrahaam, Yisihaaq, Yaaqoobii fi raagota mara dhaggitanee, isin alatti yennaa gatantane, achitti booyaa ilkaan qartan.</verse>
				<verse number="29">Kolbaan gara aduun baatuu fi aduun seentuun, olii fi gadiin dhuttee mootummaa Waaqaa keessa teettee hin nyaatti.</verse>
				<verse number="30">Worri amma duuba jiru, worra duraa hin te'a; worri amma dura jiru worra duubaa hin te'a” jedhe.</verse>
				<verse number="31">Yennaa san worra Fariisaayotaa keessaa namooti gariin gara Yesuusii dhufanee, “Heroodis waan si ijjeesiisaaf barbaaduuf asii deemi, addee dhibii dhaqi!” jedhaneen.</verse>
				<verse number="32">Yesuus deebisee, “Dhaqa'aatii jeedala saniin, Ani adhaa fi boru durriisota hin baasa, worra dhibamaalle hin fayyisa, guyyaa sadeeso'ootitti hujii tiyya hin hobbaasa.</verse>
				<verse number="33">Te'uu malee, ani adhaa fi boru, ittaanille garuma duraa deemuu male; sababille raagaan tokko Yerusaalem keessatti malee, addee dhibi'itti ijjeeffamuu hin malle” isaaniin jedhe.</verse>
				<verse number="34">“E! Yerusaalem, Yerusaalem! Ati raagota ka ijjeettu, ergantoota gara keeti ergante ka dhaka'aan tuntu! Akka lukkuun cuucotii ifii koola ifii jalatti wolitti qabattu, anille ijoollee teeti wolitti qabiisaaf yennaa meeqa barbaade, isin ammoo didattane.</verse>
				<verse number="35">Ilaa, manni keessan ona hin te'a. Ani isinitti hima, ‘Ka maqaa Gootta'aatiin dhufu, ka eebiffame’ haga jettanutti deebitanee ana hin dhaggitanu” jedhe.</verse>
			</chapter>
			<chapter number="14">
				<verse number="1">Guyyaa Sanbataa tokko, Yesuus sagalee nyaatiisaaf, gara mana sooreyyii Fariisaayota keessaa tokkochaa dhaqe; worri achi jiranu isa gaadiisatti jiraniiyyu.</verse>
				<verse number="2">Namichi nafi isaa iitoweeru tokko fuula isaa dura jiraayyu.</verse>
				<verse number="3">Yesuus, “Guyyaa Sanbataatiin fayyisuun seeraa moo seera moti?” jedhee barsiisota Seeraatii fi Fariisaayota gaafate.</verse>
				<verse number="4">Isaan ammoo cadhisane. Yesuus namicha qabee fayyisee galche.</verse>
				<verse number="5">Achiin duuba Yesuus isaaniin, “Isin keessaa nami tokko, ilmi isaa yookiin qotiyyoon isaa yoo boolla keessa bu'e, yennuma san guyyaa Sanbataatiin ka hin baanne eennu?” jedhe.</verse>
				<verse number="6">Isaan ammoo tanaafille deebii kennuu hin dandeenne.</verse>
				<verse number="7">Yesuus keessumooti addee ulfinnaa filattuun yennaa dhagge, itti mammaakee,</verse>
				<verse number="8">“Yennaa nami tokko gara jila fuudhaa fi heerumaa si waame, addee ulfinnaa hin tee'in, nami si caalu waamameera fa te'a.</verse>
				<verse number="9">Abbaan isin lamaanuu waame sun dhufee, ‘Addee tana namicha kanaaf lakkisi’ yoo si'iin jedhe, qaanowaa addee namichaaf lakkittee, addee gadee dhaxxee hin teetta.</verse>
				<verse number="10">Ati ammoo yennaa waamante, abbaan si waame sun dhufee, ‘Jaala kiyya, as addee tanatti ol dabar’ akka si'iin jedhuuf, dhaqiitii addee gadee tee'i. Yennaa san worra waamame san mara duratti ulfinna hin dhaggatta.</verse>
				<verse number="11">Nami ifi guddisu maraa hin diqqaata, nami ifi diqqeessu maraa hin guddata” jedhe.</verse>
				<verse number="12">Achiin duuba Yesuus namicha isa keessummeesu'uuf waameen, “Sagalee guyya'aa yookiin sagalee galgalaa yennaa gootu, jaalolee teeti yookiin obboleeyyan teeti yookiin firoottaan keeti yookiin dureeyyii ollaa keetii hin waamin; yoo waante, isaanille deebisanee si waamanee, deebittee hin kaffalta.</verse>
				<verse number="13">Ati ammoo yennaa jila gootu, worra hiyyeessa, worra naafa, worra hokkola'aa fi worra ballaa waami!</verse>
				<verse number="14">Ati hin eebbiffanta; isaan waan si'iif deebisanu hin qabanu, Waaqi ammoo guyyaa du'aa ka'a balchoole'eetitti si'iif hin deebisa” jedhe.</verse>
				<verse number="15">Keessummoota qori'itti hiiqanee tee'ane kessaa tokkochi, kana yennaa dhage'e Yesuusiin, “Mootummaa Waaqaatitti jilaaf ka tee'u ka badhaadhe!” jedhe.</verse>
				<verse number="16">Yesuus isaan, “Namichi tokko jila guddoo godhee keessummoota hedduu waame.</verse>
				<verse number="17">Yennaan jilaa yennaa geette, ‘Wonni maraa qophoyeera, koya'a!’ jedhee worra waamametti akka himuuf tajaajilaa ifii itti erge.</verse>
				<verse number="18">Isaan martinuu ammoo waan itti aalatanu himatiisatti ka'ane. Ka matoomaa, ‘Lafa bitadheera, dhaqee ilaalu'uu male; maganne'e na hin kajeelin!’ jedheen.</verse>
				<verse number="19">Kuun, ‘Qotiyyoo ximmaadii shan bitadheera, qotiisaa fi qotiisa dhabuu isaanii ilaaliisaaf kunoo kara'atti bayeera; maganne'e na hin kajeelin!’ jedheen.</verse>
				<verse number="20">Ka dhibiin, ‘Ani waajiba waan te'eef, dhaqqabee hin dhufu’ jedheen.</verse>
				<verse number="21">Maarre tajaajilaan galee goottaa ifiititti waan kana hime. Abbaan jilaa aaree tajaajilaa ifiitiin, ‘Ariifadhuu gara karaa gugurda'aatii fi xurree qachaa keessaa dhaqiitii worra hiyyeessa, worra naafa, worra balla'aa fi worra hokkolaa fidi!’ jedhe.</verse>
				<verse number="22">Tajaajilaan, ‘Gootta'a, waan ati ajajje maraa muummesseera, ammoo ammalle addeen hin jirti!’ jedheen.</verse>
				<verse number="23">Maarre goottaan tajaajila'aan, ‘Gara kara'aatii fi xurre'ee dhaqiitii, akka manni kiyya guutuuf kolbaan akka dhuttu tolchi!.</verse>
				<verse number="24">Ani isinitti hima, worra duraan waamame keessaa tokkolle sagalee tiyya ta galgalaa afaaniin hin qabu!’ jedhe” jedheen.</verse>
				<verse number="25">Gumiin guddoon adoo isa woliin ideentuu, Yesuus itti garagalee,</verse>
				<verse number="26">“Nami gara kiyya dhufu, abba'aa fi haadha ifii, haadha manaatii fi ijoollee ifii, obboleeyyanii fi obboleettota ifii, jiruu ifiille ana caalaa ka jaallatu yoo te'e, barataa kiyya te'iisaaf hin dande'u.</verse>
				<verse number="27">Fannoo ifii ba'atee ka ana hin hordonne, barataa kiyya te'iisaaf hin dande'u.</verse>
				<verse number="28">“Isin keessaa nami mana dhaka'aa ijaaruu barbaadu, duraan dursee beesee ittiin ijaaree fixu akka qabu beekiisaaf, tee'ee ka gatii hin herrenne eennu?</verse>
				<verse number="29">Yoo akkas hin te'in, hundee buusee fixiisa ammoo yoo dadhabe, worri kana dhaggu maraa itti kolla;</verse>
				<verse number="30">‘Ilaa, namichi kun ijaarsa jalqabee fixiisa ammoo dadhabe’ jedha.</verse>
				<verse number="31">Yookiin mootiin loltoota kuma kudhan qabu, mootii loltoota kuma diddama qabu woliin loliisaaf ka duulu tokko, duraan dursee gad tee'ee ka hin mari'anne kam?</verse>
				<verse number="32">Yoo hin dandeenne te'e, mootichi isa loliisaaf ka'e sun adoo fagoo jiruu ergantoota ifii itti ergee nageya buusiisaaf hin kadhata.</verse>
				<verse number="33">Akkasuma, eennulle isin keessaa qabeenna ifii mara ka hin lakkinne barataa kiyya te'iisaaf hin dande'u” jedhe.</verse>
				<verse number="34">“Sooddi waan dansa'a, ammoo yoo kuraa ifi keessaa dhabe, attamiin deebi'ee kurowa ree?</verse>
				<verse number="35">Lafaaf yookiin kosii tuulantuufille hin te'u; alatti hin gatama. Gurra dhage'u ka qabu dhage'uuti!” jedhe.</verse>
			</chapter>
			<chapter number="15">
				<verse number="1">Gaafa tokko worri qaraxa guuruu fi cubbaaleyyiin dubbii Yesuusii dhage'iisaaf gara isaa dhufane.</verse>
				<verse number="2">Fariisaayotaa fi barsiisoti Seeraa ammoo, “Namichi kun cubbaaleyyii hin fudhata, isaan wolille'een nyaata” jedhanee itti gungumane.</verse>
				<verse number="3">Tanaaf Yesuus itti mammaakee,</verse>
				<verse number="4">“Isin keessaa hoolee dhibba ka qabu, dhibba san keessaa hooleen takkattiin yoo duraa badde, sagaltamii sagali diidatti lakkisee hoolee badde san haga dhaggutti barbaadiisaaf ka hin baane eennu?</verse>
				<verse number="5">Yennaa dhagge gammadee gurmuu ifii irratti kaafatee,</verse>
				<verse number="6">gara mana ifii gala. Achiin duuba lansootaa fi olloota ifii waamee, ‘Hoolee tiyya ta badde waan dhaggeef na woliin gammada'a!’ hin jedha.</verse>
				<verse number="7">Ani isinitti hima, akkuma kana, balchoota sagaltamii sagali ka cubbuu irraa deebi'iisi hin barbaachine caalaa, cuubbichi tokko cubbuu ifii irraa yoo deebi'e ol gubba'atti gammadi guddaan hin te'a” jedhe.</verse>
				<verse number="8">Yesuus itti aansee, “Dubartiin saantii maallaqaa kudhan qaddu takka kudhan san keessaa takkaan yoo badde, ifa issitee, mana ifii hartee haga dhaggitutti miidhassitee hin barbaaddii motii?</verse>
				<verse number="9">Yennaa dhaggite lansootaa fi olloota ifii waantee, ‘Saantii Maallaqaa tiyya, ta na duraa badde waan dhaggeef na woliin gammada'a!’ isaaniin hin jetti.</verse>
				<verse number="10">Ani isinitti hima; akkuma kana cubbichi tokko cubbuu ifii irraa yennaa deebi'u ergantooti Waaqaa hin gammadan” jedhe.</verse>
				<verse number="11">Yesuus itti aansee, “Namichi tokko ilmaan lamaan qaba.</verse>
				<verse number="12">Maandhichi abba'aan ‘Abbaa kiyya, karra teeti keessaa qooda na gewu anaaf kenni!’ jedhe. Maarre abbaan karra ifii isaaniif qoode.</verse>
				<verse number="13">Guyyoota diqqa'aan duuba ilmi maandhichi karra isa geette mara wolitti qabatee gara biyya fago'oo deeme; achitti le'ii badduu le'isaan karra ifii mara bittaneesse.</verse>
				<verse number="14">Waan qabu maraa fixateen duuba, beelti jadduun biyya sanitti gallaan rakkate.</verse>
				<verse number="15">Maarre worra biyya sanii keessaa namicha tokkoof hujiisaaf itti gale; namichille akka inni booyyee isaa tissuuf gara fichaa ifii erge.</verse>
				<verse number="16">Inni qollofa booyyeen nyaattu nyaatee gadhaa guutatiisaaf kajeele, ammoo namuu wo itti hin kennine.</verse>
				<verse number="17">Duuba gara yaada ifii deebi'ee, ‘Hojjattooti abbaa kiyyaa ta sagalee nyaattee hambaa hambittu meeqa? Ani ammoo asitti beelaan du'aara.</verse>
				<verse number="18">Ka'ee gara mana abbaa kiyyaa dhaqee, abbaa kiyyaan, Ani Waaqaa fi si yakkeera;</verse>
				<verse number="19">haganaan achi ani ilma keeti jedhamiisaaf hin malle; hojjattoota teeti keessaa akka hojjataa tokkoo na godhadhu’ jedhaan” jedhe.</verse>
				<verse number="20">Maarre inni ka'ee gara abbaa ifii deebi'e. Abbaan isaa ammoo, adoo inni fagoo jiruu isa dhaggee, nayeefii itti fiigee hanqafatee sunqate.</verse>
				<verse number="21">Ilmi isaa ammoo, ‘Abbaa kiyya, ani Waaqaa fi si yakkeera. Haganaan achi ani ilma keeti jedhamiisaaf hin malle’ jedheen.</verse>
				<verse number="22">Abbaan isaa ammoo tajaajiltoota ifiitiin, ‘Ariifadha'aatii, woyaa, woyaa mara caaltu fida'aatii itti uffisa'a; qubee qubatti, kopheelle miilatti keya'a!</verse>
				<verse number="23">Achiin duuba dardara coomaa fida'aatii qala'a, nyaataa jilifanna.</verse>
				<verse number="24">Ilmi kiyya kun du'eeraayyu, amma ammoo jiraateera, badeeraayyu amma ammoo dhaggameera’ jedhe. Maarre isaan jilifachuu jalqabane.</verse>
				<verse number="25">“Yennaa tana ilmi angafichi fichaa keessa jiraayyu. Yennaa deebi'ee manatti dhikaate weeddu'uu fi sirba dhage'e.</verse>
				<verse number="26">Maarre inni tajaajiltoota keessaa tokko gara ifii waamee, “Maanti maan te'e?” jedhee gaafate.</verse>
				<verse number="27">Tajaajilaan deebisee, ‘Obboleessa keetittuu deebi'ee gale; waan inni nageyaa fi fayya'aan galeef, abbaan keeti dardara coomaa qalchiise’ jedheen.</verse>
				<verse number="28">Ilmi angafichi aaree mana seenuu dide; maarre abbaan gad itti bayee, akka inni mana seenuuf isa magannifate.</verse>
				<verse number="29">Inni ammoo deebisee abbaa ifiitiin, ‘Ilaa, ani woggoota kana duudii akka garbichaa si'iif hujaa ture, ajaja keetille ijjumaa didee hin beeku; ati ammoo akka ani lansoota tiyya woliin gammaduuf buruusoo re'e'eelle ijjumaa anaaf kennitee hin beettu!</verse>
				<verse number="30">Amma ammoo ilmi keeti kun karra teeti sagaagaltoota woliin fixee, deebi'ee dhufee jennaan, dardara coomaa isaaf qalte!’ jedhe.</verse>
				<verse number="31">Abbaan deebisee, ‘Ilma kiyya, ati yennaa mara ana woliin as jirta, wonni ani qabulle maraa teeti.</verse>
				<verse number="32">Obboleessi keeti kun ammoo du'eeraayyu, amma ammoo jiraateera; badeeraayyu amma ammoo dhaggameera; waan kanaaf nuuti jilifannee gammaduu qana’ jedheen” jedhe.</verse>
			</chapter>
			<chapter number="16">
				<verse number="1">Yesuus barattoota ifiitiin, “Namichi dureessi tokko, tooyataa mana isaa tooyatu qabaayyu. Tooyataan kun akka karra isaa balleessaaru dureesichatti himane.</verse>
				<verse number="2">Maarre namichi dureessichi tooyataa san waamee, ‘Marroo teeti wonni ani dhage'u kun maan? Ati haganaan achi tooyataa kiyyaa waan hin teeneef, herrega toowatumma'aan itti hujje nati kenni’ jedheen.</verse>
				<verse number="3">Toowataan sun gadhaa ifii keessatti, ‘Amma goottaan kiyya toowatummaa tana ana irraa fuudhaara, maan godhu naa woyya? Hin qotadha'atti hin dande'u, hin kadhadha'atti hin fokkifadha.</verse>
				<verse number="4">Yennaa toowatummaa irraa ari'ame akka namooti gara mana ifii ana fudhatanuuf, ani waan godhu hin beeka!’ jedhe.</verse>
				<verse number="5">Achiin duuba worra liqaa goottaa isaa qabu tokko tokkoon waamee, ka duraatiin, ‘Liqaa goottaa kiyyaa meeqa ifi irraa qadda?’ jennaan,</verse>
				<verse number="6">namichi deebisee, ‘Zayitii ejersaa okkotee dhibba’ jedhe. Maarre toowataan, ‘Galmee keeti hoo'o; ariifadhuu shantama jedhii barreessi’.</verse>
				<verse number="7">Ammalle toowataan, nama liqaa goottaa isaa qabu dhibi'iin, ‘Liqaa gootta'aa meeqa qadda?’ jedhee gaafate. Namichille deebisee, ‘Qamadii daawullaa shantama ’ jedhe. Toowataan, ‘Galmee keeti hoo'o; dhibba saddeeti jedhii barreessi’ jedheen.</verse>
				<verse number="8">Goottaan, toowataa hin addatanne san mala inni dhowateef jaje. Kun ijoolleen lafa tanaa ijoollee ifaa caalaa worra isaan fakkaatu woliin wolitti dhikeenna qabanuun malaameyyii akka te'ane mudhisa.</verse>
				<verse number="9">Ani isinitti hima, yennaa karri teessan hobbaate, akka isaan gara mana bara baraan itti leetanuu isin fudhatanu, karra dabaa ta lafa tanaatiin fira baafadha'a!</verse>
				<verse number="10">“Nami waan diqqo'oon addatamaa te'e waan guddoolle'een addatamaa hin te'a. Nami waan diqqo'oon hin addatanne, waan guddoolle'een hin addatamu.</verse>
				<verse number="11">Yoo isin karra biyya lafaa tanaan hin addatamin, eentu addatee karra dhuga'aa isinitti kenna ree?</verse>
				<verse number="12">Isin karra worra dhibi'iitiin yoo hin addatamin, karra isiniif teetu eentu isiniif kenna ree?</verse>
				<verse number="13">“Nami tokko garba goottaa lamaa te'iisaaf hin dande'u, tokkocha jibbee, kaan hin jaallata; yookiin tokkocha ulfeessee kaan hin tuffata. Akkasuma Waaqaa fi beesee tajaajiliisaaf hin dandeettanu” jedhe.</verse>
				<verse number="14">Fariisaayoti worri beesee jaallatanu yennaa waan Yesuus dubbate kana dhage'ane isa ceeggatane.</verse>
				<verse number="15">Yesuus ammoo isaaniin, “Isin yennaa maraa balchoota ifi gootanee ilaaltan, Waaqi ammoo waan gadhaa keessan keessa jiru dhagga, wonni nama duratti ulfaataa faakkaatee mudhatu, Waaqa duratti tuffatama'a.</verse>
				<verse number="16">Seerri Muuse'eetii fi kitaaboti raagotaa haga bara Yohaannisii cuupha'aatitti hujaa turane. Haga mootummaan Waaqaa odeeffanteen jalqabee nami martinuu itti galiisaaf jabeennaan wodhaneera.</verse>
				<verse number="17">Ammoo Seera keessaa bixxilleen addee dhidhattu ol-gubba'aa fi latti tartu irra kaso'o.</verse>
				<verse number="18">“Nami haadha manaa ifii lakkisee dubartii dhibii fuudhu maraa hin gaarayyeeffata. Akkasuma dubartii abbaan manaa lakkise ka fuudhu hin gaarayyeeffata” jedhe.</verse>
				<verse number="19">“Namichi dureessi woyaa dhiillee dansittii, ta gatii guddo'oo uffataa, guyyaa mara qananumma'aan le'u tokko jira.</verse>
				<verse number="20">Namichi hiyyeessi tokko, ka Alaazaar jedhamu, ka nafi isaa duudiin mammadaayeeru balbala namicha dureesichaa dura irkateeraayyu.</verse>
				<verse number="21">Inni waan qorii namicha dureesichaa irraa harca'e nyaatiisaaf halcha. Sareelle dhuttee madaa isaa arraabbatti.</verse>
				<verse number="22">Namichi hiyyeessi duunaan, ergantooti Waaqaa fuudhanee cinaa Abrahaamii geessane. Namichi dureesichille du'ee awwaalame.</verse>
				<verse number="23">Inni qilee keessatti rakkataa adoo jiruu, yennaa ol ilaale, fago'otti Abrahaam dhagge; Alaazaarille cinaa isaatitti dhagge.</verse>
				<verse number="24">Maarre inni Abrahaamiin, ‘Abbaa kiyya Abrahaam anaa nayi! Ani bobe'a ibiddaa kana keessatti guddoo waan rakkatiisatti jiruuf, Alaazaar qaccee quba ifii bisaan keessa cuuphee akka arraba kiyya anaaf qabbanneessu magane'ee naa ergi’ jedhee waammate.</verse>
				<verse number="25">Abrahaam deebisee, ‘Lansa kiyya, ati bara jiruu teeti ta lafaa, waan dansaa dhaggattee akka gammadde qaabbadhu; Alaazaar ammoo rakkataa ture. Amma inni gammadiisatti jira, ati ammoo guddoo rakkatiisatti jirta.</verse>
				<verse number="26">Tana maraa irratti, akka worri asii gara keessan, worri achiille as gara keenna hin qaxxaamurre, bowwaan guddaan nu wodhakkaa jira’ jedheen.</verse>
				<verse number="27">Namichi dureessichi ammoo, ‘Abrahaam, yoona akka Alaazaar gara mana abbaa kiyyaa ergitu si kadhadha.</verse>
				<verse number="28">Ani obboleeyyan shan waan qabuuf, isaanille as addee rakkinnaa tana akka hin dhunne dhaqee ifi eegachiisuu ti’ jedhe.</verse>
				<verse number="29">Abrahaam deebisee, ‘Isaan Muuse'ee fi raagota qaban, dubbii isaanii dhage'anuu ti’ jedhe.</verse>
				<verse number="30">Achiin duuba namichi dureesichi, ‘Waawwoo, abbaa kiyya Abrahaam, nami tokko du'aa ka'ee adoo dhaqee isaanitti himee ammoo cubbuu ifii irraa hin deebi'an’ jedhe.</verse>
				<verse number="31">Abrahaam ammoo, ‘Isaan Muuse'ee fi raagota dhage'uu yoo dhabane, yoo nami tokko du'aa ka'elle hin dhugeeffatanu’ jedheen” jedhe.</verse>
			</chapter>
			<chapter number="17">
				<verse number="1">Yesuus barattoota ifiitiin, “Wonni kolbaa gufachiisu dhufuu hin dhaddu; ammoo nama guffachiisu saniif aanne'e!</verse>
				<verse number="2">Worra didiqqaa kana keessaa tokkocha guffachiisu'uu mannaa, dhakaan daaku'uu morma isaatitti hidhamee abbaayaa guddo'otti adoo gatamee isaaf woyya.</verse>
				<verse number="3">Maarre isin ifi eeggadha'a; obboleessi keeti yoo si yakke, jabeessii gorsi; yoo inni yakka ifii irraa deebi'e isaaf araaram.</verse>
				<verse number="4">Guyya'atti yennaa torba si yakkee, guyya'atti yennaa torba deebi'ee gara keeti dhufee, ‘Ani yakka irraa deebi'eera’ yoo si'iin jedhe isaaf araaram” jedhe.</verse>
				<verse number="5">Ergantooti Gootta'aan, “Dhugeeffannaa teenna ede'i” jedhane.</verse>
				<verse number="6">Goottaan deebisee, “Dhugeeffannaa haga midhaan sanaafici'ii geettu adoo qabaattanee, qilxaa kanaan, ‘Hiddaan buqqa'ii abbaayaa guddoo keessatti dhaabami!’ yoo jettane, innille isiniif hin ajajama” jedheen.</verse>
				<verse number="7">Yesuus, “Isin keessaa nami tokko tajaajilaa qotii qotu yookiin hoolee tissu yoo qabaate, tajaajilaan sun addee huji'iitii yennaa galu, ‘Koy as tee'ii sagalee nyaadhu!’ hin jedhaanii?</verse>
				<verse number="8">Addee tana jedhu, ‘Sagalee anaaf qopheessii, haga ani nyaadhee unutti woyaa teeti marxifadhuu anaaf ergami! Achiin duuba atille hin nyaata hin unta’ hin jedhaanii motii?</verse>
				<verse number="9">Inni, tajaajilaa kana waan inni isa ajaje waan muummesseef hin galateeffataa?</verse>
				<verse number="10">Maarre isinille waan ajajantane maraa yennaa muummessitane, ‘Nuuti tajaajiltoota woy hin baane; nuuti waan tolchu'uu malle callaa tolchine’ jedha'a!” isaaniin jedhe.</verse>
				<verse number="11">Yesuus adoo Yerusaalem dhaquu, meessaa Samaariya'aatii fi Galiila'aatiin dabare.</verse>
				<verse number="12">Adoo inni gara ollaa tokkoo seeniisatti jiruu, namooti kudhan ka dhukkuba goga'aa farrisiisa'aan dhibamaneeranu tokko itti dhufane. Isaan fagoo dhaabbatanee,</verse>
				<verse number="13">qonqoo guddo'oon, “Yesuus! Gootta'a! Nuu nayi!” jedhaneen.</verse>
				<verse number="14">Yesuus yennaa isaan dhagge, isaaniin, “Dhaqa'aatii hayyootatti ifi mudhisa'a!” jedhe. Isaan adoo dhaqiisatti jiranuu fayyane.</verse>
				<verse number="15">Isaan keessaa tokochi akka fayye yenna dhagge, qonqo'oo guddo'oon Waaqa galateessaa, deebi'ee dhufe.</verse>
				<verse number="16">Miila Yesuusiititti jigee isa galateeffate; inni nama Samaariya'aa ti.</verse>
				<verse number="17">Yesuus, “Namooti kudhanuu fayyanee motii? Nami sagali meeti ree?</verse>
				<verse number="18">Namicha orma kana malee, nami Waaqa galateeffatiisaaf deebi'e hin jiruu?” jedhee gaafate.</verse>
				<verse number="19">Achiin duuba Yesuus namichaan, “Ol ka'ii deemi; dhugeeffannaan teeti si fayyitteerti” jedhe.</verse>
				<verse number="20">Worri Fariisaayotaa gariin mootummaan Waaqaa yoom akka dhuttu Yesuus gaafatane. Inni deebisee, “Mootummaan Waaqaa karaa nami eeguun hin dhuttu.</verse>
				<verse number="21">Eennulle, ‘Ilaa, as jirti!’ yookiin, ‘Achi jirti!’ hin jedhu; sababille, mootummaan Waaqaa isin keessa jirti” jedhe.</verse>
				<verse number="22">Achiin duuba inni barattoota ifiitiin, “Yennaan isin guyyoota Ilma Namaa keessaa, guyyaa tokko dhaggiisaaf halchitanu hin dhutti, ammoo hin dhaggitanu.</verse>
				<verse number="23">Namooti isiniin, ‘Kuunnoo achi jirti!’ yookiin ‘Kunoo asi jirti!’ hin jedhan. Isin ammoo hin dhaqina'a; faanalle hin fiigina'a!</verse>
				<verse number="24">Akkuma balaqqeettiin gubba'aa balaqqittee gara tokkoo haga gara kaaniititti issitu, guyyaa Ilmi Namaa dhufu akkasuma hin te'a.</verse>
				<verse number="25">Ammoo kanaan dura, Ilmi Namaa dhaloota kanaan guddoo rakkatu'uu fi jibbamuu qaba.</verse>
				<verse number="26">“Bara Nohiititti akkuma te'ee, bara Ilma Namaatittille akkasuma hin te'a.</verse>
				<verse number="27">Haga guyyaa Nohi hoboloo guddo'otti galuutitti, kolbaan nyaataa unaa, fuudhaa heerumaa turte, bisaan badi'iille dhufee isaan maraa balleesse.</verse>
				<verse number="28">Bara Looxiille akkuma kana te'e; kolbaan nyaataa unaa, bitataa gurgurataa, midhaan dhaabaa, ijaarrataa turte.</verse>
				<verse number="29">Guyyaa Looxi Sodoomii baye ammoo, ibiddii fi dhakaan bobe'u ol-gubba'aa roobee isaan maraa fixe.</verse>
				<verse number="30">Guyyaa Ilmi Namaa mudhatuttille akkasuma hin te'a.</verse>
				<verse number="31">“Guyyaa san nami mana gubbaa jiru, ka meyi isaa mana keessa jiru, fudhatiisaaf gad bu'ee gara manaa hin deebi'in.</verse>
				<verse number="32">Haadha manaa ta Looxii qaabbadha'a!</verse>
				<verse number="33">Nami jiruu ifii fayyifatiisaaf barbaadu jiruu ifii hin dhaba; nami jiruu ifii dhabu ammoo jiruu ifii hin fayyifata.</verse>
				<verse number="34">Ani isinitti hima, halkan san nami lamaan taqee takkattii irra hin rafa, tokkochi hin fudhatama, kuun ammoo hin hafa.</verse>
				<verse number="35">Dubartiin lamaan woliin daakuu daatti, takkattiin hin fudhatanti, tuun ammoo hin hatti.</verse>
				<verse number="36">[Nami lamaan fichaa tokko keessa hin jiraata, tokkochi hin fudhatama, kuun ammoo hin hafa] ” jedhe.</verse>
				<verse number="37">Barattooti isaa, “Gootta'a, eessatti?” jedhanee gaafatane. Yesuus deebisee, “Addee reeffi jirutti allaatiin yaati” jedhe.</verse>
			</chapter>
			<chapter number="18">
				<verse number="1">Achiin duuba Yesuus barattooti isaa yennaa mara akka daadimatanuu fi daadimatiisa akka hin dadhane barsiisiisaaf mammaassa itti mammaakee:</verse>
				<verse number="2">“Abbaan mura'aa ka Waaqa hin sodaanne, ka namalle hin ulfeessinne tokko qachaa tokko keessa jira.</verse>
				<verse number="3">Haati hiyyeessaa ta yennaa yenna'aan gara isaa deddeebi'aa, ‘Falmataa kiyya irratti muraa qajeelaa anaaf muri’ jedhaa itti boottu takkalle qachaa san keessa jirti.</verse>
				<verse number="4">Abbaan mura'aa yennaa hedduu wo godhuu dide; duuba ammoo, ‘Waaqa sodaa yookiin nama ulfeessuu yoo dhabelle,</verse>
				<verse number="5">haati hiyyeessaa tun ittuma waan na rakkittuuf, akka isiin yennaa mara dhufaa ana hin hifachiinne isi'iif hin mura’ jedhee ifiin dubbate” jedhe.</verse>
				<verse number="6">Goottaan, “Waan abbaan mura'aa jallaammessi sun jedhe dhage'aa!</verse>
				<verse number="7">Waaqille worra isaaf filame ka halkanii fi guyyaa gara isaa iyyuuf hin muruu ree? Isaan gargarsaaf hin hancaaraa?</verse>
				<verse number="8">Ani isinitti hima, dafee isaaniif hin mura. Te'uu malee, Ilmi Namaa yennaa dhufu dhugeeffannaa lafa irratti hinuma dhaggaa laati?” jedhe.</verse>
				<verse number="9">Yesuus namoota garii ka balchoolee ifi seyanee, worra kaan tuffatanutti, mammaakee:</verse>
				<verse number="10">“Nami lamaan daadimatiisaaf gara Galma Waaqaa dhaqe: tokkochi Farisaayicha, kuun namicha qaraxa guuru.</verse>
				<verse number="11">Fariisaayichi qofuu dhaabbatee, ‘Waaqayyo, ani akka worra dhibi'ii: saantuu, jallaammeessa, gaarayyeffataa, yookiin keessattuu akka namicha qaraxa guuru kanaa, waan te'uu dhabeef si galateeffadha.</verse>
				<verse number="12">Torbaan keessatti yennaa lamaan laama; waan dhaggadhu mara keessalle'ee kudhan keessaa tokko si'iif kenna’ jedhee daadimate.</verse>
				<verse number="13">Namichi qaraxa guuru sun ammoo, fagaatee dhaabbatee, gara ol-gubba'aalle adoo hin ilaalin, qoma dhodhowataa, ‘Waaqayyo, ana cubbicha marari!’ jedhe.</verse>
				<verse number="14">Ani isinitti hima, Fariisaayicha saniin irra namichi qaraxa guuru kun Waaqa duratti balchoomee gara mana ifii deeme. Nami ifi guddisu hin diqqaata, nami ifi diqqeessu hin guddata” jedhe.</verse>
				<verse number="15">Yesuus harka ifiitiin qaqqabee akka eebbisuuf namooti gariin daa'immaan gara isaa fidane. Barattooti isaa yennaa tana dhaggane, xixanee isaan dhooggane.</verse>
				<verse number="16">Yesuus ammoo ijoollee gara ifii waamee, “Mootummaan Waaqaa ta worra akka kanaa waan teeteef, lakkisa'a, ijoolleen gara kiyya dhuttuu ti, hin dhooggina'a.</verse>
				<verse number="17">Ani dhugumaan isinitti hima, eennulle ka mootummaa Waaqaa akka daa'imaa hin fudhanne, ijjumaa itti hin galu” jedhe.</verse>
				<verse number="18">Bulchaan Yihudootaa tokko, “Barsiisaa dansaa, jiruu bara baraa dhaggatiisaaf ani maan godhuu male?” jedhee Yesuus gaafate.</verse>
				<verse number="19">Yesuus deebisee, “Maaf dansaa anaan jetta? Waaqa tokkocha malee, nami dansaan tokkolle hin jiru.</verse>
				<verse number="20">Ati ajaja, ‘Hin gaarayyeeffatin, hin ijjeesin, hin hatin, dharaan dhugaa hin bayin, abba'aa fi haadha teeti ulfeessi!’ jedhu hin beetta” jedhe.</verse>
				<verse number="21">Namichi deebisee, “Kana maraa ijoollumma'aan jalqabee eeggadheera” jedhe.</verse>
				<verse number="22">Yesuus yennaa kana dhage'e namichaan, “Ammalle wonni godhuu malte tokkochi hafeera. Waan qaddu duudii gurguriitii hiyyeeyyi'iif qoodi, ol-gubba'atti hin duroonta; achiin duuba kooyiitii na hordof!” jedhe.</verse>
				<verse number="23">Namichi ammoo yennaa tana dhage'e, guddoo dureessa waan te'eef, guddoo gadde.</verse>
				<verse number="24">Yesuus akka namichi gadde dhaggee, “Worra dureeyyi'iif mootummaa Waaqaatitti galuun attam atam rakkisa'a!</verse>
				<verse number="25">Dhugumaan, nami dureessi tokko mootummaa Waaqaatitti galiisaan irra, gaalli qowa liimoo keessa hulluuqiisatti irra kaso'o” jedhe.</verse>
				<verse number="26">Worri kana dhage'e, “Yoona eentu fayyuu dande'a ree?” jedhee gaafate.</verse>
				<verse number="27">Yesuus deebisee, “Wonni namaaf hin dande'ane Waaqaaf hin dande'anti” jedhe.</verse>
				<verse number="28">Achiin duuba Pheexroos, “Kunoo, nuuti qe'ee teenna lakkinnee si hordonneerra” jedhe.</verse>
				<verse number="29">Yesuus deebisee, “Ani dhugumaan isinitti hima, nami mootummaa Waaqaaatiif jedhee, mana yookiin obboleeyyan yookiin hadhaa fi abbaa yookiin ijoollee ifii lakkisse,</verse>
				<verse number="30">bara jiruu tanaatitti dachaa hedduu caalchisee hin fudhata; bara jiruu dhuttuutittille jiru bara baraa hin fudhata” isaaniin jedhe.</verse>
				<verse number="31">Yesuus barattoota kudhanii lamaan maddi'itti fuudhee, “Kunoo gara Yerusaalemii ol bayaarra, marroo Ilma Namaatiif ta raagotaan barreeffante maraa hin muummotti.</verse>
				<verse number="32">Inni harka worra Yihudoota hin te'iniititti dabarfamee hin kennama. Isaan itti hin taphatan, hin arrassan, ittille hin tufan.</verse>
				<verse number="33">Dhaananeen duuba hin ijjeesan, guyyaa sadiin duuba ammoo du'aa hin ka'a” isaaniin jedhe.</verse>
				<verse number="34">Barattooti ammoo waan kana keessaa womaa hin hubanne. Hiikkaan dubbii sanii isaan duraa waan dhokatteertuuf waan Yesuus dubbate hubatiisaaf hin dandeenne.</verse>
				<verse number="35">Yesuus Yeriko'otti yennaa dhikaate, namichi ballaan tokko karaa qarqara tee'ee kadhatiisatti jiraayyu.</verse>
				<verse number="36">Gumiin cinaa isaatiin dabartuun dhage'ee, waan te'isatti jiru gaafate.</verse>
				<verse number="37">Isaan, “Yesuusii nama Naaziretiititti asiin dabariisatti jira” jedhane itti himane.</verse>
				<verse number="38">Maarre inni, “Yesuus, Ilma Daawwitii na marari!” jedhee iyye.</verse>
				<verse number="39">Worri dura ideemu cadhisiisiisaaf isa xixe; inni ammoo ittuma caalchisee, “Ilma Daawwitii, na marari!” jedhee iyye.</verse>
				<verse number="40">Yesuus dhaabbatee, namicha ballaa san gara isaa akka fidanuuf ajaje. Yennaa inni itti dhikaate,</verse>
				<verse number="41">Yesuus “Maan akka ani si'iif godhu barbaadda?” jedhee isa gaafate. Inni deebisee, “Goottaa kiyya, ani akka dhaggu barbaada” jedhe.</verse>
				<verse number="42">Yesuus deebisee, “Dhaggi! Dhugeeffannaan teeti si fayyitteerti” jedheen.</verse>
				<verse number="43">Yennuma san dhaggee, Waaqa galateeffataa Yesuus hordofe. Gumiin sun martinuu yennaa tana dhaggite, Waaqa galateessite.</verse>
			</chapter>
			<chapter number="19">
				<verse number="1">Yesuus Yerikoo dhaqee keessa dabare.</verse>
				<verse number="2">Namichi Zakkewoos jedhamu tokko achi jiraayyu. Inni mootii worra qaraxa guuruutii fi nama dureessa.</verse>
				<verse number="3">Yesuus kam akka te'e beekiisaaf barbadee, hojjaan isaa ammoo gabaadduu waan teeteef, gumiin waan heddatteef Yesuus dhaggiisaaf hin dandeenne.</verse>
				<verse number="4">Yesuus karaa saniin waan dabaraaruuf, isa dhaggiisaaf jedhee gumi'iin dura fiigee qilxaa tokko yaabe.</verse>
				<verse number="5">Yesuus addee san yennaa geye, ol ilaalee, “Zakkewoos, adha mana keeti ooluun waan naa maleef, dafii gad bu'i” jedheen.</verse>
				<verse number="6">Maarre inni dafee gad bu'ee gammadaan Yesuus fudhate.</verse>
				<verse number="7">Worri kana dhagge maraa, “Inni keessummumma'aaf mana cubbichaa dhaqe” jedhee gungume.</verse>
				<verse number="8">Zakkewoos ol ka'ee dhaabbatee Gootta'aan, “Gootta'a! Ani wol qixxee karra tiyyaa hiyyeyyi'iif hin qooda, eennulle irraa sobee yoo wo fudhadhee jiraadhe, harka afur hin deebisaaf” jedhe.</verse>
				<verse number="9">Yesuus isaan, “Namichi kunille ilma Abrahaamii waan te'eef, adha fayyinni mana kanaaf dhufeera.</verse>
				<verse number="10">Ilmi Namaa ka bade barbaadee fayyisiisaaf dhufeera” jedhe.</verse>
				<verse number="11">Adoo isaan tana dhage'iisatti jiranuu, Yesuus Yerusaalemitti waan dhikaateeruuf, sababa kolbaan mootummaan Waaqaa yennuma san waan mudhattu seetertuuf, itti mammaakee,</verse>
				<verse number="12">“Nami ulfinnaa tokko mootii te'ee deebi'iisaaf, biyya fago'oo dhaqe.</verse>
				<verse number="13">Inni tajaajiltoota ifii keessaa kudhan waamee, saantimii worqi'ii kudhan itti kennee, ‘Haga ani deebi'utti daddala'aatii bu'aa buusa'a’ jedhe.</verse>
				<verse number="14">Kolbaan biyya isaa ammoo isa jibbitee, ‘Namichi kun akka mootii keenna te'u nuuti hin barbaannu’ jettee ergantoota isa faana ergite.</verse>
				<verse number="15">“Nami ulfinnaa sun mootii te'een duuba deebi'ee dhufe. Achiin duuba, beesee inni kenneen daddalanee, bu'aa isaan buufatane beekiisaaf tajaajiltoota ifii waansise.</verse>
				<verse number="16">Tajaajilaan duraa dhufee, ‘Gootta'a, saantimii worqi'ii ta ati anatti kenniteen, saantimii worqi'ii harka kudhaan buufadheera’ jedheen.</verse>
				<verse number="17">Mootichi isaan, ‘Tajaajilaa kiyya dansa'a, dansaa goote! Waan akka malee diqqoo irratti waan addatanteef, ani qachoota gugurdoo kudhan irratti itti gaafatamummaa si'iif hin kenna’ jedhe.</verse>
				<verse number="18">Tajaajilaan lammeesso'oolle dhufee, ‘Gootta'a, saantimii worqi'ii ta ati anatti kenniteen harka shan buufadheera’ jedhe.</verse>
				<verse number="19">Motichi isaan, ‘Atille, qachoota gugurdaa shan irratti itti gaafatamaa hin teeta’ jedhe.</verse>
				<verse number="20">Achiin duuba tajaajilaan dhibiin dhufee, ‘Gootta'a, saantimiin worqi'ii teeti kunoo ti; hoccu'uun maree dhosseera.</verse>
				<verse number="21">Ati nama hamaa waan teeteef ani si sodaadhe. Ati waan hin kuufatin fudhata, waan hin facaasinille haammatta’ jedhe.</verse>
				<verse number="22">Goottaan isaa, isaan, ‘Tajaajilaa hama'a! Waanuma ati dubbatteen sitti mura. Ani nama hamaa akka te'e, waan hin kuufatin ka fudhadhu, waan hin facaasin ka haammadhu akka te'e eega beettee,</verse>
				<verse number="23">beesee tiyya worra dhalaan liqeeffatutti maaf hin kennine ree? Silaa yennaa deebi'e, dhala woliin hin fudhadhaayyu’ jedhe.</verse>
				<verse number="24">Achiin duuba inni worra achi dhaabbateeruun, ‘Saantimii worqi'ii san isa irraa fuudha'aatii tajaajilaa saantimii worqi'ii kudhan qabuuf kenna'a!’ jedhe.</verse>
				<verse number="25">Isaan ammoo, ‘Gootta'a, inni duruu kudhan qaba!’ jedhaneen.</verse>
				<verse number="26">Mootichi deebisee, ‘Ani isinitti hima, nama qabuuf itti dabalamee hin kennama; nama hin qanne ammoo ka inni qabuuyyu irraa hin fudhatama.</verse>
				<verse number="27">Amma ammoo dinoota kiyya ka akka ani isaan irratti mootii hin teene barbaadane, as fida'aatii ila tiyya duratti gorra'aa!’ jedheen” jedhe.</verse>
				<verse number="28">Yesuus tana dubbateen duuba isaaniin dura garuma duraa gara Yerusaalemii ol deeme.</verse>
				<verse number="29">Yennaa addee gaara ejersaa jedhantutti, Betfaage'ee fi Bitaaniya'atti dhikaate, barattoota ifii keessaa lamaaniin,</verse>
				<verse number="30">“Gara olloota isiniin duraa dhaqa'a; akkuma achi geettaneen ilmayyoo harre'ee mandiida hidhameeruun hin dhaggitan. Hiika'aatii as fida'a.</verse>
				<verse number="31">Eennulle, ‘Maaf hiittan?’ jedhee yoo isin gaafate, ‘Gootta'atti barbaada’ jedha'aan” jedhe.</verse>
				<verse number="32">Maarre worri ergamane dhaqanee, akkuma Yesuus isaanitti hime teeteen dhaggane.</verse>
				<verse number="33">Adoo isaan ilmayyoo harre'ee san hiikiisatti jiranuu, worri harre'ee, “Maaf ilmayyoo harre'ee hiittan?” jedhee isaan gaafate</verse>
				<verse number="34">Isaan deebisanee, “Gootta'atti barbaada” jedhane.</verse>
				<verse number="35">Achiin duuba isaan harree san gara Yesuusii fidanee, woyaa ifii irra buusanee Yesuus irra teessisane.</verse>
				<verse number="36">Adoo Yesuus yaabbatee ideemuu, kolbaan woyaa ifii kara'atti atte.</verse>
				<verse number="37">Yennaa inni karaa gaara ejersaa irraa gad buusutti dhikaate, gumiin barattoota isaa duudiin, hujii bilbaasaa dhaggitte maraaf gammaddee, qoonqoo guddo'oon,</verse>
				<verse number="38">“Mootiin maqaa Gootta'aatiin dhufu ka eebbifame! Ol-gubba'atti nageenni, olii ol-gubba'aatille ulfinni te'u!” jedhaa Waaqa galateeffatte.</verse>
				<verse number="39">Gumii san keessaa Fariisaayoti gariin, “Barsiisa'a, barattooti teeti akka cadhisanuuf xixi!” Yesuusiin jedhane.</verse>
				<verse number="40">Yesuus ammoo deebisee, “Ani isinitti hima, yoo isaan cadhisane, dhakooti hin iyyan” jedhe.</verse>
				<verse number="41">Yesuus itti dhikaatee qachaa Yerusaalemii yennaa dhagge, booyeefii,</verse>
				<verse number="42">“Adhumalle waan nageya si'ii fidu adoo beettee jiraattaa! Amma ammoo ila teeti duraa dhokateera!</verse>
				<verse number="43">Guyyooti diinoti keeti dalleya marsanee sitti ijaaranee, si marsanee, karaa maraan sitti cufanu hin dhufa.</verse>
				<verse number="44">Bara Waaqi itti si fayyisiisaaf dhufe waan hin beenneef, si'ii fi ijoollee teeti ta dalleyya keeti keessa jirtu ijjumaa hin balleessan. Dhakaa tokkochalle wol irratti si'iif hin lakkisanu.</verse>
				<verse number="45">Achiin duuba Yesuus Galma Waaqaa seenee, worra achitti wo gurguratu alatti yaase.</verse>
				<verse number="46">Inni isaaniin, “ ‘Manni kiyya mana daadimataa te'a’ jedhantee barreeffanteerti; isin ammoo goda saantu'uu gootane” jedhe.</verse>
				<verse number="47">Yesuus guyyaa mara Galma Waaqaa keessatti barsiise. Moototi hayyootaa, barsiisoti Seeraatii fi sooressitooti kolba'aa isa ijjesiisaaf barbaadane.</verse>
				<verse number="48">Te'uu malee, kolbaan martinuu yaada guutu'uun dubbii isaa dhage'iisatti waan jirtuuf isa wo godhiisaaf karaa hin dhagganne.</verse>
			</chapter>
			<chapter number="20">
				<verse number="1">Gaafa tokko Yesuus Galma Waaqaa keessatti kolbaa barsiisiisaa fi Oduu Gammadaa lallabiisatti adoo jiruu, moototi hayyootaatii fi barsiisoti Seera Muse'ee, maanguddoota woliin gara isaa dhufanee,</verse>
				<verse number="2">“Baallii maaniitiin waan kana goota? Eentu baallii tana si'iif kenne? Nutti himi!” jedhaneen.</verse>
				<verse number="3">Inni deebisee, “Anille gaaffii tokko isin gaafadha;</verse>
				<verse number="4">cuuphaan Yohaannis cuuphe Waaqa irraa moo, nama irraa dhutte? Natti hima'a!” jedhe.</verse>
				<verse number="5">Isaan waan kana irratti mari'atanee, “ ‘Waaqa irraa’ yoo jenne, ‘Maaf dubbii isaa hin dhugeeffatin ree?’ nuun jedha.</verse>
				<verse number="6">‘Nama irraa’ yoo jenne ammoo, kolbaan martinuu akka raagaa tokkootitti Yohaannis waan dhugeeffateertuuf, dhaka'aan nu tunti” woliin jedhane.</verse>
				<verse number="7">Maarre isaan, “Eessaa akka dhutte nuuti hin beennu” jedhanee deebisane.</verse>
				<verse number="8">Yesuus deebisee, “Anille baallii maaniitiin waan kana akka godhu isinitti hin himu” isaaniin jedhe.</verse>
				<verse number="9">Yesuus itti aansee mammaassa kana kolba'atti mammaakee, “Namichi tokko muka woyni'ii fichaa ifiititti dhaabee, qottee bultootaaf kireessee, biyya fago'oo dhaqee achi ture.</verse>
				<verse number="10">Yennaan guuranu geennaan, qooda midhaan woyini'ii ka isa gewu akka itti kennanuuf garbicha ifii tokko gara qottee bultootaa erge. Isaan ammoo isa dhaananee harka duwwaa ari'ane.</verse>
				<verse number="11">Maarre inni garbicha dhibii itti erge; isaan isalle dhaananee salphisanee harka duwwaa ari'ane.</verse>
				<verse number="12">Inni amalle garbicha sadeesso'oo itti erge; isaan isaalle madeessanee alatti darbane.</verse>
				<verse number="13">Achiin duuba abbaan muka woyni'ii, ‘Ani maan godhu? Ilma kiyya jaallatamaa itti erga; isa hin ulfeessan fa te'a’ jedhe.</verse>
				<verse number="14">Qottee bultooti ammoo yennaa isa dhaggane, ‘Kun ka dhaalu; akka dhaalli nu'uuf te'u, kowaa isa ijjeennaa!’ jedhanee mari'atane.</verse>
				<verse number="15">Maarre isaan fichaa muka woyni'ii keessaa alatti isa darbanee ijjeesane. Yoona abbaan fichaa muka woyni'ii maan isaan godha laati?</verse>
				<verse number="16">Inni hin dhufa, qottee bultoota san hin ijjeesa, fichaa muka woyni'iille worra dhibi'itti hin kennata” jedhe. Kolbaan tana yennaa dhageette, “Hanqisi!” jette.</verse>
				<verse number="17">Yesuus ammoo isaan laalee, “‘Dhakaan worri mana ijaaru tuffate, dhakaa dhakaa maraa caalaa barbaadamu te'e’ jedhante ta barreeffante maan jechu'u ree?</verse>
				<verse number="18">Nami dhakaa san irratti jigu maraa hin caccaba; nami dhakaan sun irratti jigu ammoo hin bututa” jedhe.</verse>
				<verse number="19">Barsiisoti Seera Muuse'eetii fi moototi hayyootaa akka Yesuus mammaassa kana marroo isaaniitiif mammaake beekanee, yennuma san isa qabiisaaf barbaadane; ammoo kolbaa sodaatane.</verse>
				<verse number="20">Isaan Yesuus baalli'ii fi hunna bulchaa worra Rooma'aatitti dabarsanee kenniisaaf, waan inni dubbatuun qaxafiisaaf isa gaadane; maarre dootuu nama balchaa ifi fakkeessitu itti ergane.</verse>
				<verse number="21">Maarre dootuun, “Barsiisa'a, wonni ati dubbattuu fi barsiittu dhugaa akka teete nuuti hin beenna; nama adoo wol hin caalchisin karaa Waaqaa dhuga'aan hin barsiitta.</verse>
				<verse number="22">Mootii worra Rooma'aatiif gibira gabbaruun seera moo seeraa moti?” jettee isa gaafatte.</verse>
				<verse number="23">Yesuus ammoo maltummaa isaanii dhaggee,</verse>
				<verse number="24">“Beesee ittiin bitaa gurgurattanu takkaa anatti mudhisa'a; misili'ii fi barreeffama eennuutitti irra jira?” isaaniin jedhe. Jennaan, “Ka mooticha worra Rooma'aati” jedhane.</verse>
				<verse number="25">Maarre Yesuus isaaniin, “Ka mootichaa mootichaaf, ka Waaqaa Waaqaaf kenna'a!” jedhe.</verse>
				<verse number="26">Isaan kolbaa san duratti waan inni dubbatteen isa qaxafiisaaf hin dandeenne. Deebii isaa baaseffatanee cadhisane.</verse>
				<verse number="27">Saduqooti gariin, worri du'aa ka'iisi hin jiru jedhanu, gara Yesuusii dhufanee,</verse>
				<verse number="28">“Barsiisa'a, Muuseen, ‘Nami tokko niitii fuudhee ijoollee adoo hin uumatin isii irraa yoo du'e, obboleessi isaa haadha hiyyeessaa san dhaalee sanyii obboleessa ifiitiif dabarsuuti” jedhee nu'uuf barreesseera.</verse>
				<verse number="29">Obboleeyyan torba, tokko jiran. Angafichi isaanii niitii fuudhee ijoollee adoo hin uumatin du'e.</verse>
				<verse number="30">Obboleessi isatti aanulle, haadhuma hiyyeesaa san dhaalee ijoollee adoo hin uumatin du'e;</verse>
				<verse number="31">achiin duuba obboleessi sadeesso'oolle isii dhaale. Akkasuma obboleeyyan torbanuu adoo isii irraa ijoollee hin uumatin duute.</verse>
				<verse number="32">Muummee irratti dubartittiille duute.</verse>
				<verse number="33">Amma, isaan torbaanuu niitumma'aan isii waan fuudhaneeranuuf, guyyaa du'aa ka'iisaa isiin eennuuf haadha manaa teeti ree?” jettee gaafatte.</verse>
				<verse number="34">Yesuus deebisee, “Worri biyya lafa tanaa hin fuudha, hin heerumalle'e;</verse>
				<verse number="35">worri du'aa ka'iisaa fi biyya lafaa ta dhuttu keessatti le'iisaaf malane ammoo, hin fuudhanu, hin heerumanulle'e.</verse>
				<verse number="36">Isaan akka ergantoota Waaqaa waan te'aneef, deebi'anee hin du'anu; waan du'aa ka'aneeranuufille ijoollee Waaqaa hin te'an.</verse>
				<verse number="37">Muuseenuu, dabarsii marroo tusee gubattuu keessatti, Gootta'aan, ‘Waaqa Abrahaamii, Waaqa Yisihaaqii, Waaqa Yaaqoobii’ jedhee waan waameef, worri du'ane akka du'aa ka'anu mudhiseera.</verse>
				<verse number="38">Martinuu isaaf jiraataa waan te'aneef, inni Waaqa worra jiraata'aati malee Waaqa du'ootaatii moti” isaaniin jedhe.</verse>
				<verse number="39">Barsiisoti Seera Muuse'ee gariin deebisanee, “Barsiisaa, dansaa dubbatte” jedhane.</verse>
				<verse number="40">Achiin duuba isaan debi'anee gaaffii dhibii isa gaafatiisaaf itti hin gamne.</verse>
				<verse number="41">Achiin duuba Yesuus, “Attamiin isaan, ‘Masiihiin ilma Daawwitii ti’ jechu'uu dande'an?” jedhee isaan gaafate.</verse>
				<verse number="42">“Daawwiti ifiifuu kitaaba faaru'uu keessatti, ‘Goottaan Goottaa kiyyaan, ‘Haga ani diinota keeti ejjata miila keetii jala kewutti, midda kiyyatti tee'i’ jedheera.</verse>
				<verse number="43"></verse>
				<verse number="44">Daawwiti, ‘Goottaa kiyya’ jedhee yoo isa waame, attamiin Masiihiin ilma isaa te'a ree?” jedhe.</verse>
				<verse number="45">Kolbaan martinuu adoo dhage'iisatti jirtuu, Yesuus baratoota ifiitiin,</verse>
				<verse number="46">“Barsiisota Seera Muuse'ee, ka woyaa dhedheertuu uffatanee asii fi achi ideemuu jaallatanu, addee dikko'ootitti nageya ulfinnaa akka isaan fuudhanu jaallatanu, Mana Waaqeffannaa Yihudootaa keessatti barcumaa dansaa, lafa jilaatittille addee ulfinnaa filatanu irraa ifi eegadha'a!</verse>
				<verse number="47">Isaan mana haadhotii hiyyeessaa sossanee, itti aalatiisaaf dheeressanee daadimatan. Muraa hantu'utti isaanitti murama” jedhe.</verse>
			</chapter>
			<chapter number="21">
				<verse number="1">Galma Waaqaa keessatti dureeyyiin subba kennansi itti kuufamu keessa, kennansa ifii buuttuun, Yesuus midhatee dhagge.</verse>
				<verse number="2">Haati hiyyeessaa hiyyeettiin takkalle saantimii sibiila diima'aa didiqqoo lamaan keessa buuttuun dhagge.</verse>
				<verse number="3">Inni, “Ani dhugumaan isinitti hima, haati hiyyeessaa hiyyeettiin tun isaan mara caalaa keessa buutte.</verse>
				<verse number="4">Isaan martinuu qabeenna isaan geyee hafe irraa keessa buusane; isiin ammoo adoo hiyyeetti'iituu, kama ittiin bultu maraa keessa buutte” jedhe.</verse>
				<verse number="5">Barattooti gariin Galmi Waaqaa dhakoota dadansa'aa fi kennansa Waaqaaf kennameen attam akka seefame dubbatane. Yesuus ammoo,</verse>
				<verse number="6">“Wonni isin dhaggitanu kun maraa, dhakaan tokochille wol irratti hin hafu; yennaan inni itti diigamu hin dhutti” jedhe.</verse>
				<verse number="7">Isaan, “Barsiisaa, kun yoom te'a? Wonni kun te'iisaaf akka dhikaate beekiisaaf beessisi te'uuf jiru maan?” jedhanee gaafatane.</verse>
				<verse number="8">Yesuus deebisee, “Akka hin sobanne ifi eeggadha'a! Namooti hedduun, ‘Ani Kiristos, Yennaalle dhikaaterti!’ jedhaa maqaa kiyyaan hin dhufan. Isin ammoo isaan hin hordofina'a!</verse>
				<verse number="9">Woraanaa fi worraaqa kolba'aa yennaa dhageettane hin sodaatina'a! Wonni akkasii kun dursee te'uu male; ammoo muummeen yoosuma hin teetu” jedhe.</verse>
				<verse number="10">Inni itti aansee, “Gosi gosatti, mootummaan mootumma'atti hin kaati;</verse>
				<verse number="11">tacho'i lafaa guddaan, beeltii fi dhukkubi hamaan addee adde'etti hin te'an; wonni sodaachisuu fi beessisi gugurdaalle ol-gubbaa irraa hin mudhatan.</verse>
				<verse number="12">Wonni kun maraa adoo hin te'in dura, isaan isin hin qaban, hin miidhan; gara mana waaqeffaannaa Yihudootaatii fi mana hidha'aa dabarsanee isin hin kennan; sababa kiyyaaf fuula moototaatii fi bulchitootaa dura isin hin geessan.</verse>
				<verse number="13">Kunille karaa dhugaa anaa ittiin baatanu isiniif hin te'a.</verse>
				<verse number="14">‘Maan jennee falmanna’ jettanee akka hin yaanneef gadha'atti qabadha'a!</verse>
				<verse number="15">Worri isiniin falmu tokkolle, isin dura dhabbatiisaaf, yookiin isiniin mormiisaaf ka hin dandeenne, waan dubbattanuu fi qarummaa, aninuu isiniif hin kenna.</verse>
				<verse number="16">Haadhoti'ii fi abbootiin, obboleeyyan, firoottanii fi lansooti teessanuu dabarsanee isin hin kennan; isin keessaa garii hin ijjeesan.</verse>
				<verse number="17">Nami martinuu sababa kiyyaaf isin hin jibba.</verse>
				<verse number="18">Ammoo rifeensi mataa keessanii tokkochille hin badu.</verse>
				<verse number="19">Isin ciniinnattanee ossatiisaan jiruu hin dhaggattan” isaaniin jedhe.</verse>
				<verse number="20">Yesuus itti aansee, “Yerusaalem loltootaan marfanteertuun yennaa dhaggitane diigamuun isi'ii akka dhikaate hin beettan.</verse>
				<verse number="21">Yennaa san worri Yihudaa keessa jiranu gara gaarotaatitti baqatanuu ti; worri qachaa keessa jiranulle keessaa bayanuu ti, worri baadiyyaa jiranulle qacha'atti hin deebi'in.</verse>
				<verse number="22">Guyyooti kun, ta barreeffante maraa akka muummottuuf, guyyoota adabbi'ii ti.</verse>
				<verse number="23">Guyyoota sanitti dubartoota ulfaatii fi hoosisaatiif aanne'e! Lafa tana irratti rakkinni hamaan, kolbaa tana irrattille mufiin hin dhutti.</verse>
				<verse number="24">Gariin goraade'een hin du'an, kuun gara biyya maraa hin booji'aman. Worri Yihudoota hin te'in haga yennaan isaanii muummottutti, Yerusaalem irra hin ejjatan” jedhe.</verse>
				<verse number="25">Yesuus itti aansee, “Beessisi aduu, ji'aa fi urjoota irratti hin te'a. Bulpheessa abbaayya'aatii fi danbali'iitiin ka ka'e lafa irratti gosi duudiin sodaattee, waan gootu wollaalti.</verse>
				<verse number="26">Hunnooti ol-gubba'aa waan raafamanuuf, kolbaan waan biyya lafaa irratti dhufaaru sodaattee eegatiisaan hin gaggaddi.</verse>
				<verse number="27">Achiin duuba Ilmi Namaa hunnaa fi ulfinna gudda'aan duumensa keessa dhufuun hin dhaggan.</verse>
				<verse number="28">Kun maraa te'iisa yennaa jalqabu, fayyinni keessaan waan dhikaateeruuf, ka'aa dhaabbadha'aatii mataa keessan ol qabadha'a” jedhe.</verse>
				<verse number="29">Achiin duuba Yesuus isaanitti mammaakee, “Muka harru'uutii fi mukoota maraa ilaala'a.</verse>
				<verse number="30">Yennaa baalli isaanii quunxuun dhaggitane, bonni akka dhikaate beettan.</verse>
				<verse number="31">Maarre isinille, tun maraa teetuun yennaa dhaggitane, mootummaan Waaqaa akka dhikaatte beeka'a.</verse>
				<verse number="32">Ani dhugumaan isinitti hima, tun maraa haga muummottutti dhalooti kun hin taru.</verse>
				<verse number="33">Ol-gubba'aa fi latti hin taran, Jechi kiyya ammoo ijjumaa hin taru” jedhe.</verse>
				<verse number="34">Yesuus itti aansee, “Akka malee nyaataa fi machi'iin yookiin jireenna lafa tanaatiif yaadaa, yennaa teessan balleessitanuun, guyyaan sun akka tiyyo'oo dedhuma akka isin hin qanne ifi eegadha'a!</verse>
				<verse number="35">Guyyaan sun kolbaa lafa duudii irra leetu maraa irratti hin dhufa.</verse>
				<verse number="36">Waan te'uuf jiru maraa jalaa bayiisaa fi Ilma Namaa dura dhaabbatiisaaf akka dandeettanu, ifi eegadha'aa, yennaa mara daadimadha'a!” jedhe.</verse>
				<verse number="37">Yesuus guyyaa guyyaa Galma Waaqaa keessatti barsiisee, halkan halkan gara gaara ejersaa jedhamu gubbaa dhaqee bule.</verse>
				<verse number="38">Kolbaan martinuu dubbii isaa caqasiisaaf barii halkaniin kaatee gara Galma Waaqaa dhaqaa turte.</verse>
			</chapter>
			<chapter number="22">
				<verse number="1">Jilti Daabboo Uukoo Hin Qannee, ta Jila Irra Dabarama jedhantu dhikaateertiiyyu.</verse>
				<verse number="2">Moototi hayyootaatii fi barsiisoti Seera Muuse'ee kolbaa waan sodaataneeranuuf, karaa Yesuus ittiin ijjeesanu barbaadane.</verse>
				<verse number="3">Achiin duuba Seexanni, barattoota kudhanii lamaan keessaa tokko ka te'e, Yihudaa nama biyya Keriyootii seene.</verse>
				<verse number="4">Maarre Yihudaan dhaqee mootota hayyootaatii fi qondaaltota eedduu Galma Waaqaa woliin attamiin akka Yesuus dabarsee isaaniif keennu mari'ate.</verse>
				<verse number="5">Isaan guddoo gammadanee beesee isaaf kenniisaaf wolii galane.</verse>
				<verse number="6">Marre Yihudaan wolii galee, addee gumiin hin jirretti Yesuus dabarsee isaaniif keenniisaaf, yennaa dagu'uu barbaadatiisatti ka'e.</verse>
				<verse number="7">Achiin duuba guyyaan Jila Daabboo Uukoo Hin Qannee, ka hooleen Jila Irra Dabaramaa itti qalamuu qabu geye.</verse>
				<verse number="8">Yesuus Pheexroosii fi Yohaannisiin, “Sagalee Jila Irra Dabaramaa akka nyaannuuf, dhaqa'aatii nu'uuf qopheessa'a!” jedhee erge.</verse>
				<verse number="9">Isaan, “Eessatti akka qopheessinuuf barbaadda?” jedhanee isa gafatane.</verse>
				<verse number="10">Inni deebisee, “Yennaa gara qacha'aa dhaxxanee seentane, nami tokko okkotee bisaanii ba'atee isin hin wolde'a; isa gula gara mana inni itti galuu dhaqa'a.</verse>
				<verse number="11">Abbaa manaatiin, ‘Kolloon keessumma'aa ta ani barattoota tiyya woliin sagalee Jila Irra Dabaramaa keessatti nyaadhu eessa jirti? Si'iin jedha barsiisaan’ jedha'a.</verse>
				<verse number="12">Inni kolloo mana irraa badhoo, ta afantee meya manaatiin qophootte takka isinitti hin mudhisa. Achitti nu'uuf qopheessa'a!” jedheen.</verse>
				<verse number="13">Maarre isaan dhaqanee wonni maraa akkuma inni isaanitti hime teeteeruun dhagganee, sagalee Jila Irra Dabaramaa qopheessane.</verse>
				<verse number="14">Sa'aatiin geennaan, Yesuus ergantoota ifii woliin qori'itti hiiqee tee'e.</verse>
				<verse number="15">Inni isaaniin, “Ani adoo hin rakkatin dura sagalee Jila Irra Dabaramaa isin woliin nyaatiisaaf guddoo halcheera.</verse>
				<verse number="16">Ani isinitti hima, haga mootummaa Waaqaa keessatti muummottutti, ani deebi'ee sagalee Jila Irra Dabaramaa hin nyaadhu” jedhe.</verse>
				<verse number="17">Achiin duuba Yesuus muduunuu fuudhee, Waaqaaf galata galchee, “Ho'aa, qoodama'a!</verse>
				<verse number="18">Ani isinitti hima, ammaan jalqabee haga mootummaan Waaqaa dhuttutti midhaan woyini'ii irraa hin unu” jedhe.</verse>
				<verse number="19">Xaltaa daabbo'oolle fuudhee, Waaqaaf galata galchee, cassee, “Kun foon kiyya, ka isiniif kenname; kana qaabbii tiyyaaf godhadha'a!” jedhaa isaanitti kenne.</verse>
				<verse number="20">Akkasuma, sagalee galgalaatiin duuba muduunuu fuudhee, “Muduunuun tun dhiiga kiyya ka isinii dhangala'een, gondooroo haareya.</verse>
				<verse number="21">Ammoo kunoo, harki nama na dabarsee kennuu na woliin qorii keessa jira!</verse>
				<verse number="22">Ilmi Namaa akkuma murtoottetti hin du'a; ammoo nama isa dabarsee kennu saniif aanne'e!” jedhe.</verse>
				<verse number="23">Achiin duuba isaan, isaan keessaa waan kana ka godhu eennu akka te'e wol gagaafatane.</verse>
				<verse number="24">Isaan keessalle'ee eentu akka caalu odduu isaaniititti wol mormiin kaate.</verse>
				<verse number="25">Yesuus isaaniin, “Moototi worra Yihudoota hin te'inii kolbaa ifii hin mooyan; bulchitooti isaaniille, ‘Bu'aa buuttuu kolba'aa’ ifiin jedhan.</verse>
				<verse number="26">Isin keessatti ammoo akkas hin te'in; isin keessaa caalaan akka maandhichaa te'uu ti; sooressille akka tajaajila'aa te'uu ti.</verse>
				<verse number="27">Ka caalu eennu? Ka sagalee areerratiisaaf tee'u moo, ka areeru? Ka areerratiisaaf tee'uu motii? Ani ammoo isin oddu'utti akka areertu'uu ti.</verse>
				<verse number="28">Isin worra rakkinna kiyya keessatti ana woliin turtane.</verse>
				<verse number="29">Akkuma abbaan kiyya ana mootonse, anille isin hin mootonsa.</verse>
				<verse number="30">Mootummaa tiyya keessatti qorii tiyya keessaa hin nyaattan, hin untan, barcumaa mootumma'aa irra teettanee gosa Israa'elii kudhanii lama irrattille hin murtan” jedhe.</verse>
				<verse number="31">Yesuus, “Simoon, Simoon, dhage'i! Seexanni isin maraa akka qamadi'ii wobansiisaaf gaafateera.</verse>
				<verse number="32">Ani ammoo dhugeeffannaan teeti akka hin banne si'iif daadimadheera. Atille yennaa gara kiyya deebite, obboleeyyan teeti jajjabeessi!” jedhe.</verse>
				<verse number="33">Pheexroos ammoo, “Gootta'a, ani si woliin gara mana hidha'aa dhaqiisaa fi du'iisaafille qophoyeera” jedhe.</verse>
				<verse number="34">Yesuus deebisee, “Pheexroos, ani sitti hima, edanuma adoo lukkuun hin iyyin yennaa sadiin si hin beeku jettee ana hin mormatta” jedheen.</verse>
				<verse number="35">Achiin duuba Yesuus, “Korojoo, subba yookiin kophee adoo hin qabatin yennaa ani isin erge, wonni isinii dhidhatte jirti?” jedhee barattoota ifii gaafate. Isaan deebisanee, ‘Womaa hin dhidhanne!” jedhane.</verse>
				<verse number="36">Yesuus isaaniin, “Amma ammoo, nami korojoo, yookiin subba qabu qabatuu ti; nami goraadee hin qanne woyaa ifii gurguree goraadee bitatuu ti.</verse>
				<verse number="37">Ani isinitti hima, Barreeffam Woyyichi, ‘Yakkaameyyii woliin laakkowame’ ka jedhu, ana irratti muummowiisa qaba; dhugumaan marroo tiyyaaf ta barreeffantelle muummowiisatti jirti” jedhe.</verse>
				<verse number="38">Barattooti, “Ilaa, Gootta'a, goraadeen lamaan as jira” jedhane. Jennaan inni deebisee, “Hin geya!” jedhe.</verse>
				<verse number="39">Yesuus qachaa keessaa bayee, akkuma aadaa ifii gara Gaara Ejersaa dhaqe; barattooti isaalle isa woliin dhaqane.</verse>
				<verse number="40">Addee san yennaa geye, isaaniin, “Ataabamiisatti akka hin galle daadimadha'a!” jedhe.</verse>
				<verse number="41">Achiin duuba haga qolansaa dhaka'aa isaan irraa fagaatee jilbiiffatee,</verse>
				<verse number="42">“Abba'a, yoo fedha keeti te'e, muduunuu rakkinnaa tana ana irraa fuudhi; ammoo akka fedha kiyyaa adoo hin te'in, akka fedha keetii te'uu ti!” jedhee daadimate.</verse>
				<verse number="43">Achiin duuba ergamaan ol-gubba'aa mudhatee isa jajjabbeesse.</verse>
				<verse number="44">Muddama ifii guddaa keessatti ittuma jabeessee daadimate; danfi isaalle akka coccopha dhiigaa lafatti gad roobe.</verse>
				<verse number="45">Daadimata irraa ka'ee gara barattootaa yennaa deebi'ee dhaqe, gaddaan waan bututaneeranuuf rafaneeranuun dhagge.</verse>
				<verse number="46">Inni isaaniin, “Maaf rattan? Akka ataabe'etti hin galle ka'aatii daadimadha'a!” jedhe.</verse>
				<verse number="47">Adoo Yesuus tana dubbatiisatti jiruu, gumiin dhuttee biraan baate; barattoota kudhanii lama keessaa Yihudaa ka jedhamu isaan fidee, Yesuus sunqatiisaaf itti dhikaate.</verse>
				<verse number="48">Yesuus ammoo, “Yihuda'a, sunqatiisaan Ilma Namaa dabarsitee kennitaa?” jedheen.</verse>
				<verse number="49">Worri Yesuus woliin jiranu waan te'aaru yennaa dhaggane, “Gootta'a, gorade'een dhoonnuu?” jedhane.</verse>
				<verse number="50">Isaan keessaa tokkochi, tajaajilaa hayyicha gudda'aa dhowee, gurra middaa irraa kute.</verse>
				<verse number="51">Yesuus ammoo, “Lakkisa'a! Tun hin dabalamin” jedhee gurra namichaa qaqqabee fayyise.</verse>
				<verse number="52">Achiin duuba Yesuus mootota hayyootaa, qondaltota eedduu Galma Waaqaatii fi manguddoota worra isa qabiisaaf dhufaneen, “Akka ani alagala'aa goraade'ee fi ulee-jirma qabattanee ana qabiisaaf dhuttanee?</verse>
				<verse number="53">Guyyuma guyya'aan isinuma woliin yennaa ani Galma Waaqaa keessa jiru, isin ana hin qanne. Amma ammoo, sa'aatiin tun teessanii fi ta hunni dukkanaa itti mootu” jedhe.</verse>
				<verse number="54">Achiin duuba Yesuus qabanee, fuudhanee deemanee gara mana hayyicha gudda'aa geessane. Pheexroos ammoo fagaatee isa hordofe.</verse>
				<verse number="55">Yennaa isaan dalleya wodhakka'atti ibidda gabbissanee wolitti dacha'anee tee'ane, Pheexroosille isaan woliin tee'e.</verse>
				<verse number="56">Intalti tajaajiltuun takka, ifa ibiddaa qarqara tee'eeruun isa dhaggitee, hubattee, “Namichi kunille isa woliin jiraayyu” jette.</verse>
				<verse number="57">Inni ammoo, “Intaa, ani isa hin beeku” jedhee mormate.</verse>
				<verse number="58">Yennaa diqqo'oon duuba nami dhibiin isa dhaggee, “Ati isaan keessaa tokko” jedhe. Pheexroos ammoo, “Namicha, anaa moti!” jedhe.</verse>
				<verse number="59">Gara sa'aatii takka'aatiin duuba nami dhibiin, “Nama Galiila'aa waan te'eef, dhugumaan namichi kunille isaan woliin jiraayyu” jedhee itti jabeesse.</verse>
				<verse number="60">Pheexroos ammoo, “Namicha, waan ati dubbatiisatti jirtu kana ani hin beeku!” jedhe. Adoo inni tana dubbatiisatti jiruu, lukkuun iyyite.</verse>
				<verse number="61">Goottaan garagalee Pheexroos ilaale. Achiin duuba Pheexroos Jecha Gootta'aa, ka duri inni isaan, “Edanuma adoo lukkuun hin iyyin yennaa sadiin ana hin mormatta” jedhe qaabbatee,</verse>
				<verse number="62">gad bayee laaleffatee booye.</verse>
				<verse number="63">Worri Yesuus qabanee eegiisatti jiranu itti taphatanee dhaanane.</verse>
				<verse number="64">Ila isaa hidhanee, “Eentu si dhowe? Raagi me!” jedhaa isa gaafatane.</verse>
				<verse number="65">Waan hedduu jedhaa isa arrassane.</verse>
				<verse number="66">Yennaa latti bariite maanguddooti kolba'aa, moototi hayyootaatii fi barsiisooti Seera Muse'ee wolitti qabamanee, Yesuus kora murti'ii duratti dhikeessane.</verse>
				<verse number="67">Isaan, “Masiihiin si'ii? Nutti himi!” jedhane. Inni ammoo, “Yoo ani isinitti hime, hin dhugeeffattanu;</verse>
				<verse number="68">yoo ani isin gaafadhelle anaaf hin deebittanu.</verse>
				<verse number="69">Ammoo Ilmi Namaa ammaa jalqabee, midda Waaqa waan mara dande'uutitti hin tee'a” jedheen.</verse>
				<verse number="70">Isaan martinuu, “Ati Ilma Waaqaatii ree?” jedhane. Inni deebisee, “Te'uu kiyya isinuu jettane” jedhe.</verse>
				<verse number="71">Jennaan isaan, “Nuutuu afaan isaa irraa dhageennee, dhugaa dhibii maaf barbaanna?” jedhane.</verse>
			</chapter>
			<chapter number="23">
				<verse number="1">Achiin duuba worri kora murti'ii san keessa jiranu duudiin ol ka'anee, Yesuus Philaaxoos dura dhikeessane.</verse>
				<verse number="2">Isaan, “Namichi kun kolbaa teenna jallisiisee, mootii worra Rooma'aatiif gibra gabbaruu dhooggee, ani Masiihii mooti'i ifiin jedhuun qanneera” jedhaa isa himatiisatti ka'ane.</verse>
				<verse number="3">Philaaxoos, “Mootiin Yihudootaa si'ii?” jedhee isa gaafate. Yesuus deebisee, “Maarre atuu jette” jedhe.</verse>
				<verse number="4">Achiin duuba Philaaxoos mootota hayyootaatii fi gumi'iin, “Ani nama kana irratti yakkaa tokkolle hin dhaggine” jedhe.</verse>
				<verse number="5">Isaan ammoo, “Inni biyya Yihuda'aa mara keessatti, Galiila'aa jalqabee haga asiitittille barsiisaa kolbaa teenna raasiisatti jira” jedhanee itti jabeessane.</verse>
				<verse number="6">Philaaxoos tana yennaa dhage'e, nama Galiila'aa te'uu isaa gaafate.</verse>
				<verse number="7">Yesuus biyya Heroodis bulchu keessaa akka te'e yennaa hubate, gara Heroodisii isa erge; yennaa san Heroodis biyya Yerusaalemii keessa jira.</verse>
				<verse number="8">Heroodis yennaa hedduu dhaggiisaaf waan barbaadaa tureeruuf, yennaa Yesuus dhagge guddoo gammade. Marroo isaa waan dhage'eeruuf, bilbaasa garii inni hujuun dhaggiisaaf addateera.</verse>
				<verse number="9">Heroodis gaaffii hedduu isa gaafate, inni ammoo womaa hin deebinne.</verse>
				<verse number="10">Moototi hayyootaatii fi barsiisoti Seera Muuse'ee achi dhaabbatanee, jabeessanee isa himatane.</verse>
				<verse number="11">Heroodisii fi loltooti isaa Yesuus salphisanee itti taphatane. Achiin duuba woyaa dansaa itti uffisanee gara Philaaxoosii deebisanee ergane.</verse>
				<verse number="12">Heroodisii fi Philaaxoos ka duraan wolii diina te'anee turane, gaafuma san wolii jaalomane.</verse>
				<verse number="13">Philaaxoos mootota hayyootaa, sooressitootaa fi kolbaa waamee,</verse>
				<verse number="14">“Namichi kun kolbaa jallisiisa jettanee, qaddanee gara kiyya fiddane; anille isinuma duratti isa qoree, waan isin isa himattane keessaa yakkaa tokkolle isa irratti hin dhaggine.</verse>
				<verse number="15">Heroodisille waan yakkaa isa irraa dhabeef deebisee nutti ergeera; akkuma dhaggitanu, waan muraa du'aatiin isa geyu tokkolle hujee hin jiru.</verse>
				<verse number="16">Tanaaf dhaansiisee isa gad lakkisa” jedhe.</verse>
				<verse number="17">[Philaaxoos wogguma wogga'aan yannaa Jila Irra Dabaramaa worra hidhamane keessaa nama tokkocha kolba'aaf hiiku'uu male.]</verse>
				<verse number="18">Gumiin duudiin, “Namicha kana balleessi! Barabbaa nu'uuf hiiki!” jettee itti hogitte.</verse>
				<verse number="19">Barabbaan qachaa keessatti waan nageya booresseeruu fi nama ijjeeseeruuf mana hidha'aatitti hidhamee ture.</verse>
				<verse number="20">Philaaxoos Yesuus hiikiisaaf fedhee, ammalle gumi'iin dubbate.</verse>
				<verse number="21">Isaan ammoo, “Isa fannisi! Isa fannisi!” jedhanee ittuma hogisane.</verse>
				<verse number="22">Philaaxoos sadeessoo, “Maaf? Maan balleesse? Yakkaa muraa du'aatiin isa geettu isa irratti ani hin dhaggine. Tanaaf dhaansisee isa hiika” isaaniin jedhe.</verse>
				<verse number="23">Isaan ammoo, akka inni fannifamuuf qonqoo guddo'oon ittuma jabeessanee kadhatane; hogaan isaaniille milkowe.</verse>
				<verse number="24">Maarre gaaffii isaaniitiif deebii kenniisaaf, Philaaxoos muraa kenne.</verse>
				<verse number="25">Namicha nageya booressiisaa fi nama ijjeesiisaan hidhameeru, ka kolbaan gaafatte hiikee, akka fedha isaanii Yesuus dabarsee isaanitti kenne.</verse>
				<verse number="26">Adoo Yesuus geessanuu, nama biyya Qareena'aa ka Simoon jedhamu tokko baadiyya'aa galuun qabanee, muka fanno'oo ba'atee Yesuus faana akka deemuuf irra keyane.</verse>
				<verse number="27">Gumiin guddoon Yesuus hordotte; gumii san keessa dubartooti qoma dhowataa isaaf boottulle jirti.</verse>
				<verse number="28">Yesuus ammoo gara isaanii garagalee, “Dubartii Yerusaalemii, ifii fi ijoollee teessaniif booya'a malee, anaaf hin booyina'a!</verse>
				<verse number="29">Sababille guyyooti isaan, ‘Maseenni, gadaammessi ijjumaa hin deyinii fi harmi hin hoosisin ka badhaadhane’ jedhanu hin dhufan.</verse>
				<verse number="30">Yennaa san isaan gaarotaan, ‘Nu irratti jiga'a!’ koobotalle'een, ‘Nu dhossa'a!’ hin jedhan.</verse>
				<verse number="31">Adoo muki bisile'eetuu yoo akkasi godhane, yennaa muki goge attam godhan ree?” jedhe.</verse>
				<verse number="32">Namoota yakkaameyyii lamaan dhibiille, ijjeesiisaaf Yesuus woliin geessane.</verse>
				<verse number="33">Addee “Buqqii Mata'aa” jedhantu yennaa geyane, achitti Yesuus fannisane; yakkaammeyyiille tokkocha midda isaatitti, kaan bitaa isaatitti fannisane.</verse>
				<verse number="34">Yesuus ammoo, “Abba'a, isaan waan godhiisatti jiranu waan hin beenneef, isaaniif araarami!” jedhe. Isaan carraa buufatiisaan woyaa isaa qoodamane.</verse>
				<verse number="35">Kolbaan achi dhaabbattee ilaaliisatti jirtiiyyu; bulchitootille itti taphatanee, “Inni worra dhibii fayyiseera; Masiihii Waaqi filate yoo te'e ifi fayyisuu ti!” jedhane.</verse>
				<verse number="36">Loltootille itti taphatanee, daadhii woyni'ii dhangaggoottuu isaaf kennanee,</verse>
				<verse number="37">“Ati mootii Yihudootaa yoo teete, ifi fayyisi!” jedhane.</verse>
				<verse number="38">Barreeffam, “Kun Mootii Yihudootaati” jedhu mataa isaatiin gubbaa jiraayyu.</verse>
				<verse number="39">Yakkaammeyyii achitti fannifamane keessaa tokkochi, “Ati Masiihii motii? Ifi fayyisi, nulle fayyisi!” jedhee isa arrasse.</verse>
				<verse number="40">Yakkaammessi kuun ammoo, “Atille akkuma namicha kanaa muraa fudhatteerta, Waaqumalle hin sodaattuu ree?” jedhee isa xixe.</verse>
				<verse number="41">Achiin duuba, “Nuuti waan hunyeef waan dhaggatu'uu malle waan dhaggataarruuf, dhuguma nutti murame; inni ammoo womaa hin yakkine!” jedheen.</verse>
				<verse number="42">Achiin duuba Yesuusiin, “Yesuus, mootummaa teetiin yennaa dhuttu na qaabbadhu!” jedhe.</verse>
				<verse number="43">Yesuus deebisee, “Dhugumaan ani sitti hima, adhuma ana woliin addee gammadaa keessa hin jiraatta” jedheen.</verse>
				<verse number="44">Orraa gara sa'aatii jaatitti aduun ifa waan dhaddeef, latti duudiin dukkanoottee, haga sa'aatii sagalii turte. Gollaan Galma Waaqaalle addee lamatti tarsa'e.</verse>
				<verse number="45"></verse>
				<verse number="46">Yesuus qoonqoo guddo'oon, “Abbaa kiyya, ani ayyaana kiyya harka keetitti kennadha!” jedhe. Inni kana jedhee du'e.</verse>
				<verse number="47">Ajajaan dhibbaa waan te'e kana yennaa dhagge, “Namichi kun dhugumaan nama balcha'a” jedhee Waaqa galateeffate.</verse>
				<verse number="48">Gumiin ilaaliisaaf achitti wolitti qabanteertu maraa waan te'e yennaa dhaggite, gaddaan qoma ifii dhodhowataa gara mana ifii galte.</verse>
				<verse number="49">Worri isa beekanu maraa fi dubartooti Galiilaa irraa isa hordofane ammoo fagoo dhaabbatanee, waan kana ilaaliisatti jiraniiyyu.</verse>
				<verse number="50">Namichi dansa'aa fi balchaan, ka mootummaa Waaqaa eeggatiisatti jiru, ka biyya Yihudootaa qachaa Armaatiya'aa keessaa dhufe, ka Yoseef jedhamu tokko jira. Inni miseensa kora murti'ii te'ulle mura'aa fi hujii isaaniititti wolii hin galin ture.</verse>
				<verse number="51"></verse>
				<verse number="52">Inni gara Philaaxosii dhaqee reeffa Yesuusii kadhate.</verse>
				<verse number="53">Achiin duuba reeffa gad buusee woyaa qoolaan maree, boolla awwaalaa ka dhakaa keessatti bocamee qophoyeeru, ka nami ijjumaa itti hin awwaalamin keessatti awwaale.</verse>
				<verse number="54">Guyyaan sun guyyaa Qophi'ii ti, Sanbatille seeniisaaf dhikaatera.</verse>
				<verse number="55">Dubartooti Galiilaa irraa Yesuus woliin dhufane, Yoseef faana deemanee addee awwaalaatii fi akka reeffi Yesuusii itti awwaalame dhaggane.</verse>
				<verse number="56">Achiin duuba gara manaa debi'anee uddowa'aa fi fiqiree qopheessane. Guyyaa Sanbataa akka Seerri ajajutti foorfatane.</verse>
			</chapter>
			<chapter number="24">
				<verse number="1">Guyyaa Dilbataa barii halkaniin dubartooti sun uddowaa qopheessiteertu qabattee gara boolla awwaalaa dhaxxe.</verse>
				<verse number="2">Dhakaan afaan boolla awwaalaa irraa gangalfameeruun dhaggane.</verse>
				<verse number="3">Boolla awwaalaa keessa yennaa seenane ammoo, reeffa Goottaa Yesuusii hin dhagginne.</verse>
				<verse number="4">Isaan waan kana mamiisatti jiranuun, nami lamaan woyaa caccalaqqittu uffatee dedhuma cinaa isaanii dhaabbate.</verse>
				<verse number="5">Dubartooti guddoo sodaatanee gad lafa ilaalane; namooti sun ammoo, “Maaf jiraataa worra du'eeru odduu barbaaddan?</verse>
				<verse number="6">Inni as hin jiru, ka'eera. Galiilaa adoo jiruu waan inni isinitti hime qaabbadha'a!</verse>
				<verse number="7">‘Ilmi namaa harka cubbaalleyyi'iititti kennamee, fannifamee, guyyaa sadeesso'ootitti du'aa ka'uu male’ jedhe” jedhaneen.</verse>
				<verse number="8">Achiin duuba waan Yesuus jedhe qaabbatane.</verse>
				<verse number="9">Addee awwaalaatii yennaa deebi'ane, waan kana maraa ergantoota kudhanii tokkoo fi worra kaan maratti himane.</verse>
				<verse number="10">Worri waan kana ergantootatti himane, Maariyaamii qachaa Magdalaa, Yo'anaa, Maariyaamii haadha Yaaqoobiitii fi dubartoota dhibi'i.</verse>
				<verse number="11">Ergantooti ammoo dubbii hin teene seyanee, dubbii isaanii hin dhuggeeffanne.</verse>
				<verse number="12">Pheexroos ammoo ka'ee gara boolla awwaalaa rukkise. Gad jedhee boolla awwaalaa keessa ilaalee, woyaa itti marane malee womaa hin dhaggine. Achiin duuba waan te'e kana baaseffataa gara manaa deebi'e.</verse>
				<verse number="13">Gaafuma san isaan keessaa nami lamaan gara ollaa Yerusaalemii irraa kiiloo meetrii kudha tokko fagaatu, ka Emahuus jedhamuu dhaqiisatti jiraniiyyu.</verse>
				<verse number="14">Isaan marroo waan te'e kana maraa haasowiisatti jiraniiyyu.</verse>
				<verse number="15">Adoo isaan waan kana haasowaa mari'atanuu, Yesuus ifumaafuu dhufee biraan bayee, isaan woliin ideeme.</verse>
				<verse number="16">Ammoo akkka isaan isa hin hubanne, ilti isaanii qabanteerti.</verse>
				<verse number="17">Yesuus isaaniin, “Wonni isin haasowaa ideentanu kun maan inni?” jedhe. Isaan fuula gaddaatiin achuma dhaabbatane.</verse>
				<verse number="18">Achiin duuba isaan keessaa Qileyophaa ka jedhamu tokko deebisee, “Yerusaalem keessatti nami keessummaan ka waan dhiyoo tana achitti te'e hin beenne, si'uma calla'aa?” jedhe.</verse>
				<verse number="19">Inni, “Maan inni?” jedhee gaafate. Isaan deebisanee, “Marroo Yesuusii nama Naaziretii, ka waan godhee fi waan dubbateen Waaqaa fi kolbaa mara duratti raagaa jabaa,</verse>
				<verse number="20">ka moototi hayyootaatii fi bulchitooti teenna akka du'uu fi fannifamu itti muranee dabarsanee kennane.</verse>
				<verse number="21">Nuuti ammoo ka Israa'el wodu isa jennee addii itti godhanneera. Kana maraa irratti, wonni kun mara haga teeteen adhi guyyaa sadeesso'oo ti.</verse>
				<verse number="22">Dabalamaan, dubartooti golii teennaa nu maalalchaneeran; isaan adha barii halkaniin gara boolla awwaalaa dhaqaneeran;</verse>
				<verse number="23">ammoo reeffa isaa hin dhaggine. Achii deebi'anee, ergantoota Waaqaa ta, ‘Inni hin jira’ isaaniin jette akka mudhi'iin dhaggane nutti himane.</verse>
				<verse number="24">“Worra nu woliin jiranu keessaa gariin gara boolla awwaalaa dhaqanee, akkuma dubartooti sun jedhane teeteertuun dhaggane; isa ammoo hin dhaggine” jedhanee itti himane.</verse>
				<verse number="25">Achiin duuba Yesuus isaaniin, “Isin attam attam gowwoole'e, waan raagoti jedhane maraa dhugeeffatiisaafille yaadi gadhaa keessanii attam attam hancaara'a!</verse>
				<verse number="26">Masiihiin rakkinna kana maraa fudhatee ulfinna ifiititti galiisi, barbaachisa'aa motii ree?” jedhe.</verse>
				<verse number="27">Yesuus achiin duuba kitaaba Muuse'eetii jalqabee kitaabota raagotaa mara keessatti, marroo isaatiif waan Barreeffam Woyyichi dubbatu maraa isaaniif hiike.</verse>
				<verse number="28">Gara ollaa itti dhaqiisatti jiranuu yennaa dhikaatane, Yesuus akka waan dabaree ideemuu te'e.</verse>
				<verse number="29">Isaan ammoo, “Latti galgaloottee, waan dhiyiisatti jirtuuf, nu woliin buli!” jedhanee jabeessanee isa kadhatane. Maarre inni isaan woliin buliisaaf gara manaa seene.</verse>
				<verse number="30">Isaan woliin qori'itti hiiqee yennaa tee'e, daabboo fuudhee eebbisee, cassee isaaniif kenne.</verse>
				<verse number="31">Achiin duuba ilti isaanii banantee, isa hubatane; inni ammoo ila isaanii duraa miliqe.</verse>
				<verse number="32">Isaan wol woliin, “Yennaa inni kara'atti nu woliin haasowee fi Barreeffama Woyyicha nu'uuf hiike, gadhaan keenna hin gubannee?” jedhane.</verse>
				<verse number="33">Isaan yennuma san ka'anee gara Yerusaalemii deebi'ane. Achitti barattoota kudhanii tokkoo fi worra isaan woliin jiranu wolitti qabamaneeranuun dhagganee,</verse>
				<verse number="34">“Goottaan dhugumaan du'aa ka'eera, Simoonille'etti mudhateera!” jedhane.</verse>
				<verse number="35">Achiin duuba jarri lamaan waan kara'atti te'e maraa fi yennaa Goottaan daabboo casse attam akka isa beekane himane.</verse>
				<verse number="36">Adoo jarri lamaan sun waan kana himiisatti jiranuu, Yesuus ifumaafuu isaan odduu dhaabbatee, “Nageenni isiniif te'u!” isaaniin jedhe.</verse>
				<verse number="37">Isaan waan ekeraa dhaggane seyanee, sodaatanee bararaqane.</verse>
				<verse number="38">Yesuus ammoo, “Maaf sodaattan? Gadhaa keessan keessatti maaf mantan?</verse>
				<verse number="39">Harka kiyyaa fi miila kiyya ilaala'a, anumaayyuu dhagga'a. Qaqqaba'aatii ana ilaala'a; ekeraan foonii fi lafee hin qaddu, akkuma dhaggitanu ani hin qaba” jedhe.</verse>
				<verse number="40">Yesuus tana jedhee harkaa fi miila ifii isaanitti mudhise.</verse>
				<verse number="41">Isaan gammadaa fi baaseffataan waan guutamaneeranuuf ammalle dhugeeffatiisa dhabanee jennaan, “Waan nyaataa asii qaddanii?” jedhee isaan gaafate.</verse>
				<verse number="42">Isaan qurxummii woddante diqqoo takka itti kennane;</verse>
				<verse number="43">innille fuudhee fuula isaanii duratti nyaate.</verse>
				<verse number="44">Achiin duuba Yesuus isaaniin, “Yennaa isin woliin jiru, Seera Muuse'ee, Kitaaba Raagotaatii fi Kitaaba Faaru'uu keessatti marroo tiyyaaf ta barreeffante maraa muummowu'uu malte, jedhee ta ani isinitti hime tana” jedhe.</verse>
				<verse number="45">Achiin duuba inni Barreeffama Woyyicha akka hubatanuuf qalbii isaanii bane.</verse>
				<verse number="46">Inni isaaniin, “Masiihiin akka rakkatuu fi guyyaa sadeesso'oo du'aa akka ka'u,</verse>
				<verse number="47">cubbuu irraa deebi'iisaa fi araarri cubbu'uu maqaa isaatiin Yerusaalemii jalqabee gosa maraaf akka lallabamu barreeffameera.</verse>
				<verse number="48">Isin waan kanaaf dhugaa-baatoota.</verse>
				<verse number="49">Kunoo, waan Abbaan kiyya addi isinii kenne ani isiniif hin erga; ammoo haga hunna gubbaa irraa dhaggattanutti qachaa Yerusaalemii keessa tura'a” jedhe.</verse>
				<verse number="50">Achiin duuba Yesuus qachaa keessaa baasee, haga Bitaaniya'aa isaan geesse; achitti harka ifii lamaanuu ol kaasee isaan eebbise.</verse>
				<verse number="51">Adoo isaan eebbisiisatti jiruu, isaan irraa gargar bayee gara ol-gubba'aa fudhatame.</verse>
				<verse number="52">Isaan isaaf sagadanee, gammachuu gudda'aan gara Yerusaalemii deebi'anee,</verse>
				<verse number="53">yennaa mara Galma Waaqaa keessatti Waaqa galateeffataa turane.</verse>
			</chapter>
		</book>
		<book number="43">
			<chapter number="1">
				<verse number="1">Biyyi lafaa dadamiisaan duraayyuu, Jechi jira; Jechille Waaqa woliin jira; Jechinuu Waaqumaayyu.</verse>
				<verse number="2">Inni jalqabumaa Waaqa woliin jira.</verse>
				<verse number="3">Waaqi karaa isaatiin waan maraa dade; dadaa maraa keessaa tokkolle isaan malee hin dadanne.</verse>
				<verse number="4">Isa keessa jiru'utti jira; jiruun sun ifa namootaa ti.</verse>
				<verse number="5">Ifi dukkanatti ifa; dukkanti ijjumaa ifa hin injifattu.</verse>
				<verse number="6">Nami Waaqa biraa ergame, ka Yohaannis jedhamu tokko jiraayyu.</verse>
				<verse number="7">Inni nami martinuu dubbii isaa dhage'ee akka dhugeeffatu, marroo ifa sanii kolba'atti himiisaaf dhufe.</verse>
				<verse number="8">Inni marroo ifa sanii himiisaaf dhufe malee, ifiif ifaa moti.</verse>
				<verse number="9">Ifi gara biyya lafaa dhufee nama maraaf issu sun ifa dhuga'aa ti.</verse>
				<verse number="10">Inni biyya lafaa keessa jiraayyu; Waaqi karaa isaatiin biyya lafaa dade; biyyi lafaa ammoo isa hin beenne.</verse>
				<verse number="11">Inni gara biyya ifii dhufe; kolbaan isaa ammoo isa hin fudhanne.</verse>
				<verse number="12">Te'uu malee, worra isa fudhatee itti dhugeeffate maraaf, akka ijoollee Waaqaa te'uuf midda kenne.</verse>
				<verse number="13">Isaan Waaqa irraa dhalatane malee, fedha dhiiraa irraa yookiin fedha foonii irraa yookiin fedha dhiigaa irraa hin dhalanne.</verse>
				<verse number="14">Jechi nama te'ee, badhaadhaa fi dhuga'aan guutamee, odduu teenna le'e. Nuuti ulfinna inni akka Ilma Abba'aaf tokkochaatitti fudhate dhaggine.</verse>
				<verse number="15">Yohaannis, “ ‘Ka ana duubaan dhufu, adoo ani hin dhalatinuu waan jiruuf, inni guddoo na caala’ jedhee ka ani dubbadhe isa” jedhee iyyee dhugaa baye.</verse>
				<verse number="16">Guutummaa badhaadha ifii irraa inni nu maraa eebbisee, eebba irratti eebba dhibii dabalee nuu kenne.</verse>
				<verse number="17">Waaqi karaa Muuse'eetiin seera kenne; badhaadhaa fi dhugaan ammoo karaa Yesuus Kiristoosiitiin dhutte.</verse>
				<verse number="18">Ka Waaqa dhaggeeru tokkolle ijjumaa hin jiru. Ilmi tokkochi isaa Waaqi, ka cinaa Abba'aa jirutti isa mudhise.</verse>
				<verse number="19">Yihudooti baallii qabanu hayyootaa fi Lewwoota garii, “Ati eennuu?” jedhanee akka isa gaafatanu Yerusaalem irraa gara Yohaannisii ergane.</verse>
				<verse number="20">Yohaannis, “Ani Masiihii moti” jedhee dubbatee dhugaa baase malee, deebisiisaaf hin didanne.</verse>
				<verse number="21">Isaan, “Ati eennu ree? Ati Elyaasii” jedhanee isa gaafatane. Yohaannis, “Waawwoo ani isaa moti” jedhee deebise. Isaan, “Ati Raagichaa ree” jedhanee gaafatane. Inni, “Waawwoo” jedhee deebise.</verse>
				<verse number="22">Isaan, “Ati eennu ree? Worra nu ergeef deebii deebinnee himuu qanna. Ati eennu ifiin jetta?” jedhaneen.</verse>
				<verse number="23">Yohaannis deebisee, “Isaayaasiin raagichi akkuma dubbate, ani ‘Qoonqoo nama daandii Goottaan irra ideemu qajeelcha'a’ jedhaa, lafa goomole'ee keessaa iyyuu ti” jedhe.</verse>
				<verse number="24">Ergantooti Fariisaayotaan ergamane,</verse>
				<verse number="25">“Ati Masiihii yookiin Eliyaas yookiin Raagicha yoo hin te'in maaf cuuxxa ree?” jedhanee Yohaannis gaafatane.</verse>
				<verse number="26">Yohaannis, “Ani bisaaniin isin cuupha, ka isin hin beenne ammoo odduu teessan dhaabbata.</verse>
				<verse number="27">Inni ana duubaan dhufaara; ani hidhaa kophee isaa hiiku'uufille nama malee moti” jedhee deebise.</verse>
				<verse number="28">Wonni kun marti laga Yordaanosiitiin gama karaa aduun baatu Bittaaniya'atti, addee Yohaannis itti cuuphiisatti jirutti teete.</verse>
				<verse number="29">Boruyyaa Yohaannis, Yesuus gara isaa dhufuun dhaggee, “Kunoo! Hooleen Waaqaa, ka cubbuu biyya lafaa balleessu.</verse>
				<verse number="30">Ka ani, ‘Ka ana duubaan dhufu, adoo ani hin dhalatinuu waan jiruuf, inni ana caala’ ka ani jedhe isaa kana.</verse>
				<verse number="31">Aninuu inni eennu akka te'u hin beenne; ammoo akka inni kolbaa Israa'eliititti mudhatuuf, ani bisaaniin cuuphaa dhufe” jedhe.</verse>
				<verse number="32">Yohaannis, “Ayyaanni Woyyichi akka saphaliisaa ol-gubba'aa gad dhufee isa irra bu'ee hafuun dhagge” jedhee dhugaa baye.</verse>
				<verse number="33">Aninuu isa hin beenne, Waaqi akka ani bisaaniin cuuphuuf na erge ammoo, ‘Ka Ayyaana Woyyichaan cuuphu, Ka Ayyaanni Woyyichi isa irra bu'ee hafuun ati dhaggitu’ anaan jedheera.</verse>
				<verse number="34">Anille waan kana dhaggeera, inni Ilma Waaqaa akka te'e isinitti hima” jedhe.</verse>
				<verse number="35">Guyyaa itti aanu Yohaannis ammalle barattoota ifii lamaan woliin dhaabbatiisatti jiruun,</verse>
				<verse number="36">yennaa Yesuus achiin dabaru dhaggee, “Kunoo, hooleen Waaqaa!” jedhe.</verse>
				<verse number="37">Barattooti Yohaannisii lamaan dubbii Yohaannisii tana dhage'anee, Yesuus hordofane.</verse>
				<verse number="38">Yesuus garagalee, isaan isa hordofanuun dhaggee, “Maan barbaaddan?” jedhee isaan gaafate. Isaan ammoo, “Rabbii, eessa leeta?” jedhaneen; “Rabbii” jechuun, “Barsiisaa” jechu'u.</verse>
				<verse number="39">Yesuus, “Kowa'aatii ilaala'a!” isaaniin jedhe. Maarre isaan dhaqanee addee Yesuus le'u dhagganee, guyyaa san isa bira oolane; yennaan sun saafoya gara sa'aatii kudhanii ti.</verse>
				<verse number="40">Barattoota dubbii Yohaannis dubbate dhage'anee Yesuus hordofane keessaa tokkochi, Indiryaasii obboleessa Simoon Pheexroosii ti.</verse>
				<verse number="41">Indiryaas dursee obboleessa ifii Simoon dhaggee, “Masiihii dhaggineerra” jedhee itti hime; “Masiihii” jechuun, “Kiristoos” jechu'u.</verse>
				<verse number="42">Achiin duuba Indiryaas Simoon gara Yesuusii geesse. Yesuus isa ilaalee, “Ati Simoonii ilma Yohaannisii ti; ammoo haganaa achi, ‘Keefaas’ jedhantee waamanta” jedheen; “Keefaas” jechuun afaan Giriikiitiin, “Pheexroos” jechu'u; Pheexroos jechuun, “Rassaa” jechu'u.</verse>
				<verse number="43">Guyyaa itti aanu Yesuus Galiilaa dhaqiisaaf murteeffate. Inni Filiphoos dhaggee, “Ana hordofi!” jedheen.</verse>
				<verse number="44">Filiphoos akkuma Indiryaasiitii fi Pheexroosii, nama qachaa Betsayda'aa ti.</verse>
				<verse number="45">Filiphoos Naataanaa'el dhaggee, “Nuuti ka Muuseen kitaaba seeraa keessatti marroo isaa barreesse, ka raagotille marroo isaa barreessane dhaggineeera. Inni nama biyya Naaziretii, Yesuusii ilma Yoseefii ti” jedheen.</verse>
				<verse number="46">Naataanaa'el, “Naaziret keessaa wonni dansaan dhaggamuu dandeettii?” jedhee Filiphoos gaafate. Filiphoos, “Koyiitii ilaali!” jedhee deebise.</verse>
				<verse number="47">Yesuus yennaa Naataanaa'el gara isaa dhufuun dhagge, “Kunoo, nami dhugumaan Israa'elichi, ka dharti tokkolle isa keessa hin jirre!” jedhee marroo isaa dubbate.</verse>
				<verse number="48">Naataanaa'el, “Eessatti na beetta?” jedhee gaafate. Yesuus, “Filiphoos adoo si hin waaminuu, muka harru'uu jala jirtuunuu si dhagge” jedheen.</verse>
				<verse number="49">Naataanaa'el, “Barsiisa'a, ati Ilma Waaqaa ti! Ati mootii Israa'elii ti!” jedhee deebise.</verse>
				<verse number="50">Yesuus, “Yennaa ati muka harru'uu jala jirtuu si dhagge waan ani jedheef dhugeeffataa? Ati waan guddoo kana caaluu hin dhaggita.</verse>
				<verse number="51">Yesuus itti dabalee, “Dhugaa isinitti hima: Ol-gubbaan banantee, ergantooti Waaqaa Ilma Namaa irra ol bayaa gad buutuun hin dhaggitan” jedheen.</verse>
			</chapter>
			<chapter number="2">
				<verse number="1">Guuyyaa sadeesso'oo qachaa Qaana'aa ka lafa Galiila'aa keessa fuudhaa fi heerumatti jiraayyu. Haati Yesuusiille achi jirtiiyyu.</verse>
				<verse number="2">Yesuusii fi barattooti isaalle gara fuudhaa fi heeruma sanii waamamaneeran.</verse>
				<verse number="3">Yennaa daadhiin woyni'ii dhumatte, haati Yesuusii, “Daadhii woyni'ii isaan duraa dhumatte” Yesuusiin jette.</verse>
				<verse number="4">Yesuus, “Aayyaa, waan huju anatti himu'uuf hin malle; yennaan tiyya ammalle hin geenne” jedhee deebise.</verse>
				<verse number="5">Achiin duuba haati Yesuusii, “Waan inni isinitti himu godha'a” jettee tajaajiltootatti hinte.</verse>
				<verse number="6">Yihudooti aadaa dhugeeffanna'aa ka ittiin ifi qulleessanu waan qabanuuf, okkotooti gugurdoon dhakaa irraa hujatante jaan achi jirtiiyyu; tokko tokkoon isaanii gara litirii saddeettaamaa haga litirii dhibbaa fi diddamaa qabuu dande'an.</verse>
				<verse number="7">Yesuus tajaajiltootaan, “Okkotoota san bisaaniin guuta'a” jedhe. Isaanille haga afaanii guutane.</verse>
				<verse number="8">Achiin duuba inni isaaniin, “Amma budduussa'aatii, itti gaafatamaa jilaatitti geessa'a” jedhe. Isaanille isaaf geessane.</verse>
				<verse number="9">Itti gaafatamaan jilaalle bisaan daadhii woyni'ii te'e san fiixxisee ilaale. Tajaajiltooti worri bisaan budduusse beekanuu malee, inni daadhiin woyni'ii tun eessaa akka dhutte hin beenne; maarree inni waajibicha waamee,</verse>
				<verse number="10">“Nami marti dursee daadhii dansaa namaa kennee, keessummooti untee quutteen duuba daadhii calcala namaa kenna. Ati ammoo daadhii dansittii haga ammaa tursite!” jedheen.</verse>
				<verse number="11">Yesuus qachaa Qaana'aa ka lafa Galiila'aa keessatti bilbaasa qaraa kana huje; achitti ulfinna ifii mudhisee, barattooti isaalle isatti dhugeeffatane.</verse>
				<verse number="12">Kanaan duuba, Yesuus haadha ifii, obboleeyyanii fi barattoota ifii woliin gara Qifirnaahomii dhaqe; isaan guyyoota diqqaa achi turane.</verse>
				<verse number="13">Guyyaan Jila Irra Dabaramaa dhikaateeruun, Yesuus gara Yerusaalemii dhaqe.</verse>
				<verse number="14">Achitti inni Galma Waaqaa keessatti kolbaa loon, hoole'ee fi saphaliisa gurgurattu, worra beesee jijjiiratulle xarapheessaa isaanii bira tee'iisatti jiranuun dhagge.</verse>
				<verse number="15">Maarre inni lichee wodaro'oo dhowatee, isaan maraa, hoole'ee fi loon, horii maraayyuu Galma Waaqaa keessaa gad oofe; inni xarapheessaa worra beesee jijjiiratuu garaggaggalchee beesee isaaniille bittanneesse.</verse>
				<verse number="16">Worra saphaliisa gurguratu saniin, “Waan kana as keessaa gad baasa'a! Mana Abbaa kiyyaa addee dikko'oo hin godhina'a!” jedhee ajaje.</verse>
				<verse number="17">Barattooti isaa, “Hinaaffaan mana keetii, akka ibiddaa na guddi” jedhantee ta barreeffante san qaabatane.</verse>
				<verse number="18">Yihudooti baallii qabanu, “Ati waan kana godhiisaaf baallii akka qaddu nu'utti mudhisiisaaf bilbaasa maan godhuu dandeetta?” jedhanee isa gaafatane.</verse>
				<verse number="19">Yesuus, “Galma Waaqaa kana diiga'a! Ani guyyaa sad keessatti deebisee hin ijaaraa” jedhee deebise.</verse>
				<verse number="20">Yihudooti baallii qabanu, “Galma kana ijaariisaaf woggaa afurtamii jaa fixeera, ati guyyaa sad keessatti deebittee ijaartaa?” jedhanee isa gaafatane.</verse>
				<verse number="21">Galmi Waaqaa ka Yesuus dubbate sun nafuma Yesuusii ti.</verse>
				<verse number="22">Maarre inni du'aa ka'een duuba, barattooti isaa akka inni tana dubbate qaabatanee, Barreefama Woyyichaa fi waan Yesuus dubbate dhugeeffatane.</verse>
				<verse number="23">Yennaa Jila Irra Dabaramaa Yesuus Yerusaalem keessa jiruun, namooti hedduun bilbaasa inni godhe dhagganee isatti dhugeeffatane.</verse>
				<verse number="24">Yesuus ammoo namoota maraa waan beekuuf, isaan hin addane.</verse>
				<verse number="25">Inni ifiifuu waan gadhaa namaa keessa jiru waan beekuuf, marroo namootaa akka isatti himu nami tokkolle hin barbaachinne.</verse>
			</chapter>
			<chapter number="3">
				<verse number="1">Gosa Fariisaayotaa keessaa sooressi Yihudootaa, ka Niqoodemoos jedhamu tokko jiraayyu.</verse>
				<verse number="2">Inni halkan tokko gara Yesuusii dhaqee, “Barsiisa'a, akka ati barsiisaa Waaqa biraa ergame teete beenneera. Yoo Waaqi isa woliin jiraate malee bilbaasa ati hujattu kana eennulle dande'ee hin huju” jedheen.</verse>
				<verse number="3">Yesuus, “Ani dhugaa sitti hima; eennulle yoo lammeessoo hin dhalatin mootummaa Waaqaa dhagguu hin dande'u” jedhee deebise.</verse>
				<verse number="4">Niqoodemoos, “Nami guddateen duuba attam dhalatuu dande'a? Lammeessoo gadaamessa haadha ifii seenee dhalatuu hin dande'aa?” jedhee Yesuus gaafate.</verse>
				<verse number="5">Yesuus deebisee, “Ani dhugaa sitti hima, eennulle bisaanii fi Ayyaana Woyyichaan yoo hin dhalatin, mootummaa Waaqaatitti galuu hin dande'u.</verse>
				<verse number="6">Nama foonii irraa ka dhalate foon; ka Ayyaana irraa dhalate ammoo Ayyaana.</verse>
				<verse number="7">Waan ani, ‘Lammeessoo dhalatuu qaddan’ si'iin jedheef hin masoonfatin.</verse>
				<verse number="8">Bubbeen gara feete bubbitti; ati bubbisiisa isi'ii hin dhageetta, ammoo eessaa akka dhuttu yookiin eessa akka deentu hin beettu. Ayyaana irraa ka dhalate maraayyuu akkasuma” jedhee deebise.</verse>
				<verse number="9">Niqoodemoos, “Kun attam te'uu dande'a?” jedhee Yesuus gaafate.</verse>
				<verse number="10">Yesuus, “Ati barsiisaa Israa'elii teetee waan kana hin beettuu?</verse>
				<verse number="11">Ani dhugaa si'itti hima: Nuuti waan beennu dubbanna; waan dhagginne dhugaa baana; isin ammoo dhugaa bayiisa keenna hin fudhattanu.</verse>
				<verse number="12">Yennaa ani marroo waan biyya lafa tanaa isinitti himu yoo hin dhugeeffatin, yennaa ani marroo waan ol-gubba'aa isinitti himu attamiin dhugeeffattan ree?</verse>
				<verse number="13">Ilma Namaa ka a ol-gubba'aa gad dhufe malee, ka gara ol-gubba'aa ol baye eennulle hin jiru.</verse>
				<verse number="14">Akkuma Muuseen lafa goomole'ee keessatti dhudhuufaa sageettu'uu dongoraa irratti ol fuudhe rarraase, akkkasuma Ilmi Namaalle ol fuudhamee rarraafamuu qaba.</verse>
				<verse number="15">Kunille ka isatti dhugeeffatu maraa jiruu bara baraa akka qabaatuufi.</verse>
				<verse number="16">Nami isatti dhugeeffatu maraa jiruu bara baraa akka qabaatu malee akka hin banneef, Waaqi biyya lafaa guddoo waan jaalatuuf Ilma ifii tokkochuma san kenne.</verse>
				<verse number="17">Biyya lafaa karaa isaatiin akka fayyisuuf malee, akka itti muruuf Waaqi Ilma ifii gara biyya lafaa hin ergine.</verse>
				<verse number="18">Ka Ilma isaatitti dhugeeffatutti hin murantu; ka isatti hin dhugeeffanne ammoo, waan inni Ilma Waaqaa tokkochatti hin dhugeeffatiniif, ammummaayyuu itti muranteerti.</verse>
				<verse number="19">Muraalleen kunoo tana: Ifi gara biyya lafaa dhufe, namooti ammoo hujiin isaanii hantuu waan teeteef, ifa caalaa dukkana jaalatane.</verse>
				<verse number="20">Ka waan hantuu godhu marti ifa jibba; hujiin isaa hantuun akka hin mudhanneef gara ifaa hin dhufu.</verse>
				<verse number="21">Ka waan dhuga'aa godhu marti ammoo hujiin inni Waaqaaf ajajamiisaan huje san akka ifi mudhisuuf gara ifaa dhufa.</verse>
				<verse number="22">Kanaan duuba Yesuusii fi barattooti isaa gara lafa Yihuda'aa dhaqane; inni isaan woliin diqqoo achi bubbulee, kolbaalle cuuphe.</verse>
				<verse number="23">Addee Enon jedhantu ta Saalemitti dhiko'oo, bisaan guddaan waan jiruuf Yohaannis achille'etti cuuphe. Kolbaalle gara isaa dhaqaa cuuphamaa turte.</verse>
				<verse number="24">Yennaa san Yohaannis hidhamee hin jiru.</verse>
				<verse number="25">Barattooti Yohaannisii gariin marroo aadaa qulqulloomiisaa Yihudicha tokko woliin wol mormiisatti ka'ane.</verse>
				<verse number="26">Maarre isaan gara Yohaannisii dhaqanee, “Barsiisa'a, namichi Yordaanoosiin gamatti si woliin jiru, ka ati marroo isaa dhugaa baate, kunoo amma cuuphiisatti jira; nami marti gara isaa dhaqiisatti jira!” jedhanee itti himane.</verse>
				<verse number="27">Yohaannis deebisee, “Waaqi yoo kenneef malee, eennulle waan tokkolle hin qabaatu.</verse>
				<verse number="28">‘Ani Kiristoosii moti; ammoo isaan dura ergameeraa’ akka ani jedhe isinuu dhugaa tiyya.</verse>
				<verse number="29">Ka waajibittii qabu waajibicha; jaalli waajibichaa, ka isa bira dhaabbatee qoonqoo isaa caqasu ammoo, yennaa qoonqoo waajibichaa dhage'u hin gammada. Gammadi sun kiyya; inni amma muummowe.</verse>
				<verse number="30">Inni guddaa te'ee, ani diqqaa te'uu qaba” jedhe.</verse>
				<verse number="31">Ka ol-gubba'aa dhufu mara caala. Ka lafa tanaa kama lafa tanaa ti; waan lafaalle dubbata; ka ol-gubba'aa dhufu ammoo mara caala.</verse>
				<verse number="32">Inni waan dhaggee fi waan dhage'e dhugaa baya; ammoo dhugaa baya isaa ka fudhatu hin jiru.</verse>
				<verse number="33">Nami dhugaa baya isaa fudhate ammoo, Waaqi dhugaammessa akka te'e kanaan mirkaneesse.</verse>
				<verse number="34">Waaqi Ayyaana ifii safara male waan kennuuf, ka Waaqi erge dubbii Waaqaa dubbata.</verse>
				<verse number="35">Abbaan Ilma jaalata; waan maralle harka isaatitti kenneera.</verse>
				<verse number="36">Ka Ilmatti dhugeeffatu mara jiruu bara baraa qaba; ka Ilma Waaqaatiif hin ajajanne ammoo mufii Waaqaa jala jiraata malee, jiruu hin qabaatu” jedhe.</verse>
			</chapter>
			<chapter number="4">
				<verse number="1">Yesuus Yohaannis caalaa barattoota akka dabalatiisatti jiruu fi cuuphiisatti jiru worri Fariisaayotaa dhage'ane.</verse>
				<verse number="2">Te'uu malee, ka cuuphe barattoota isaati malee, Yesuusii moti.</verse>
				<verse number="3">Maarre Yesuus waan jedhamiisatti jiru yennaa dhage'e, biyya Yihuda'aa lakkisee deebi'ee gara Galiila'aa dhaqe.</verse>
				<verse number="4">Inni Yennaa achi dhaqu Samaariyaa keessa dabaruu qabaayyu.</verse>
				<verse number="5">Maarre Samaariyaa keessatti inni gara qachaa Siikaar jedhamuu, ka fichaa Yaaqoob ilma ifii Yoseefiif kennetti dhikaatuu tokko dhufe.</verse>
				<verse number="6">Boolli bisaanii ta Yaaqoobii achi jirtiiyyu; Yesuus ideemiisaan dadhabee boolla bisaanii bira tee'e. Yennaan sun orraa gara sa'aatii jaati.</verse>
				<verse number="7">Dubartiin Samaariya'aa takka bisaan woraabbatiisaaf yennaa dhutte, Yesuus isi'iin, “Bisaan uni'ii naa kenni!” jedheen.</verse>
				<verse number="8">Yennaa san barattooti isaa sagalee bitiisaaf gara qacha'aa dhaqaneeran.</verse>
				<verse number="9">Dubartiin sun, “Ati nama Yihudi'ii teetee ana dubartii samaariya'aa attam bisaan uni'ii gaafatta?” jetteen. Yihudooti muduunu'uu fi qorii samaariyooti itti sooratanutti hin sooratanu.</verse>
				<verse number="10">Yesuus deebisee, “Kennansa Waaqaatii fi ka bisaan uni'ii si gaafatiisatti jiru kun eennu akka te'e adoo beettee jiraattee, atinuu silaa isa gaafattee, inni bisaan jiru'uu si'iif kennaayyu” jedhe.</verse>
				<verse number="11">Dubartittiin, “Goottaa kiyya, ati waan ittiin woraabbattu hin qaddu; boollille qile'e; bisaan jiru'uu san eessaa fidda ree?</verse>
				<verse number="12">Ati abbaa keenna Yaaqoob ka boolla tana nu'uuf kenne, ka innii fi ijoolleen isaa, horiin isaa maraayyuu keessaa unane, hin caaltaa?” jetteen.</verse>
				<verse number="13">Yesuus deebisee, “Bisaan kana ka unu marti deebi'ee hin dheebota;</verse>
				<verse number="14">bisaan ani isaaf kennu ka unu ammoo ijjumaa deebi'ee hin dheebotu. Bisaan ani isaaf kennu sun isa keessatti madda jiruu bara baraa burqu te'a” jedhe.</verse>
				<verse number="15">Dubartittiin, “Goottaa kiyya, akka ani ijjumaa hin dheebonnee fi bisaan woraabiisaaf akka ani as hin deebine, bisaan kana anaaf kenni” jetteen.</verse>
				<verse number="16">Yesuus, “Dhaqiitii, abbaa manaa keeti waamii koyi” jedheen.</verse>
				<verse number="17">Dubartittiin, “Ani abbaa manaa hin qabu” jetteen. Yesuus, “ ‘Abbaa manaa hin qabu’ jedhiisi keeti dhuga'a.</verse>
				<verse number="18">Ati nama shan heerunteerta; namichi ati amma woliin jirtu abbaa manaa keetii moti. Wonni ati jette dhuga'a” jedheen.</verse>
				<verse number="19">Dubartittiin, “Goottaa kiyya, akka ati raagaa teete dhagga.</verse>
				<verse number="20">Abbootiin teenna gaara kana irratti Waaqa waaqonfatane; isin ammoo Yihudooti addeen Waaqa itti waaqonfanu Yerusaalem te'uu qaba jettan” jetteen.</verse>
				<verse number="21">Yesuus, “Dubartii tana, gaara kana gubba'atti yookiin Yerusaalemitti yennaan kolbaan Abbaa hin waaqonfanne akka dhufaartu na dhugeeffadhu.</verse>
				<verse number="22">Isin worri Samaariya'aa waan waaqonfattanu hin beettanu; nuuti ammoo Yihudooti fayyinni Yihudoota keessaa waan dhufuuf, waan waaqonfannu beenna.</verse>
				<verse number="23">Yennaan worri dhuga'aan waaqonfatu, Ayyaanaa fi dhuga'aan Abbaa waaqonfattu ammoo hin dhuti; ammummaayyuu dhutteerti. Inni worra akkas dhuga'aan isa waaqonfatanu barbaada.</verse>
				<verse number="24">Waaqi Ayyaana; worri isa waaqonfatulle Ayyaana fi dhuga'aan isa waaqonfatuu qaba” jedheen.</verse>
				<verse number="25">Dubartittiin isaan, “Masiihiin Kiristoos jedhamu akka dhufu hin beeka; inni yennaa dhufe waan mara nu'utti hima” jetteen.</verse>
				<verse number="26">Yesuus deebisee, “Ani ka si woliin dubbatiisatti jiruuyyuu isa” jedheen.</verse>
				<verse number="27">Yennuma san barattooti Yesuusii deebi'anee dhufane; Yesuus dubartii woliin dubbatiisatti jiruun dhagganee masoonfatane; ammoo isaan keessaa nami tokkolle, “Maan barbaadde?” yookiin, “Maaf isii woliin dubbatta?” ka jedhe hin jiru.</verse>
				<verse number="28">Achiin duuba dubartittiin okkotee ifii ta bisaanii achitti lakkittee, gara qacha'aa deebitee dhaxxee, kolba'aan,</verse>
				<verse number="29">“Namicha waan ani godhe mara anatti hime kowa'aatii ilaala'a. Inni Masiihii te'inaa?” jette.</verse>
				<verse number="30">Maarre isaan qachaa keessaa bayanee gara Yesuusii yaa'ane.</verse>
				<verse number="31">Yennuma san keessatti barattooti, “Barsiisa'a, wo nyaadhu!” jedhanee isa kadhatane.</verse>
				<verse number="32">Inni ammoo, “Ani sagalee nyaadhu ta isin hin beenne qaba” jedhe.</verse>
				<verse number="33">Maarre barattooti, “Nami woyii sagalee isaa fidee jiraatinaa?” jedhanee wol gagaafatane.</verse>
				<verse number="34">Yesuus isaaniin, “Sagaleen tiyya, fedhii ka ana ergee godhu'uu fi hujii isaa muummessu'u.</verse>
				<verse number="35">Isin, ‘Ji'a afuritti hafeera; achiin duuba haammaan hin geetti’ jettanii motii? Ani ammoo isinitti hima; me fichaa keessan miidhassa'aa ilaala'a; ammummaayyuu midhaan bilchaatee haamma'aaf geyeera!</verse>
				<verse number="36">Worri haamu ammumaayyuu gatii fudhatiisatti jira; midhaalle jiruu bara baraatiif wolitti qabiisatti jira; kunille ka facaasuu fi ka haamu akka woliin gammaduuf te'a.</verse>
				<verse number="37">Maarre mammaassi, ‘Tokko hin facaasa, kuun hin haama’ jedhu dhuga'a.</verse>
				<verse number="38">Ani waan hin elowin akka haammattanu isin erge; worri dhibiin elowee, isin eloo isaanii irraa bu'aa dhaggattane” isaaniin jedhe.</verse>
				<verse number="39">Dubartittiin, “Waan ani godhe mara anatti hime” jettee waan dhugaa baateef worri Samaariya'aa ka qachaa san keessaa hedduun isatti dhugeeffatane.</verse>
				<verse number="40">Maarre worri samaariya'aa yennaa gara isaa dhufane, isaan woliin akka turuuf isa kadhatanee, Yesuus guyyaa lamaan isaan woliin achi ture.</verse>
				<verse number="41">Sababa dubbii isaatiif namooti hedduun dhibiille dhugeeffatane;</verse>
				<verse number="42">isaan dubartitti'iin, “Yoona nuuti wonni dhugeeffannuuf, waan ati jette calla'aaf adoo hin te'in, nuutinuu isa dhageenneera; inni dhugumaan fayyisaa biyya lafaa akka te'e beenneerra” jedhane.</verse>
				<verse number="43">Guyyaa lamaan duuba, Yesuus ka'ee gara Galiila'aa dhaqe.</verse>
				<verse number="44">Inninuu, “Raagaan tokko biyya ifiititti hin ulfaatu” jedheera.</verse>
				<verse number="45">Worri Galiila'aa Jila Irra Dabaramaatiif gara Yerusaalemii dhaqaneeranuun, yennaa jilaa sanitti waan inni godhe mara waan dhagganeeranuuf, yennaa inni Galiilaa geye isa fudhatane.</verse>
				<verse number="46">Achiin duuba Yesuus, addee bisaan gara daadhii woyni'ii itti jijjiire, gara qachaa Qaana'aa ka lafa Galiila'aa keessaa, deebi'ee dhaqe. Qondaalli mootumma'aa ka Qifirnaahoomitti ilmi isaa dhibameeru tokko achi jiraayyu.</verse>
				<verse number="47">Yesuus Yihudaa irraa gara Galiila'aa akka dhufeeru yennaa dhage'e, gara isaa dhaqee akka inni Qifirnaahoom deemee, ilma isaa ka dhibamee du'iisa gayeeru fayyisuuf isa kadhate.</verse>
				<verse number="48">Yesuus isaan, “Isin bilbaasaa fi baasa dhaggittanu malee ijjumaa hin dhugeeffattanu” jedheen.</verse>
				<verse number="49">Qondaaltichi mootumma'aalle, “Goottaa kiyya, ilmi kiyya adoo hin du'in maganne'ee koyi!” jedheen.</verse>
				<verse number="50">Yesuus isaan, “Gali; ilmi keeti hin jiraata!” jedheen. Namichille dubbii Yesuus dubbate dhugeeffatee deeme.</verse>
				<verse number="51">Adoo inni galiisatti jiruu, tajaajiltooti isaa karaa irratti dhagganee, ilmi isaa akka jiru itti himane.</verse>
				<verse number="52">Inni sa'aatii mucaan isaa itti goome isaan gaafatee jennaan, isaan, “Kalee sa'aatii torbatti dhibeen nafa o'ittu sun isa lakkitte” jedhanee deebisane.</verse>
				<verse number="53">Achiin duuba abbaan muca'aa sa'aatii Yesuus, “Ilmi keeti hin jiraata” jedhetti akka teete hubate. Tanaaf innii fi maatiin isaa maraa dhugeeffatane.</verse>
				<verse number="54">Bilbaasi kun ka Yesuus Yihudaa irraa gara Galiila'aa deebi'ee dhufee, lammeessoo huje.</verse>
			</chapter>
			<chapter number="5">
				<verse number="1">Kanaan duuba, Yesuus jila worra Yihudootaatiif gara Yerusaalemii dhaqe.</verse>
				<verse number="2">Yerusaalem keessa karra hoolotaa bira haroon seensuma gaaddisa qabu shan qaddu takka jirtiiyyu; afaan Hibrootaatiin “Betzataa” jedhanti.</verse>
				<verse number="3">Kolbaan hedduun dhibanteertu, ballooleen, naafole'ee fi worri nafa laashowe seensuma gaaddisa qabu san keessa irkatanee [tacho'iisa bisaanii eegatiisaatti jiraniiyyu.</verse>
				<verse number="4">Ergamaan Waaqaa yennaa tokko tokko haroo keessa gad bu'ee bisaan tachoosa. Bisaan tacho'eeruun duuba nami dhibamaan dursee haroo keessa gad bu'e, dhukkuba isa qabeeru mara irraa hin fayyaayyu.]</verse>
				<verse number="5">Namichi woggaa soddomii saddeeti dhibamaa tureeru tokko achi jiraayyu.</verse>
				<verse number="6">Yesuus isaa achi irkatiisatti jiru dhaggee, yennaa hedduu akka inni akkas dhibamaa ture beekee, “Fayyuu barbaaddaa?” jedhee isa gaafate.</verse>
				<verse number="7">Namichi dhibamaan sun, “Gootta'a, bisaan yennaa tacho'u nama haroo keessa na buusu hin qabu; adoo ani seeniisaaf wodhaanuu, nami dhibiin anaan dura seena” jedhee deebise.</verse>
				<verse number="8">Yesuus, “Ka'i, itillee teeti fudhadhuu, deemi” jedheen.</verse>
				<verse number="9">Namichi yoosuma fayyee, itillee ifiille fudhatee deeme. Guyyaan wonni sun teete sanbata.</verse>
				<verse number="10">Maarre Yihudooti, namicha fayye saniin, “Adhi sanbata; itillee teeti ba'atiisa seerri keenna si dhoogga” jedhane.</verse>
				<verse number="11">Inni deebisee, “Namicha na fayyisetti, ‘Itillee teeti fudhadhuu deemi!’ anaan jedhe” isaaniin jedhe.</verse>
				<verse number="12">Isaan, “Namichi, ‘Itillee teeti fudhadhuu deemi!’ siin jedhe eennu inni?” jedhanee isa gaafatane.</verse>
				<verse number="13">Gumiin addee sanitti waan heddatteertuu fi Yesuusille achii waan deemeeruuf, namichi fayye sun Yesuus eennu akka te'e hin beenne.</verse>
				<verse number="14">Achiin duuba Yesuus Galma Waaqaa keessatti isa dhaggee, “Kunoo, amma fayyiteerta; maarre wonni kana caalu akka sitti hin dhunne, haganaa achi cubbuu hin hujin” jedheen.</verse>
				<verse number="15">Achiin duuba namichi deemee, ka isa fayyise Yesuus akka te'e, Yihudootatti hime.</verse>
				<verse number="16">Maarre sababa Yesuus sanbataan fayyiseef, Yihudooti isa miidhiisa jalqabane.</verse>
				<verse number="17">Yesuus, “Abbaan kiyya yennaa mara hujiisatti jira; anille hujuu qaba” isaaniin jedhe.</verse>
				<verse number="18">Yesuus seera sanbataa balleessuu qofaa adoo hin te'in, Waaqi abbaa kiyya jedhee Waaqaan waan ifi qixxeesseef, Yihudooti isa ijjeesiisaaf jabeessane barbaadane.</verse>
				<verse number="19">Maarre Yesuus deebisee, “Ani dhugaa isinitti hima, Ilmi ifuma ifiitiin womaa godhuu hin dande'u; inni woma Abbaan isaa godhuun dhagge qofaa godha. Woma Abbaan godhu, Ilmille godha.</verse>
				<verse number="20">Abbaan Ilma waan jaalatuuf, waan ifii godhu mara isatti hin mudhisa. Akka isin masoonfattanuuf, waan kana caaluuyyuu isatti hin mudhisa.</verse>
				<verse number="21">Akkuma Abbaan worra du'ane kaasee jiruu isaanii kennu, akkasuma Ilmille ka ifii fedheef jiruu kenna.</verse>
				<verse number="22">Abbaan eennulle'etti hin muru, ammoo akka muruuf baallii guutuu Ilmaaf kenneera;</verse>
				<verse number="23">Nami martinuu akkuma abbaa ulfeessu Ilmalle akka ulfeessuuf inni tana godhe. Ka Ilma hin ulfeessine martinuu, Abbaa isa ergelle hin ulfeessu.</verse>
				<verse number="24">Ani dhugaa isinitti hima; nami jecha kiyya dhage'u ka ana ergele'etti ka dhugeeffatu jiruu bara baraa qaba; inni du'a irraa gara jiruu tareera; isatti hin murantu.</verse>
				<verse number="25">Ani dhugaa isinitti hima, yennaan worri du'ane qoonqoo Ilma Waaqaa dhage'anu dhufaarti; ammumaayyuu dhutteerti; worri isii dhage'u jiru'uun le'a.</verse>
				<verse number="26">Akkuma Abbaan madda jiru'uu te'e, Ilma ifiille madda jiru'uu akka te'u godheera.</verse>
				<verse number="27">Inni Ilma Namaa waan te'eef, muraa akka kennu, Abbaan baallii isaaf kenneera.</verse>
				<verse number="28">Waan kana hin masoonfatina'a; yennaan worri du'e marti qooqoo isaa dhage'u hin dhutti;</verse>
				<verse number="29">awwaala ifii keessaalle'ee hin bayan; worri dansaa hujeeru jiruu dhaggatatiisaaf ka'an; worri hantuu hujeeru akka itti murantuuf ka'an.</verse>
				<verse number="30">“Ani baallii tiyyaan womaa godhuu hin dande'u. Akkuma Abbaa kiyya irraa dhage'e mura; waan ka na erge fedhu qofa malee, waan ifii fedhu waan hin gooneef, muraan tiyya dhuga'a.</verse>
				<verse number="31">“Ani yoo waan kiyya dhugaa baye, dhugaa bayiisi kiyya akka dhuga'aatitti hin fudhatamu.</verse>
				<verse number="32">Ammoo ka anaaf dhugaa bayu ka dhiibiin hin jira, wonni inni marroo tiyyaaf dhugaa baye sun dhugaa akka teete ani hin beeka.</verse>
				<verse number="33">Isin ergantoota teessan gara Yohaanniisii ergitane; inni dhuga'aaf dhugaa baye.</verse>
				<verse number="34">Akka isin fayyitanu tana jedhe malee, ani dhugaa bayiisa namaa hin fudhadhu.</verse>
				<verse number="35">Yohaannis akka xassaa bobe'ee ifuu ti; isin yenna'aaf ifa isaatitti gammadu'uuf barbaaddane.</verse>
				<verse number="36">Ani ammoo dhugaa baya Yohaannisiituu caalaa dhugaa baya qaba; hujiin akka ani muummessuuf Abbaan kiyya anaa kennee, hujiisatti jiru tun, akka Abbaan kiyya na erge dhugaa baati.</verse>
				<verse number="37">Abbaan kiyya ka ana ergeeyyuu dhugaa anaaf bayeera. Isin ijjumaa qooqoo isaa hin dhageenne yookiin fuula isaa ijjumaa hin dhaggine;</verse>
				<verse number="38">ka inni ergetti waan hin dhugeeffatiniif, jecha isaa gadhaa keessanitti hin qabanne.</verse>
				<verse number="39">Isin Baarreeffama Woyyootaan waan jiruu bara baraa dhaggattanu seetanee, Barreeffama Woyyoota qorqortan. Barreeffam Woyyooti kunuu marroo tiyya dhugaa bayan!</verse>
				<verse number="40">Isin ammoo jiruu dhaggatiisaaf gara kiyya dhufiisa hin feetanu!</verse>
				<verse number="41">“Ani ulfinna nama irraa hin barbaadu.</verse>
				<verse number="42">Ammoo akka isin jaalala Waaqaa hin qanne ani hin beeka.</verse>
				<verse number="43">Ani maqaa Abbaa kiyyaatiin dhufee, isin ammoo ana hin fudhanne; nami dhibiin yoo maqaa ifiitiin dhufe, isin ammoo isa hin fudhattan.</verse>
				<verse number="44">Isin ulfinna wolii irraa dhaggatuu ka barbaaddanu, ulfinna Waaqa tokkocha irraa dhufu ammoo ka hin barbaanne, attam anatti dhugeeffatiisa dandeettan ree?</verse>
				<verse number="45">Ani Abbaa kiyya duratti waan isin himadhu hin seyna'a. Muusee isin addii itti godhattanettuu isin himata.</verse>
				<verse number="46">Adoo Muuse'etti dhugeeffattanee jiraattane, inni waan marroo tiyyaaf baarreeseef anatti hin dhugeeffattaniiyyu.</verse>
				<verse number="47">Ammoo waan inni barreesse yoo hin dhugeeffatin, waan ani jedhu attam dhugeeffatuu dandeettan?</verse>
			</chapter>
			<chapter number="6">
				<verse number="1">Achiin duuba Yesuus gara Abbaayaa Galiila'aa ta Xiberiyaas jedhantuun gamatti bu'e.</verse>
				<verse number="2">Gumiin hedduun baasa inni worra dhibamaa fayyisiisaan tolche waan dhaggitteef isa hordotte.</verse>
				<verse number="3">Yesuus gara gaara tokkoo ol bayee, barattoota ifii woliin tee'e.</verse>
				<verse number="4">Yennaa san Jilti Irra Dabaramaa ta Yihudootaa dhikaarteertiiyyu.</verse>
				<verse number="5">Yesuus adaala ifii ilaalee, gumiin hedduun gara isaa dhufiisatti jirtuun dhaggee, Filiphoosiin, “Sagalee kolbaan tun nyaattu eessaa binna?” jedhe.</verse>
				<verse number="6">Inni waan Filiphoos jedhu ilaaliisaaf tana jedhe malee, maan akka godhu hin beekaayyu.</verse>
				<verse number="7">Filiphoos, “Dabboon mindaa ji'a saddeetiille diqquma diqqoolle'een isaan mara hin geettu.</verse>
				<verse number="8">Barattoota isaa keessaa, Indiryaasiin obboleessi Simoon Pheexroosii,</verse>
				<verse number="9">“Mucaan tokko ka daabboo garbu'uu xaltaa shanii fi qurxummii lama qabu as jira. Tun ammoo kolbaa tana maraaf hin geettu” jedheen.</verse>
				<verse number="10">Yesuus isaaniin, “Kolbaa teessisa'a” jedhe. Marra gudda'atti achi jiraayyu; maarre dhiirti gara kuma shanii gad teteette.</verse>
				<verse number="11">Yesuus xaltaa fuudhee, Waaqa galatoonfatee, kolbaa achi tee'iisatti jirtuuf haga isaan barbaadane qoode; qurxummiille akkasuma tolche.</verse>
				<verse number="12">Isaan mara yennaa quufane, inni barattoota ifiitiin, “Hanbaa hatte irraa wonni tokkolle akka hin banne wolitti qaba'a” jedhe.</verse>
				<verse number="13">Maarre isaan xaltaa daabboo garbu'uu shanan kolbaan nyaatteertuun, hanbaa hatte wolitti qabanee kolonjoo kudhanii lama guutane.</verse>
				<verse number="14">Kolbaan yennaa bilbaasa Yesuus huje kana dhaggite, “Kun dhugumaan raagicha gara biyya lafaa dhufu'uu jiruuyyu!” jette.</verse>
				<verse number="15">Yesuus akka isaan hunnaan isa qabanee, mootii isa godhachu'uuf dhuffaaranu beekee, qofii ifii ammalle gara gaaraa deeme.</verse>
				<verse number="16">Yennaa latti galgalootte, barattooti Yesuusii gara abbaaya'aa gad bu'anee,</verse>
				<verse number="17">hoboloo takka seenanee, abbaaya'aan gama gara Qifrinaahomii bu'iisaaf ka'ane. Latti dukkanoottelle'een Yesuus gara isaanii hin dhunne.</verse>
				<verse number="18">Bubbeen waan bubbisiisatti jirtuuf bisaan raafame.</verse>
				<verse number="19">Haga kiiloomeetrii shanii yookiin jaa shaffisa'aan laaqaneeranuun, Yesuus bisaan gubbaa ideemaa, gara hobolo'oo dhufee dhikaatiisatti jiruun dhagganee bararaqane.</verse>
				<verse number="20">Yesuus ammoo, “Wonni anaa, hin bararaqina'a!” isaaniin jedhe.</verse>
				<verse number="21">Achiin duuba isaan gara hobolo'oo isa fudhatiisa barbaadane; hoboloon ammoo yoosuma lafa dhaqiisatti jiranu geette.</verse>
				<verse number="22">Guyyaa lammeesso'oo kolbaan abbaayya'aan gamatti hatte, hoboloon takkattiin callaan akka achi jirtu hubatte. Yesuus barattoota ifii woliin hobolo'oon akka hin deemin, barattooti ammoo qofuu akka deemaneeranu kolbaan sun beette.</verse>
				<verse number="23">Hobolooti dhibiin, Xiberiyaasi irraa, gara lafa addee Goottaan galata galcheeruun, kolbaan daabboo itti nyaatteen dhikaattuu dhufane.</verse>
				<verse number="24">Kolbaan, Yesuusii fi barattooti isaa akka achi hin jirre yennaa dhaggite, hoboloota san seentee Yesuus barbaadiisaaf, gara Qifirnaahoomii dhaxxe.</verse>
				<verse number="25">Kolbaan abbaaya'aan gamatti yennaa Yesuus dhaggite, “Barsiisa'a, yoom as dhutte?” jetteen.</verse>
				<verse number="26">Yesuus deebisee, “Ani dhuguma isinitti hima; isin waan sagalee nyaattanee quuttaneef ana barbaadiisatti jirtan malee, bilbaasa kiyya waan dhaggitaneefii moti.</verse>
				<verse number="27">Sagalee badduuf hin hujina'a; sagalee jiruu bara baraatiif jiraattuuf ammoo huja'a. Waaqi Abbaan, chaappaa ifii ka ittiin mirkaneessu waan isa irratti godheeruuf, Ilmi Namaa sagalee san isiiniif hin kenna.</verse>
				<verse number="28">Maarre isaan, “Hujii Waaqi akka hunyuuf barbaadu hujiisaaf maan goona?” jedhaneen.</verse>
				<verse number="29">Yesuus deebisee, “Wonni akka isin gootanu Waaqi barbaadu, ka inni ergetti dhugeeffatiisa” jedhe.</verse>
				<verse number="30">Isaan, “Akka dhagginee si'itti dhugeeffanu bilbaasa maan goota? Maan hujja?</verse>
				<verse number="31">Akkuma Barreeffam Woyyichi, ‘Inni sagalee ol-gubbaa irraa akka nyaatanu isaaniif kenne’ jedhu, Abbootiin teenna lafa goomole'ee keessatti sagalee mannaa jedhantu nyaatte” jedhaneen.</verse>
				<verse number="32">Yesuus, “Ani dhuguma isinitti hima; ka sagalee ol-gubbaa irraa isiniif kenne Muuse'ee moti; ka sagalee dhuga'aa ol-gubbaa irraa isiniif kennu Abbaa kiyya.</verse>
				<verse number="33">Sagaleen Waaqi kennu sun, ka ol-gubbaa irraa gad dhufee, jiruu biyya lafaatiif kennu” jedheen.</verse>
				<verse number="34">Isaan, “Gootta'a, sagalee tana yennaa mara nu'uuf keenni” jedhaneen.</verse>
				<verse number="35">Yesuus isaaniin, “Sagaleen jiru'uu ana; ka gara kiyya dhufu ijjumaa hin beelotu; ka anatti dhugeeffatu ijjumaa hin dheebotu.</verse>
				<verse number="36">Akkuma ani isinitti hime, isin ana dhaggitaneertan; ammoo hin dhugeeffane.</verse>
				<verse number="37">Ka Abbaan kiyya anaaf kennu mara gara kiyya hin dhufa. Ka gara kiyya dhufu ani ijjumaa ifi irraa hin ari'u.</verse>
				<verse number="38">Wonni ani ol-gubbaa irraa gad dhufeef, fedha ka ana ergee godhiisaaf malee, fedha kiyya godhiisaafii moti.</verse>
				<verse number="39">Fedhiin ka ana ergee, worri inni anaaf kenne mara guyyaa muumme'ee akka jiru'uuf isaan kaasu malee, isaan keessaa tokkolle akka ani balleessuufii moti.</verse>
				<verse number="40">Fedhiin Abbaa kiyyaa, nami Ilma isaa dhaggee itti dhugeeffatu mara jiruu barabaraa akka qabaatu. Anille guyyaa muumme'ee jiruu'uuf isa kaasa.</verse>
				<verse number="41">Worri Yihudootaa waan inni, “Sagaleen ol-gubbaa irraa gad dhutte ana” jedheef itti gungumiisatti ka'ane.</verse>
				<verse number="42">Maarre isaan, “Namichi kun Yesuusii ilma Yoseefiitii moti? Abba'aa fi haadha isaa hin beenna. Amma inni attamiin, ‘Ol-gubba'aa gad bu'e’ jedha ree?”’ jedhane.</verse>
				<verse number="43">Yesuus deebisee, “Wolitti gungumiisa lakkisa'a.</verse>
				<verse number="44">Abbaan ana erge yoo isa harkise malee, eennulle gara kiyya dhufiisa hin dande'u; anille guyyaa muumme'ee du'aa isa hin kaasa.</verse>
				<verse number="45">Raagoleen, ‘Nami martinuu ka Waaqi barsiise hin te'a’ jedhanee barreessaneeran. Ka Abbaa dhage'uu fi ka isa irraa baratu marti gara kiyya dhufa.</verse>
				<verse number="46">Ka Waaqa biraa dhufe qofattuu Abbaa dhaggeera male, nami tokkolle Abbaa dhaggee hin jiru.</verse>
				<verse number="47">Ani dhugaa isinitti hima; nami dhugeeffatu jiruu bara baraa qaba.</verse>
				<verse number="48">Sagaleen jiru'uu ana.</verse>
				<verse number="49">Abbootiin teessan lafa goomole'ee keessatti sagalee mannaa jedhantu nyaatte; te'uu male duute.</verse>
				<verse number="50">Sagaleen nami akka hin duuneef akka nyaatu, ol-gubbaa irraa gad buutu ammoo tana.</verse>
				<verse number="51">Sagaleen jiraattuun ol-gubbaa irraa gad buute ana. Eennulle yoo sagalee tana nyaate, haga bara baraa hin jiraata. Sagaleen akka biyya lafaatiif jiruu teetuuf, ani kennu tun, foon kiyya” isaaniin jedhe.</verse>
				<verse number="52">Yihudooti, “Namichi kun attam foon isaa akka nyaannu nu'uu kenniisa dande'a?” jedhanee wol mormiisatti ka'ane.</verse>
				<verse number="53">Yesuus isaaniin, “Ani dhuguma isinitti hima: isin yoo foon Ilma Namaa hin nyaatin, dhiiga isaalle yoo hin unin, jiruu ifi keessaa hin qaddanu.</verse>
				<verse number="54">Nami foon kiyya nyaatuu fi dhiiga kiyya unu jiruu bara baraa qaba; Ani guyyaa muumme'ee du'a keessaa isa hin kaasa.</verse>
				<verse number="55">Foon kiyya sagalee dhuga'aa ti; dhiigi kiyyalle unii dhuga'aa ti.</verse>
				<verse number="56">Ka foon kiyya nyaatuu fi dhiiga kiyya unu anaan jiraata; Anille isaan jiraadha.</verse>
				<verse number="57">Abbaan jiraataan akkuma na erge, Anille sababa Abba'aa akkuma jiraadhu, nami na nyaatulle sababa kiyya hin jiraata.</verse>
				<verse number="58">Sagaleen ol-gubba'aa gad buute sun tana ree; isiin ta akka abbootiin teessan nyaattee, ammoo achiin duuba duuteetii moti. Sagalee tana ka nyaatu haga bara baraa hin jiraata” jedhe.</verse>
				<verse number="59">Yesuus Qifirnaahoomitti Mana Waaqeffannaa Yihudootaa keessatti yennaa barsiisiisatti jiru tana dubbate.</verse>
				<verse number="60">Barattooti isaa hedduun kana dhage'anee, “Barsiisi kun guddoo jabaata. Eennutti isa fudhatiisa dande'a?” jedhane.</verse>
				<verse number="61">Yesuus akka barattooti marroo waan kanaa gungumiisatti jiranu beekee, “Wonni kun isin gufachiisaa?</verse>
				<verse number="62">Ilmi Namaa addee dur jirutti deebi'ee ol bayiisatti jiruun yoo dhaggitane maan jettan ree?</verse>
				<verse number="63">Ayyaaanni Waaqaa jiruu kenna; hunni namaa womaa bu'aa hin qaddu. Jechi ani isinitti dubbadhe Ayyaana Waaqaa ti; jiruulle'e.</verse>
				<verse number="64">Ammoo isin keessaa worri hin dhugeeffanne gariin jiran” isaaniin jedhe. Yesuus ka isa hin dhugeeffannee fi ka isa dabarsee kennu eennu akka te'e duruu beekeera.</verse>
				<verse number="65">Yesuus ede'ee, “Ani waan kanaaf ka Abbaan kiyya akka gara kiyya dhufu godhe malee, eennulle gara kiyya dhufiisa hin dande'u isiniin jedhe” jedhe.</verse>
				<verse number="66">Waan kanaaf, barattoota isaa keessaa hedduun gara duubaa deebi'ane; eega san isa woliin hin deenne.</verse>
				<verse number="67">Maarre Yesuus barattoota kudhanii lamaaniin, “Isinille deemuu barbaaddanii” jedhee gaafate.</verse>
				<verse number="68">Simoon Pheexroos, “Gootta'a, gara eennuu deenna? Ati Jecha jiruu bara baraa kennu qadda.</verse>
				<verse number="69">Ati Woyyicha Tokkocha Waaqaa akka teete dhugeeffanneerra; beenneerralle'e” jedhaneen.</verse>
				<verse number="70">Yesuus deebisee, “Isin kudhanii lamaan ka file anaa motii? Te'uu malee isin keessaa tokko Seexana” jedhe.</verse>
				<verse number="71">Inni marroo Yihudaa ilma Simoonii nama biyya keriyootii, ka barattoota kudhanii lamaan keessaa tokko te'ulle, isa dabarsee kennaaruu dubbate.</verse>
			</chapter>
			<chapter number="7">
				<verse number="1">Kanaan duuba, Yihudooti baallii qabanu lafa Yihuuda'aa keessa jiranu, isa ijjeesiisaaf waan barbaadaneef, Yesuus Galiila keessa deddeebi'e malee, Yihudaa keessa deddeebi'uu hin barbaanne.</verse>
				<verse number="2">Jilti Yihudootaa ta jila Gose'ee jedhantu dhikaarteertuun,</verse>
				<verse number="3">obboleeyyan Yesuusii isaan, “Barattooti teeti hujii ati hujiisatti jirtu akka dhagganu, addee tana lakkisii gara lafa Yihuda'aa deemi.</verse>
				<verse number="4">Eennulle guddoo beekkamuu yoo barbaade, waan hujatiisatti jiru hin dhossu. Ati hujii tana eega hujjee, biyya lafaatitti ifi mudhisi” jedhaneen.</verse>
				<verse number="5">Obboleeyyan isaatuu isatti hin dhugeeffane.</verse>
				<verse number="6">Yesuus isaaniin, “Yennaan tiyya ta anaaf teetu ammalle hin geenne. Yennaan martinuu isiniif ta teetu.</verse>
				<verse number="7">Biyyi lafaa isin jibbiisa hin dandeettu; ani ammoo hujiin isi'ii badduu akka teete waan himiisatti jiruuf na jibbiti.</verse>
				<verse number="8">Isin gara jilaa dhaqa'a. Yennaan anaaf teetu waan hin geyiniif, ani gara jila tanaa hin dhaqu” jedhe.</verse>
				<verse number="9">Inni tana jedheen duuba lafa Galiila'aatitti hafe.</verse>
				<verse number="10">Obboleeyyan isaa gara jilaa deemaneeranuun duuba, Yesuusille mudhi'iin adoo hin te'in dhokaataan dhaqe.</verse>
				<verse number="11">Jila irratti Yihudooti baallii qabanu isa barbaadanee, “Inni eessa jira?” jedhanee gaafatane.</verse>
				<verse number="12">Gumii keessatti marroo isaa guddoo hasaasane. Worri gariin, “Inni nama dansa'a” jedhe. Worri dhibiin, “Waawwo'o, inni kolbaa dokonkorsiisatti jira” jedhe.</verse>
				<verse number="13">Ammoo Yihudoota baallii qabanu waan sodaataneef, eennulle marroo isaa mudhi'iin hin dubbane.</verse>
				<verse number="14">Jilti wodhakkaa geetteertuun, Yesuus gara Galma Waaqaa dhaqee barsiisuu jalqabe.</verse>
				<verse number="15">Yihudooti baallii qabanu guddoo maalalanee, “Namichi kun adoo hin baratin attam akka malee wo beeka?” jedhane.</verse>
				<verse number="16">Yesuus deebisee, “Wonni ani barsiisu ka ana erge biraa dhutte malee, barsiisa kiyyaa moti.</verse>
				<verse number="17">Nami fedhii Waaqaa godhiisa barbaadu marti, wonni ani barsiisu Waaqa irraa akka dhutte yookiin anummaan ifi keessaa fuudhee akka dubbadhu hin beeka.</verse>
				<verse number="18">Nami ifi keessaa fuudhee dubbatu, ulfinna ifii waan barbaaduuf tana godha. Nami ulfinna ka isa ergeetiif huju ammoo dhugaamessa; dharti takkaalle isa keessa hin jirtu.</verse>
				<verse number="19">Muuseen seera isinii kenneeraa motii? Isin keessaa tokkolle ammoo ka seera eegu hin jiru. Isin maaf ana ijjeesiisaaf barbaaddan?” jedhe.</verse>
				<verse number="20">Gumiin deebittee, “Ati durriisa ifi keessaa qadda! Eentu si ijjeesiisaaf barbaadiisatti jira?” jetteen.</verse>
				<verse number="21">Yesuus, “Ani baasa tokko hujee jennaan, isin maraayyuu maalalfattane.</verse>
				<verse number="22">Muuseen akka isin ilmaan teessan haqanqabaa qaddanu isin ajaje; haqanqabaa kana ka jalqabe Muusee adoo hin te'in abbootii teessan teetulle, isin Sanbatalle'een ilma haqanqabaa qaddan.</verse>
				<verse number="23">Seerri Muuse'ee akka hin banneef, guyyaa Sanbataatiin ilma tokko haqanqabaa yoo ka qabanu te'e, maaf guyyaa Sanbataatiin ani nama tokko guutuma guutu'utti waan fayyiseef anatti aartan?</verse>
				<verse number="24">Muraa dhuga'aa mura'a malee, fuula ilaaltanee muruu lakkisa'a” jedhe.</verse>
				<verse number="25">Kolbaan Yerusaalemii gariin, “Namichi kun ka isaan ijjeesiisaaf barbaadanuu motii?</verse>
				<verse number="26">Ilaala'a! Inni badhinumatti dubbatiisatti jira; isaan isa mormanee womaa hin jenne! Worri baallii qabu akka inni Masiihii te'e dhugumaan beekanee jiraatanuu?</verse>
				<verse number="27">Yennaa Masiihiin dhufu, inni eessaa akka dhufu eennulle hin beeku. Namichi kun ammoo eessaa akka dhufe hin beenna” jedhane.</verse>
				<verse number="28">Yesuus adoo Galma Waaqaa keessatti barsiisuu qoonqoo ol qabatee, “Isin ana hin beettan; eessaa akka dhufelle hin beettan. Ani baalluma tiyyaan hin dhunne. Te'uu malee, ka ana erge dhugaamessa. Isin isa hin beettanu;</verse>
				<verse number="29">ani ammoo isa biraa waan dhufee fi inni waan ana ergeef isa hin beeka” jedhe.</verse>
				<verse number="30">Achiin duuba isaan isa qabiisaaf barbaadane; ammoo yennaan isaa waan hin geyiniif eennulle harkaan isa hin tundhe.</verse>
				<verse number="31">Gumii san keessaa hedduun isatti dhugeeffatanee, “Masiihiin yennaa dhufu, bilbaasa namichi kun godhe caalaa inni bilbaasa hin godhaa laati?” jedhane.</verse>
				<verse number="32">Fariisaayoti gumiin waan kana marroo Yesuusii hasaasanuun dhageettee, moototi hayyootaatii fi Fariisaayoti Yesuus qabiisaaf eedduu Galma Waaqaa itti ergane.</verse>
				<verse number="33">Yesuus, “Ani yennaa gabaadduu calla'aaf isin woliin jiraadhee, achiin duuba gara ka na ergee hin deema.</verse>
				<verse number="34">Isin ana hin barbaaddan; ammoo ana hin dhaggittanu; addee ani jirulle, isin dhufuu hin dandeettanu” jedhe.</verse>
				<verse number="35">Yihudooti baallii qabanu, “Addee nuuti isa hin dhaggine inni eessa dhaqaara? Inni addee kolbaan teenna leetu gara qachoota Giriiki'ii dhaqee, Giriikoota barsiisiisaafii?</verse>
				<verse number="36">‘Isin ana hin barbaaddan; ammoo ana hin dhaggittanu; addee ani jirulle, isin dhufuu hin dandeettanu’ jechuun maan jechuu isaa ti?” jedhane.</verse>
				<verse number="37">Guyyaa muummeffata jilaa, guyyaa guddaa Yesuus ol ka'ee qoonqoo guddo'oon, “Nami dheebote yoo jiraate gara kiyya dhufee unuu ti.</verse>
				<verse number="38">Akkuma barrreeffam Woyyichi jedhe, ‘Ka anatti dhugeeffatu, maddi bisaan jiru'uu isa keessaa burqa’ ” jedhe.</verse>
				<verse number="39">Yesuus marroo Ayyaana Woyyicha worri isatti dhugeeffatu fudhatuutiif tana jedhe; Yesuus gara ulfinnaa ol waan hin fudhataminiif, yennaa san Ayyaanni Woyyichi kennamee hin jiru.</verse>
				<verse number="40">Gumii san keessaa namooti gariin jecha isaa kana dhage'anee, “Namichi kun dhugumaan raagicha” jedhane.</verse>
				<verse number="41">Worri dhibiin, “Inni Masiihi” jedhane. Worri dhibiin ammoo, “Masiihiin Galiilaa irraa hin dhufaa?</verse>
				<verse number="42">Barreeffam Woyyichi, Masiihiin sanyii mooticha Daawwitii keessaa, qachaa Daawwiti le'e, Beeteeleem keessatti dhalata jedhaa motii?” jedhane.</verse>
				<verse number="43">Maarre sababa Yesuusiitiif gumiin gargar qoodante.</verse>
				<verse number="44">Worri gariin isa qabiisaaf barbaade, ammoo eennulle isa harkaan hin tundhe.</verse>
				<verse number="45">Eedduun Galma Waaqaa gara mootota hayyootaatii fi Fariisaayota yennaa deebi'anee dhaqane, “Isin maaf isa fidiisa dhaddane?” jedhanee eedduu Galma Waaqaa gaafatane.</verse>
				<verse number="46">Eedduun Galma Waaqaa, “Akka namichi kun dubbate eennulle ijjumaa dubbattee hi beeku” jedhanee deebisane.</verse>
				<verse number="47">Worri Fariisaayotaa, “Isinille sobantanee?</verse>
				<verse number="48">Worra baallii qabu yookiin Fariisaayota keessaa nami isatti dhugeeffateeru jiraa?</verse>
				<verse number="49">Gumiin seera Muuse'ee hin beenne tun, abaarsa Waaqaa jala jirti!” jedhaneen.</verse>
				<verse number="50">Namichi duraan gara Yesuusii dhaqeeru, ka Fariisaayota keessaa tokko te'e Niqoodemos,</verse>
				<verse number="51">“Akka seera keennaatitti nama tokko dhage'anee waan inni godheeru adoo hin dhaggin itti muruun hin dande'amaa?” jedhee gaafate.</verse>
				<verse number="52">Isaan, “Atille nama Galiila'aatii? Barreeffama Woyyicha qorqorii ilaali; raagaan Galiilaa keessaa akka ijjumaa hin kaane hin dhaggita” jedhaneen. [</verse>
				<verse number="53">Achiin duuba marti isaaniituu gara mana ifii deemane.</verse>
			</chapter>
			<chapter number="8">
				<verse number="1">Yesuus ammoo gara gaara Ejersaa deeme.</verse>
				<verse number="2">Boruyyaa ganama inni gara Galma Waaqaa deebi'e. Kolbaan marti isa biratti wolitti qabantee, inni gad tee'ee isaan barsiisuu jalqabe.</verse>
				<verse number="3">Barsiisoti Seeraatii fi Fariisaayoti dubartii gaarayyeeffata irratti qabante takka ol seensisanee, fuula isaan maraa dura dhaabbachiisanee,</verse>
				<verse number="4">Yesuusiin, “Barsiisa'a, dubartiin tun gaarayyeeffata irratti qabanteerti.</verse>
				<verse number="5">Muuseen Seera keessatti dubartiin akkasii tun dhaka'aan tumantee akka duutu ajajeera. Ati amma maan jetta?” jedhane.</verse>
				<verse number="6">Isaan sababa ittiin isa himatanu dhaggatiisaaf, Yesuus xaqariisaas tana jedhane. Inni ammoo gad jedhee qubaan lafa irratti barreessuu jalqabe.</verse>
				<verse number="7">Isaan ittuma deddeebi'anee gaafannaan, inni ol jedhee isaaniin, “Isin keessaa ka cubbuu hin qanne, dursee dhakaa isi'itti qolaansuuti” jedhe.</verse>
				<verse number="8">Achiin duuba inni ammalle gad jedhee lafa irratti barreesse.</verse>
				<verse number="9">Isaan yennaa tana dhage'ane, jarsole'een jalqabanee, tokko tokkoon, isaan martinuu bayanee deemane. Yesuus dubartittii achi dhaabbatiisatti jirtu woliin qofuu hafe.</verse>
				<verse number="10">Inni ol jedhee isi'iin, “Dubartii tana, meeti isaan? Nami sitti mure tokkolle hin jiruu?” jedhe.</verse>
				<verse number="11">Isiin deebittee, “Gootta'a, nami tokkolle hin jiru” jette. Yesuus, “Anille si'itti hin muru. Deemi; ammoo deebitee cubbuu hin hujin” jedhe.]</verse>
				<verse number="12">Yesuus ammalle isaaniin, “Ani ifa biyya lafaa ti; ka ana hordofu marti ifa jiru'uu hin qabaata malee, ijjumaa dukkana keessa hin ideemu” jedhee dubbate.</verse>
				<verse number="13">Worri Fariisaayotaa, “Ati amma ifii keetiif dhugaa bayiisatti jirta; dhugaa bayiisi keeti fudhatama hin qabu” jedhaneen.</verse>
				<verse number="14">Yesuus deebisee, “Ani ifii kiyyaaf yoo dhugaa bayeelle, ani eessaa akka dhufee fi eessa akka deemu waan beekuuf, dhugaa bayi kiyya dhuga'a. Isin ammoo eessaa akka ani dhufe yookiin eessa akka ani deemu hin beettanu.</verse>
				<verse number="15">Isin yaada namumma'aatiin murtan; ani nama tokko irralle'etti hin muru.</verse>
				<verse number="16">Ani ammoo yoo murelle, ka ana erge Abbaan ana woliin jira; qofii tiyya waan hin murreef, muraan tiyya dhuga'a.</verse>
				<verse number="17">Dhugaa bayi nama lamaa, fudhatama qaba jedhantee Seera keessan keessatti barreeffanteerti.</verse>
				<verse number="18">Ani ifii kiyyaaf dhugaa baya; Abbaan ana ergelle anaaf dhugaa baya” isaaniin jedhe.</verse>
				<verse number="19">Achiin duubaa isaan, “Abbaan keeti eessa jira?” jedhanee isa gaafatane. Yesuus deebisee, “Isin analle, Abbaa kiyyaalle hin beettanu; adoo ana beettanee Abbaa kiyyaalle hin beettaniiyyu” isaaniin jedhe.</verse>
				<verse number="20">Yesuus Galma Waaqaa keessatti, addee subbi kennansaa keyamuun biratti adoo barsiisuu jecha kana mara dubbate. Te'uu malee yennaan isaa waan hin geyiniif eennulle isa hin qanne.</verse>
				<verse number="21">Yesuus ede'eelle, “Ani hin deema; isin ana hin barbaaddan; ammoo cubbuu teessaniin hin duutan. Addee ani dhaqu isin dhaqiisa hin dandeettanu” isaaniin jedhe.</verse>
				<verse number="22">Maarre Yihudooti, “Inni ‘Addee ani dhaqu isin dhaqiisa hin dandeettanu’ jedha. Wonni akkana jedhuuf inni ifi ijjeesaaraa laati?” jedhane.</verse>
				<verse number="23">Yesuus deebisee, “Isin worra jalaa ti; ani ammoo ka gubba'aa ti. Isin ka biyya lafa tanaa ti; ani ammoo ka biyya lafaatii moti.</verse>
				<verse number="24">Ani ‘Ana’ akka te'e beettanee yoo hin dhugeeffatin, cubbuu teessaniin waan duutanuuf, isin cubbuu teessaniin hin duutan jedhe” jedheen.</verse>
				<verse number="25">Isaan, “Ati eennu?” jedhanee isa gaafatane. Yesuus deebisee, “Kama ani jalqaba irraa kaasee isinitti hime.</verse>
				<verse number="26">Ani marroo teessan waan jedhuu fi waan isinitti muru hedduu qaba. Teetuu malee, ka ana erge dhugaamessa; anille waan isa irraa dhage'e qofa biyya lafaatitti dubbadha” jedhe.</verse>
				<verse number="27">Isaan marroo Abba'aa akka Yesuus isaanitti dubbatiisatti jiru hin hubanne.</verse>
				<verse number="28">Maarre inni isaaniin, “Isin yennaa Ilma Namaa muka irratti ol fuutane, ani eennu akka te'e hin beettan; achiin duuba baallii tiyyaan womaa akka ani hin goone hin beettan; ammoo waan Abbaan akka ani jedhu ana barsiise qofaa jedha.</verse>
				<verse number="29">Ka ana erge ana woliin jira; ani yennaa mara waan isa gammachiisu waan hujuuf, inni qofii tiyya ana hin lakkinne” jedhe.</verse>
				<verse number="30">Akkuma Yesuus tana dubbateen worri hedduun isatti dhugeeffate.</verse>
				<verse number="31">Maarre Yesuus Yihudoota worra isatti dhugeeffateen, “Isin barsiisa kiyyaaf yoo ajajantane, dhugumaan barattoota tiyya;</verse>
				<verse number="32">isin dhugaa hin beettan; dhugaalle bilisa isin hin baatti” jedhe.</verse>
				<verse number="33">Isaan deebisanee, “Nuuti sanyii Abrahaamii ti; ijjumaa eennulle'eef garboolee teenee hin beennu. Ati, ‘Bilisa baatan’ jechuun keeti maan jechu'u ree?” jedhane.</verse>
				<verse number="34">Yesuus deebisee, “Ani dhugaa isinitti hima; ka cubbuu huju martinuu garbicha cubbu'uu ti.</verse>
				<verse number="35">Garbichi yennaa mara maatii goottaa ifii woliin hin le'u; ilmi ammoo yennaa mara maatii san woliin le'a.</verse>
				<verse number="36">Ilmi yoo bilisa isin baase, isin dhugumaan bilisa hin baatan.</verse>
				<verse number="37">Akka isin sanyii Abrahaamii teetane ani hin beeka. Te'uu malee isin jecha kiyya waan hin fudhatiniif, ana ijjeesiisaaf barbaaddan.</verse>
				<verse number="38">Ani waan Abbaa kiyya biratti dhagge dubbadha; isin ammoo waan abbaa keessan irraa dhageettane gootan” jedhe.</verse>
				<verse number="39">Isaan deebisanee, “Abbaan keenna Abrahaam” jedhaneen. Yesuus deebisee, “Isin dhugumaan ijoollee Abrahaamii adoo teetanee, hujii Abrahaam huje hin hujjaniiyyu.</verse>
				<verse number="40">Isin ana nama dhugaa Waaqa irraa dhage'ee isinitti hime ijjeesiisaaf barbaaddan. Abrahaam waan akkanaa hin goone.</verse>
				<verse number="41">Isin waan abbaan keessan huju hujatiisatti jirtan” jedhe. Isaan deebisanee, “Nuuti ijoollee abbeera'aatii moti; Abbaan nuuti qannu Waaqa tokkocha qofa” jedhane.</verse>
				<verse number="42">Yesuus isaaniin, “Waaqi dhugumaan Abbaa keessan adoo te'e, ani waan Waaqa biraa dhufee amma as jiruuf, ana hin jaallattaniiyyu. Isatti na erge malee, ani baallii tiyyaan hin dhunne.</verse>
				<verse number="43">Waan ani jedhu isin maaf hin hubanne? Wonni hubatiisa dhaddanuuf, Jecha kiyya dhage'iisaaf hin dandeettanu.</verse>
				<verse number="44">Isin ka abbaa keessan Seexanaa ti; halchaa isaalle godhiisaaf barbaaddan. Inni jalqabumaa kaasee ka nama ijjeesu; dhugaan isa keessa waan hin jirreef, dhugaa irra hin hin jiru. Inni dharaammessaa fi abbaa dharaa waan te'eef, yennaa dhara dubbatu, dharuma ifi keessaa dubbata.</verse>
				<verse number="45">Ani ammoo waan dhugaa dubbadhuuf, isin anatti hin dhugeeffattanu.</verse>
				<verse number="46">Isin keessaa nami yakkaa cubbu'uu anatti muru eennu? Ani dhugaa yoo dubbadhu, isin maaf ana hin dhugeeffanne ree?</verse>
				<verse number="47">Ka Waaqaa ka te'e, jecha Waaqaa hin dhage'a. Te'uu malee, isin ka Waaqaa waan hin te'iniif, hin dhageettannu” jedhe.</verse>
				<verse number="48">Yihudooti deebisanee, “Ati nama samaariya'aati; durriisalle ifi keessaa qadda jechuun keenna dhuga'aa motii?” Yesuusiin jedhane.</verse>
				<verse number="49">Yesuus deebisee, “Ani durriisa ifi keessaa hin qabu. Ani abbaa kiyya ulfeessa; isin ammoo ana hin ulfeessitanu.</verse>
				<verse number="50">Ani ulfinna ifiif hin barbaadu. Ka ulfinna anaaf barbaadu ammoo hin jira; ka murulle isa.</verse>
				<verse number="51">Ani dhugumaan isinitti hima; nami jecha kiyya eegatu marti ijjumaa hin du'u” jedhe.</verse>
				<verse number="52">Yihudooti isaan, “Nuuti amma dhugumaan akka ati durriisa ifi keessaa qaddu beenneerra! Abrahaam du'eera; raagotille du'aneeran; ati ammoo, ‘Nami jecha kiyya eegatu ijjumaa hin du'u’ jetta.</verse>
				<verse number="53">Ati abbaa keenna Abrahaam hin caaltaa? Inni du'eera; raagotille du'aneeran. Ati eennu ifi seeta?” jedhane.</verse>
				<verse number="54">Yesuus deebisee, “Ani yoo ifi ulfeesse, ulfinni sun gatii hin qabu. Ka ana ulfeessu Abbaa kiyya, ka isin Waaqa keenna jettanu.</verse>
				<verse number="55">Te'uu malee isin isa hin beettanu; ani ammoo isa hin beeka. Ani yoo isa hin beeku jedhe, akkuma keessan dharaamessa te'a. Ani ammoo isa beeka, jecha isaalle hin eegadha.</verse>
				<verse number="56">Abbaan keessan Abrahaam guyyaa dhufa tiyyaa dhaggiisaaf gammade; dhaggeelle gammade” jedhe.</verse>
				<verse number="57">Yihudooti isaan, “Ati woggaa shantamaayyuu adoo geyiin, Abrahaam dhaggitee?” jedhane.</verse>
				<verse number="58">Yesuus deebisee, “Ani dhugaa isinitti hima; Abrahaam adoo hin dhalatinuu Ani ‘Ana’ ” jedhe.</verse>
				<verse number="59">Maarre isaan isa tumiisaaf dhakaa fudhatane; Yesuus ammoo ifi dhossee Galma Waaqaatii bayee deeme.</verse>
			</chapter>
			<chapter number="9">
				<verse number="1">Yesuus adoo ideemaa dabaruu, namicha ballaa te'ee dhalateeru tokko dhagge.</verse>
				<verse number="2">Barattooti isaa, “Barsiisa'a, akka namichi kun ballaa te'ee dhalatu ka cubbuu huje eennu? Isuma mo'o worra isaati?” jedhanee isa gaafatane.</verse>
				<verse number="3">Yesuus deebisee, “Inni yookiin worri isaa cubbuu hin huyne. Hujiin Waaqaa isa irratti akka mudhattuuf, inni ballaa te'e.</verse>
				<verse number="4">Adoo guyya'aatuu, hujii ka ana ergee hujuu qanna; halkan nami tokkolle itti hujiisa hin dandeenne hin dhufa.</verse>
				<verse number="5">Ani biyya lafaa keessa haga jiru, ifa biyya lafaa ti” isaaniin jedhe.</verse>
				<verse number="6">Yesuus tana jedheen duuba, lafatti tufee hancufaan dhoqqeesse; dhoqqee san ila namichaatitti dibee,</verse>
				<verse number="7">“Dhaqiitii haroo Siilo'aamiititti dhiqadhu” jedhe; “Siilo'aam” jechuun ka ergame jechu'u. Maarre namichi dhaqee, dhiqatee, dhaggaa deebi'ee dhufe.</verse>
				<verse number="8">Ollooti isaatii fi kolbaan taanaan dura isaa kadhatuun dhaggiteertu, “Namichi kun ka tee'ee kadhatuu motii?” jedhanee gaafatane.</verse>
				<verse number="9">Gariin, “Isuma” jedhane; ka dhibiin ammoo, “Waawwo'o, isa fakkaata malee, isaa moti” jedhane Namichi ammoo, “Ani isuma” jedhe.</verse>
				<verse number="10">Isaan, “Ilti teeti attamiin banante ree?” jedhanee isa gaafatane.</verse>
				<verse number="11">Inni deebisee, “Namicha Yesuus jedhamutti biyyee dhoqqeessee, ila tiyyatti dibee, akka ani gara haroo Siilo'aamii dhaqee dhiqadhu anatti hime. Maarre anille dhaqee dhiqadhee, dhagguu dande'e” jedhe.</verse>
				<verse number="12">Isaan, “Inni amma eessa jira?” jedhanee isa gaafatane. Inni deebisee, “Ani hin beeku” jedhe.</verse>
				<verse number="13">Achiin duuba isaan namicha dur baalla'aa kaan gara Fariisaayotaa geessane.</verse>
				<verse number="14">Guyyaan Yesuus biyyee dhoqqeessee ila namicha balla'aa fayyise sun guyyaa Sanbataa ti.</verse>
				<verse number="15">Fariisaayotille attam akka inni dhagguu dande'e namicha gaafatane. Namichi deebisee, “Yesuus dhoqqee ila tiyya dibe; ani dhiqadhee, amma dhagguu dande'e!” jedhe.</verse>
				<verse number="16">Fariisaayoti gariin, “Namichi kun Sanbataa waan hin ulfeessineef, Waaqa biraa ka dhufe te'iisa hin dande'u” jedhane. Worri kuun ammoo, “Nami cubbaalessi attamiin bilbaasota akkasii hujuu dande'a?” jedhanee odduu isaaniititti gargar qoqqoodam te'e.</verse>
				<verse number="17">Maarre Fariisaayoti namicha dur balla'aa kaaniin, “Marroo namicha ila tiyya bane jettu kanaa, maan jetta?” jdhanee gaafatane. Namichi deebisee, “Inni raag'a” jedhe.</verse>
				<verse number="18">Yihudooti baallii qabanu, namichi kun akka dur ballaa te'eeruu fi amma dhagguu dande'e, haga worra isaa waamanutti hin dhugeeffanne.</verse>
				<verse number="19">Maarre isaan worraan, “Mucaan keessan, ka isin ballaa te'ee dhalate jettanu kanaa? Amma inni attam dhagguu dande'e ree?” jedhane.</verse>
				<verse number="20">Worri isaa deebisee, “Akka inni ilma keenna te'e, ballaa te'eelle akka dhalate hin beenna.</verse>
				<verse number="21">Amma ammoo attamiin akka inni dhagguu dande'e, yookiin eennu ila isaa akka bane nuuti hin beennu. Inni nama gudda'a, ifumaafuu dubbatuu hin dande'a; isa gaafadha'a!” jedhane.</verse>
				<verse number="22">Nami akka Yesuus Masiihii te'e dhugaa baasee dubbatu, Mana Waaqeffannaa Yihudootaa keessaa akka ari'amu Yihudooti baallii qabanu waan wolii galaneeranuuf, worri isaa isaan sodaatee tana jedhe.</verse>
				<verse number="23">Waan kanaaf worri isaa, “Inni nama gudda'a; isa gaafadha'a!” jedhe.</verse>
				<verse number="24">Isaan namicha dur ballaa te'ee dhalate lammeessoo waamanee, “Ati Waaqa ulfeessii dhugaa dubbadhu! Namichi kun akka cubbaalessaa nuuti hin beenna” jedhaneen.</verse>
				<verse number="25">Namichi deebisee, “Inni cubbaalessa te'uu yookiin te'uu dhabuu ani hin beeku; waan tokko qofaa beeka: Ani ballaa te'ee ture, amma ammoo hin dhagga” jedhe.</verse>
				<verse number="26">Isaan, “Inni maan sii godhe? Inni attamiin ila teeti bane?” jedhanee gaafatane.</verse>
				<verse number="27">Inni deebisee, “Ani duruu isinitti himeera, isin hin caqanne. Maaf ammaalle dhage'uu barbaaddan? Isinille barattoota isaa te'uu feetanii?” jedhe.</verse>
				<verse number="28">Isaan isa arrassanee, “Si'ittuu barataa isaa ti; nuuti ammoo barattoota Muuse'ee ti.</verse>
				<verse number="29">Nuuti akka Waaqi Muuse'etti dubbateeru hin beenna; namichi kun ammoo, inni essaa akka dhufeeyyuu hin beennu!” jedhaneen.</verse>
				<verse number="30">Namichi deebisee, “Wonni kanciraa, inni eessaa akka dhufe isin hin beettanu! Inni ammoo ila tiyya bane!</verse>
				<verse number="31">Waaqi cubbaaleyyi'iif akka hin dhageenne nuuti hin beenna; inni worra isa ulfeessuu fi fedhii isaa muummessuuf dhage'a.</verse>
				<verse number="32">Nama ballaa te'ee dhalate tokko ka ila bane jira jedhamuun, haga biyyi lafaa dadantee ijjummaa dhage'antee hin beettu.</verse>
				<verse number="33">Nami kun Waaqa biraa adoo dhufuu dhabaatee, waan tokkolle godhuu hin dande'uuyyu” isaaniin jedhe.</verse>
				<verse number="34">Isaan, “Ati cubbu'uun guutantee dhalattee nu barsiisiisaaf wodhaantaa?” jedhanee gussanee gad isa baasane.</verse>
				<verse number="35">Yesuus akka isaan namicha gussanee gad baasane dhage'ee, yennaa isa dhagge, “Ilma Namaatitti hin dhugeeffattaa?” jedhee isa gaafate.</verse>
				<verse number="36">Namichi deebisee, “Goottaa kiyya, kam inni? Anatti himi, itti dhugeeffadhaa!” jedheen.</verse>
				<verse number="37">Yesuus isaan, “Ati duruu isa dhaggiteerta, ka amma si woliin dubbatiisatti jiruuyyu isa” jedhe.</verse>
				<verse number="38">Namichi, “Goottaa kiyya! Ani hin dhugeeffadha” jedhee isaa sagade.</verse>
				<verse number="39">Yesuus, “Worri ballaan akka dhagguu fi worri dhaggu ballaa akka te'u, muriisaaf ani gara biyya lafaa tana dhufe” jedhe.</verse>
				<verse number="40">Worra Fariisaayotaa ka isa woliin achi jiranu keessaa gariin isaa tana jedhu dhage'anee, “Dhugumaan nuutilleen balloota jechuu keetii ree?” jedhanee isa gaafatane.</verse>
				<verse number="41">Yesuus isaaniin, “Isin balloota adoo teetanee, silaa yakkaa hin qaddanuuyyu; amma ammoo hin dhaggina waan jettanuuf, isin yakkaameyyi'i” jedhe.</verse>
			</chapter>
			<chapter number="10">
				<verse number="1">Yesuus, “Ani dhugaa isinitti hima, nami gara gooree hoolotaa balbalaan adoo hin te'in, karaa dhibi'iin yaabee seenu, hattu'uu fi saamtu'u.</verse>
				<verse number="2">Nami gara gooree hoolotaa balbalaan seenu ammoo, tissee hoolotaa ti.</verse>
				<verse number="3">Ka balbala eegu balbala isaaf hin bana. Hoolotille qoonqoo isaa hin dhage'an. Inni hoolota ifii maqa'aan waamaa, dura deemaa gad baasa.</verse>
				<verse number="4">Inni hoolota ifii mara yennaa gad baase, isaaniin dura deema; hoolotille qoonqoo isaa waan beekanuuf isa hordofan.</verse>
				<verse number="5">Isaan qoonqoo ormaa waan hin beenneef, irraa baqatan malee, isa hin hordofanu” jedhe.</verse>
				<verse number="6">Yesuus mammaassa kana isaanitti hime, isaan ammoo waan inni jedhe hin hubanne.</verse>
				<verse number="7">Yesuus ammalle, “Ani dhugaa isinitti hima: balbalti hoolotaa ana.</verse>
				<verse number="8">Worri dhibbiin ka anaan dura dhufe marti hattu'uu fi saantu'u, hooloti ammoo isaan hin dhageettu.</verse>
				<verse number="9">Balbalti ana. Ka anaan seenu hin fayya; ol hin seena, gad hin baya, dheedalle hin dhaggata.</verse>
				<verse number="10">Hattuun hatiisaaf, ijjeesiisaa fi balleesiisa qofaaf dhutti. Ani ammoo hooloti jiruu akka dhaggattuu fi jiruu firnicixxuu akka qabaattuuf dhufeera” jedhe.</verse>
				<verse number="11">Yesuus, “Tisseen dansaan ana. Tisseen dansaan hoolota ifiitiif lubbuu ifii dabarsee kenna.</verse>
				<verse number="12">Tissee adoo hin te'in, ka qaxaramee tissu, hooloti ta isaa waan hin te'iniif, yayyiin dhuttuun yennaa dhagge, inni hoolota lakkisee dheeta; maarre yayyiin buttee hoolota bittanneessiti.</verse>
				<verse number="13">Namichi qaxaramee tissu, waan qaxaramee tissuuf, hoolotaafille waan hin rakkaneef lakkisee dheeta.</verse>
				<verse number="14">Tisseen dansaan ana. Akkuma Abbaan ana beeku, anilleen isa beeka; akkuma ani hoolota tiyya beeku, isaanille ana beekan. Anille isaaniif lubbuu tiyya dabarsee kenna.</verse>
				<verse number="15"></verse>
				<verse number="16">Ani hoolota dhiibii ta gooree tana keessa hin jirre qaba; ani isaanille fiduu qaba. Isaan qoonqoo tiyya hin dhage'an, gooree takkaa hin te'an, tisseelle tokkocha.</verse>
				<verse number="17">Ani lubbuu tiyya deebisee fudhatu'uuf dabarsee waan kennuuf, Abbaan na jaalata.</verse>
				<verse number="18">Ani lubbuu tiyya fedha kiyyaan dabarsee kenna malee eennulle narraa hin fudhatu. Ani lubbuu tiyya dabarsee kenniisaa fi deebisee fudhatiisaaf baallii qaba. Ani ajaja kana Abbaa irraa fudhadhe” jedhe.</verse>
				<verse number="19">Sababa jecha kanatiif ammalle Yihudooti yaadaan gargar qoqodante.</verse>
				<verse number="20">Isaan keessaa nami hedduun, “Inni durriisa ifi keessaa qaba! Inni maraata'a! Isin maaf isa dhageettan?” jedhane.</verse>
				<verse number="21">Worri dhibiin ammoo, “Tun dubbii nama durriisa ifi keeessaa qabuutii moti! Durriis ballaa ila banuu dande'aa?” jedhane.</verse>
				<verse number="22">Yennaa san jilti eebba Galma Waaqaa ka haareffamee Yerusaalem keessatti jilfamiisatti jirtiiyyu; yennaan sun ganna.</verse>
				<verse number="23">Yesuus dalleya Galma Waaqaa keessatti sissaabii Solomoon jala deddeebi'u keessa ideemiisatti jiruun,</verse>
				<verse number="24">Yihudooti isa marsitee, “Ati haga yoomii gadhaa keenna rarraacha? Ifatti baasii nutti him: Ati Masiihii?” jedhanee gaafatane.</verse>
				<verse number="25">Yesuus deebisee, “Ani duruu isinitti himeera, isin ammoo ana hin dhugeeffattanu. Hujiin ani maqaa Abbaa kiyyaatiin huju anaaf dhugaa baati;</verse>
				<verse number="26">isin ammoo hoolee tiyya waan hin te'iniif, hin dhugeeffattanu.</verse>
				<verse number="27">Hooloti tiyya qoonqoo tiyya dhageetti; ani isaan beeka, isaanille na hordofan.</verse>
				<verse number="28">Ani jiruu bara baraa isaaniif kenna, isaanille ijjumaa hin badanu, eennuulle harka kiyya keessaa isaan butuu hin dande'u.</verse>
				<verse number="29">Abbaan kiyya, ka isaan anaaf kenne waan mara caala, eennulle dande'ee harka Abba'aatii isaan hin butu.</verse>
				<verse number="30">Abba'aa fi Ani tokko” isaaniin jedhe.</verse>
				<verse number="31">Achiin duuba Yihudooti dhaka'aan isa tumiisaaf ammalle dhakaa fudhatte.</verse>
				<verse number="32">Yesuus deebisee, “Ani hujii dansaa hedduu Abbaan anatti kenne hujee isinitti mudhiseera; isaan kana keessaa kamiif dhakka'aan na tumiisaaf barbaaddan?” jedhe.</verse>
				<verse number="33">Yihudooti deebisanee, “Wonni nuuti dhaka'aan si tumiisaaf barbaannuuf, waan ati Waaqa faanshessiteef malee, hujii dansaa keessaa takkaalle'eefii moti, ati adoo namuma teeteertuu Waaqa ifi goota” jedhaneen.</verse>
				<verse number="34">Yesuus deebisee, “Seera keessan keessatti Waaqi isiniin ‘Isin waaqota’ ka jedhe barreeffanteertii motii?</verse>
				<verse number="35">Worra jechi Waaqaa isaaniif dhufeen, ‘Isin waaqota’ yoo jedhe, Barreeffam Woyyichi ka hin diiganne yoo te'e,</verse>
				<verse number="36">‘Ani Ilma Waaqaa ti’ waan jedheef, ana ka Abbaan na filatee gara biyya lafaa na ergeen, isin ‘Waaqa faanshessita’ attam jettan ree?</verse>
				<verse number="37">Yoo ani hujii Abbaa kiyyaa hin hunye te'e, anatti hin dhugeeffatina'a.</verse>
				<verse number="38">Yoo ani huju te'e ammoo, anatti dhugeeffatuu dhaddanulle, Abbaan ana keessa, Anille Abbaa keessa akka jiru akka beettanuu fi akka hubatttanu, hujii tiyyatti dhugeeffadha'a” isaaniin jedhe.</verse>
				<verse number="39">Isaan ammalle isa qabiisaaf barbaadane; inni ammoo isaan harkaa miliqe.</verse>
				<verse number="40">Achiin duuba Yesuus ammalle Yordaanosiin gama addee Yohaannis duraan itti cuuphaa ture deebi'ee dhaqee, achi bubbule.</verse>
				<verse number="41">Namooti hedduun gara isaa dhufane. Isaan, “Yohaannis bilbaasa tokkolle hin goone, ammoo marroo namicha kanaa wonni inni dubbate marti dhuga'a” jedhane.</verse>
				<verse number="42">Namooti hedduun achi jiranu Yesuusitti dhugeeffatane.</verse>
			</chapter>
			<chapter number="11">
				<verse number="1">Namichi Alaazar jedhamu tokko, ka Bitaaniyaa keessa le'u dhibame. Bitaaniyaan qachaa Maariyaamii fi obboleettiin isi'ii Maartaan le'anu.</verse>
				<verse number="2">Maariyaamiin tun ta fiqiree miila Gootta'aatitti naxxee, rifeensa mataa ifiitiin miila isaa haxxe; Alaazariin dhibame sunille obboleessa isi'ii ti.</verse>
				<verse number="3">Obboleettoti Alaazarii: “Gootta'a, nami ati jaalattu dhibameera” jedhanee Yesuusitti ergane.</verse>
				<verse number="4">Yesuus yennaa tana dhage'e, “Dhibeen tun, ulfinni Waaqaa akka mudhatuuf, Ilmi Waaqaalle akka ittiin ulfaatuuf teete malee, Alaazar du'ee akka hafuufii moti” jedhe.</verse>
				<verse number="5">Yesuus Maartaa, obboleettii isi'ii Maariyaamii fi Alaazar hin jaalataayyu.</verse>
				<verse number="6">Akka Alaazar dhibame dhage'ulle, addee jiru san guyyaa lama oole.</verse>
				<verse number="7">Achiin duuba inni barattoota ifiitiin, “Me gara biyya Yihuda'aa deebinee dhandha” jedhe.</verse>
				<verse number="8">Barattooti isaan, “Barsiisa'a, dhiyoo tana Yihudooti dhaka'aan si tumiisaaf barbaadaneeran; ati ammalle achi dhaqiisaaf yaadattaa?” jedhaneen.</verse>
				<verse number="9">Yesuus deebisee, “Guyyaan tokko sa'aatii kudhanii lama qabaa motii? Maarre nami guyya'aan ideemu, ifa biyya lafaa tana waan dhagguuf hin gufatu.</verse>
				<verse number="10">Nami halkaniin ideeme ammoo, sababa ifa hin qanneef hin gufata” jedhe.</verse>
				<verse number="11">Yesuus tana jedheen duuba dabalee, “Alaazar jaalli keenna rafeera, ani ammoo dhaqee isa hin dammassa” jedhe.</verse>
				<verse number="12">Barattooti isaa deebisanee, “Gootta'a, inni yoo rafee jiraate, hin fayya” jedhane.</verse>
				<verse number="13">Yesuus akka Alaazar du'eeru dubbatte; isaan ammoo marroo hirriibaa dubbate seyane.</verse>
				<verse number="14">Maarre Yesuus ifa tolchee, “Alaazar du'eera;</verse>
				<verse number="15">ammoo akka isin dhugeeffattanuuf, ani achi waan hin jiraatiniif gammadeera. Amma ammoo ka'aa gara isaa dhandhaa!” isaaniin jedhe.</verse>
				<verse number="16">Toomasiin Didimoos jedhamu barattoota dhibi'iin, “Kowaa mee nuutille dhandhee, barsiisaa woliin duunaa!” jedhe.</verse>
				<verse number="17">Yesuus yennaa achi geye, Alaazar haga awwaalamee guyyaa afur akka te'e dhagge.</verse>
				<verse number="18">Bitaaniyaan Yerusaalem irraa gara kiiloomeetrii sadii fagaatti;</verse>
				<verse number="19">Yihudooti hedduun maarta'aa fi Maariyaam marroo du'a obboleessa isaaniitiif isaan jajjabeessiisaaf dhufaneeran.</verse>
				<verse number="20">Maartaan dhufa Yesuusii yennaa dhageette, gad itti baate; Maariyaam ammoo manumatti hatte.</verse>
				<verse number="21">Maartaan Yesuusiin, “Gootta'a, adoo ati as jiraattee, obboleessi kiyya silaa hin du'uuyyu!</verse>
				<verse number="22">Ammoo, ammalle waan ati gaafatte mara Waaqi akka sii kennu ani hin beeka” jette.</verse>
				<verse number="23">Yesuus, isi'iin, “Obboleessi keeti du'aa hin ka'a” jedhe.</verse>
				<verse number="24">Maartaan deebittee, “Guyyaa muumme'ee yennaa du'aa ka'iisaa, akka inni du'aa ka'u ani hin beeka” jette.</verse>
				<verse number="25">Yesuus, “Du'aa ka'iisaa fi jiruun ana. Ka anatti dhugeeffatu, du'ulle jiru'uun hin le'a;</verse>
				<verse number="26">Ka jiru'uun le'uu fi anatti dhugeeffatu marti hin du'u. Ati kana hin dhugeeffattaa?” isi'iin jedhe.</verse>
				<verse number="27">Isiin, “Ee Gootta'a, ati Ilma Waaqaa, Masiihii gara biyya lafaa dhufaaru akka teete ani hin dhugeeffadha” jetteen.</verse>
				<verse number="28">Maartaan kana jetteen duuba, dhaxxee obboleettii ifii Maariyaam qofuu waantee, “Barsiisaan as jira, si'ille waamiisatti jira” jetteen.</verse>
				<verse number="29">Maariyaamiin yennaa tana dhageette, ariifattee isa dhaggiisaaf kaatee baatee gara isa dhaxxe.</verse>
				<verse number="30">Yesuus adduma Maartaan isa itti dhaggite jiraayyu malee, yennaa san ollaa keessa hin seenneeyyu.</verse>
				<verse number="31">Yihudooti isii jajjabeessiisaaf isii woliin mana keessa jiranu, yennaa Maariyaamiin ariifattee kaatee baatuun dhaggane, waan addee awwaalaa dhaxxee boottu seyanee, isii gula ka'ane.</verse>
				<verse number="32">Maariyaamiin addee Yesuus jiru geettee, akkuma isa dhaggiteen, miila isaatitti jiddee, “Gootta'a! Adoo ati as jiraattee, obboleessi kiyya silaa hin du'u” jetteen.</verse>
				<verse number="33">Yesuus booyiisa isi'iitii fi kolbaan isii woliin jirtulle attam akka booyiisatti jirtu yennaa dhagge, gadhaan isaalle gaddee, guddisee laaleffatee,</verse>
				<verse number="34">“Eessatti awwaaltane?” jedhee isaan gaafate. Isaan, “Gootta'a, koyii ilaali” jedhanee deebisane.</verse>
				<verse number="35">Yesuus booye.</verse>
				<verse number="36">Yihudooti, “Attam akka inni isa jaalate ilaala'a!” jette.</verse>
				<verse number="37">Isaan keessaa gariin ammoo, “Inni nama ballaa fayyiseera, silaa akka Alaazar hin duune dhoogguu hin dande'uuyyuu?” jedhane.</verse>
				<verse number="38">Yesuus ammalle guddisee laaleffatee, gara boolla awwaalaa dhaqe. Boolli awwaalaa sun goda dhakaan afaan irra keyameeru.</verse>
				<verse number="39">Yesuus, “Dhakaa irraa kaasa'a!” jedhee ajaje. Maartaan, obboleettiin nama du'ee, “Gootta'a, inni haga du'ee guyyaa afur tureera. Amma ajoweera!” jetteen.</verse>
				<verse number="40">Yesuus isi'iin, “Yoo dhugeeffatte ulfinna Waaqaa akka dhaggitu, ani sitti hin hinnee?” jedhe.</verse>
				<verse number="41">Maarre isaan dhakaa irraa kaasane. Achiin duuba Yesuus ol ilaalee, “Ee Abba'a, waan na dhageetteef, si galateeffadha.</verse>
				<verse number="42">Akka ati yennaa mara naa dhageettu ani hin beeka; ammoo kolbaan as dhaabbattu tun akka ati ana ergite akka dhugeeffattuuf tana jedhe” jedhe.</verse>
				<verse number="43">Tana jedheen duuba, Yesuus, “Alaazar, as bayi!” jedhee qoonqoo guddo'oon waame.</verse>
				<verse number="44">Alaazarille harkii fi miilli isaa woyaa awwaalaatiin xaxamee, fuulli isaalle woya'aan maramee, gad baye. Yesuus, “Hiika'aatii lakkisa'a, deemuutii” isaaniin jedhe.</verse>
				<verse number="45">Yihudoota gara Maariyaamii dhufaneeranu keessaa hedduun waan Yesuus huje dhagganee, isatti dhugeeffatane.</verse>
				<verse number="46">Isaan keessaa gariin ammoo gara Fariisaayotaa dhaqanee waan Yesuus huje itti himane.</verse>
				<verse number="47">Maarre moototi hayyootatii fi Fariisaayoti kora murti'ii waamanee, “Bilbaasota namichi kun hujiisatti jiru mara ilaala'a! Maan goona?</verse>
				<verse number="48">Akkanumaan yoo isa lakkinne, nami maraa isatti hin dhugeeffata; worri Rooma'aalle dhufee Galma Waaqaa keennaa fi kolbaa teenna hin balleessa” jedhane.</verse>
				<verse number="49">Isaan keessaa nami tokko, ka Qayyaaffaa jedhamu, ka woggaa san hayyuu guddaa te'eeru, “Isin ijjumaa wo hin beettanu;</verse>
				<verse number="50">kolbaan duudiin badu'uu mannaa, nami tokko kolba'aaf du'uun isiniif woyya; isin ijjumaa tana hin hubattannuu?” isaaniin jedhe.</verse>
				<verse number="51">Inni ifi keessaa fuudhee tana hin jenne; woggaa san hayyuu guddaa waan te'eef, Yesuus kolbaa Yihudi'iitiif akka du'aaru raage.</verse>
				<verse number="52">Isaan qofaaf adoo hin te'in, kolbaa Waaqaa ta bittinnootte maralle wolitti rariisaaf du'a.</verse>
				<verse number="53">Guyyaa sanii jalqabanee Yihudooti baallii qabanu Yesuus ijjeesiisaaf mala dhowane.</verse>
				<verse number="54">Tanaaf Yesuus Yihudaa keessa ifaataan deddeemuu hin dandeenne; ammoo achi lakkisee gara qachaa Efireem jedhamuu, ka goomole'een dhikoo jiruu dhaqee, barattoota ifii woliin achi bubbule.</verse>
				<verse number="55">Yennaan Jila Irra Dabarama Yihudootaa dhikaateertiiyyu; biyya keessaa namooti hedduun jilaan dura akka aadaa dhugeeffannaa isaaniititti ifi qulqulleesu'uuf gara Yerusaalemii ol bayane.</verse>
				<verse number="56">Isaan Yesuus barbaadiisatti waan jiranuuf, Galma Waaqaa keessa dhaabbatanee, “Maan isinitti fakkaatti? Inni gara jilaa hin dhufu, hin dhufaa?” jedhanee wol gaafatane.</verse>
				<verse number="57">Moototi hayyootaatii fi Fariisaayoti akka isa qabiisa dande'anu, nami addee Yesuus jiru beeku yoo jiraate, akka himu ajaja kennaneeran.</verse>
			</chapter>
			<chapter number="12">
				<verse number="1">Jila Irra Dabaramaatiif guyyaan jaan hafeeruun, Yesuus addee Alaazariin inni du'aa kaase le'u, Bitaaniyaa dhaqe.</verse>
				<verse number="2">Isaan achitti irbaata isaaf qopheessanee, Maartaan areerte; worra Yesuus woliin achi addee nyaataa tetee'aneeranu keessaa tokkochi Alaazar.</verse>
				<verse number="3">Achiin duuba Maariyaam fiqiree gatii guddo'oo ta Naardoos qofa irraa hujjatante ta liitirii takkaa hidha geettu fuutee, miila Yesuusii lamaanittuu naxxee, rifeensa mataa ifiitiin haxxe. Fiqqeessi fiqire'ee mana duudii guute.</verse>
				<verse number="4">Barattoota Yesuusii keessaa tokko ka te'e, Yihudaan nami biyya Keriyootii, ka isa dabarsee kennaaru,</verse>
				<verse number="5">“Fiqireen tun mindaa gara woggaa tokkootitti dhikaatu gurgurantee maaf hiyyeeyyi'iif hin kennamin?” jedhe.</verse>
				<verse number="6">Inni waan hattuu te'eef, tana jedhe malee, marroo hiyyeeyyi'iitiif jedheetii moti. Inni korojoo beese'ee ba'ata; beesee korojoo keessaalle fudhataa ture.</verse>
				<verse number="7">Yesuus ammoo, “Isiin guyyaa awwaala kiyyaatiif qophii goote waan te'eef, isii dhiisa'a.</verse>
				<verse number="8">Namooti Hiyyeeyyiin yennaa maraa isin woliin jiran, ani ammoo yennaa maraa isin woliin hin jiraadhu” jedhe.</verse>
				<verse number="9">Worra Yihudootaa keessaa Kolbaan hedduun Yesuus Bitaaniyaa akka jiru beette; maarre Yesuus qofaaf adoo hin te'in Alaazarii inni du'aa kaaselle dhaggiisaaf achi dhaxxe.</verse>
				<verse number="10">Moototi hayyootaa ammoo Alaazarillee ijjeesiisaaf itti malane;</verse>
				<verse number="11">sababille Yihudooti hedduun sababa Alaazariitiif isaan lakkisanee Yesuusitti waan dhugeeffataneef.</verse>
				<verse number="12">Boruyyaa Gumiin guddoon jila irra dabaramaatiif dhutteertu Yesuus gara Yerusaalemii akka dhufiisatti jiru dhageette.</verse>
				<verse number="13">Maarre dameelee meexxi'ii qabattee, qoonqoo guddo'oon, “Hosaa'inaa! Mootiin Isiraa'elii ka maqaa Goottta'aatiin dhufu ka eebbifame!” jedhaa isa fudhatiisaaf baate.</verse>
				<verse number="14">Yesuus ilmayyoo harre'ee tokko dhaggee irra tee'e. Kunille akkuma Barreeffam Woyyichi,</verse>
				<verse number="15">“Kolbaa Yerusaalemii, hin sodaatina'a! Mootiin keessan kunoo ilmayyoo harre'ee irra tee'ee dhufa” jedhu.</verse>
				<verse number="16">Barattooti isaa jalqaba irratti kana hin hubanne; Yesuus gara ulfinnaa ol fudhatameen duuba ammoo, isaan Barreeffam Woyyichi marroo isaatiif akka kana jedhee fi isaanille kanuma akka isaaf godhane qaabatane.</verse>
				<verse number="17">Kolbaan yennaa inni Alaazar awwaala keessaa waamee du'aa kaasu Yesuus woliin jirtu waan te'e dhugaa bayaa turte.</verse>
				<verse number="18">Bilbaasa kana akka inni tolche waan dhageetteertuuf gumiin isa fudhatiisaaf baate.</verse>
				<verse number="19">Kanaaf Fariisaayoti, “Ilaala'a, nuuti womaa godhuu hin dandeenne! Kunoo, biyyi lafaa duudiin isa hordofaarti!” woliin jedhane.</verse>
				<verse number="20">Worra yennaa jilaa waaqonfatiisaaf gara Yerusaalemii dhaqaneeranu keessaa gariin Giriikoota.</verse>
				<verse number="21">Isaan gara nama Betsayidaa Galiilaa keessa jirtuu, gara Philiphosii dhaqanee, “Gootta'a, nuuti Yesuus dhaggiisaaf barbaanna” jedhaneen.</verse>
				<verse number="22">Philiphoos dhaqee Indiryaasitti hime; Philiphoosii fi Indiriyaas lamaaniin dhaqanee Yesuusitti himane.</verse>
				<verse number="23">Yesuus deebisee, “Yennaan Ilmi Namaa ulfaatu amma geetteerti.</verse>
				<verse number="24">Ani dhugaa isinitti hima: Midhaan qamadi'ii yoo lafa bu'ee du'e malee, tokkochuma te'ee hafa. Yoo du'e ammoo, midhaan hedduu buusa.</verse>
				<verse number="25">Nami jiruu ifii jaalatu jiruu ifii hin dhaba; nami biyya lafaa tana keessatti jiruu ifii jibbu ammoo jiruu bara baraatiif isii eegata.</verse>
				<verse number="26">Nami na tajaajiluu barbaadu na hordofuu ti; tanaaf tajaajilaan kiyyalle na woliin addee ani jiru hin jiraata. Nama na tajaajilu Abbaan kiyyalle hin ulfeessa” jedhe.</verse>
				<verse number="27">Yesuus itti dabalee, “Amma lubbuun tiyya rakkatteerti, ani maan jedha? ‘Abba'a, yennaan tun akka anatti hin dhunne oolchi jedha moo?’ Akkas akka hin jenne yennaa rakkinnaa tanaaf dhufe.</verse>
				<verse number="28">Abba'a, maqaa keeti ulfeessi!” jedhe. Achiin duuba qoonqoon ol gubba'aa dhuttee, “Ulfeesseera, ammalle hin ulfeessa” jette.</verse>
				<verse number="29">Gumiin achi dhaabbattee qoonqoo tana dhageette keessaa gariin, “Wonni mandiisu'u” jette; worri kuun, “Ergamaa Waaqaatitti isatti dubbate” jedhe.</verse>
				<verse number="30">Yesuus ammoo isaaniin, “Qoonqoon tun isiniif jettee dubbatte malee, anaaf moti.</verse>
				<verse number="31">Yennaan biyya lafaa tanatti murantu amma; bulchaan biyya lafa tanaa Seexanni amma hin gatama.</verse>
				<verse number="32">Ani Yennaa lafa tana irraa ol kaafame, nama maraa gara kiyya harkisa” jedhe.</verse>
				<verse number="33">Yesuus du'a attamii akka du'uuf jiru mudhisiisaaf tana jedhe.</verse>
				<verse number="34">Gumiin deebittee, “Masiihiin haga bara baraa akka jiraatu seera keenna irraa dhageenneera. Ati attamiin Masiihiin ol kaafamuu qaba jetta ree? Ilmi namaa kun eennu inni?” jetteen.</verse>
				<verse number="35">Yesuus deebisee, “Ifi yennaa gabaaddu'uuf isin woliin hin jiraata. Dukkanti akka isin hin dhaqqanne, ifa adoo qaddanuu ideema'a; nami dukkanaan deemu eessa akka deemiisatti jiru hin beeku.</verse>
				<verse number="36">Ijoollee ifaa akka teetanuuf, adoo ifa qaddanuu, ifatti dhugeeffadha'a” jedheen. Yesuus tana dubbateen duuba, biraa ideemee isaan duralle'ee ifi dhosse.</verse>
				<verse number="37">Yesuus addee isaan jiranutti bilbaasota kana mara hujulle, isaan isatti hin dhugeeffane.</verse>
				<verse number="38">Dubbiin raagichi Isaayaas, “Gootta'a, eennutti waan nuuti itti hinne dhugeeffate? Hunni Gootta'aa eennutti mudhatte?” ka jedhe akka muummottuuf tun teete.</verse>
				<verse number="39">Maarre isaan dhugeeffatiisa hin dandeenne, sababille Isaayaas addee dhibiille'etti,</verse>
				<verse number="40">“Ilti isaanii akka hin dhaggine, gadhaan isaaniille akka hin hubanne, gara isaalle deebi'anee akka hin fayyinne, Waaqi ila isaanii jaanseera; gadha isaaniille jabeesseera jedha” jedheera.</verse>
				<verse number="41">Isaayaas ulfinna Yesuusii waan dhaggeef tana jedhee marroo isaa dubbate.</verse>
				<verse number="42">Te'uu malee, Yihudooti worri baallii qabanu hedduun Yesuusitti dhugeeffatane; ammoo Mana Waaqeffannaa Yihudootaa keessaa nu baasan jedhanee, Fariisaayota waan sodaataneef, isatti dhugeeffatuu isaanii ifa baasanee hin dubbanne.</verse>
				<verse number="43">Isaan ulfinna Waaqa irraa dhaggachuu caalaa ulfinna nama irraa dhaggachuu jaalatane.</verse>
				<verse number="44">Yesuus qoonqoo guddo'oon, “Nami anatti dhugeeffatu ka ana ergelle'etti dhugeeffata malee ana qofatti hin dhugeeffatu.</verse>
				<verse number="45">Nami ana dhaggu ka ana ergelle hin dhagga.</verse>
				<verse number="46">Ka anatti dhugeeffatu marti dukkana keessatti akka hin hanneef, ani ifa te'ee gara biyya lafaa dhufeera.</verse>
				<verse number="47">Nama jecha kiyya dhage'ee hin eeganetti ka muru anaa moti; ani biyya lafaa fayyisiisaaf dhufe malee, itti muriisaaf hin dhunne.</verse>
				<verse number="48">Nama ana didee Jecha kiyya hin fudhannetti ka muru hin jira. Jecha ani dubbadhettuu gaafa guyyaa dhumaa itti mura.</verse>
				<verse number="49">Ani baallii tiyyaan hin dubbanne; ammoo Abbaa ana ergetti waan ani jedhee dubbadhu na ajaje.</verse>
				<verse number="50">Ajaji isaa kun gara jiruu bara baraa akka geessu ani hin beeka. Maarre wonni ani dubbadhu, waan akka ani dubbadhuuf Abbaan anatti hime” jedhe.</verse>
			</chapter>
			<chapter number="13">
				<verse number="1">Guyyaa Jila Irra Dabaramaatiin dura, Yesuus biyya lafaa tana lakkisee yennaan gara Abba'aa deemu akka geetteertu beeke. Inni biyya lafaa tana keessatti worra ka isaa te'ane yennaa mara jaalateeraayyu; haga muumme'eetittille isaan jaalate.</verse>
				<verse number="2">Yesuusii fi barattooti isaa irbaata irra jiraniiyyu. Seexanni duraanuu Yihudaan ilma Simoonii ka nama biyya Keriyootii, akka Yesuus dabarsee kennuuf, yaada isa keessa keyeera.</verse>
				<verse number="3">Yesuus akka Abbaan baallii guutuu isaa kenneeru beeke; akka Waaqa biraa dhufee fi gara Waaqaalle akka deemu beeke.</verse>
				<verse number="4">Maarre inni irbaata irraa ka'ee, woyaa lafa keyatee, fooxaa ittiin haxowanu hidha ifiititti marate.</verse>
				<verse number="5">Achiin duuba inni bisaan qorii itti dhiqatanutti cossee, miila barattoota ifii dhiqee fooxaa hidha ifiititti marateeruun haxowe.</verse>
				<verse number="6">Simoon Pheexroos bira geyee jennaan, Simoon Pheexroos, “Gootta'a, sitti miila kiyya dhiqaa?” jedheen.</verse>
				<verse number="7">Yesuus isaan, “Waan ani hujiisatti jiru ati amma hin beettu, duubarra ammoo hin hubatta” jedhe.</verse>
				<verse number="8">Pheexroos deebisee, “Ati ijjumaa miila kiyya hin dhixxu!” jedheen. Yesuus deebisee, “Yoo ani miila keeti hin dhiqin, na biraa qooda hin qaddu” jedheen.</verse>
				<verse number="9">Simoon Pheexroos deebisee, “Gootta'a, eegasuu, miila kiyya qofaa motii, harkaa fi mataa kiyyalle dhiqi!” jedheen.</verse>
				<verse number="10">Yesuus deebisee, “Nami nafa dhiqate, nafi isaa duudiin qulqulluu waan te'eef, miila ifii malee, nafa dhiqachuu hin barbaachisu. Isin qulqullu'u; te'uu malee, isin marti qulqullu'uu moti” jedheen.</verse>
				<verse number="11">Yesuus duraanuu ka isa dabarsee kennu waan beekeeruuf, “Isin marti qulqullu'uu moti” jedhe.</verse>
				<verse number="12">Yesuus miila isaanii dhiqeen duuba, woyaa fudhatee uffatee, addee ifiititti deebi'ee tee'ee, “Waan ani isinii godhe hubattanee?” jedhee gaafate.</verse>
				<verse number="13">‘Barsiisa'a, Goottaalle’ jettanee ana waantan; akkas jechuun keessan dhuguma; sababilleen aninuu akkuma san.</verse>
				<verse number="14">Ani, Goottaan keessanii fi barsiisaan keessan, miila kessan eega dhiqee, isinille miila wolii dhiquu qaddan.</verse>
				<verse number="15">Akkuma ani isiniif godhe isinille akka gootanu, fakkeenna isinii te'eera.</verse>
				<verse number="16">Ani dhugaa isinitti hima: Garbichi goottaa ifii hin caalu, ergantichille ka isa erge hin caalu.</verse>
				<verse number="17">Isin dhugaa tana beettanee, hujii irra yoo oolchitane ka badhaatane.</verse>
				<verse number="18">“Ani marroo isin maraatiif dubbatiisatti hin jiru; ani worra filadheeru hin beeka; ammoo Barreeffam Woyyichi, ‘Namichi sagalee tiyya nyaate garagalee anatti ka'e!’ jedhu muummawuu qaba.</verse>
				<verse number="19">Yennaa inni muummoye, isin akka Ani Isa te'e akka dhugeeffattanuuf, adoo inni hin te'in dura amma ani tana isinitti hima.</verse>
				<verse number="20">Ani dhugaa isinitti hima: Nami ka ani erge fudhatu ana fudhata; nami ana fudhatulle ka ana erge fudhata” isaaniin jedhe.</verse>
				<verse number="21">Yesuus tana dubbateeruun duuba, yaada ifiitiin rakkatee, “Ani dhugaa isinitti hima: Isin keessaa tokkochi dabarsee ana hin kenna” jedhee ifa tolchee dubbate.</verse>
				<verse number="22">Barattooti marroo eennuutiif akka inni dubbate wollaalanee, wol ilaalane.</verse>
				<verse number="23">Barattoota keessaa tokko, ka Yesuus isa jaalatu, Yesuusitti aanee tee'eeraayyu.</verse>
				<verse number="24">Simoon Pheexroos, barataa sanitti qiphifatee, “Maroo eennuutiif akka Yesuus dubbatiisatti jiru gaafadhu” jedheen.</verse>
				<verse number="25">Maarre tanaaf barataan sun ittuma Yesuusitti hiiqee, “Gootta'a, eennu inni?” jedhee gaafate.</verse>
				<verse number="26">Yesuus deebisee, “Ka ani cassaa dabbo'oo tana unata keessa cuuphee tuuqachiisu isa” jedheen; maarre inni cassaa daabbo'oo fuudhee, ilma Simoonii, Yihudaa nama biyya keriyootii tuuqachiise.</verse>
				<verse number="27">Yihudaan akkuma cassaa daabbo'oo fudhateen, Seexanni isatti gale; Yesuus isaan, “Waan hujaartu dafii huji!” jedheen.</verse>
				<verse number="28">Worra irbaata irra jiru san keessaa Yesuus maaf tana akka isaan jedhe nami tokkolle ka beeke hin jiru.</verse>
				<verse number="29">Yihudaan beesee waan qabatuuf, barattooti gariin jilaaf waan isaanii barbaachisu dhaqee akka bitu, yookiin hiyyeeyyi'iif waan tokko akka kennuuf, Yesuus itti hime seyane.</verse>
				<verse number="30">Yihudaan cassaa daabbo'oo fudhatee yoosuma gad baye. Yennaan sun halkan.</verse>
				<verse number="31">Yihudaan gad bayeen duuba, Yesuus, “Ilmi Namaa amma ulfaateera; Waaqille isaan ulfaateera.</verse>
				<verse number="32">Waaqi isaan yoo ulfaate, Waaqille isa hin ulfeessa; ariifateelle isa hin ulfeessa.</verse>
				<verse number="33">Ijoollee tiyya, ani yennaa guddoo isin woliin hin jiraadhu. Isin ana barbaadu'uuf jirtan; ani ammoo, ‘Addee ani dhaqiisatti jiru isin dhaqiisa hin dandeettanu’ jedhee waanuma Yihudoota baallii qabanutti hime amma isinitti hima.</verse>
				<verse number="34">Ani ajaja haareya isinii kenna: Wol jaaladha'a. Akka ani isin jaaladhe, isinille wol jaaladha'a.</verse>
				<verse number="35">Isin wol yoo jaalattane, namooti marti akka isin barattoota tiyya teetane hin beekan” jedhe.</verse>
				<verse number="36">Simoon Pheexroos, “Gootta'a, eessa dhaqaarta?” jedhee isa gaafate. Yesuus deebisee, “Addee ani dhaqaaru amma ana hordottee hin dandeettu; duuba ammoo ana hin hordotta” jedheen.</verse>
				<verse number="37">Pheexroos, “Gootta'a, amma si hordofiisa maaf hin dandeenne? Ani lubbuu tiyyalle si'iif dabarsee hin kenna” jedheen.</verse>
				<verse number="38">Yesuus deebisee, “Ati dhugumaan lubbuu teeti anaaf dabarsitee hin kennitaa? Ani dhugaa sitti hima: Adoo lukkuun hin iyyin ati yennaa sadiin na mormatta” jedheen.</verse>
			</chapter>
			<chapter number="14">
				<verse number="1">Yesuus barattoota ifiitiin, “Gadhaan keessan hin raafamin, Waaqatti dhugeeffadha'a; analle'etti dhugeeffadha'a!</verse>
				<verse number="2">Mana Abbaa kiyyaa keessa addeen leeto'oo heddu'utti jira; anille addee isiniif qopheessiisaaf deemaara. Adoo isiin hin jirre teetee ani silaa tana isinitti hin himuuyyu.</verse>
				<verse number="3">Dhaqee addee isiniif qopheesseeruun duuba, addee ani jiru akka leetanuuf, deebi'ee dhufee isin fudhadha.</verse>
				<verse number="4">Karaa addee ani dhaqaaru geessu san isin hin beettan” jedhe.</verse>
				<verse number="5">Toomaas isaan, “Gootta'a, addee ati dhaqaartu nuuti hin beennu; maarre nuuti attamiin karaa achi geessu beekuu dandeenna?” jedhe.</verse>
				<verse number="6">Yesuus deebisee, “Karaan, dhuga'aa fi jiruun ana; anaan malee, eennulle gara Abba'aa hin dhufu.</verse>
				<verse number="7">Adoo ana beettanee jiraattanee Abbaa kiyyalle hin beettaniiyyu. Ammaan jalqaddanee isa hin beettan, isalle dhaggitaneertan” jedheen.</verse>
				<verse number="8">Filiphoos isaan, “Gootta'a, Abbaa nu'utti mudhisi; sun nu geetti” jedheen.</verse>
				<verse number="9">Yesuus deebisee, “Isin mara woliin ani yennaa dheertuu tee'eera; Filiphoos! Ati haga ammaa ana hin beettuu? Ka ana dhagge Abbaa dhaggeera. Ati maaf, ‘Abbaa nu'utti mudhisi’ jetta ree?</verse>
				<verse number="10">Filiphoos! Akka ani Abba'aan jiru, Abbaalle anaan jiru ati hin dhugeeffattuu? Ani Jecha isinitti dubbadhu, baallii tiyyaan hin dubbadhu. Abbaa, ana keessa jiraatuttuu, hujii ifii huja.</verse>
				<verse number="11">Ani Abba'aan, Abbaalle anaan akka jiru yennaa ani dubbadhe ana dhugeeffadha'a. Yookiin sababa waan Ani hujeetiif anatti dhugeeffadha'a.</verse>
				<verse number="12">Ani dhugaa isinitti hima: Nami anatti dhugeeffatu waan ani huju hin huja; ani gara Abba'aa waan deemuuf inni waan kana caaluuyyuu hin huja.</verse>
				<verse number="13">Abbaan karaa Ilmaatiin akka ulfaatuuf, waan isin maqaa kiyyaan kadhattane mara, ani hin godha.</verse>
				<verse number="14">Waan mara maqaa kiyyaan yoo ana kadhattane, ani hin godha.</verse>
				<verse number="15">Yesuus deebisee, “Isin yoo ana jaallattane, ajaja kiyya hin eeggattan.</verse>
				<verse number="16">Ani Abbaa hin kadhadha, innille Jajjabeessaa dhibii, ka haga bara baraa isin woliin jiraatu isiniif hin kenna.</verse>
				<verse number="17">Inni Ayyaana dhuga'aa ti. Biyyi lafaa waan isa hin dhaggineef yookiin isa hin beenneef, isa hin fudhattu. Isin ammoo waan inni isin keessaa fi isin woliin jiraatuuf, isa hin beettan.</verse>
				<verse number="18">“Akka ijoollee haadhaa fi abbaa hin qannee qofi isin hin lakkisu; ani deebi'ee gara keessan hin dhufa.</verse>
				<verse number="19">Yennaa diqqo'oon duuba biyyi lafaa deebitee ana hin dhaggitu; isin ammoo ana hin dhaggitan; ani jiraataa waan te'eef, isinille hin jiraattan.</verse>
				<verse number="20">Ani Abbaa kiyyaan, isin anaan, anille isiniin akka jiru, guyyaa san hin beettan.</verse>
				<verse number="21">“Nami na jaallatu, nama ajaja kiyya fudhatee eegatu. Abbaan kiyya ka ana jaallatu hin jaallata; anille isa hin jaalladha, ifille isatti hin mudhisa” jedhe.</verse>
				<verse number="22">Yihudaa nama biyya Keriyootii adoo hin te'in, Yihudaan dhibiin, “Gootta'a, biyya lafaatitti adoo hin te'in, attamiin nu'utti ifi mudhitta?” jedhe.</verse>
				<verse number="23">Yesuus deebisee, “Nami ana jaallatu Jecha kiyya hin eegata. Abbaan kiyya isa hin jaallata; anii fi Abbaa kiyya gara isaa dhunnee woliin hin leena.</verse>
				<verse number="24">Nami ana hin jaallanne Jecha kiyya hin eegatu. Jechi isin dhageettanu kun, ka Abbaa na ergeeti malee, kiyyaa moti.</verse>
				<verse number="25">“Ani amma adoo isin woliin jiruu tana isinitti himeera.</verse>
				<verse number="26">Jajjabeessaan Ayyaanni Woyyichi, ka Abbaan maqaa kiyyaan ergu, waan mara isin hin barsiisa; waan ani isinitti hime maralle isin hin qaassisa.</verse>
				<verse number="27">“Nageya isin bira keya; nageeya kiyyalle isiniif hin kenna. Nageenni ani isinii kennu, nageya akka biyyi lafaa isinii kennituutii moti. Gadhaan keessan hin raafamin; hin sodaatinille'e.</verse>
				<verse number="28">‘Ani deemaara, ammoo deebi'ee gara keessan hin dhufa’ akka isiniin jedhe dhageettaneertan; adoo ana jaallattanu teetee, Abbaan ana waan caaluuf, gara Abba'aa deemuu kiyyatti silaa hin gammaddaniiyyu.</verse>
				<verse number="29">Tun yennaa teete akka dhugeeffattanuuf, duraan dursee adoo tun mara hin te'in, amma isinitti himeera.</verse>
				<verse number="30">Ka biyya lafaa tana bulchu Seexanni waan dhufiisatti jiruuf, kanatti dabalee yoona guddoo isin woliin hin dubbadhu. Inni ana irratti hunna hin qabu;</verse>
				<verse number="31">ammoo akka ani Abbaa jaalladhu biyyi lafaa akka beettuuf, waan Abbaan na ajaje mara huja; ka'aa me addee tanaa deennaa” jedhe.</verse>
			</chapter>
			<chapter number="15">
				<verse number="1">Yesuus, “Muki woyni'ii dhugichi Ana; ka dhaabee guddisu Abbaa kiyya.</verse>
				<verse number="2">Damee anatti jirtu ta midhaan hin buunne mara inni muree hin gata; dameen midhaan buuttu ammoo caalchitte akka midhaan buuttuuf, qaccee kutee qulqulleessa.</verse>
				<verse number="3">Jecha ani isinitti dubbadheen isin ammumaayyuu qulqullootaneertan.</verse>
				<verse number="4">Anaan jiraadha'a, anille isiniin hin jiraadha. Dameeleen ifumaan midhaan buuttee hin dandeettu; muka woyni'iititti yoo jiraatte qofa midhaan buutti. Akkasuma isinille yoo anaan hin jiraatin midhaan buusuu hin dandeettanu.</verse>
				<verse number="5">“Ani muka woyni'ii ti, isin dameele'e. Ka anaan jiraatu, ka anille isaan jiraadhu, inni midhaan hedduu hin buusa; anaan malee womaa godhuu hin dandeettanu.</verse>
				<verse number="6">Ka anaan hin jiraanne mara akka dameele'ee gatamee goga; dameeleen akkasii wolitti qabantee ibiddatti gatantee gubanti.</verse>
				<verse number="7">Isin yoo anaan jiraattane, jechi kiyyalle isin keessa yoo jiraate, waan feetane mara yoo kadhatane hin dhaggattan.</verse>
				<verse number="8">Midhaan hedduu isin buuttanuun Abbaan kiyya ulfaata; barattoota tiyya te'uu keessanille mudhittan.</verse>
				<verse number="9">Akkuma Abbaan kiyya ana jaallate anille isin jaalladhe; jaalala kiyyaan jiraadha'a.</verse>
				<verse number="10">Akkuma ani ajaja Abbaa kiyyaa eegadhe jaalala isaatiin jiraadhu, isinille ajaja kiyya yoo eegattane, jaalala kiyyaan hin jiraattan.</verse>
				<verse number="11">“Gammadi kiyya isin keessa akka jiraatuuf, gammadi keessanille guutuu akka te'uuf tana dubbadhe.</verse>
				<verse number="12">Ajaji kiyya kana: akkuma ani isin jaalladhe, isinille wol jaalladha'a.</verse>
				<verse number="13">Nami tokko jiruu ifii jaalota ifiitiif dabarsee kenniisa irra caalaa, jaalala caalu hin qabu.</verse>
				<verse number="14">Waan ani isin ajaje yoo gootane isin jaalota tiyya.</verse>
				<verse number="15">Haganaa achi garboota tiyya isiniin hin jedhu, sababille garbichi waan goottaan isaa godhu hin beeku. Ani waan Abbaa kiyya irraa dhage'e mara waan isinitti himeeruuf, jaalota tiyya isiniin jedheera.</verse>
				<verse number="16">Anatti isin filate malee, isin ana hin filanne. Isin dhaxxanee midhaan jiraatu hedduu akka buuttanu, ani isin muudeera. Maarre waan maqaa kiyyaan kadhattane mara Abbaan kiyya isiniif hin kenna.</verse>
				<verse number="17">Eegasuu ani akka isin wol jaallattanuuf isin ajaja” jedhe.</verse>
				<verse number="18">“Biyyi lafaa yoo isin jibbite, isiniin duraa akka ana jibbiteertu beeka'a.</verse>
				<verse number="19">Isin ka biyya lafaa adoo teetanee, biyyi lafaa ka isi'ii ka te'e silaa hin jaallattiiyyu. Isin ka biyya lafaa waan hin te'inii fi waan ani biyya lafaa tana keessaa isin filadheef biyyi lafaa isin jibbiti.</verse>
				<verse number="20">Jecha ani, ‘Garbichi goottaa ifii hin caalu’ jedhee isinitti hime qaabbadha'a. Ana miidhanee yoo jiraatane, isinille hin miidhan; Jecha kiyyaaf ajajamanee yoo jiraatane, jecha keessanille'eef hin ajajaman.</verse>
				<verse number="21">Isaan ka ana erge waan hin beenneef, isinille kiyya waan teetaneef, kana mara isin irratti godhan.</verse>
				<verse number="22">Adoo ani dhufee isaanitti hin dubbatin te'ee, silaa cubbuu isaanitti hin teetuuyyu. Amma ammoo cubbuu ifiitiif sababa dhi'eeffatanu hin qabanu.</verse>
				<verse number="23">Nami ana jibbu Abbaa kiyyalle hin jibba.</verse>
				<verse number="24">Adoo hujii nami dhibiin ijjumaa hujee hin beenne odduu isaaniititti hin hujatin te'ee, silaa cubbuu isaanitti hin teetuuyyu; amma ammoo isaan waan ani huje adoo dhagganeeranuu, anaa fi Abbaa kiyyalle jibbane.</verse>
				<verse number="25">Kunille, ‘Sababuma malee na jibbane’ jedhamee jechi Seera isaanii keessatti barreeffame akka muummowuuf te'e.</verse>
				<verse number="26">“Ani Ayyaana dhuga'aa Jajjabeessaa, ka Abbaa biraa dhufu, isiniif hin erga. Inni anaaf dhugaa hin baya.</verse>
				<verse number="27">Isinille jalqabaa jalqaddanee ana woliin waan jirtanuuf, dhugaa hin baatan” jedhe.</verse>
			</chapter>
			<chapter number="16">
				<verse number="1">Yesuus, “Dhugeeffannaa teessan irraa akka isin hin gufanneef, ani tana maraa isinitti hime.</verse>
				<verse number="2">Mana Waaqeffannaa Yihudootaa keessaa isin baasan; nami isin ijjeesu tokko, waan Waaqaaf tajaajilu yennaan itti fakkaattu hin dhutti.</verse>
				<verse number="3">Isaan waan Abbaa yookiin ana hin beenneef waan kana mara isin irratti godhan.</verse>
				<verse number="4">Waan kana godhiisaaf yennaan isaanii yoo geette, waan ani isinitti hime akka qaabbattanuuf tana isinitti hime. Ani isin woliin waan jiruuf, jalqaba irratti dubbi tana isinitti hin hinne” jedhe.</verse>
				<verse number="5">Yesuus, “Ani ammoo amma gara ka ana ergee deemaara; isin keessaa nami tokkolle, ‘Eessa dhaqaarta?’ jedhee ana hin gaafatu.</verse>
				<verse number="6">Ani waan tana isinitti himeef ammoo, gadhaan keessaan gaddaan guutameera.</verse>
				<verse number="7">Ani ammoo dhugaa isinitti hima: ani yoo deeme isinii woyya; sababille ani yoo hin deemin, Jajjabeessaan gara keessan hin dhufu. Ani yoo deeme ammoo, isa gara keessan hin erga.</verse>
				<verse number="8">Inni yennaa dhufe, marroo cubbu'uu, marroo balchumma'aatii fi marroo mura'aa kolbaa biyya lafaatitti hin mudhisa.</verse>
				<verse number="9">Isaan waan anatti hin dhugeeffatiniif, marroo cubbu'uu inni isaanitti hin mudhisa;</verse>
				<verse number="10">Ani gara Abba'aa waan deemuuf, isinille deebitanee waan ana hin dhaggineef, inni marroo balchuma'aa hin mudhisa.</verse>
				<verse number="11">Bulchaa lafa tanaatitti waan duruu muranteertuuf, inni marroo mura'aa mudhisa.</verse>
				<verse number="12">“Ani waan hedduu isinitti himu qaba, amma ammoo qalbeeffatiisa hin dandeettanu.</verse>
				<verse number="13">Ayyaanni dhuga'aa yennaa dhufe, inni gara dhuga'aa mara isin hin geessa. Inni ifirraa fuudhee hin dubbatu, ammoo waan dhage'ee fi waan dhufu'uu jiru dubbata.</verse>
				<verse number="14">Inni waanuma ani jedhu fuudhee waan isinitti himuuf, ulfinna anaaf hin kenna.</verse>
				<verse number="15">Wonni Abbaan qabu martinuu tiyya; tanaaf ani, ‘Ayyaanni Woyyichi waanuma ani jedhe fuudhee isinitti hima’ jedhee isinitti dubbadhe.</verse>
				<verse number="16">“Yennaa diqqo'oon duuba ana hin dhaggitanu, ammalle yennaa diqqo'oon duuba deebitanee ana hin dhaggitan” jedhe.</verse>
				<verse number="17">Barattoota isaa keessaa gariin, “ ‘Yennaa diqqo'oon duuba ana hin dhaggitanu, ammalle yennaa diqqo'oon duuba deebitanee ana hin dhaggitan; akkusuma inni ani gara Abba'aalle waan deemuuf’ nu'uun jechuun isaa kun maan?” jedhanee wol gagaafatane.</verse>
				<verse number="18">Ittuma deebi'anee, “ ‘Yennaa diqqoo’ jechuun kun maan? Marroo maanii akka inni dubbatiisatti jiru nuuti hin beennu” jedhane.</verse>
				<verse number="19">Yesuus akka isaan isa gaafatiisa barbaadane beekee, “ ‘Yennaa diqqo'oon duuba ana hin dhaggitanu, ammalle yennaa diqqo'oon duuba deebitanee ana hin dhaggitan’ waan ani jedheef, isin wol gagaafattanii?</verse>
				<verse number="20">Ani dhugaa isinitti hima: isin waacittanee boottan, biyyi lafaa ammoo hin gammaddi; isin hin gadditan, gaddi keessan ammoo gara gammadaa hin jijjiirama.</verse>
				<verse number="21">Dubartiin takka yennaa deyiisa geettu, yennaan ciniisu'uu waan geetteef hin gadditi; yennaa daa'imi dhalate ammoo, daa'imi gara biyya lafaa waan dhufeef gammaddee, rakkinna ifii deeti.</verse>
				<verse number="22">Isin amma gaddiisatti jirtan; ani ammoo deebi'ee isin hin dhagga; gadhaan keessan hin gammada; gammada keessan eennulle isin irraa hin fudhatu.</verse>
				<verse number="23">“Guyyaa san, isin womaa ana hin kadhattanu. Ani dhugaa isinitti hima: Waan isin maqaa kiyyaan Abbaa kadhattanu mara Abbaan isiniif hin kenna.</verse>
				<verse number="24">Haga ammaa maqaa kiyyaan waan tokkolle hin kadhanne; gammadi keessan guutuu akka te'uuf, kadhadha'a hin fudhattan” isaaniin jedhe.</verse>
				<verse number="25">Yesuus, “Kana mara isinitti himiisaaf fakkeennaan dubbadheera. Yennaan ani fakkeennaan hin dubbanne hin dhutti; marroo Abba'aa ammoo ifa tolchee isinitti hima.</verse>
				<verse number="26">Guyyaa san, isin maqaa kiyyaan hin kadhattan; ani Abbaa isiniif kadhadha isiniin hin jedhu.</verse>
				<verse number="27">Isin waan ana jaallattaneef, akka ani Waaqa biraa dhufelle waan dhugeeffattaneef, Abbaanuu isin hin jaallata.</verse>
				<verse number="28">Ani Abbaa biraa bayee gara biyya lafaa dhufe; amma biyya lafaa lakkisee deebi'ee gara Abba'aa deemaara” jedhe.</verse>
				<verse number="29">Achiin duuba barattooti isaa, “Ati amma fakkeenna malee, ifa tolchitee dubbatiisatti jirta.</verse>
				<verse number="30">Amma akka ati waan mara beettu, gaaffii nami qabu adoo inni si hin gaafatinille akka beettu nuuti beenneerra. Tanaaf akka ati Waaqa biraa dhutte nuuti hin dhugeeffanna” jedhaneen.</verse>
				<verse number="31">Yesuus deebisee, “Isin amma dhugeeffattaneertanii?</verse>
				<verse number="32">Yennaan isin qofi na lakkittanee namuu gara mana ifii bittinnaawu dhufiisatti jirti; ammaayyuu dhutteerti; ani qofii tiyya hin hafa. Abbaan na woliin waan jiruuf, ani ammoo qofi hin jiru.</verse>
				<verse number="33">Anaan nageenni akka isinii te'uuf ani tana isinitti himeera. Biyyi lafaa isin hin rakkitti; ammoo jabaadha'a! Ani biyya lafaa injifadheera” jedhe.</verse>
			</chapter>
			<chapter number="17">
				<verse number="1">Dubbii tana dubbateen duuba, Yesuus gara ol-gubba'aa ol ilaalee, “Abba'a, yennaan geetteerti. Ilmi keeti ulfinna akka sii kennuuf, Ilma keeti ulfeessi.</verse>
				<verse number="2">Sababille worra ati isaaf kennite maraaf, jiruu bara bara akka kennuuf, ati kolbaa mara irratti baallii isaaf kenniteerta.</verse>
				<verse number="3">Jiruu bara baraa jechuun si Waaqa tokkocha dhugaamessaa fi Yesuus Kiristoosii ati ergite beekiisa.</verse>
				<verse number="4">Hujii ati akka ani hujuuf anatti kennite muummessiisaan lafa irratti ani si ulfeesseera.</verse>
				<verse number="5">Abba'a! Ulfinnuma adoo biyyi lafaa hin dadamin dura ani si biratti qabu san, ammma ifi biratti anaaf kenni.</verse>
				<verse number="6">“Biyya lafaa keessaa worra ati anaaf keenniteef maqaa keeti beessiseera. Isaan keetiiyyu, ati ammoo anaaf kennite. Isaan jecha keeti eegataneeran;</verse>
				<verse number="7">amma isaan wonni ati anaaf kennite maraa si biraa akka dhutte beekaneeran.</verse>
				<verse number="8">Jecha ati anaaf kennite ani isaaniif kenneera; isaanille fudhataneeran; akka ani si biraa dhufe dhugumaan beekaneeran; akka ati na ergitelle dhugeeffataneeran.</verse>
				<verse number="9">‘Ani isaaniif daadimadha; worri ati anaaf kennite keeti waan te'aneef, isaaniif daadimadha malee, biyya lafaatiif hin daadimadhu.</verse>
				<verse number="10">Ka ani qabu maraa keeti, ka atille qaddu maraa kiyya; ulfinni kiyya isaaniin mudhata.</verse>
				<verse number="11">Ani amma gara keeti dhufaara; haganaa achi biyya lafaa keessa hin jiraadhu; isaan ammoo biyya lafaa keessa jiran. Abbaa woyyu'u! Akkuma nuuti tokko teene, worri ati anaaf kennitelle tokko akka te'anuuf, maqaa keeti ka anaaf kenniteen, isaan eegi.</verse>
				<verse number="12">Yennaa isaan woliin jiru, maqaa keeti ka ati anaaf kenniteen ani isaan eegeera; ani isaan tisseera; Barreeffam Woyyichi akka muummawuuf, isaan keessaa ilma badi'ii malee, tokkolle ka bade hin jiru.</verse>
				<verse number="13">Ani amma gara keeti dhufaara; isaan gammada kiyya guutuu akka qabaatanuuf, dubbii tana biyya lafaa keessatti dubbadha.</verse>
				<verse number="14">Ani dubbii teeti isaanii kenneera; akkuma ani ka biyya lafaa hin te'in, isaanille ka biyya lafaa waan hin te'iniif, biyyi lafaalle isaan jibbite.</verse>
				<verse number="15">Ani akka ati hamaalessa irraa isaan eedduuf si kadhadha malee, akka ati biyya lafaa keessaa isaan baattuuf si hin kadhadhu.</verse>
				<verse number="16">Akkuma ani ka biyya lafaa hin te'in, isaanille ka biyya lafaatii moti.</verse>
				<verse number="17">Jechi keeti dhuga'a; dhuga'aan isaan woyyoonsi.</verse>
				<verse number="18">Akkuma ati gara biyya lafaa ana ergite, anille gara biyya lafaa isaan ergereera.</verse>
				<verse number="19">Isaan dhuga'aan ka woyyoomane akka te'anu, ani isaaniif jedhee ifi woyyoonsa.</verse>
				<verse number="20">“Worra dubbii isaanii dhage'ee anatti dhugeeffatuufille daadimadha malee, isaan calla'aaf hin daadimadhu.</verse>
				<verse number="21">Ani akka isaan maraa tokko te'anu daadimadha. Abba'a! Akkuma ati anaan jirtu anille akkuma si'iin jiru, isaanille nu'uun akka jiraatanu, akka ati na ergitelle biyyi lafaa akka dhugeeffattuuf daadimadha.</verse>
				<verse number="22">Akkuma atii fi ani tokko teene, isaanille tokko akka te'anuuf, ulfinnuma ati anaaf kennite, anille isaaniif kenne.</verse>
				<verse number="23">Ani isaaniin, atille anaan akkuma jirtu, isaanille ijjumaa tokko akka te'anu, biyyi lafaalle akka ati na ergitee fi akkuma na jaallatte, isaanille akka jaallatte akka beettuuf daadimadha.</verse>
				<verse number="24">“Abba'a! Ati isaan anaaf kenniteerta; addee ani jiru na woliin akka isaan jiraatanu, biyyi lafaa adoo hin dadamin dura waan na jaallatteef, ulfinna ati anaaf kennite, akka isaan dhagganuuf barbaada.</verse>
				<verse number="25">Abbaa balcha'a! Biyyi lafaa si hin beenne; ani ammoo si beeka; isaan kunille akka ati na ergite beekaneeran.</verse>
				<verse number="26">Ani akka isaan si beekanu godheera; jaalalli ati na jaallatte isaan keessa akka jiraatuuf, anille isaan keessa akka jiraadhu, ammalle ittuma akka beekanu hin godha” jedhe.</verse>
			</chapter>
			<chapter number="18">
				<verse number="1">Yesuus daadimata kana daadimateen duuba, barattoota ifii woliin dhooqa Qedirooniitiin gama dhaqe. Addee san oorru'utti jira. Yesuusii fi barattooti isaa oorruu san seenane.</verse>
				<verse number="2">Yesuusii fi barattooti isaa yennaa hedduu achitti waan wol dhagganuuf, Yihudaan dabarsee isa kenne addee san hin beekaayyu.</verse>
				<verse number="3">Maarre Yihudaan loltoota worra Rooma'aa, eeddoota Galma Waaqaa ka mootota hayyootaatiin ergamanee fi Fariisaayota guuratee gara addee oorru'uu san dhaqe; isaan meya woraanaa hidhatanee faanosi'ii fi xassaa qabataneeran.</verse>
				<verse number="4">Yesuus waan itti dhufaaru beekee, gara duraa itti deemee, “Eennu barbaaddan?” isaaniin jedhe.</verse>
				<verse number="5">Isaan deebisanee, “Yesuusii biyya Naaziretii ti” jedhane. Inni, “Aninuu isa” isaaniin jedhe. Yihudaan isa dabarsee kennelle isaan woliin achi dhaabbateeraayyu.</verse>
				<verse number="6">Yennaa Yesuus, “Aninuu isa” jedhe gara duubaa sissiqanee lafatti jigane.</verse>
				<verse number="7">Ammalle Yesuus, “Eennu barbaaddan?” jedhee isaan gaafate. Isaan, “Yesuusii Naaziretii ti” jedhane.</verse>
				<verse number="8">Yesuus deebisee, “ ‘Aninuu isa’ jedhee isinitti himeera. Isin, ana yoo barbaadiisatti jiraattane, worra kana lakkisa'a deemanuu ti” jedhe.</verse>
				<verse number="9">Dubbiin inni tanaan dura, “Abba'a, worra ati anaaf kennite keessaa tokkolle hin ganne” jedhe akka muummottuuf tana dubbate.</verse>
				<verse number="10">Simoon Pheexroos, goraadee qabateeru buqqifatee, garbicha hayyicha gudda'aa dhowee, gurra isaa middicha irraa kute. Maaqaan garbicha saniille Maalkoos.</verse>
				<verse number="11">Yesuus Pheexroosiin, “Goraadee keeti gonofa'atti deebisi! Muduunuu rakko'oo ta Abbaan kiyya akka ani unuuf anaa kenne ani hin unuu?” jedhe.</verse>
				<verse number="12">Achiin duuba loltooti worra Roomma'aa worra isaan ajajuu fi Yihudoota Galma Waaqaa eeganu woliin Yesuus qabanee, hidhanee,</verse>
				<verse number="13">matooma gara Haannaas isa geessane. Haannaas abbaa-soddaa Qayyaaffa'aa ti; Qayyaaffaan bara san Hayyicha Guddaa te'eeraayyu.</verse>
				<verse number="14">Qayyaaffaan kunille, nami tokko kolbaa maraaf yoo du'e woyya jedhee Yihudoota baallii qabanu ka gorse.</verse>
				<verse number="15">Simoon Pheexroosii fi barataan dhibiin Yesuus hordofane. Barataan dhibiin sun Hayyicha Guddaa biratti beekkamaa waan te'eef, Yesuus woliin gara dalleya mana hayyicha gudda'aa seene.</verse>
				<verse number="16">Pheexroos ammoo karra duratti hafe. Barataan dhibiin, Hayyicha Guddaa biratti beekkame sun gad bayee, durrittii karra eeddutti himee, Pheexroos ol seensise.</verse>
				<verse number="17">Durrittiin karra eeddu Pheexroosiin, “Ati barattoota namicha sanii keessaa tokkoo motii?” jette. Pheexroos deebisee, “Waawwo'o, anaa moti” jedhe.</verse>
				<verse number="18">Boojjiin waan jirtuuf, tajaajiltootaa fi worri eeddotaa ibbidda cile'ee gabbisanee, naannoo isaa dhaabbatanee, o'ifatiisatti jiran. Pheexroosille isaan woliin dhaqee dhaabbatee o'ifate.</verse>
				<verse number="19">Hayyichi guddaan marroo barattoota isaatii fi marroo barsiisa isaa Yesuus gaafate.</verse>
				<verse number="20">Yesuus deebisee, “Ani mudhinnatti nama maratti dubbadheera; yennaa mara mana Waaqeffannaa Yihudootaatii fi Galma Waaqaa keessatti addee kolbaan marti wolitti qabantutti barsiiseera. Ani dhossa'atti waan tokkolle hin dubbanne.</verse>
				<verse number="21">Ati maaf na gaafatta ree? Kolbaa na dhageette gaafadhu. Isaan waan ani jedhe hin beekan.</verse>
				<verse number="22">Yennaa Yesuus tana jedhe, worra eeddotaa ka achi jiranu keessaa tokkko, “Hayyicha gudda'atti attam akkas deebittee dubbatta?” jedhee isa kabale.</verse>
				<verse number="23">Yesuus deebisee, “Yoo ani dokonkora dubbadhee jiraadhe, dokonkora san nama as jirutti himi. Yoo ani sirrii dubbadhee jiraadhe ammoo ati maaf na dhootta?” isaan jedhe.</verse>
				<verse number="24">Achiin duuba Haannaas, akkuma inni hidhamee jiruun, gara Qayyaaffaa hayyicha gudda'aa isa erge.</verse>
				<verse number="25">Simoon Pheexroos adoo achi dhaabbatee ibidda o'ifatiisatti jiruu, worri dhibiin isaan, “Atille barattoota isaa keessaa tokkoo motii?” isaan jedhane. Pheexroos ammoo, “Waawwo'o, anaa moti” jedhee mormate.</verse>
				<verse number="26">Garboota hayyicha gudda'aa keessaa tokko, firri namicha Pheexroos gurra irraa kutee, “Isa woliin orruu keessatti ani si hin dhagginee?” jedhee isa gaafate.</verse>
				<verse number="27">Pheexroos ammalle mormate; yoosuma lukkuun iyyite.</verse>
				<verse number="28">Barii halkaniin Yesuus mana Qayyaaffa'aatii gara galma bulchaa biyyaa geessane. Yihudooti baalli qabanu nyaata Jila Irra Dabaramaa nyaatiisaaf akka dande'anu, qulqullinna aadaa dhugeeffannaa isaanii eegatiisaaf waan barbaadaneef, galma bulchaa biyyaa hin seenne.</verse>
				<verse number="29">Tanaaf Philaaxoos gara isaanii gad bayee, “Wonni isin namicha kana ittiin himattanu maan?” jedheen.</verse>
				<verse number="30">Isaan deebisanee, “Adoo inni yakkaa tokko hin hujin nuuti gara keeti isa hin finnuuyyu” jedhaneen.</verse>
				<verse number="31">Philaaxoos isaaniin, “Isinunti isa fuudha'aatii, akka seera keessaniititti itti mura'a” jedhe. Isaan, “Nuuti nama tokkolle ijjeesu'uuf seerri nuuf hin kennu” jedhanee deebisane.</verse>
				<verse number="32">Dubbiin Yesuus du'a attamii akka du'uuf jiru dubbate akka muummottuuf tun teete.</verse>
				<verse number="33">Philaaxoos gara galma ifii deebi'ee seenee, Yesuus waamee, “Ati mootii Yihudootaatii?” jedhee isa gaafate.</verse>
				<verse number="34">Yesuus deebisee, “Gaaffii tana si'ummatti gaafata moo yookiin worra dhibi'itti marroo tiyya sitti hime?” jedhe.</verse>
				<verse number="35">Philaaxoos deebisee, “Ati nama Yihudi'ii na seetaa? Kolbuma teetii fi mootota hayyootaatitti gara kiyya dabarsee si kenne. Ati maan gooteerta?” jedhe.</verse>
				<verse number="36">Yesuus deebisee, “Mootummaan tiyya ta biyya lafa tanaatii moti; adoo mootummaan tiyya ta biyya lafa tanaa teetee, akka ani worra Yihudoota baallii qabanutti dabarfamee hin kennanne, silaa hordofattooti tiyya anaaf hin lolaniiyyu. Mootummaan tiyya ammoo ta biyya lafa tanaatii moti.</verse>
				<verse number="37">Maarre Philaaxoos, “Ati mootii Yihudootaatii ree?” jedhee isa gaafannaan, Yesuus deebisee, “Akka ani mooti'ii atinuu jette. Ani marroo dhuga'aatiif dhugaa bayiisaaf dhaladhee, gara biyya lafaa dhufe. Ka dhuga'aa ka te'e ana hin dhage'a” jedhe.</verse>
				<verse number="38">Philaaxoos, “Dhugaan maan inni?” jedhee gaafate. Achiin duuba Philaaxoos gara kolba'aa deebi'ee gad bayee, “Ani yakkaa isa himachiittu tokkolle isa irratti hin dhaggu.</verse>
				<verse number="39">Ammoo ani yennaa Jila Irra Dabaramaa, yennaa mara nama hidhameeru tokko akka isinii hiiku barattaneertan. Mootii Yihudootaa akka ani isiniif hiiku barbaaddanii?” isaaniin jedhe.</verse>
				<verse number="40">Jennaan isaan, “Waawwo'o, isaa moti! Barabbaa nuu hiiki!” jedhane itti hogisane; Barabbaan nama nama saamaa ture.</verse>
			</chapter>
			<chapter number="19">
				<verse number="1">Achiin duuba Philaaxoos Yesuus fuudhee dhaansise.</verse>
				<verse number="2">Worri loltootaa dameelee qore'ee irraa kallacha hujanee mataa isaatitti kayane; achiin duuba woyaa dhiillee itti uffisane.</verse>
				<verse number="3">Gara isaalle dhufaa, “Mootii Yihudootaa jiraadhu!” jedhaa isa kakabalane.</verse>
				<verse number="4">Philaaxoos ammalle gad bayee gumi'iin, “Waan isa himachiisu tokkolle akka ani hin dhaggin akka ilaaltanu, kunoo, gara keessan gad isa hin baasa” jedhe.</verse>
				<verse number="5">Maarre Yesuus kallacha qore'ee keyatee, woyaa dhiilleelle uffatee gad baye. Philaaxoos, “Kunoo! Namichi!” isaaniin jedhe.</verse>
				<verse number="6">Moototi hayyootaatii fi eeddoti Galma Waaqaa yennaa isa dhaggane, “Fannis! Fannisi!” jedhanee hogisane. Philaaxoos isaaniin, “Isin fuudha'aatii, fannisa'a. Ani yakkaa tokkolle isa irratti hin dhaggine” jedhe.</verse>
				<verse number="7">Gumiin, “Nuuti seera tokko qanna; inni ilma Waaqaa ifi godheera, akka seera keennaatitti du'uu qaba” jette.</verse>
				<verse number="8">Philaaxoos yennaa tana dhage'e, ittuma caalchisee sodaate.</verse>
				<verse number="9">Philaaxoos gara galma ifii deebi'ee, “Ati eessaa dhutte?” jedhee Yesuus gaafate. Yesuus ammoo waan tokkolle hin deebinne.</verse>
				<verse number="10">Philaaxoos, “Ati anatti hin hintuu? Akka ani si hiikiisaa fi si fannisiisaafille baallii qabu hin beettuu?” isaan jedhe.</verse>
				<verse number="11">Yesuus deebisee, “Waan Waaqaan baalliin sii kennanteef malee, ati silaa baallii ana irratti hin qadduuyyu. Tanaaf nami dabarsee sitti na kenne, yakkaamessa cubbuu cuubbuu caaltee ti” jedhe.</verse>
				<verse number="12">Philaaxoos yennaa tana dhage'e, karaa Yesuus ittiin hiiku dhaggatiisaaf wodhaane. Gumiin ammoo, “Yoo isa hiitte, ati jaala mootii moototaa, ka biyya Rooma'aatii moti; nami mootii tokko ifi godhu marti, mootii moototaa, ka biyya Rooma'aatiin mormee isa lolu” jettee ittuma hogite.</verse>
				<verse number="13">Philaaxoos yennaa dubbii tana dhage'e, Yesuus gad baasee, addee dhakaa baxxicha jedhantutti barcumaa mura'a irra tee'e; addeen sun afaan Ibrootaatiin, “Gabataa” jedhanti.</verse>
				<verse number="14">Guyyaan sun ka Jila Irra Dabaramaatiif qophaawanu, gara sa'aatii jaa ti. Philaaxoos kolba'aan, “Kunoo, mootiin keessan” jedhe.</verse>
				<verse number="15">Isaan, “Ijjeesi! Ijjeesi! Fannis!” jedhanee ittuma hogisane. Philaaxoos, “Mootii keessan fannisuu?” jedhee isaan gaafate. Moototi hayyootaalle, “Nuuti mootii moototaa ka biyya Rooma'aa malee, mootii hin qannu!” jedhanee deebisane.</verse>
				<verse number="16">Achiin duuba Philaaxoos akka Yesuus fannifamuuf dabarsee isaanitti isa kenne. Isaanille Yesuus fuudhanee deemane.</verse>
				<verse number="17">Achiin duuba Yesuus fannoo ifii ba'atee, gara addee, “Buqii mata'aa” yookiin afaan Ibrootaatiin, “Golgootaa” jedhantu dhaqe.</verse>
				<verse number="18">Isaan achitti isa fannisane; namoota dhibiille lamaan, maddii maddi'itti, Yesuus wodhakkaa isaaniititti fannisane.</verse>
				<verse number="19">Philaaxoos waan ittiin beessissu tokko barreessee fannoo gubbaa keye. Wonni inni barreesse, “Yesuus nama biyya Naaziretii, mootii Yihudootaa” jetti.</verse>
				<verse number="20">Addeen Yesuus itti fannifame qachaa bira waan teeteef, barreeffama san kolbaa heddu'utti dubbise. Beessissi sun afaan Ibrootaatiin, afaan Rooma'aatii fi afaan Giriikiitiin barreeffame.</verse>
				<verse number="21">Moototi hayyootaa Philaaxoosiin, “Namichi kun, ‘Ani mootii Yihudootaa ti’ jedheera jedhi malee, ‘Mootii Yihudootaa’ jettee hin barreessin” jedhane.</verse>
				<verse number="22">Philaaxoos deebisee, “Ani waan barreesse barreesseera” jedhe.</verse>
				<verse number="23">Loltooti Yesuus fannisaneen duuba, woyaa isaa addee afuritti qoodanee, tokko tokkoon qooda ifii fudhatane. Isaan ruufalle fuudhane; ruufi isaa ammoo gubba'aa haga jalaatitti dhowameera malee, hodhaa hin qabu.</verse>
				<verse number="24">Loltooti, “Ruufa kana hin tarsaannu; hixaa itti buuffannee, akka eennu gewu ilaalluu ti!” woliin jadhane. Barreeffam Woyyichi: woyaa tiyya qoodamane, ruufa kiyyatti hixaa buufatane” jedhu akka muummowuuf kun te'e. Loltootille kanuma godhane.</verse>
				<verse number="25">Fannoo Yesuusii cinaa, haati isaa, obbooleettiin haadha isaa, Maariyaamiin niitiin Qilopha'aatii fi Maariyaamiin Magdalaa dhaabbataneeraniiyyu.</verse>
				<verse number="26">Yesuus haadha ifiitii fi barataa ifii ka jaallattu achi dhaabbatanuun yennaa dhagge, haadha ifiitiin, “Haadha tiyya, inni ilma keeti” jedheen.</verse>
				<verse number="27">Achiin duuba barattichaan, “Isiin haadha teeti” jedheen. Yennaa sanii jalqabee barattichi mana isaa akka leetuuf gara mana ifii isii fudhate.</verse>
				<verse number="28">Yesuus amma wonni marti hobba'iisa beekee, akka Barreeffam Woyyichi muummowuuf, “Ani dheebodhe” jedhe.</verse>
				<verse number="29">Qoriin daadhiin woyni'ii dhangaggoottu'uun guutanteertu takka achi jirtiiyyu; maarre isaan ispoonjii daadhii woyni'ii dhangaggootuu xuuxisiisanee, damee muka hisoophi jedhamuu irra keyanee, gara afaan isaa ol qabane.</verse>
				<verse number="30">Yesuus daadhii dhangaggoottuu san unee, “Hobbaate!” jedhe. Achiin duuba mataa gad qabatee lubbuu ifii dabarsee kenne.</verse>
				<verse number="31">Guyyaan sun guyyaa itti qophaawanu guyaa jimaata waan te'eef, guyyaan itti aanulle guyyaa Sanbata jila guuddo'oo waan te'eef, Yihudooti baallii qabanu reeffi namootaa guyyaa Sanbataatiin fannoo gubbaa akka hin oolleef, miila worra fannifamaneeranu cassanee, fannoo irraa gad buusiisaaf, Philaaxoos kadhatane.</verse>
				<verse number="32">Maarre loltooti dhaqanee miila worra Yesuus woliin fannifameeruu, dursanee miila namicha matoomaa, achiin duuba miila namicha kaaniille cassane.</verse>
				<verse number="33">Isaan yennaa gara Yesuusii dhufane ammoo, inni duraanu akka du'eeru dhagganee, miila isaa hin cassine.</verse>
				<verse number="34">Te'uu malee, loltoota keessaa tokkochi, woraana ifiitiin cinaacha Yesuusii woraannaan yoosuma dhiigii fi bisaan keessaa jige.</verse>
				<verse number="35">Kana ka dhagge, akka isin dhugeeffattanuuf dhugaa bayeera; dhugaan inni bayelle dhuga'a; wonni inni dubbatulle dhugaa akka teete hin beeka.</verse>
				<verse number="36">Kun Barreeffam Woyyichi, “Lafeen isaa tokkolle hin caddu” ka jedhu akka muummowuuf te'e.</verse>
				<verse number="37">Barreeffam Woyyichi dhibiin, “Isaan kama woraanane san hin dhaggan” jedha.</verse>
				<verse number="38">Kanaan duuba, Yoseefiin biyya Armaatiya'aa, ka Yihudoota baallii qaddu sodaatee, dhokaataan hordofataa Yesuusii te'eeru, reeffa Yesuusii fannoo irraa fuudhiisaaf Philaaxoos kadhate. Philaaxoos eeyyamee jennaan, Yoseef dhaqee reeffa Yesuusii fuudhe.</verse>
				<verse number="39">Niqoodemoos, ka duraanuu halkaniin gara Yesuusii dhufeeru, qumbi'ii fi hargiisa wolitti makame, gara kiilograama soddoomii afurii qabatee, Yoseef woliin addee san dhaqe.</verse>
				<verse number="40">Namooti lamaan reeffa Yesuusii fuudhanee akka aadaa Yihudooti reeffa maranutti, fiqiree woliin woyaa qoolaan marane.</verse>
				<verse number="41">Addee inni itti fannifame san oorru'utti jira; orruu san keessa godi awwaalaa haarenni ka nami tokkolle itti hin awwaalaminitti jira.</verse>
				<verse number="42">Guyyaa worri Yihudootaa itti qophowanu waan te'eef, godi awwaalaalle dhiyoo waan te'eef, reeffa Yesuusii achitti awwaalane.</verse>
			</chapter>
			<chapter number="20">
				<verse number="1">Guyyaa dilbataa ganama, barii halkan, Maariyaamiin qachaa Magdela'aa gara goda awwaalaa dhaxxee, dhakaan afaan goda awwaalaa irraa fuudhameeruun dhaggite.</verse>
				<verse number="2">Isiin gara Simoon Pheexroosiitii fi barataa kaanii, ka Yesuus isa jaalatee, rukkittee dhaxxee, “Goottaa goda awwaalaa keessaa fuudhaneeran; isaan eessa akka isa keyaneeranu nuuti hin beennu” jettee isaanitti hinte.</verse>
				<verse number="3">Achiin duuba Pheexroosii fi barataan kuun gara goda awwaalaa dhaqane.</verse>
				<verse number="4">Isaan lamaanuu woliin rukkisanee, barataan kuun ammoo Pheexroos caalaa ariifatee rukkisee, dursee goda awwaalaa bira geye.</verse>
				<verse number="5">Inni gad jedhee woyaa qoolaa ta ittiin marante achitti dhagge malee, keessa hin seenne.</verse>
				<verse number="6">Simoon Pheexroos isa duubaan dhufee, boolla awwaalaa keessa seenee, woyaa qoolaatii</verse>
				<verse number="7">fi woyaa mataa Yesuusiititti maraneeranulle achitti dhagge. Woyaan mataa Yesuusiititti maraneeranu, woyaa qoolaa ta ittiin marane woliin adoo hin te'in qofuu marantee achi jirti.</verse>
				<verse number="8">Achiin duuba barataan Pheexroos dursee goda awwaalaa bira geye kuunille, keessa seenee, dhaggee dhugeeffate.</verse>
				<verse number="9">Isaan Barreeffama Woyyicha, “Inni du'aa ka'uu qaba” jedhu haga ammaa hin hubanne.</verse>
				<verse number="10">Achiin duuba barattooti lamaan sun gara manaa deebi'anee galane.</verse>
				<verse number="11">Maariyaam goda awwaalaatiin ala dhaabbattee booyiisatti jirtiiyyu. Adoo booyiisatti jirtuu, gad jettee goda awwaalaa keessa ilaaltee,</verse>
				<verse number="12">ergantooti Waaqaa lamaan uffana adii uffatanee, addee reeffi Yesuusii dur jiru, tokkochi gara mata'aatiin, kuun gara miilaatiin tee'aneeranuu dhaggite.</verse>
				<verse number="13">Isaan, “Dubartii tana, maaf bootta?” jedhanee isii gaafatane. Isiin deebittee, “Goottaa kiyya fuudhaneeran; eessa akka isa keyaneeranu ani hin beeku!” jette.</verse>
				<verse number="14">Achiin duuba isiin garagaltee Yesuus achi dhaabbateeruun dhaggite; ammoo akka inni Yesuus te'e hin beenne.</verse>
				<verse number="15">Yesuus, “Dubartii tana, maaf bootta? Ati eennu barbaadda?” jedhee isii gaafate. Isiin, nama oorruu eegu isa seetee, “Goottaa kiyya, ati yoo isa asii fuutee jiraatte, eessa akka isa keette anatti him, ani dhaqee isa fudhadhaa” jetteen.</verse>
				<verse number="16">Yesuus, “Maariyaam” isi'iin jedhe. Isiin gara isaa garagaltee afaan Ibrootaatiin, “Rabbunii” jetteen; akkas jechuun, “Barsiisaa” jechu'u.</verse>
				<verse number="17">Yesuus, “Ana hin qabin! Sababille ani haga ammaa gara Abba'aa ol hin baane. Ammoo gara obboleeyyan tiyyaa dhaqiitii, ‘Ani gara Abbaa kiyyaatii fi Abbaa keessanii, gara Waaqa kiyyaatii fi Waaqa keessanii ol bayaara’ jedhiitii isaanitti himi!” jedhee isi'itti hime.</verse>
				<verse number="18">Maarre Maariyaamiin gara qachaa Magdela'aa dhaxxee akka Goottaa dhaggiteertuu fi waan inni isi'itti hime barattootatti hinte.</verse>
				<verse number="19">Dilbata san galgala, barattooti Yihudoota baallii qabanu waan sodaataneef, wolitti dacha'anee balbala cufataneeranuun, Yesuus dhufee odduu isaanii dhaabbatee, “Nageenni isiniif te'u!” jedhe.</verse>
				<verse number="20">Tana jedheen duuba, cinaacha ifiitii fi harka ifii lamaan isaanitti mudhise. Barattooti Goottaa waan dhagganeef guddoo gammadane.</verse>
				<verse number="21">Yesuus ammalle, “Nageenni isiniif te'u. Akkuma Abbaan ana erge, anille isin erga” isaaniin jedhe.</verse>
				<verse number="22">Achiin duuba inni hafuura isaanitti baafatee, “Ayyaana Woyyicha fudhadha'a!</verse>
				<verse number="23">Isin yoo cubbuu kolba'aa araarantane, isaan araara hin dhaggatan; isin yoo hin araaramin, isaan araara hin dhaggatanu” jedhe.</verse>
				<verse number="24">Barattoota kudhanii lamaan keessaa, Toomaas, “Lakkuu” ka jedhame, yennaa Yesuus dhufe isaan woliin hin jiru.</verse>
				<verse number="25">Maarre barattooti dhibiin, “Nuuti Goottaa dhaggineerra!” jedhanee itti himane. Toomaas isaaniin, “Madaa misimaaraa harka isaa lamaaniituu dhaggee, quba kiyya yoo keye malee, madaa cinaacha isaa keessalle harka kiyya yoo keye malee, ani hin dhugeeffadhu” jedhe.</verse>
				<verse number="26">Torbaan tokkoon duuba ammalle barattooti isaa wolitti qabamanee mana keessa jiraniiyyu; Toomaasille isaan woliin jira. Balbalti cufanteertuun, Yesuus ammoo dhufee odduu isaanii dhaabbatee, “Nageenni isiniif te'u” jedhe.</verse>
				<verse number="27">Achiin duuba inni Toomaasiin, “Quba keeti as fidii irra keyii, harka kiyya lamaan ilaali; harka keetille diriirsiitii madaa cinaacha kiyyaa keessa keyi. Dhugeeffadhu malee, hin mamin!” jedhe.</verse>
				<verse number="28">Toomaas deebisee, “Goottaa kiyya, Waaqa kiyya!” jedhe.</verse>
				<verse number="29">Yesuus isaan, “Waan ana dhaggiteef dhugeeffattee? Worri adoo ana hin dhaggin dhugeeffatu ka badhaadhe!” jedhe.</verse>
				<verse number="30">Yesuus bilbaasota hedduu, ka kitaaba kana keessatti hin barreeffamin, barattoota ifii duratti hujeera.</verse>
				<verse number="31">Bilbaasoti kun ammoo akka Yesuus Masiihii te'ee fi Ilma Waaqaalle te'e, itti dhugeeffatiisaan maqaa isaatiin jiruu akka dhaggattanu barreeffamane.</verse>
			</chapter>
			<chapter number="21">
				<verse number="1">Kanaan duuba, Yesuus qarqara abbaayaa Xiberiyaasiititti ammalle barattoota ifiititti mudhate. Akki inni itti mudhatelle akkas:</verse>
				<verse number="2">Simoon Pheexroos, Toomaas, “Lakkuu” ka jedhame, Naataanaa'el nami qachaa Qaana'aa ka lafa Galiila'aa, ilmaan Zabedewoosiitii fi barattooti Yesuusii ta dhiibiin lamaan woliin jiraniiyyu.</verse>
				<verse number="3">Simoon Pheexroos, “Ani qurxummii guuriisa dhaqaara” isaaniin jedhe. Isaanille, “Nuutille si woliin dhandhaa” jedhaneen. Maarre isaan gad bayanee hoboloo yaabane. Halkan san ammoo waan tokko hin qabanne.</verse>
				<verse number="4">Yenna aduun baatu, Yesuus qarqara bisaanii dhaabbate; barattooti ammoo akka Yesuus te'e hin beenne.</verse>
				<verse number="5">Achiin duuba inni isaaniin, “Ijoolle! Qurxummii woyii qaddanii?” jedhee isaan gaafate. Isaan, “Waawwo'o” jedhanee deebisane.</verse>
				<verse number="6">Inni isaaniin, “Hobolo'oon gara middaatitti caccoo teessan buusa'a, hin guurattan” jedhe. Isaanille caccoo buusanee qurxummii hedduu waan qabaneef, harkisuu dadhabane.</verse>
				<verse number="7">Barataan Yesuus isa jaalate, Pheexroosiin, “Gootta'aa be!” jedhe. Pheexroos akka inni Goottaa te'e yennaa dhage'e, woyaa facaafatu ta ifi irraa baafateeru uffatee gara abbaaya'aa utaale.</verse>
				<verse number="8">Barattooti kuun gara ciqilee dhibba lamaa calla lafa irraa waan fagaataneeranuuf, caccoo qurxummiin guutte harkisaa, hoboloo keessa tee'anee, gara qarqara abbaaya'aa dhufane.</verse>
				<verse number="9">Isaan yennaa qarqaratti bayane, daabbo'oo fi qurxummii kashila cile'ee irra jirtu achitti dhaggane.</verse>
				<verse number="10">Achiin duuba Yesuus isaaniin, “Qurxumuma amma qabattane irraa fida'a” jedhe.</verse>
				<verse number="11">Simoon Pheexroos hoboloo yaabee, caccoo qurxummiin gugurdoon dhibbaa fi shantamii sadii keessa guutte, gara lafaa harkise; adoo qurxummiin haga kana heddattuu, caccoon hin tarsaane.</verse>
				<verse number="12">Yesuus isaaniin, “Kowa'aa diiranteeffadha'a!” jedhe. Isaan Goottaa te'uu isaa waan beekaneef, barattoota keessaa tokkolle, “Ati eennu?” jedhee gaafatiisaaf ka itti game hin jiru.</verse>
				<verse number="13">Maaarre Yesuus dhufee, daabboo fuudhee, isaaniif kenne; qurximmiille akkasuma godhe.</verse>
				<verse number="14">Yesuus eega du'aa ka'e, barattootatti mudhatuun isaa tun yennaa sadeesso'oo ti.</verse>
				<verse number="15">Diiranteeffatanee ka'aneeranuun duuba, Yesuus Simoon Pheexroosiin, “Simoonii ilma Yohaannisii, worra kana caalaa na jaallattaa?” jedhe. Inni, “Ee, Goottaa, akka si jaalladhu atuu hin beetta” jedhee deebise. Yesuus isaan, “Ilmoolee tiyya dheedisiis ” jedhe.</verse>
				<verse number="16">Yesuus lammeessoo, “Simoonii ilma Yohaannisii, ana jaallattaa?” jedheen. Inni, “Ee, Gootta'a, akka si jaalladhu atuu hin beetta” jedhee deebise. Yesuus, “Buruusoo tiyya tissi” jedheen.</verse>
				<verse number="17">Yesuus yennaa sadeesso'oo, “Simoonii ilma Yohaannisii, ana jaallatta?” jedhe. Pheexroos waan inni sadeessoo, “Ana jaallattaa?” jedhee isa gaafateef gaddee, “Gootta'a, ati waan mara beetta; akka si jaalladhu atuu hin beetta” jedheen; Yesuus, “Hoolee tiyya bobbaas” jedheen.</verse>
				<verse number="18">Ani dhugaa si'iin jedha: Ati yennaa dargaggeessaa, hidhattee gara barbaadde deentaayyu; yennaa dulloonte ammoo, harka keeti diriiffatteen, nami dhibiin sitti hidhee gara ati hin jaallanne si geessa” jedheen.</verse>
				<verse number="19">Yesuus tana jedhiisaan, Pheexroos du'a attamii du'ee Waaqa akka ulfeessu'uuf jiru mudhise. Achiin duuba Yesuus, “Na hordofi!” isaan jedhe.</verse>
				<verse number="20">Pheexroos garagalee barataan Yesuus isa jaallatu kuun Yesuus hordofuun dhagge; barataan kun ka irbaata irratti gara Yesuusii ittuma hiiqee, “Gootta'a, ka dabarsee si kennaaru eennu inni?” jedhee gaafate.</verse>
				<verse number="21">Pheexroos yennaa isa dhagge, “Gootta'a, namichi kun maan te'a ree?” jedhee Yesuus gaafate.</verse>
				<verse number="22">Yesuus, “Haga ani dhufutti akka inni le'u ani yoo fedhe maanti si dhibe? Na hordofi” jedheen.</verse>
				<verse number="23">Maarre oduun, “Barataan kun hin du'u” jettu worra Yesuus hordofu oddu'utti odeeffante. Yesuus ammoo, “Haga ani dhufutti akka inni le'u ani yoo fedhe maanti si dhibe?” jedhe malee, inni hin du'u hin jenne.</verse>
				<verse number="24">Ka waan kana dhugaa bayee fi ka waan kanalle barreesse baratuma kana; nuutille wonni inni dhugaa baye dhugaa akka teete hin beenna.</verse>
				<verse number="25">Wonni Yesuus huje dhibiin heddu'utti jira. Marti isi'iituu tokko tokkoon adoo barreeffantee jiraattee, silaafuu biyyi lafaa duudiin kitaabota barreeffamanu kana dandeettee hin ba'attuyyuu jedhee herrega.</verse>
			</chapter>
		</book>
		<book number="44">
			<chapter number="1">
				<verse number="1">Ulfaataa Tewoofiloos! Kitaaba kiyya ka kanaan duraa keessatti marroo waan Yesuus hujeetii fi barsiise duudii barreeseera. Wonni ani barreesselle gaafa Yesuus hujii ifii jalqabeen kaasee,</verse>
				<verse number="2">haga guyyaa gara ol gubba'aa bayeetitti waan huje; inni ergantoota filateef, ajaja ifii karaa Ayyaana Woyyichaatiin kenneen duuba gara ol gubba'aa baye.</verse>
				<verse number="3">Yesuus du'a ifiitiin duuba akka jiraataa te'e, deddebi'ee karaa hin mansiinneen mirkaneessaa haga guyyaa afurtamaa isaanitti mudhatee, marroo Mootummaa Waaqaalle isaanitti dubbate.</verse>
				<verse number="4">Inni isaan woliin adoo jiruu, “Addii Abbaan kiyya isiniif kenne, ta ani isinitti hime san eegadha'a malee, Yerusaalemii hin bayina'a” jedhee isaan ajajaje.</verse>
				<verse number="5">Ede'eelle Yesuus, “Yohaannis bisaaniin isin cuuphe; guyyaa diqqa'aan duuba ammoo Ayyaana Woyyichaan cuuphantan” jedhe.</verse>
				<verse number="6">Yennaa wolitti qabamane ergantooti Yesuusiin, “Gootta'a, ati ammaa tana Israa'eliif Mootummaa deebittee kennaartaa?” jettee gaafatte.</verse>
				<verse number="7">Yesuus isaaniin, “Yenna'aa fi bara Abbaan kiyya baallii ifiitiin murteesse beekuu hin dandeettanu;</verse>
				<verse number="8">ammoo yennaa Ayyaanni Woyyichi isin irratti bu'u, hunna hin dhaggattan; yennaa san Yerusaalemitti, lafa Yihuda'aa duudi'itti, Samaariya'aa fi biyya lafaa duudi'itti dhugaa bayoota tiyya hin teetan” jedhe.</verse>
				<verse number="9">Yesuus kana jedheen duuba, adoo isaan isa ilaalanuu gara ol-gubba'aa fudhatame; duumensille isaan duraa isa golle.</verse>
				<verse number="10">Isaa ol bayiisatti jiru, ila hin caffatin adoo ilaaliisatti jiranuu, namooti lamaan ka woyaa adii uffataneeranu cinaa isaanii dhaabbatanee,</verse>
				<verse number="11">“Isin namoota Galiila'aa, maaf asi dhaabbatanee gara gubba'aa ilaaltan? Yesuusiin isin duraa gara ol-gubba'aa fudhatame kun, gara ol-gubba'aa bayaaruun akkuma dhaggitane akkanuma deebi'ee hin dhufa” jedhane.</verse>
				<verse number="12">Achiin duuba ergantooti gaara Ejersaa jedhamu irraa gara Yerusaalemii deebi'ane; gaarri Ejersaa Yerusaalem irraa gara kiiloo meetira tokko fagaata.</verse>
				<verse number="13">Isaan qachaa guddicha seenanee, gara kolloo mana mana gubba'aa ol bayane. Isaanille Pheexroos, Yohaannis, Yaaqoob, Indiryaas, Filiphoos, Toomaas, Bartolomewoos, Maatewoos, Yaaqoobii ilma Alfewoosii, Simoonii hinaatichaa fi Yihudaa ilma Yaaqoobii fa'a.</verse>
				<verse number="14">Isaan duudiinuu dubartoota, Maariyaamii hadha Yesuusiitii fi obboleeyyan isaa woliin wolitti qabamanee, yaada tokkoon daadimataaraniiyyu.</verse>
				<verse number="15">Guyyaa diqqa'aan duuba, Pheexroos woli geyii dhugeeffattoota gara dhibbaaf diddama geettu tokko keessa dhaabbatee,</verse>
				<verse number="16">“Obboleeyyan tiyya, Barreeffama woyyicha keessatti, marroo Yihudaa worra Yesuus qabeef sooressaa te'ee, dubbiin Ayyaanni Woyyichi afaan Daawwititiin dubbateeru muummowuu qaddiiyyu.</verse>
				<verse number="17">Yihudaan qooda hujii teennaa nu woliin akka qabaatu waan filameeruuf, golii teenna te'eeraayyu.</verse>
				<verse number="18">Namichi kun beesee hujii hammeenna ifiitiin dhaggate saniin, fichaa bitate; inni mata'aan lafa dhayee nafi isaa dho'ee, meeni gadha'aa jige.</verse>
				<verse number="19">Worri Yerusaalem keessa le'anu duudiin waan kana dhage'ane; maarre isaan lafa san afaan ifiitiin ‘Akeldaamaa’ jedhane; akkas jechuulle “Lafa dhiigaa” jechu'u.</verse>
				<verse number="20">“Kitaaba Faaru'uu keessatti, ‘Manni isaa ona te'uu ti; eennulle keessa hin le'in’; akkasuma, ‘Nami dhibiille sooressummaa isaa fudhatuu ti’ jedhantee barreefanteerti.</verse>
				<verse number="21">Tanaaf yennaa Goottaan Yesuus odduu teennatti deddeebi'e duudi'itti nama nu woliin jiru keessaa,</verse>
				<verse number="22">akkasuma cuuphaa Yohaannisiitiin jalqabee, haga guyyaa Yesuus nu biraa ol fudhatameetitti, worra nu woliin jiru kana keessaa tokkochi, du'aa ka'a Yesuusiitiif, nu woliin nama dhugaa bawu te'uu barabaachisa” jedhe</verse>
				<verse number="23">Maarre isaan nama lamaan Yoseef ka barsaabaas yookiin Yosxos jedhamee waammamu fi Maatiyaas dhikeessane.</verse>
				<verse number="24">Achiin duuba isaan, “Gootta'a, ati yaada nama duudi'ii beetta; nama lamaan kana keessaa, addee Yihudaan lakkisee gara addee ifii deemetti, ergamaa te'ee akka tajaajiluuf ka filatte nu'utti mudhisi” jedhaa daadimatane.</verse>
				<verse number="25"></verse>
				<verse number="26">Achiin duuba isaan namoota lamaan keessaa tokko filiisaaf hixaa yennaa buusane, hixaan Maatiyaas dhaqqabe. Maarre inni ergantoota kudhanii tokkotti dabalame.</verse>
			</chapter>
			<chapter number="2">
				<verse number="1">Jilti guyyaa shantameesso'oo ta “Phenxeqostee” jedhantu yennaa geette, dhugeeffattooti duudiin addee tokkotti wolitti qabamaneeraniiyyu.</verse>
				<verse number="2">Dedhuma huuruun akka bubbee guddo'oo fakkaattu ol-gubbaa irraa dhuttee, mana isaan keessa jiranulle guutte.</verse>
				<verse number="3">Achiin duuba wonni bobe'a ibiddaa fakkaatu isaanitti mudhate; gargar cicciteelle tokko tokkoo isaanii gubba'atti bu'e.</verse>
				<verse number="4">Isaan duudiinuu Ayyaana Woyyichaan guutamanee, haga inni isaan dandeesisetti afaan adda addaatiin dubbatuu jalqabane.</verse>
				<verse number="5">Yihudooti Waaqa sodaatanu ka biyya biyya lafaa keessa jirtu mara irraa dhufane Yerusaalem keessa jiraniiyyu.</verse>
				<verse number="6">Yennaa huuruu tana dhage'ane, gumiin guddoon woliti qabante. Dhugeeffattooti afaan adda addaatiin dubbatanuun yennaa dhage'ane, isaan maadeffatane.</verse>
				<verse number="7">Isaan baaseffataa maadeffataa, “Kunoo worri akkana dubbataaranu duudiin worra Galiilla'aatii motii?</verse>
				<verse number="8">Attamiin ree isaan afaan keenna ka dhalootaatiin dubbatanuun, tokko tokkoon keenna dhageenna?</verse>
				<verse number="9">Nuuti worra biyya Phaarte'ee, Meediya'aa, Elaamii, Mesophotaamiya'aa, Yihuda'aa, Qaphadooqiya'aa, Phanxoosii, Asiya'aa,</verse>
				<verse number="10">Firiigiya'aa, Phinfiliya'aa, Gibxiitii fi lafa Liibiya'aa ta adaala qachaa Qereena'aa jirtu keessa leenu; gariin keenna worra biyya Rooma'aatii dhunne,</verse>
				<verse number="11">worra Yihudi'iitii fi worra Yihuudii hin te'in ka dhugeeffannaa Yihudi'iititti galle; akkasuma worri Qarxeesiitii fi Arabaa jiran; kunoo isaan martinuu hujii baasaa ta Waaqi huje afaan keennaan dubbataaranuun dhageenna” jedhane.</verse>
				<verse number="12">Isaan baaseffatanee, waan jedhanu dhabanee, “Wonni kun maan jechu'u?” jedhaa wol gagaafatane.</verse>
				<verse number="13">Worri dhibiin ammoo, “Kolbaan tun daadhii woyini'ii untee machooteerti!” jedhaa itti murge.</verse>
				<verse number="14">Yennaa san Pheexroos worra kudha tokko woliin dhaabbatee qoonqoo ol qabatee, gumi'iin, “Worri Yihuda'aatii fi isin worri Yerusaalem keessa leetanu duudiin, waan te'e kana beekiisaaf waan ani isiniin jedhu dhage'a'a.</verse>
				<verse number="15">Amma ganama keessa saatii sad waan teeteef, Kolbaan tun akka isin heddane san machoottee hin jirtu.</verse>
				<verse number="16">Tun ammoo afaan raagicha Iyyu'eliitiin,</verse>
				<verse number="17">‘Guyyaa muume'ee ani akkana tolcha jedha Waaqi: nama duudii irratti Ayyaana kiyya hin buusa. Ijoolleen tessan ta dhiiraatii fi ta durraa hin raagan; dargaggeeyyiin teessan mudhii hin dhaggiti, Maanguddooti teessanille oojjuu hin oojjatan.</verse>
				<verse number="18">Guyyoota san keessatti, garboota dhugeeffatane ta dhiiraatii fi ta dubarti'ii irrattuu, Ayyaana kiyya hin buusa; isaanille raaga hin dubbatan.</verse>
				<verse number="19">Ani ol-gubba'aatti baasa, gad lafa irralle'etti bilbaasa hin mudhisa. Dhiigaa fi ibiddi, hurrantaan aaraalle hin mudhata.</verse>
				<verse number="20">Guyyaan Gootta'aa guddichii fi ulfaataan adoo hin dhufin dura, aduun hin dukkanti; jiinille diimaa akka dhiigaa te'a.</verse>
				<verse number="21">Nami maqaa Gootta'aa waamu duudiin hin fayya’ jedhe.</verse>
				<verse number="22">“Worra Israa'elii dubbii tana dhage'a'a! Akkuma isin beettanu, eennummaan Yesuusii Naaziretii, hujii guguurdoo baasaa fi bilibaasota Waaqi karaa isaatiin odduu teessanitti muummesseen mirkanooteerti.</verse>
				<verse number="23">Nami kun akka Waaqi dur murteessee fi beekeen, harka keessanitti dabarfamee kenname; akka inni harka worra cubbaleyyi'iitiin fannifamee du'u gootane.</verse>
				<verse number="24">Waaqi ammoo hunna du'aa jalaa bilisa baasee, du'aa isa kaase; sababille duuti isa qaddee hamburuu hin dandeenne.</verse>
				<verse number="25">Daawwiti marroo isaatiif, ‘Ani yennaa mara Waaqa ifiin duratti dhagga; Inni midda kiyya waan jiruuf ani hin daaqu.</verse>
				<verse number="26">Tanaaf gadhaan kiyyalle gammadeera; arrabi kiyyalle gammadaan guutameera. Akkasuma nafi kiyya du'aan addi'iin jiraata.</verse>
				<verse number="27">Lubbuu tiyya addee worra du'aneetitti hin lakkittu; ati garbicha addatamaa keeti, addee awwaalaa keessatti akka tortoree hafu hin lakkittu.</verse>
				<verse number="28">Ati karaa jiru'uu anatti mudhiteerta; Ana woliin jiraatuun keeti gammadaan na guutta’ hin jedha.</verse>
				<verse number="29">“Obboleeyyan tiyya, abbootii teenna ta qaraa keessaa marroo mooticha Daawwitii ifa godhee isinitti hima. Inni du'ee awwaalameera; awwaalli isaalle haga ammaa asi nu'u bira jira.</verse>
				<verse number="30">Daawwiti raagicha waan te'eef, Waaqi sanyii isaa keessaa tokko hin moosisa jedhee kaku'uun waadaa akka galeeruuf beekera.</verse>
				<verse number="31">Tanaaf Daawwiti waan Waaqi gara duraa godhu dhaggee, marroo du'aa ka'iisa Masiihiitiif, ‘Inni addee awwaalaa keessatti isa hin lakkinne; foon isaalle awwaala keessatti hin tortorre’ jedhee raageera.</verse>
				<verse number="32">Waaqi Yesuusii kana du'aa kaseera; nuuti duudille waan te'eeru kanaaf dhugaa baatota.</verse>
				<verse number="33">Inni gara midda Waaqaa Abba'aatitti ol fudhatamee, Ayyaana Woyyicha isaaf waadaa galame, Abbaa biraa fuudhee erge; ka isin amma dhaggitanuu fi dhageettanu kun isa.</verse>
				<verse number="34">Daawwiti gara ol-gubba'aa hin baane; teetuu malee inninuu, ‘Goottaan Goottaa kiyyaan, haga ani diinoota keeti ijjata miila keeti jala godhutti, asi maddii midda kiyyaatitti tee'i’ jedhee dubbateera.</verse>
				<verse number="35"></verse>
				<verse number="36">“Tanaaf Yesuusii isin fannittane, Waaqi Gootta'aa fi Masiihii akka godhe kolbaan Israa'elii duudiin dhugumaan beettuu ti!” jedhe.</verse>
				<verse number="37">Kolbaan yennaa waan kana dhageette, wonni kun gadhaa isaan nyaatee, Pheexroosii fi ergantoota dhibi'iin, “Jarana maan goona?” jette.</verse>
				<verse number="38">Pheexroos isaaniin, “Cubbuu teessaniif akka araarri kennamu, tokkoon tokkoon keessan cubbuu teessan irraa deebitanee, maqaa Yesuus Kiristoosiitiin cuuphama'a; kennansa Waaqaa, Ayyaana Woyyicha hin fudhatan.</verse>
				<verse number="39">Waadaan Waaqi gale isiniif, ijoollee teessaniif, worra fagoo jiranuu fi worra Goottaan Waaqi keenna waameefille'eef” jedhee deebise.</verse>
				<verse number="40">Pheexroos jecha hedduu dhibi'iin dhugaa isaanitti bayee, “Dhaloota badaa kanatti waan dhufu'uu jiru jalaa ifi baasa'a” jedhe gorse.</verse>
				<verse number="41">Worri hedduun waan inni jedhu dhugeefatee cuuphame; gaafas dhugeeffattooti gara kuma sadii dabalamane.</verse>
				<verse number="42">Isaan guyyaa mara barattoota irraa barataa, tokkumma'aan le'aa, sagalee woliin areerratiisaa fi daadimatiisaan jabaataa turane.</verse>
				<verse number="43">Baasaa fi bilbaasi hedduun karaa barattootaatiin yennaa san waan hujatamiisatti jiruuf, martinuu soda'aan guutamane.</verse>
				<verse number="44">Dhugeeffattooti duudiin addee tokko woliin jiraniiyyu; waan qabanu maralle woliin geyane.</verse>
				<verse number="45">Isaan karraa fi meya ifii gurguranee, tokko tokkoofuu akka barbaachittetti beesee qoqoodane.</verse>
				<verse number="46">Guyyaa guyya'aan Galma Waaqaa keessatti addee tokkotti wolitti qabamaa mana ifii keessalle'etti daabboo caccaffataa, gammadaa fi gadhaa qullu'uun areerrataa,</verse>
				<verse number="47">Waaqalle leellifataa, nami duudiille isaan ulfeessaaraayyu. Goottaalle guyyuma guyya'aan worra fayyanu isaanitti dabale.</verse>
			</chapter>
			<chapter number="3">
				<verse number="1">Gaafa tokko Pheexroosii fi Yohaannis yennaa daadimataa saafoya saatii sagalitti, gara Galma Waaqaa deemane.</verse>
				<verse number="2">Achi “Karra midhaadduu” jedhantu dura, namichi haga dhalatee jalqabee naafa te'e tokko jiraayyu; inni worra Galma keessa seenanu irraa akka beesee kadhatuuf guyyaa mara ba'atanee balbala dura isa keyan.</verse>
				<verse number="3">Inni Pheexroosii fi Yohaannis gara keessaa seenaaranuun yennaa dhagge, akka wo isaa kennanuuf kadhate.</verse>
				<verse number="4">Pheexroosii fi Yohaannis isa hubatanee ilaalanee, Pheexroos “Ol jedhii nu ilaal” jedheen.</verse>
				<verse number="5">Maarre inni isaan irraa waan wo dhaggatu seyee, hubatee isaan ilaale.</verse>
				<verse number="6">Pheexroos ammoo, “Ani beesee hin qabu; waan qabu ammoo si'iif hin kenna; maqaa Yesuus Kiristoosii Naaziretiitiin ka'ii ideemi” jedhe.</verse>
				<verse number="7">Achiin duuba inni harka middicha isaa qabee ol kaase; yoosuma miilaa fi gulubiin isaa jabaatte.</verse>
				<verse number="8">Inni ol utaalee miilaa ifiitiin dhaabbatee, ideemiisa jalqabe; Galma Waaqaa keessa isaan woliin seenee, asii fi achi deemaa u'utaalaa Waaqa leellifate.</verse>
				<verse number="9">Nami duudiin inni ideemaa Waaqa leellifatuun dhaggane.</verse>
				<verse number="10">Isaan inni kadhaticha karra “Midhaadduu” jedhantu dura tee'ee kadhatu kaan akka te'e yennaa beekane, waan namicha irratti te'e kanatti maalalanee baaseffatane.</verse>
				<verse number="11">Yennaa namichi fayye sun Pheexroosii fi Yohaannis biraa hafuu dide, gumiin duudiin jajjee gara addee “Soroo Solomoonii” jedhantuu rukkitte.</verse>
				<verse number="12">Pheexroos gumii wolitti qabante san dhaggee, “Worra Israa'elii maaf waan kana baaseffattan? Maaf nu hubattanee ilaaltan? Nuuti hunna teennaan yookiin hujii teenna dansa'aan nami kun akka ideemu waan goone seetanii?” isaaniin jedhe.</verse>
				<verse number="13">Waaqi abbootii teennaa, ka Abrahaamii, ka Yisihaaqiitii fi ka Yaaqoobii, ilma ifii Yesuus ulfeesseera. Isin ammoo harka Philaaxosiititti dabarsitanee kennitane; Philaaxos isa lakkisiisaaf barbaadulle, isin isa diddane.</verse>
				<verse number="14">Isin ammoo Yesuusii Woyyichaa fi balchichaa diddanee, ka nama ijjeese akka hiikamuuf kadhattane.</verse>
				<verse number="15">Isin ka jiruu kennu ijjeettane; Waaqi ammoo du'aa isa kaase. Nuuti waan kanaaf dhugaa baatota.</verse>
				<verse number="16">Namicha naafa te'e kanaaf hunna jabeennaa ka kenne hunna maqaa Yesuusii ti. Wonni isin dhaggitanuu fi beettanu maqaa Yesuusiitti dhugeeffatiisaan teete; akkuma isin duudiin dhaggitanu wonni isa fayyise, dhugeeffannaa inni Yesuusitti qabu.</verse>
				<verse number="17">“Ammalle obboleeyyan tiyya, waan Yesuus irratti gootane, isinille akkuma bulchitoota teessanii wollaalchaan akka gootane hin beeka.</verse>
				<verse number="18">Waaqi bara heddu'uun dura Masiihiin akka rakkattu afaan raagota maraatiin ka dubbate, karaa kanaan akka muummottu godheera.</verse>
				<verse number="19">Maarre akka inni cubbuu teessan isiniif araaramu cubbuu irraa deebi'aatii, gara Waaqaa dacha'a'a.</verse>
				<verse number="20">Waaqa irralle'ee barri isin itti haareffantanu hin dhufa; Waaqi masiihii dursee isiniif file Yesuus isiniif hin erga.</verse>
				<verse number="21">Inni haga yennaan waan duuchi'ii hareffamiisaa geettutti, akkuma Waaqi karaa raagota woyyootaatiin woggaa heddu'uun dura lallabe ol-gubba'atti turuu qaba.</verse>
				<verse number="22">Muuseen, ‘Goottaan Waaqi keessan akkuma amma ana kaase, kolbaa teessan keessaa raagaa tokko isiniif hin kaasa; waan inni isinitti himu mara dhage'a'a.</verse>
				<verse number="23">Nami ragicha san dhage'uu didu duudiin, kolbaa Waaqaa irraa adda bayee hin bada’ jedheera.</verse>
				<verse number="24">Raagoti Samu'eliin jalqabanee ka'anee fi dubbatane duudiinuu, waan bara kanaa dubbataneeran.</verse>
				<verse number="25">Isin sanyii ragotaati; akkasuma gondooroo Waaqi abbaa keessan Abrahaamiin, ‘Ani karaa sanyii teetiitiin kolbaa lafaa duudii hin eebbisa’ jedhee gondoore worra dhaalu.</verse>
				<verse number="26">Tanaaf Waaqi karaa hamaa keessan irraa deebisee isin eebbisu'uuf, tajaajilaa ifii Yessuus filee dursee isiniif erge” jedhe.</verse>
			</chapter>
			<chapter number="4">
				<verse number="1">Pheexroosii fi Yohaannis adoo kolba'atti dubbatiisatti jiranuu hayyooti, dura buutoti eeddota Galma Waaqatii fi Saduqooti itti dhufane.</verse>
				<verse number="2">Ergantooti lamaan akka Yesuus du'aa ka'ee fi worri du'elle akka du'aa ka'u waan kolbaa barsiisaneef, jarri tun isaanitti aarte.</verse>
				<verse number="3">Marre isaan Pheexroosii fi Yohaannis qabanee, latti waan dhiiteertuuf haga bariitu mana hidha'aa galchane.</verse>
				<verse number="4">Ammoo worra jecha isaanii dhage'e keessaa worri hedduun dhugeeffate; laakkossi worra dhugeeffatee gara kuma shanii guddate.</verse>
				<verse number="5">Boruyyaa soressitooti Yihudootaa, jaarsole'ee fi barsiisoti Seera Muuse'ee Yerusaalem keessatti wolitti qabamane.</verse>
				<verse number="6">Worra wolitti qabame san keessa hayyichi guddaan Haannaas, Qayyaafaan, Yohaannis, Iskindrosii fi maatiin Hayyicha gudda'aalle achi jiran.</verse>
				<verse number="7">Isaan Pheexroosii fi Yohaannis ifiin dura dhabbachiisanee, “Hunna maaniitiin yookiin maqaa eennuutiin Kana gootane?” jedhanee gaafatane.</verse>
				<verse number="8">Pheexroos Ayyaana Woyyichaan guutamee, “Isin bulchitooti kolba'aatii fi jaarsoleen,</verse>
				<verse number="9">marroo waan dansaa namicha naafa kanaaf godhamee nu gaafattanii? Ka isa fayyiselle eennu akka te'e nu gaafattanii?</verse>
				<verse number="10">Namichi amma fayyee isin dura dhaabbattu kun, maqaa Yesuus Kiristoosii nama Naaziretiitiin akka fayye, marti keessanii fi kolbaan Israa'elii martinuu beeka'a! Isin Yesuus fannittanee ijjeettane; Waaqi ammo du'a keessaa isa kaase.</verse>
				<verse number="11">Inni dhakaa isin worri mana ijaaru tuffattane, ka ammoo dhakaa dhakaa mara caalu ite'e.</verse>
				<verse number="12">Fayyinni karaa Yesuus Kiristoosii qofaan malee, karaa dhibi'iin hin jiru; akka nuuti ittiin fayyinuuf, maqaan Waaqi namootaaf kenne, isa qofa malee, biyya lafaa duudii irra ka dhibiin hin jiru” jedhe.</verse>
				<verse number="13">Pheexroosii fi Yohaannis sodaa malee akka dubbatane miseensoti koraa yennaa dhaggane, akka isaan barumsa guddaa hin qanne waan beekanuuf, worri kora mura'aa baaseffatane. Teetu malee akka isaan Yesuus woliin turaneeranu isaaniif gale.</verse>
				<verse number="14">Ammoo namichi fayye sun, Pheexroosii fi Yohaannis woliin dhaabbateeruun waan dhagganeef waan jedhanu dhabane.</verse>
				<verse number="15">Maarre isaan akka Pheexroosii fi Yohaannis mana mura'aa keessaa gad bayanu ajajanee, achiin duuba woliin mari'atiisa jalqabanee,</verse>
				<verse number="16">“Jara tana maan goona? Bilbaasi kun karaa isaaniitiin akka hujame namooti Yerusaalem keessa jiranu duudiin hin beekan, bilbaasi kun hin teene jennee hin dandeennu.</verse>
				<verse number="17">Ammoo wonni kun akka hin babadhanne, maqaa Yesuusiitiin ijjumaa deebi'anee nama tokkolle'etti akka hin dubbanne, kowa'a isaan seerraa” jedhane.</verse>
				<verse number="18">Achiin duuba isaan Pheexroosii fi Yohaannis ammalle gara keessaa deebisanee waamanee maqaa Yesuusiitiin ijjumaa akka hin dubbanne yookiin hin barsiinne itti himane.</verse>
				<verse number="19">Pheexroosii fi Yohaannis ammoo deebisanee, “Waaqaaf ajajamiisa irra isiniif ajajamiis Waaqa duratti sirri'ii? Me isinuu mura'a.</verse>
				<verse number="20">Nuuti waan ifii dhagginee fi dhageenne himiisa hin lakkinnu” jedhane.</verse>
				<verse number="21">Maarre Korri mura'aa jabeessee isaanitti seeree akkanumaan isaan gad lakkise; kolbaan duudiin sababa bilbaasa te'eetiif waan Waaqa leellisiisatti jirtuuf, karaa dande'anee isaan adabanu hin dhagganne.</verse>
				<verse number="22">Namichi bilbaasi kun irratti hujame woggaan isaa afurtama caala.</verse>
				<verse number="23">Pheexroosii fi Yohaannis akkuma gad lakkiffamaneen, gara jara ifii deebi'anee waan moototi hayyootaatii fi jaarsoleen Yihudootaa isaaniin jedhane itti himane.</verse>
				<verse number="24">Isaan tana yennaa dhage'ane, qoonqoo ifii addee tokkotti ol qabatanee daadimataan gara Waaqaa, “Gootta'a, ol-gubbaa, lafa, Abbaaya'aa fi waan isii keessa jiru duudii ka dade si'i.</verse>
				<verse number="25">Ayyaana Woyyichaan, afaan garbicha keeti Abbaa abbootii teennaa Dawwitiitiin, ‘Worri Yihudoota hin te'in maaf aarane; ‘Kolbaan mala bu'aa hin qanne maaf dhootte?</verse>
				<verse number="26">Moototi lafaa ifi qopheeffatanee, bulchitootille wolitti qabamanee, Gootta'aa fi Masiihii isaa irratti ka'ane’ ka jette si'i.</verse>
				<verse number="27">“Dhugumaan qachaa kana keessatti Heroodisii fi Ponxoos Philaaxoos, worra Yihudoota hin te'inii fi kolbaa Israa'elii woliin, tajaajilaa keeti Woyyicha, ka ati Masiihii goote Yesuusitti ka'ane.</verse>
				<verse number="28">Isaan waan ati hunna teetii fi fedhii teetiin akka teetuuf murteertu muummessane.</verse>
				<verse number="29">Ammalle Gootta'a, sodaachisaa isaanii tana ilaali, nuuti tajaajiltooti teeti sodaa malee akka dubbannu nu godhi.</verse>
				<verse number="30">Karaa maqaa tajaajilaa keeti woyyicha Yesuusiitiin dhibee irraa akka fayyanu, baasaa fi bilbaasi akka godhamu harka keeti diriirsi” jedhane.</verse>
				<verse number="31">Isaan daadimataneen duuba, addeen isaan itti wolitti qabamane tachoote. Isaan duudiin Ayyaana Woyyichaan guutamanee sodaa malee jecha Waaqaa lallabane.</verse>
				<verse number="32">Dhugeeffattooti martinuu yaadaa fi gadhaa tokkoon jiraniiyyu. Isaan keessaa nami tokkolle, “Kun kiyya” waan jedhu hin qabuuyyu; isaan waan qabanu mara wolumaan qabaniiyyu.</verse>
				<verse number="33">Ergantooti hunna guddo'oon du'aa ka'iisa Goottaa Yesuusii dhugaa bayane. Waaqille isaan mara irratti eebba guddaa jisseeraayyu.</verse>
				<verse number="34">Isaan keessa rakkataan tokkolle hin jiru. Worri lafa yookiin mana qabanu martinuu gurguranee beesee fidanee,</verse>
				<verse number="35">ergantootatti kennaniiyyu; ergantootille akka barbaachisaa te'etti beesee tokko tokkoofuu qoqoodaniiyyu.</verse>
				<verse number="36">Lewwichi tokko, ka Yoseef jedhamu, Qophiroositti ka dhalate, ka ergantooti “Baarnaabaas” jettee waantu tokko jiraayyu; akkas jechuun “Ka nama jajjabeessu” jechu'u;</verse>
				<verse number="37">inni lafa qabu gurguree, beesee fidee ergantootatti kenne.</verse>
			</chapter>
			<chapter number="5">
				<verse number="1">Namichi Anaaniyaa jedhamu tokko jiraayyu; inni haadha manaa ifii Safiiraa woliin lafa qabanu takka gurgurate.</verse>
				<verse number="2">Ammoo haadha manaa ta ifii woliin wolii galiisaan beesee irraa hamburatee, taan fidee ergantootatti kenne.</verse>
				<verse number="3">Pheexroos isaan, “Anaaniyaas! Akka ati Ayyaana Woyyicha sodduu fi beesee lafa itti gurguratte akka hambifattu, seexanni yaada keeti akka toowatu maaf itti lakkitte?</verse>
				<verse number="4">Adoo ati hin gurgurin dura, latti teetumaa motii? Eega gurgurteen duuballe beeseen teetumaa motii? Maaf waan akkasii tolchiisaaf yaadatte ree? Ati Waaqa sodde malee, namaa moti” jedheen.</verse>
				<verse number="5">Anaaniyaas akkuma jecha kana dhage'een, jigee du'e; worri marroo waan kanaa dhage'ane duudiille bararaqane.</verse>
				<verse number="6">Dargaggooti dhufanee, reeffa isaa maranee, geessanee awwaalane.</verse>
				<verse number="7">Gara sa'aatii sadiitiin duubatti, haati manaa isaa waan te'eeru adoo hin beekin dhutte.</verse>
				<verse number="8">Pheexroos isi'iin, “Me natti himi, beeseen isin lafa teessan itti gurgurattane haguma kanaayyuu?” jedhee gaafate; Isiille deebittee, “Eeti, haguma kana” jetteen.</verse>
				<verse number="9">Maarre Pheexroos isi'iin, “Atii fi Abbaan manaa keeti Ayyaana Gootta'aa haga ilaaliisaaf maaf wolii galtane? Namooti Abbaa manaa keeti awwaalane kunoo ammaa balbala dura jiran, isaan si'ille ba'atanee hin baasan” jedhe.</verse>
				<verse number="10">Isiin yoosuma miila Pheexroosii jalatti jiddee duute. Dargaggooti yennaa dhufane duuteertuun dhagganee, ba'atanee baasanee abbaa manaa isi'ii biratti awwaalane.</verse>
				<verse number="11">Wolde'ooti kiristaanaatii fi worri waan kana dhage'ane duudiin bararaqane.</verse>
				<verse number="12">Baasaa fi bilibaasi hedduun kolbaa oddu'utti ergantootaan hujamane. Dhugeeffattooti duudiin soroo manaa ka Solomoonii jalatti wolitti qabamaaraniiyyu.</verse>
				<verse number="13">Worra dhibii keessaa isaanitti makamiisaaf ka itti game tokkolle hin jiru; te'ulle kolbaan isaan ulfeessitiiyyu.</verse>
				<verse number="14">Ammoo worri Gootta'atti dhugeeffatane gumiin hedduun dhiiraa fi dubartiin isaanitti ede'amane.</verse>
				<verse number="15">Yennaa Pheexroos karaa san dabaru gaaddidduumaan isaalle isaan keessaa tokko tokko akka tuxxuuf, worra dhibameeru taqe'ee fi itille'een fidanee karaa irra keyane.</verse>
				<verse number="16">Kolbaan qachoota adaala Yerusaalemii jiranu, worra dhibameeruu fi worra ayyaana hama'aan qabameeru fidane; isaan martinuu fayyine.</verse>
				<verse number="17">Achiin duuba Hayyichi gudda'aa fi worri isa woliin jiru, ka isa gargaaranu saaduqoota duudii woliin hinaaffa'aan guutamanee ergantoota irratti ka'ane.</verse>
				<verse number="18">Isaan ergantoota qabanee mana hidha'aatitti galchane.</verse>
				<verse number="19">Halkan san ammoo ergamaan Waaqaa balbala mana hidha'aa banee, ergantootaan dura deemaa, gad baasee, isaaniin,</verse>
				<verse number="20">“Dhaqa'aatii Galma Waaqaa keessa dhaabbadha'aa, marroo jiruu haareya tanaa, kolba'atti hima'a” jedhe.</verse>
				<verse number="21">Isaan dubbii tana fudhatanee, akkuma latti bariiteen Galma Waaqaa seenanee barsiisuu jalqabane. Hayyichi guddaan worra isa gargaaranu woliin dhufee, miseensota kora mura'aatii fi jaarsota Yihudootaa woliti waamee, ergantoota worra hidhamaneeranu san fichisiisu'uuf gara mana hidha'aa nama erge.</verse>
				<verse number="22">Worri ergamane ammoo, barattoota mana hidha'aa keessaa dhabanee, gara Kora Mura'aa deebi'anee,</verse>
				<verse number="23">“Nuuti yennaa mana hidha'aa geenne, balbalti jabeeffantee cufantee, eeddoti balbala dura jiranuun dhaggine; ammoo yennaa balbala banne, namuu keessatti hin dhagginne” jedhane.</verse>
				<verse number="24">Mootichi hayyootaatii fi dura bu'aan eeddota Galma Waaqaa yennaa waan kana dhage'ane, waan ergantoota irratti te'e baaseffatanee, waan godhanu wollaalane.</verse>
				<verse number="25">Achiin duuba nami tokko dhufee isaaniin, “Dhage'a'a! Namooti isin mana hidha'aa galchitane Galma Waaqaa keessatti, kolbaa barsiisiisatti jiran!” jedhe.</verse>
				<verse number="26">Maarre dura bu'aan Galma Waaqaa worra isa woliin huju woliin dhaqee ergantoota fidee dhufe. Isaan kolbaan dhaka'aan nu tumti jedhanee waan sodaataneef, hunnaan hin finne.</verse>
				<verse number="27">Isaan ergantoota fidanee, Kora Mura'aa dura dhaabbachiisanee, hayyichi guddaan isaan qoree,</verse>
				<verse number="28">“Akka isin maqaa Yesuusiitiin hin barsiinne, jabeessinee isin seerreerraayyu, ammoo waan hujjane ilaala'a! Barsiisa keessan Yerusaalem duudii keessa babadhittaneertan; du'a isaatille'eef worra itti gaafatamu nu godhiisa barbaaddan” jedhe.</verse>
				<verse number="29">Pheexroosii fi ergantooti worri dhibiin deebisanee, “Nuuti namaaf ajajamuu irra, Waaqaaf ajajamuu qanna.</verse>
				<verse number="30">Waaqi Abbootii teennaa, Yesuusii isin muka irratti fannittanee ijjeettane du'aa kaseera.</verse>
				<verse number="31">Akka Yesuus kalbaa Israa'elii cubbuu irraa deebisee araara cubbu'uu kennuuf, Waaqi sooressaa fi fayyisaa godhee midda ifiititti ol isa fuudheera.</verse>
				<verse number="32">Nuuti waan kanaaf dhugaa baatota; Ayyaanni Woyyichi, ka Waaqi worra isaaf ajajamuuf kennulle dhugaa baya'a” jedhane.</verse>
				<verse number="33">Korri Mura'aa yennaa waan kana dhage'ane, guddoo aaranee ergantoota ijjeesiisa barbaadane.</verse>
				<verse number="34">Isaan keessaa ammoo Fariisaayichi, barsiisaa Seera Muuse'ee te'e, maqaan isaa Gamaali'el ka jedhamu, ka nami duudiin guddoo ulfeessu tokko, Kora Mura'aa keessaa ol ka'ee, ergantoota san yennaa diqqoo ala akka tursiisanu ajaje.</verse>
				<verse number="35">Achiin duuba inni kora Mura'aatiin, “Kolbaa Israa'elii! Waan jara tana gootanu irratti ifi eegadha'a.</verse>
				<verse number="36">Tanaan dura namichi Toyidaas jedhamu ka'ee, ani nama jaba'a ifiin jedhe; namooti gara dhibba afurii te'anu isa woliin hujane. Ammoo inni ijjeeffamee, worri isa woliin huju duudiin bittinnowanee, wonni sun achumatti dhumatte.</verse>
				<verse number="37">Akkasuma Yihudaan namichi Galiila'aa, bara kolbaan laakkowante ka'ee, namooti hedduun akka isa hordofanu godhe, ammoo innille ijjeefamee jennaan, hordofatooti isaa duudiin bittinnootte.</verse>
				<verse number="38">Maarre ammalle, jara tana irratti waan hantuu tokkolle akka hin goone ani isinittii hima. Isaan lakkisa'a! Wonni isaan yaadanee hujane nama irraa yoo teete, hin baddi;</verse>
				<verse number="39">ammoo yoo ta Waaqa irraa dhutte teete, isaan balleessuu hin dandeettanu; isin ifiifuu Waaqaan loltanuun ifi dhaggitan” jedheenii jennaan, isaanille gorsa Gamaali'elii fudhatane.</verse>
				<verse number="40">Isaan ergantoota ol waamanee deebisanee, dhaananee, lammeessoo maqaa Yesuusiitiin akka hin dubbanne ajajane; achiin duuba gad lakkisane.</verse>
				<verse number="41">Ergantooti Yesuusiif farriisaa fi salphatiisa akka waan dansa'aatitti laakkowanee, gammadaan Kora Mura'aa biraa gad bayane.</verse>
				<verse number="42">Isaan guyyuma guyya'aan Galma Waaqaa keessaa fi mana kolba'aa keessatti, Oduu Gammadaa ta Yesuusii Masiihiicha te'ee, barsiisiisaa fi lallabiisa hin lakkinne.</verse>
			</chapter>
			<chapter number="6">
				<verse number="1">Yennaa diqqo'oon duuba laakkossi barattootaa akkuma heddataa deemeen, Yihudooti afaan Giriikii dubbatanu Yihudoota biyya Yihuda'aatitti dhalatane irratti gungumane; haadhotiin hiyyeessaa ta Yihudoota afaan Giriikii dubbatanuu, gargaasa guyyaa guyya'atti dhaggataa turane waan dagatamaneef gungumane.</verse>
				<verse number="2">Maarre ergantooti kudhanii lama dhugeeffatoota duudii wolitti waamanee, “Nuuti sagalee qoodiisaaf jennee Jecha Waaqaa lallabiisa irraanfatuun nu'uuf hin malle.</verse>
				<verse number="3">Maarre obboleeyyan, namoota hujii tana itti kenninu, worra maqaa dansaa qabu, ka Ayyaanni Woyyichii fi qarummaan keessa guutte, odduu teessanii namoota torba fila'a.</verse>
				<verse number="4">Nuuti ammoo daadimataa fi hujii Jecha Waaqaa lallabiisaatiif yennaa teenna mara kennina” jedhane.</verse>
				<verse number="5">Nami duudiin yaada ergantootaa jaallatee, Isxifaanos ka jedhamu dhugeeffanna'aa fi Ayyanni Woyyichi ka keessa guute filane; akkasuma Filiphoosii fi Phirokoros, Niqaaroona'aa fi Ximoonaa, Pharmena'aa fi Niqolaawosii nama biyya Anxokiya'aa ka dhugeeffannaa Yihudootaa dur fudhateerulle filane.</verse>
				<verse number="6">Isaan worra kana duudii ergantoota dura dhaabbachiisane; ergantootille harka ifi isaan irra keyanee daadimatane.</verse>
				<verse number="7">Jechi Waaqaa badhataa deeme, laakkossi dhugeeffattootaa Yerusaalem keessatti guddataa guddatuma deeme; hayyooti heddulle dhugeeffatane.</verse>
				<verse number="8">Isxifaanos badhaadhaa fi hunna Waaqaatiin guutamee baasotaa fi bilbaasota guddaa odduu kolba'aatitti huje.</verse>
				<verse number="9">Yennaa san Yihudooti miseensota, “Mana waaqeffannaa worra bilisa bayee” jedhamuu, worri Qareena'aatii fi Iskindiriya'aa, worri biyya Qiliiqiya'aatii fi Asiya'aatii dhufane tokko ka'anee Isxifaanositti falmane.</verse>
				<verse number="10">Te'uu malee, qarumma'aa fi Ayyaana Isxifaanos ittiin dubbatu mormiisa hin dandeenne.</verse>
				<verse number="11">Maarre isaan, “Dubbii Muuse'ee fi Waaqa faanshessitu isaa dubbatu dhageenneerra” akka jedhanuuf namoota dhossa'aan itti tirtirsane.</verse>
				<verse number="12">Akkuma kanaan isaan kolbaa, jarsole'ee fi barsiisota Seera Muuse'ee itti tirtisanee, Isxifaanos qabanee fuudhanee kora mura'aa dura dhikeessane.</verse>
				<verse number="13">Achiin duuba isaan namoota garii ka dharaan dhugaa isa irratti bayanu fidane. Dhugaa baatoti dharaa tuun, “Namichi kun, Galma Waaqaa woyyicha keennaa fi Seera Muuse'ee irratti yennaa mara morma.</verse>
				<verse number="14">‘Yesuusiin nama Naaziretii Galma Waaqaa hin diiga, aadaa Muusee irraa gad nu'uuf dhuttelle duudii hin jijjiira’ jedhuun dhageenneerra” jedhane.</verse>
				<verse number="15">Worri Kora mura'aa keessa tee'eeru duudiin hubatanee Isxifaanos yennaa ilaalanu, fuulli isaa akka fuula ergamaa Waaqaa te'ee dhaggane.</verse>
			</chapter>
			<chapter number="7">
				<verse number="1">Hayyichi guddaan, “Wonni siin jedhanu kun dhuga'aa?” jedhee Isxifaanos gaafate.</verse>
				<verse number="2">Isxifaanosille deebisee, “Obboleeyyanii fi abbootii tiyya, na dhage'a'a! Abbaan keenna Abrahaam lafa Kaaraanii le'iisaaf adoo hin deemin dura, ulfinni Waaqaa Mesophotaamiyaa keessatti isatti mudhatee,</verse>
				<verse number="3">‘Fira keetii fi biyya teeti lakkisiitii gara lafa ani si'itti mudhisuu deemi’ jedheen.</verse>
				<verse number="4">Achiin duuba inni biyya ifii Kaldiyaa lakkisee, Kaaraan keessa le'iisaaf deeme. Abbaan isaa du'een duuba, Waaqi gara lafa amma isin leetanu tanaa isa fide.</verse>
				<verse number="5">Teetuu malee Waaqi lafa haga faana miilalle isaaf hin kennine; ammoo yenna san Abrahaam ilma qabaatuu dhabulle, Waaqi lafa san isaa fi sanyii isaatiif akka kennu, waadaa galeeraayyu.</verse>
				<verse number="6">Waaqi karaa kanaan Abrahaamiin, ‘Sanyiin teeti lafa ormaa keessa galtuu teetee hin leeti; achitti garboontee haga woggaa dhibba afurii hin cunqurfanti.</verse>
				<verse number="7">Ani ammoo kolbaa isaan garboonsite sanitti hin mura; achiin duuba sanyiin teeti lafa san keessaa baatee asitti ana hin waaqonsiti’ jedheera.</verse>
				<verse number="8">Achiin duuba Waaqi gondooroo haqanqaba'aa Abrahaamiif kenne; maarre Abrahaam ilmi isaa Yisihaq dhalateen duuba, guyyaa saddeetesso'oo haqanqabaa qabe; akkasuma Yisihaqille ilma ifii Yaaqoob haqanqaba qabe; Yaaqoobille abbootii gosa Israa'elii ka te'ane, ilmaan ifii kudhanii lama haqanqabaa qabe.</verse>
				<verse number="9">“Ilmaan Yaaqoobii obboleessa ifii Yoseef hinaattee, garba akka te'uuf biyya Gibxiititti isa gurgurte; Waaqi ammoo isa woliin jiraayyu;</verse>
				<verse number="10">rakkoo mara keessalle'ee isa baase. Yoseef mooticha lafa Gibxi'ii Fara'oon dura yennaa dhikaate, Waaqi arnyaa fi qarooma isaaf kenne; mootichille bulchaa biyya Gibxi'iitii fi ajajaa qabeenna mana ifii isa godhe.</verse>
				<verse number="11">Bara san biyya Gibxi'iitii fi Kana'aanii maratti beelti rakkoo guddoo fidde; abbootiin teennalle waan nyaattu dhaggatuu hin dandeenne.</verse>
				<verse number="12">Yaaqoobille biyya Gibxi'ii keessa midhaan akka jiru yenna dhage'e, yennaa jalqabaatiif, abbootii teenna ka te'ane, ilmaan ifii achi erge.</verse>
				<verse number="13">Yennaa isaan lammeessoo dhaqane, Yoseef eennummaa ifii obboleeyyan ifiititti hime; mootichi biyya Gibxi'iille maatii Yoseefii beeke.</verse>
				<verse number="14">Maarre Yoseef, worri duudiin nami torbaatamii fi shan martinuu, gara biyya Gibxi'ii akka dhufanu, abbaa ifii Yaaqoobitti erge.</verse>
				<verse number="15">Tanaaf Yaaqoob gara biyya Gibxi'ii dhaqee, innii fi ilmaan isaalle achitti du'ane.</verse>
				<verse number="16">Lafeen isaanii gara lafa Shekem jedhantu geeffantee, addee awwaalaa lafa Abrahaam beesee ifiitiin gosa Hamorii irraa bitetti awwaalante.</verse>
				<verse number="17">Waadaan Waaqi Abrahaaamiif gale muummoyisaaf yennaa dhikaate, laakkossi kolbaa teennaa ka biyya Gibxii keessaa heddata deeme.</verse>
				<verse number="18">Muummee irratti, mootichi marroo Yoseefii hin beenne tokko biyya Gibxi'ii bulchiisa jalqabe.</verse>
				<verse number="19">Mootichi kun abbootii teenna gowwoonsee gadhaa itti jabaatee, daa'immaan isaanii akka duutuuf, ala baasanee akka gatanu dirqansiise.</verse>
				<verse number="20">Bara san Muuseen dhalate; inni daa'ima shaggicha; haga ji'a sadii mana abbaa ifii keessatti guddate.</verse>
				<verse number="21">Inni yennaa alatti gatame, intalti Fara'oonii isa fuutee, akka ilma ifiititti gudditte.</verse>
				<verse number="22">Muuseen qarooma worra Gibxi'ii duudii baratee dubbi'ii fi hujiile'een nama jabaa te'e.</verse>
				<verse number="23">Inni woggaa afurtama yennaa geye, kolbaan Israa'elii akka itti jirtu ilaaliisaaf yaadate.</verse>
				<verse number="24">Muuseen yennaa namichi biyya Gibxi'ii tokko nama Israa'elii tokko miidhuun dhagge rogeefii, namicha biyya Gibxi'ii dhoyee ijjeese.</verse>
				<verse number="25">Muuseen karuma isaatiin Waaqi bilisa akka isaan baasu, kolbaan waan hubbattu seyeeyyu; isaan ammoo hin hubanne.</verse>
				<verse number="26">Boruyyaa nami lama ka gosa Israa'elii wol lolanuun dhaggee, wolitti araarsiisaaf barbaadee, ‘Jarana, isin obboleeyyan; maaf wol loltan?’ jedheen.</verse>
				<verse number="27">Namichi lola kaase ammoo Muusee achi darbee, ‘Nu'u irratti eentu bulcha'aa fi abbaa mura'aa si godhe?</verse>
				<verse number="28">Akkuma kalee namicha Gibxi'ii ijjeette, analle ijjeesuu barbaaddaa?’ jedheen.</verse>
				<verse number="29">Muuseen yennaa tana dhage'e, biyya Gibxi'ii keessaa dheetee, gara lafa Miidiya'aa galee le'e. Achitti ijoollee lama uumate.</verse>
				<verse number="30">“Woggaa afurtamaan duuba, lafa goomole'ee keessatti Gaara Siina'aa biratti bobe'a tusee gabbattuu keessatti, ergamaan Waaqaa Muuse'etti mudhate.</verse>
				<verse number="31">Muuseen waan kana yennaa dhagge baaseffatee, ilaaliisaaf itti dhikaate. Ammoo inni qoonqoo Gootta'aa,</verse>
				<verse number="32">‘Ani Waaqa abbootii teetii, Waaqa Abrahaamii, Waaqa Yisihaaqiitii fi Yaaqoobii ti’ jettu dhage'e. Muuseen soda'aan rorommee, ilaaliisafille itti hin gamne.</verse>
				<verse number="33">Goottaan Muuse'een, ‘Addeen ati dhaabbateertu lafa woyyittii waan teeteef, kophee teeti baafadhu.</verse>
				<verse number="34">Ani dhugumaan rakkinna kolbaa tiyyaa ta biyya Gibxi'ii keessaa dhaggeera. Ani iyya isaanii dhage'eera; isaan bilisa baasiisaafille gad dhufeera. Amma koyi; ani gara biyya Gibxi'ii si ergaara’ jedhe.</verse>
				<verse number="35">“Kolbaan Israa'elii Muuse'een, ‘Nu irratti eentu bulcha'aa fi abbaa mura'aa si godhe?’ jettee isa jibbiteertiiyyu. Te'uu malee Waaqi Muusuma kana karaa ergamaa Waaqaa ka tusee keessatti itti mudhateetiin, bulcha'aa fi ka bilisa baasu godhee gara isaanii erge.</verse>
				<verse number="36">Inni Gibxi'ii fi Abbaayaa Guddittii Diintuu irratti baasaa fi bilbaasa hujaa, kolbaa sooressaa, biyya Gibxi'ii keessaa baase.</verse>
				<verse number="37">‘Waaqi akkuma ana kaase, raagaa tokko odduu teessaniinuu isiniif hin kaasa’ jedhe ka dubbate Muusuma kana.</verse>
				<verse number="38">Inni abbootii teenna woliin lafa goomolee keessa jiruun, gaara Siinaa gubba'atti ergamaan Waaqaa ka itti dubbate isuma; Jecha Waaqaa ka jiru'uu ka nu'uuf dabarselle Muusuma kana.</verse>
				<verse number="39">Abbootiin teenna ammoo, isaaf ajajamuu diddee, gadhaa ifiititti gara biyya Gibxi'ii deebi'iisaaf yaadatte.</verse>
				<verse number="40">Maarre isaan Aaroniin, ‘Muuseen biyya Gibxii keessaa nu baase kun waan te'e wollaallee, waaqota nu sooressanu nuu huji’ jedhane.</verse>
				<verse number="41">Yennaa san isaan waaqa dharaa jabbii fakkeessanee hujanee, ciincaa dhikeessaneef; waan hujane sanitti gammadane.</verse>
				<verse number="42">Waaqi ammoo isaan irraa garagalee, urjoota ol-gubba'aa akka sagadanuuf dabarsee isaan kenne; akkuma kitaaba raagotaa keessatti barreeffante, ‘Ee, kolbaa Israa'elii! Woggaa afurtama goomolee keessatti horii qalmaatii fi ciincaa anaaf dhikeessitanee ree?</verse>
				<verse number="43">Isin dunkaanii waaqa molokiitii fi, fakkii urjii waaqa Reefaan jedhamuu, harka keessaniin hujjanee, waaqonsiisaaf ba'attane. Maarre anille biyya Baabiloon irraa fagaattutti isin hin dabarsa’ jedhe.</verse>
				<verse number="44">“Abbootiin teenna goomolee keessatti dunkaanii dhugaa bayaa qaddi. Godoon sun akka Waaqi Muuse'etti mudhisee, ‘Akkas huji’ jedhetti ta hujante.</verse>
				<verse number="45">Abbootiin teenna dunkaanii san abbootii ifii irraa fudhatteen duuba, Iyaasuu woliin gara lafa gosa worra Waaqi isaan duraa ari'etti fudhatanee galane; dunkaaniin sunille haga bara Daawwitii achi turte.</verse>
				<verse number="46">Daawwiti Waaqa duratti fudhatama dhaggatee, Waaqa Yaaqoobiitiif mana ijaariisaaf gaafate.</verse>
				<verse number="47">Ammoo Waaqaaf ka mana ijaare Solomoon.</verse>
				<verse number="48">“Ammoo Waaqi ol aanaan mana harka namaatiin ijaarame keessa hin le'u; kunille akkuma raagichi,</verse>
				<verse number="49">‘Ol-gubbaan barcuma mootummaa tiyyaa ti; lattille ijjata miila kiyyaa ti. Manni isin anaaf ijaartanu ka attamii ti ree? Addeen ani itti foorfadhu eessa ree?</verse>
				<verse number="50">Waan san duudii ka huje anaa motii? jedha Goottaan’.</verse>
				<verse number="51">“Isin worra mataa jabaatu! Gadhaan keessan akka gadhaa worra Waaqa hin dhugeeffannee, gurri keessan akka gurra worra Waaqa hin dhageennee ti. Isin akkuma abbootii teessanii yennaa mara Ayyaana Woyyicha mormitan.</verse>
				<verse number="52">Raagaan abbootiin teessan hin miidhin tokkolle hin jiraa? Isaan raagota woggaa heddu'uun dura dhufa balchichaa odeessane ijjeesaneeran. Amma isinille isa dabarsitanee kennitanee ijjeettaneertan.</verse>
				<verse number="53">Isin karaa ergantoota Waaqaatiin seera Waaqaa fudhattaneertaniiyyu; isin ammoo hin ajajanneef” jedhe.</verse>
				<verse number="54">Korri Mura'aa waan Isxifaanos jedhe yennaa dhage'ane, aaranee gubatanee, itti ciniinnatane.</verse>
				<verse number="55">Isxifaanos ammoo, Ayyaana Woyyichaan guutamee, gara ol-gubba'aa ilaalee, ulfinna Waaqaatii fi Yesuus midda Waaqaa dhaabbateeruun dhaggee,</verse>
				<verse number="56">“Kunoo, ol-gubbaan banantee, Ilmi Namaalle midda Waaqaa dhabbateeruun ani dhagge” jedhe.</verse>
				<verse number="57">Korri Mura'aa iyyee gurra ifii qabate; achiin duuba isaan martinuu itti fiiganee,</verse>
				<verse number="58">qachaa keessaa harkisanee baasanee, dhaka'aan tumane. Dhugaa bayooti woyaa isaanii akka eeguuf dargaggeessa Saa'ol jedhamu tokko bira keyatane.</verse>
				<verse number="59">Adoo isaan dhaka'aan tumiisatti jiranuu, Isxifaanos, “Goottaa Yesuus, ayyaana kiyya fudhadhu” jedhee daadimate;</verse>
				<verse number="60">jilbiiffateelle qoonqoo ol qabatee, “Gootta'a, cubbuu tana isaanitti hin laakkoyin” jedhee iyyee, du'e.</verse>
			</chapter>
			<chapter number="8">
				<verse number="1">Saa'ol ijjeefamuu Isxifaanosiititti wolii gale; guyyuma Isxifaanos du'e san wolde'a kiristaanaa ka Yerusaalem keessaatitti miidhaan guddoon jalqadde. Ergantoota malee, dhugeeffattooti duudiin lafa Yihuda'aatii fi Samaariyaa keessaa duudi'itti bittannowane.</verse>
				<verse number="2">Worri Waaqaaf ifi kenneeru Isxifaanosiif guddoo booyanee, reeffa isaa awwaalane.</verse>
				<verse number="3">Saa'ol ammoo wolde'a kiristaanaa balleessiisaaf wodhaanee, mana tokko irraa gara mana kaanii deemaa, dhiiraa fi dubartii gara mana hidha'aa seensise.</verse>
				<verse number="4">Dhugeeffattooti bittinnowane addee mara dhaqanee, Oduu Gammadaa lallabane.</verse>
				<verse number="5">Filiphoos gara qachaa Samariya'aa dhaqee kolbaa achi jirtuuf marroo Masiihii lallabe.</verse>
				<verse number="6">Gumiin waan Filiphoos jedhe yaada tokkoon dhageettee, baasa inni hujelle dhaggite.</verse>
				<verse number="7">Ayyaanni hamaan kolbaa hedduu keessaa qoonqoo guddo'oon iyyee baye; worri laashowee fi worri hokkolu hedduulle fayyane.</verse>
				<verse number="8">Tanaaf qachaa san keessatti gammadi guddaan te'e.</verse>
				<verse number="9">Qachaa san keessa namichi Simoon jedhamu tokko jiraayyu; inni hujii xanoo ifiitiin worra qachaa Samaariya'aa baaseffachiisee, ani nama gudda'a ifiin jedhaa tureera.</verse>
				<verse number="10">Worri qachaa sanii diqqa'aa fi guddaan duudiin, “Namichi kun, hunna Waaqaa ta ‘Hunna guddoo’ jedhantu” jedhaa yaada tokkoon dhage'ane.</verse>
				<verse number="11">Isaan, waan Simoon yennaa hedduu xanoo ifiitiin isaan baseffachiiseef, yaada tokkoon isa dhage'ane.</verse>
				<verse number="12">Isaan ammoo Filiphoos marroo oduu gammada Mootummaa Waaqaatii fi maqaa Yesuus Kiristoosii yennaa isaanitti lallabe dhage'anee, dhiiraa fi dubartooti dhugeeffatanee cuuphamane.</verse>
				<verse number="13">Simooninuu dhugeeffatee cuuphameen duuba, waa'ela Filiphoosii te'ee, baasotaa fi bilbaasota gugurdaa hujame yennaa dhagge baaseffate.</verse>
				<verse number="14">Ergantooti Yerusaalem keessa jiranu, worri Samaariya'aa Jecha Waaqaa akka fudhate yennaa dhage'ane, Pheexroosii fi Yohaannis gara isaanii ergane.</verse>
				<verse number="15">Isaan yennaa achi geyane, Ayyaana Woyyicha akka fudhatanu dhugeeffattootaaf daadimatane.</verse>
				<verse number="16">Worri Samaariya'aa maqaa Goottaa Yesuussii qofaan cuuphameera malee, Ayyaanni Woyyichi isaan keessaa nama tokko irralle'etti bu'ee hin jiruuyyu.</verse>
				<verse number="17">Tanaaf Pheexroosii fi Yohaannis harka ifii isaan irra keyane; isaanille Ayyaana Woyyicha fudhatane.</verse>
				<verse number="18">Yennaa ergantooti harka ifii dhugeeffattoota irra keyane, Simoon akka Ayyaanni Woyyichi namootaaf kenname dhagge. Maarre inni Pheexroosii fi Yohaannisiif beesee fidee,</verse>
				<verse number="19">“Nami ani harka kiyya irra keyu duudiin, akka Ayyaana Woyyicha fudhatu hunna tana analle'eef kenna'a” jedhe.</verse>
				<verse number="20">Pheexroos ammoo deebisee, “Ati Kennansa Waaqaa beese'een bitatiisaaf waan yaaddeef, atii fi beeseen teetille qile'etti bada'a!</verse>
				<verse number="21">Gadhaan keeti Waaqa duratti qajeelaa waan hin te'iniif, ati hirmaannaa yookiin qooda hujii teenna keessaa hin qaddu.</verse>
				<verse number="22">Tanaaf hammeenna yaada gadhaa keetii kana irraa deebi'i; waan akkana yaadatte kanaaf si'iif araarama fa'a te'a, gara Gootta'aa daadimadhu.</verse>
				<verse number="23">Ati hinaaffaa hadhoottu'uun guutantee, hidhamaa cubbu'uu akka teete dhaggeera” jedhe.</verse>
				<verse number="24">Simoon, Pheexroosii fi Yohaannisiin, “Waan isin anaan jettane kana keessaa tokkolle akka ana hin dhaqqanne, maganne'ee gara Gootta'aa anaaf daadimadha'a” jedhe.</verse>
				<verse number="25">Pheexroosii fi Yohaannis dhugaa bayanee, Jecha Gootta'aa odeessaneen duuba, ollaa worra Samaariya'aa hedduu keessa Oduu Gammadaa lallabaa gara Yerusaalemii deebi'ane.</verse>
				<verse number="26">Ergamaan Waaqaa Filiphoosiin, “Ka'iitii, Yerusaalem irraa karaa kibba goomolee Gaaza'aa geessu dhaqi” jedheen.</verse>
				<verse number="27">Maarre Filiphoos ka'ee dhaqe; namichi guneessichi Itoophiya'aa tokkolle itti dhufe; inniin kun qabeenna giitittii Itophiya'aa ta “Kandaakee” jedhantuu irratti qondaala ture; inni Waaqa waaqonfatiisaaf gara Yerusaalemii dhaqeera.</verse>
				<verse number="28">Inni gara biyya ifii yennaa deebi'u garreettaa geejjibaan harkifamu irra tee'ee, kitaaba raagicha Isaayaasii dubbisaaraayyu.</verse>
				<verse number="29">Ayyaanni Woyyichi Filiphoosiin, “Beenu gara garreettaa geejjibaan harkifamu sanii dhikaadhu” jedhe.</verse>
				<verse number="30">Filiphoosille gara garreettaa fardaan harkifamuu san rukkisee, guneessichi sun kitaaba raagicha Isayaasii keessaa dubbisuun dhage'ee, “Wonni ati dubbittu kun sii galaaraa?” jedhee gaafate.</verse>
				<verse number="31">Guneessichi deebisee, “Adoo nami tokko anaaf issee hin himin attaamiin hubatiisa dande'a?” jedhe. Maarre inni akka Filiphoos garreettaa fardaan harkifamu san yaabee isa bira tee'uuf waame.</verse>
				<verse number="32">Addeen inni Barreeffama Woyyicha keessaa dubbisiisatti jiru, “Inni akka hoolee qalantuu oofame; akka ilmayyoo hoole'ee, yennaa nami rifeensa irraa muru cadhittuu, Inni waan tokkolle hin dubbanne.</verse>
				<verse number="33">Inni ifi gad qabee, muraa dhuga'aa dhabe. Jiruun isaa lafa irraa waan fudhatanteef, eennutu sanyii isaa himuu dande'a?” ka jedhu.</verse>
				<verse number="34">Guneessichi Filiphoosiin, “Raagichi waan kana marroo eennuu dubbataara? Marroo ifiiti moo marroo nama dhibi'ii ti? Me natti himi” jedhe.</verse>
				<verse number="35">Achiin duuba Filiphoos dubbatiisa jalqabee, Barreeffama Woyyicha kana irraa kaasee, Oduu Gammadaa marroo Yesuus Kiristoosii isatti hime.</verse>
				<verse number="36">Isaan adoo karaa san gad deemanu, bisaan tokko bira geyane. Guneessichi, “Bisaan kunoo ti; akka ani hin cuuphanne wonni na dhooggaa maan?” jedhe. [</verse>
				<verse number="37">Filiphos deebisee, “Gadhaa tokkoon yoo dhugeeffatte hin dandeetta” jedhe. Guneessichi deebisee, “Yesuus Kiristoos Ilma Waaqaa akka te'e hin dhugeeffadha” jedhe.]</verse>
				<verse number="38">Guneessichi garreettaa fardaan harkifamu akka dhaabbatu ajaje; innii fi Filiphoos gara lagaa dhaqanee, Filiphoosille isa cuuphe.</verse>
				<verse number="39">Isaan bisaan keessaa yennaa bayane, Ayyaani Gootta'aa Filiphoos butee fudhee deeme. Guneessichi deebi'ee isa hin dhaggine. Teetuu malee karaa ifiititti deebi'ee, gammadaa deeme.</verse>
				<verse number="40">Filiphoos ammoo qachaa Azooxonii keessatti dhaggamee, Oduu Gammadaa qachoota maraa keessatti lallabaa, gara qachaa Qisaariya'aa dhaqe.</verse>
			</chapter>
			<chapter number="9">
				<verse number="1">Saa'ol ammalle barattoota Gootta'aa ijjeesiisaaf dhaadataa, gara Hayyicha gudda'aa dhaqe.</verse>
				<verse number="2">Worra karaa Gootta'aa hordofu dhiiraa fi dubartiille yoo dhagge, hidhee gara Yerusaalemii fidiisaaf akka dande'u, xaleyaa gara Mana Waaqeffannaa Yihudootaa ka Damaasqootti akka isaaf barreessu, Hayyicha Guddaa gaafate.</verse>
				<verse number="3">Saa'ol adoo deemuu qachaa Damaasqo'ootitti dhikaateeruun, dedhuma ifi ol-gubba'aa irraa adaala isaatitti balaqqise.</verse>
				<verse number="4">Inni lafatti jigee qoonqoo, “Saa'ol, Saa'ol maaf ana miita?” jettu dhage'e.</verse>
				<verse number="5">Saa'olille, “Gootta'a, ati eennu?” jedhee gaafate. Qoonqoolle, “Ani Yesuusii ati miitu;</verse>
				<verse number="6">ammoo, ka'ii gara qacha'aa seen. Wonni ati godhuu qaddu achitti si'itti himama” jette</verse>
				<verse number="7">Namooti Saa'ol woliin deemiisatti jiranu, qoonqoo dhage'ane malee, nama dubbatu hin dhaggine; isaan cadhisanee dhaabbatane.</verse>
				<verse number="8">Saa'ol addee jigee ka'ee ila ifii yennaa banate, womaa dhaggiisaaf hin dandeenne. Tanaaf isaan harka isaa qabanee, gara qachaa Damaasqo'oo isa geessane.</verse>
				<verse number="9">Inni haga guyyaa sadii womaa dhagguu hin dandeenne; hin nyaannelle'e yookiin hin unnelle'e.</verse>
				<verse number="10">Yennaa san barataan Ananiiyaas jedhamu tokko, Damaasqoo keessa jiraayyu. Goottaan mudhi'iin “Ananiiyaas” jennaan, inni deebisee, “Kunoo ani as jira, Gootta'a” jedhe.</verse>
				<verse number="11">Goottaalle, “Qophoyiitii, gara karaa ‘Qajeelaa’ jedhamu dhaqiitii, mana Yudaasiititti namicha lafa Xarseesii, ka maqaan isaa Saa'ol jedhamu tokko iyyaafadhu. Inni amma daadimatiisatti jira;</verse>
				<verse number="12">Saa'ol mudhi'iin namichi Ananiiyaas jedhamu tokko dhufee, harka ifii isa irra keyee akka fayyu dhaggeera” jedheen.</verse>
				<verse number="13">Ananiiyaas deebisee, “Gootta'a, namichi kun kolbaa teet ta Yerusaalem keessa jirtu waan hantuu akka inni godheeru nami hedduun anatti himeera.</verse>
				<verse number="14">Inni worra maqaa keeti waammatu mara hidhiisaaf, mooticha hayyootaa irraa baallii dhaggateera” jedhe.</verse>
				<verse number="15">Goottaan Ananiiyaasiin, “Inni maqaa kiyya worra Yihudoota hin te'iniif, moototaa fi kolbaa Israa'eliitiif akka beessisu, tajaajilaa kiyya ka ani filadhe waan te'eef gara isaa dhaqi.</verse>
				<verse number="16">Akka inni marroo maqaa kiyyaatiif guddoo rakkatu, aninuu isatti hin mudhisa” jedhe.</verse>
				<verse number="17">Maarre Ananiiyaas deemee, mana Saa'ol jiru seene; inni harka ifii Saa'ol irra keyee, “Obboleessa kiyya Saa'ol, Goottaan Yesuus, as dhufiisatti jirtuun karaa irratti ka si'itti mudhate, akka ati deebitee dhaggituu fi Ayyaana Woyyichaan akka guutantuuf ana ergeera” jedhe.</verse>
				<verse number="18">Yoosuma wonni akka solloqqee qurxummi'ii fakkaattu, ila Saa'olii irraa buutee, deebi'ee dhaggiisaaf dande'e. Inni ol ka'ee cuuphame;</verse>
				<verse number="19">sagalee nyaateen duuba jabaate. Saa'ol guyyoota diqqa'aaf lafa Damaasqo'oo keessa barattoota woliin ture.</verse>
				<verse number="20">Saa'ol adoo hin turin mana Waaqeffannaa Yihudootaa dhaqee, “Yesuus Ilma Waaqaa ti” jedhee lallabiisa jalqabe.</verse>
				<verse number="21">Worri isa dhage'e duudiin baasseffatee, “Inni Yerusaalem keessatti worra maqaa Yesuusii waamu ka balleessaa turee motii? Ammalle inni isaanuma hidhee gara Mootota hayyootaa geessisaaf asi hin dhunnee?” jedhane.</verse>
				<verse number="22">Saa'ol ammoo lallabi isaa irra caalaa hunna dhaggataa deemee, Yesuus Masiihii akka te'e mirkaneessinaan, Yihudooti Damaasqoo keessa le'anu waan jedhanu wollaalane.</verse>
				<verse number="23">Guyyaa heddu'uun duuba Yihudooti, Saa'ol ijjeesiisaaf mala dhoyane.</verse>
				<verse number="24">Inni ammoo mala isaanii beeke. Isaanille isa ijjeesiisaaf halkanii fi guyyaa karra qacha'aatitti isa eegane.</verse>
				<verse number="25">Hordofattooti Saa'olii ammoo, gaafa tokko halkaniin, Saa'ol xaxxoo keessa keyanee, foddaa dalleya dhaka'aatiin gad buusane.</verse>
				<verse number="26">Saa'ol gara Yerusaalemii yennaa dhaqe, barattootatti makamiisaaf wodhaane; isaan ammoo akka inni dhugumaan barataa te'e waan hin dhugeeffatiiniif, duudinuu isa sodaatane.</verse>
				<verse number="27">Barnaabaas ammoo isa fuudhee gara ergantootaa geessee, karaa irratti Goottaan attamiin akka isa dhaggee fi attam akka itti dubbate, akkasuma Damaasqoo keessatti maqaa Yesuusiitiin sodaa malee akka inni lallabe isaanitti hime.</verse>
				<verse number="28">Maarre Saa'ol isaan woliin te'ee Yerusaalem duudii keessa dhaqee, sodaa malee maqaa Gootta'aatiin lallabe.</verse>
				<verse number="29">Inni Yihudoota afaan Giriki'ii dubbatanu woliin dubbataa itti moromaa ture; isaan ammoo isa ijjeesiisaaf wodhaanane.</verse>
				<verse number="30">Dhugeeffattooti waan kana yennaa beekane, gara Qisaariya'aa geessane; achille'een gara Xarseesii ergane.</verse>
				<verse number="31">Achiin duuba wolde'i kiristaanaa ka Yihudaa, Galiilla'aa fi Samariyaa keessa jiranu duudiin nageya dhaggatanee jabaatane; Goottaalle ulfeessaa, Ayyaana Woyyichaan jajjabaataa, lakkossaan heddatane.</verse>
				<verse number="32">Pheexroos addee duudii adoo deddeemuu, kolbaa Waaqaa ta lafa Liidaa keessa leetu ilaaliisaaf dhufe.</verse>
				<verse number="33">Inni achitti namicha Eneyaas jedhamu, ka nafi isaa laashoweeruu fi haga woggaa saddeetii taqee irraa ka'ee hin dandeenne tokko dhagge.</verse>
				<verse number="34">Pheexroos, “Eneyaas, Yesuus Kiristoos si fayyisa ol ka'iitii, taqee teeti afadhu” jedhe. Yoosuma Eneyaas ol ka'ee dhaabbate.</verse>
				<verse number="35">Kolbaan Liidaa fi Saaron keessa leetu duudiin isa dhaggitee, gara Gootta'aa deebite.</verse>
				<verse number="36">Qachaa Yophee keessa dubartittiin dhugeeffattuun, Xaabiitaa jedhantu takka jirtiiyyu. Maqaan isi'ii afaan Giriikitiin Dorqa'a; hiikkaan, “Buddannee” jechu'u. Isiin yennaa mara hujii dansaa hujaa, hiyyeeyyii qarqaaraa turte.</verse>
				<verse number="37">Yennaa san isiin dhibbantee duunaan, reeffa isi'ii dhiqanee kolloo mana gubba'atti ijaarantee keessa irkisane.</verse>
				<verse number="38">Liidaan Yophe'etti dhikoo waan teetef, dhugeeffattooti Pheexroos Liidaa keessa akka jiru yennaa dhage'ane, nama lama gara isaa erganee, “Maganne'ee ariifadhuutii gara keenna koyi” jedhanee kadhatane.</verse>
				<verse number="39">Maarre Pheexroos ka'ee isaan woliin deeme; yennaa inni achi geye, gara kolloo mana gubbaa jirtuu isa geessane. Haadhotiin hiyyeessaa duudiin isatti naannowanee, hidho'oo fi uffana Dorqaan jiru'uun yennaa jirtu hojjatte itti mudhisaa booyane.</verse>
				<verse number="40">Pheexroos isaan duudii kollo'oon alatti yaasee, jilbiiffatee daadimate; achiin duuba gara reeffaa gara galee, “Xaabiitaa, ka'i!” jedhe. Isiin ila ifii banattee, Pheexroos yennaa dhaggite ol jettee teette.</verse>
				<verse number="41">Inni harka isii qabee ol kaase. Achiin duuba dhugeeffattootaa fi haadhotii hiyyeessaa duudii waamee, jirtuu isi'ii isaan duratti dhikeesse.</verse>
				<verse number="42">Oduun tun Yophee duudii keessatti beekkante; kolbaan hedduulle Gootta'atti dhugeeffatte.</verse>
				<verse number="43">Pheexroosille namicha gogaa duugu ka Simoon jedhamu tokko woliin, guyyaa hedduu Yoophee keessa ture.</verse>
			</chapter>
			<chapter number="10">
				<verse number="1">Qachaa Qisaariya'a keessa namichi Qorneelewos jedhamu tokko, kutaa woraana worra Rooma'aa ka “Ixaaliqaa” jedhamee waammamuuf ajaja dhibbaa ka ite'e jiraayyu.</verse>
				<verse number="2">Inni maatii ifii duudii woliin nama Waaqa waaqonfatuu fi Waaqa sodaatu. Inni ammalle worra Yihudootaa keessaa hiyyeeyyii guddoo qarqaaraa, yennaa mara Waaqa daadimataa ture.</verse>
				<verse number="3">Gaafa tokko saafowa gara saatii sagaliititti, ergamaan Waaqaa gara isaa dhufee, “Qorneelewos” jedhee isa waamuun mudhi'iin dhagge.</verse>
				<verse number="4">Qorneelewosille erganticha Waaqaa hubatee ilaalee soda'aan, “Gootta'a, maan?” jedhe. Ergamaan Waaqaa deebisee, “Waaqi daadimata keeti dhage'eera; hiyyeeyyii qarqaaruu keetille yaadateera.</verse>
				<verse number="5">Ammalle namoota gara qachaa Yophe'ee ergiitii, Simoon ka Pheexroos jedhamu tokko waansisi.</verse>
				<verse number="6">Inni abbaayaa guddittii cinaa mana Simoonii gogaa duuguutitti keessummummaa jira” jedhe.</verse>
				<verse number="7">Achiin duuba ergantichi isatti dubbatee biraa deemeeruun, Qorneelewos tajaajiltoota ifii keessaa nama lamaa fi loltoota isaaf addatamanu keessaa nama tokko waamee,</verse>
				<verse number="8">waan te'e san duudii isaanitti himeen duuba, gara qachaa Yophe'ee erge.</verse>
				<verse number="9">Boruyyaa worri ergame qachaa Yophe'ee bira geyeeruun, Pheexroos gara saatii jaatitti daadimatiisaaf gara mana mana gubba'aa ol baye.</verse>
				<verse number="10">Yennaa san Pheexroos beeloyee waan nyaatu barbaade; adoo sagaleen qophoyiisatti jirtuu galaalchee mudhii dhagge.</verse>
				<verse number="11">Inni ol gubbaan banantee, wonni akka woyaa guddoo fakkattu roga afuriinuu gad bu'aartuun dhagge.</verse>
				<verse number="12">Woyaa san keessa bineensoti miila afur qabanu, ka gadha'aan lowanuu fi sinbirrooti koolaan ka'anu duudiin jiran.</verse>
				<verse number="13">Yennaa san qoonqoon, “Pheexroos, ka'i; bineensota kana qaladhuutii nyaadhu!” jettu dhage'e.</verse>
				<verse number="14">Pheexroos ammoo, “Hin teetu, Gootta'a! Ani waan aadaa dhugeeffanna'aatiin qulqulluu hin te'in yookiin waan battii nyaadhee hin beeku” jedhe.</verse>
				<verse number="15">Ammalle qoonqoon deebitee, “Waan Waaqi qulqulleesse, ati akka batti'ii hin laakoyin” jetteen.</verse>
				<verse number="16">Tun yennaa sadi teetee, wonni akka woyaa guddoo fakkaattu sun gara ol-gubba'aa fudhatante.</verse>
				<verse number="17">Pheexroos mudhiin tun maan jedhee adoo baaseffatiisatti jiruu, namooti Qorneelewos erge mana Simoonii iyyaafatanee dhufanee, balbala dura dhabbatane.</verse>
				<verse number="18">Isaan qooqoo ol qabatanee, “Keessuntichi Simoon Pheexroos jedhamu tokko as jiraa?” jedhanee gaafatane.</verse>
				<verse number="19">Pheexroos ammalle marroo mudhi'ii adoo yaadatiisatti jiruu Ayyaanni, “Kunoo! Namooti sad si barbaadiisatti jiran.</verse>
				<verse number="20">Tanaaf ka'iitii gad bu'i; ka isaan erge ana waan te'eef adoo hin mamin isaan woliin deem” jedhe.</verse>
				<verse number="21">Maarre Pheexroos gad bu'ee isaaniin, “Nami isin barbaaddanu ana; maaf dhuttane?” jedhe.</verse>
				<verse number="22">Isaan deebisanee, “Ajajaa dhibbaa ka te'e, Qorneelewositti nu erge; inni nama qajeelaa Waaqa waaqonfatuu fi kolbaan Yihudootaa duudiin ulfeessitu; inni gara mana ifii si waanisisee, waan ati jettu akka dhage'u, ergamaan Waaqaa woyyichi isatti himeera” jedhane.</verse>
				<verse number="23">Pheexroosille ol isaan waamee, keessunsiisee bulche. Pheexroos boruyyaa ka'ee isaan woliin deeme; dhugeeffattooti qachaa Yophee keessaalle gariin isa woliin deemane.</verse>
				<verse number="24">Guyyaa itti aanu qachaa Qiisaariya'aa geyane; Qorneelewosille firootaa fi jaalota ifii waammatee, isaan eegate.</verse>
				<verse number="25">Pheexroos gara manaa yennaa seene, Qorneelewos isaa dhaggee, miila isaatitti jigee sagadeef.</verse>
				<verse number="26">Pheexroos ammoo, “Ka'i! Anille namuma akka keetii ti” jedhe.</verse>
				<verse number="27">Pheexroos isa woliin haasowaa yennaa mana seene, kolbaan hedduun wolitti qabanteertuun dhagge.</verse>
				<verse number="28">Inni isaaniin, “Nami gosa Yihudi'ii tokko, worra Yihudii hin te'in woliin firoomuu yookiin mana wolii dhaquu seerri dhugeeffannaa teennaa akka hin eeyyanne isinuu hin beettan. Waaqi ammoo, akka ani nama tokkolle'een aadaa dhugeeffanna'aatiin qulqullu'uu moti yookiin battii akka hin jenne anatti mudhiseera.</verse>
				<verse number="29">Tanaaf yennaa isin natti ergitane, ani adoo hin mamiin dhufe; yoona maaf akka anatti ergitane beekuu barbaada” jedhe.</verse>
				<verse number="30">Qorneelewos deebisee, “Guyyaa afuriin dura yennuma tana guyyaa keessa saatii sagalitti, ani mana kiyya keessatti daadimatiisatti jiruun, dedhuma nami woyaa calalaxxuu uffateeru tokko na dura dhaabbattee,</verse>
				<verse number="31">‘Qorneelewos! Waaqi daadimata keeti dhage'eera; hiyyeeyyii qarqaaruu keetille yaadateera’ jedhe.</verse>
				<verse number="32">Nama gara Yophe'ee ergiitii namicha Simoon Pheexroos jedhamu waansisi. Inni abbaayaa guddittii cinaa mana Simoonii gogaa duuguutitti keessummummaa jira.</verse>
				<verse number="33">Tanaaf anille yoosuma sitti erge; atille baga dhutte. Amma nuuti duudiin waan Goottaan sitti hime duudii si irraa dhage'iisaaf, fuula Waaqaa duratti asitti wolitti qabanneerra” jedhe.</verse>
				<verse number="34">Pheexroos isaaniin, “Dhugumaan Waaqi akka nama wol hin caalchinne hubadheera.</verse>
				<verse number="35">Nama biyya tamiille te'uutii, ka Waaqa sodaatuu fi waan sirrii godhu Waaqa biratti fudhatama qaba.</verse>
				<verse number="36">Waaqi Jecha ifii kolbaa Israa'eliitiif erguu isaa, Oduu Gammadaa ta nageyaa, karaa Yesuus Kiristoosii Goottaa nama maraatiin lallabuu isaa hin beettan.</verse>
				<verse number="37">Yohaannis marroo cuupha'aa lallabeen duuba, biyya Galila'aatii jalqabee lafa Yihuda'aa mara keessatti waan te'e hin beettan.</verse>
				<verse number="38">Waaqi, Yesuussii Naaziretii Ayyaana Woyyichaan muudee hunna akka isaaf kenne, Yesuusille Waaqi isa woliin waan jiruuf addee mara dhaqee hujii dansaa hujee, worra Seexanaan qabame duudii akka fayyise hin beettan.</verse>
				<verse number="39">Nuuti biyya Yihuda'aatii fi qachaa Yerusaalemiititti, waan Yesuus godhe maraaf dhugaa baatota; isaan ammoo isa fannoo irratti fannisanee ijjeesane.</verse>
				<verse number="40">Waaqi ammoo guyyaa sadeesso'oo du'aa isa kaasee, akka inni mudhatu godhe.</verse>
				<verse number="41">Mudhatuun isaa nama duudi'iif adoo hin te'in, nu worra dhugaa bayoota isaa akka teenuuf filannee, du'aa ka'a isaatiin duuba isa woliin nyaannee fi unnetti mudhateera.</verse>
				<verse number="42">Waaqi akka nuuti wongeela kolba'aaf lallannu, worra jiruu fi du'e irratti abbaa mura'aa akka te'uuf akka isa file, akka dhugaa baanuuf nu ajajeera.</verse>
				<verse number="43">Worri isatti dhugeeffatu duudiin, maqaa isaatiin araara cubbu'uu akka dhaggatanu, raagoti duudiin dhugaa bayaneeraran” jedhe.</verse>
				<verse number="44">Adoo Pheexroos tana dubbatiisatti jiruu, Ayyanni Woyyichi worra dubbii isaa dhage'iisatti jiru duudii irratti bu'e.</verse>
				<verse number="45">Yihudooti dhugeeffataneeranu ka Pheexroos woliin dhufane, Waaqi kennansa Ayyaana Woyyichaa worra Yihudoota hin te'iniifille kennuu isaa dhagganee baaseffatane.</verse>
				<verse number="46">Yihudooti dhugeeffatane, worri Yihudoota hin te'in afaan haareya dubbataa Waaqa leellifatanuun dhaggane. Achiin duuba Pheexroos,</verse>
				<verse number="47">“Kolbaan tun akkuma keenna Ayyaana Woyyicha fudhateerti. Akka isaan bisaaniin hin cuuphanne eentu dhoogga ree?” jedhe.</verse>
				<verse number="48">Maarre Pheexroos akka isaan maqaa Yesuus Kiristoosiitiin cuuphamanu ajaje. Achiin duuba isaan akka Pheexroos guyyaa diqqa'aaf isaan woliin turu kadhatane.</verse>
			</chapter>
			<chapter number="11">
				<verse number="1">Ergantootaa fi dhugeeffattooti biyya Yihuda'aa keessaa, worri Yihudoota hin te'inille Jecha Waaqaa akka fudhatane dhage'ane.</verse>
				<verse number="2">Maarre Pheexroos yennaa gara Yerusaalemii ol dhaqe, Yihudooti dhugeeffatane isatti mormanee,</verse>
				<verse number="3">“Ati mana worra haqanqaba hin qabatinii dhaxxee, isaan wolille'een nyaatte” jedhane.</verse>
				<verse number="4">Pheexroos ammoo, waan te'e mara tokko tokkoon isaanitti himuu jalqabee:</verse>
				<verse number="5">“Ani qachaa Yophe'ee keessatti adoo daadimatiisatti jiruu, galaalchee mudhii dhagge. Wonni akka woyaa guddo'oo fakkaattu roga afuriinuu ol gubbaa irraa dhuttee, ana cinaa buute.</verse>
				<verse number="6">Ani hubadhee yennaa ilaale, woyaa san keessa horii miila afur qabu, bineensota, bineensota gadha'aan lowanuu fi sinbirroota koolaan ka'anu dhagge.</verse>
				<verse number="7">Achiin duuba qoonqoo, ‘Pheexroos, ka'i; bineenosa kana qaladhuutii nyaadhu!’ jettu dhage'e.</verse>
				<verse number="8">Ani ammoo, ‘Hin teetu, Gootta'a! Wonni aadaa dhugeeffanna'aatiin qulqulluu hin te'in yookiin wonni battiin afaan kiyya seentee hin beettu’ jedhe.</verse>
				<verse number="9">Ammalle qoonqoon ol-guubbaa irraa, ‘Waan Waaqi qulqulleesse, ati akka batti'ii hin laakoyin’ anaan jette.</verse>
				<verse number="10">Tun yennaa sad teeteen duuba, wonni sun duudiin gara ol-gubba'aa fudhatante.</verse>
				<verse number="11">Yennaa san namooti sad ka Qiisaariyaa irraa gara kiyya ergamane, gara mana ani turee dhufane.</verse>
				<verse number="12">Ayyaanni Woyyichi akka ani mama malee isaan woliin deemu anatti hime. Dhugeeffattooti jaan ka as ana bira jiranulle ana woliin dhaqanee, duudiin keenna mana Qorneelewosii seenne.</verse>
				<verse number="13">Qorneelewosille, ergamaan Waaqaa mana isaa keessa dhaabbateeruun akka dhaggee fi ergantichi isaan, ‘Gara Yophe'ee nama ergiitii, Simoon ka Pheexroos jedhamu waansisi;</verse>
				<verse number="14">inni dubbii atii fi worri keeti duudiin ittiin fayyitanu hin dubbata’ akka jedheen nutti hime.</verse>
				<verse number="15">Yennaa ani dubbatiisa jalqabe, Ayyaanni Woyyichi akkuma jalqaba nu irratti bu'e, isaan irralle'etti bu'e.</verse>
				<verse number="16">Yennaa san waan Goottaan, ‘Yohaannis bisaaniin cuuphe, isin ammoo Ayyaana Woyyichaan cuuphantan’ jedhe qaabadhe.</verse>
				<verse number="17">Waaqi yennaa nuuti Goottaa Yesuus Kiristoositti dhuugeeffanne kennansuma nu'uuf kenne san, isaan worra Yihudoota hin te'iniifille eega kenne, ka Waaqa dhooggu ani eennu ree?” jedhe.</verse>
				<verse number="18">Isaan yennaa tana dhage'ane, moromaa lakkisanee, “Waaqi worra Yihudoota hin te'inille akka cubbuu irraa deebi'anee jiraatanu carraa kenneera” jedhanee Waaqa leellisane.</verse>
				<verse number="19">Miidhaa yenna Isxifaanos ijjeefame ka'een, dhugeeffattooti bittinnowane haga qachaa Finiqee, Qophoroosii fi Anxokiyaa deemanee, Jecha Waaqaa worra Yihudootaa calla'aaf himane.</verse>
				<verse number="20">Te'uu malee dhugugeeffattooti qachaa Qophiroosiitii fi Qareena'aatii dhufane gariin, gara qachaa Anxokiya'aa yennaa dhufane, worra Giriikootaalle'eef Oduu Gammadaa ta marroo Goottaa Yesuusii himane.</verse>
				<verse number="21">Goottaan hunna ifiitiin isaan qarqaare; kolbaan hedduulle dhugeeffattee gara Gootta'aa deebite.</verse>
				<verse number="22">Wolde'i kiristaanaa ka Yerusaalem keessaa oduu tana dhage'ee, Barnaabas gara Anxokiya'aa erge.</verse>
				<verse number="23">Inni achi geyee, Waaqi attam kolbaa akka badhaase yennaa dhagge, gammadee, duudiinuu gadhaa tokkoon Gootta'aaf addatamanee akka jabaatanu itti gorse.</verse>
				<verse number="24">Barnaabaas nama arjaa Ayyaana Woyyichaa fi dhugeeffanna'aan guutame waan te'eef, kolbaan hedduun gara Gootta'aa deebite.</verse>
				<verse number="25">Achiin duuba Barnaabaas Saa'ol barbaadiisaaf gara Xarseesii dhaqe.</verse>
				<verse number="26">Yennaa isa dhagge gara Anxokiya'aa isa fidee, woggaa guutuu isaan lamaanuu wolde'a Kiristaanaa woliin gumii hedduu barsiisane. Dhugeeffattooti qaraa Anxokiya'atti, “Kiristaanota” jedhamanee waamamane.</verse>
				<verse number="27">Yennaa san raagoti gariin Yerusaalemii gara Anxokiya'aatti gad bu'ane.</verse>
				<verse number="28">Isaan keessaa tokkochi Agaabos ka jedhamu ka'ee, biyya lafaa duudii irratti beelti jadduun akka bu'aartu, Ayyaana Woyyichaan raaga dubbate; kunille bara Kilaawudiiyos mootii te'etti muummowe.</verse>
				<verse number="29">Barattooti tokko tokkoonuu akkuma dandeettii ifiititti, dhugeeffatoota Yihudaa keessa leetu qarqaariisaaf murteeffatte.</verse>
				<verse number="30">Isaan tana godhanee, achiin duuba beesee karaa Barnaabaasiitii fi Saa'oliitiin gara jaarsota wolde'a Kiristaanaa ergane.</verse>
			</chapter>
			<chapter number="12">
				<verse number="1">Bara san mootichi Heroodis, miseensota wolde'a kiristaanaa tokko tokko miidhuu jalqabe.</verse>
				<verse number="2">Inni Yaaqoobii obboleessa Yohaannisii goraade'een ijjeesise.</verse>
				<verse number="3">Wonni kun Yihudootaa akka gammachiitte yennaa dhagge, itti dabalee Pheexroos qassiise; tunille yennaa Jila Daabboo Uukoo hin qannee teete.</verse>
				<verse number="4">Heroodis yennaa Pheexroos qassiisee mana hidha'aatti galche, afur afur te'anee akka isa eeganu loltoota dabaree afuritti qoodamaneeranutti isa kenne. Jila Irra Dabaramaatiin duuba kolbaa duratti akka isa dhikeessuuf yaadate.</verse>
				<verse number="5">Adoo Pheexroos mana hidha'aa keessatti eegamuu, wolde'i kiristaanaa ammoo jabaatee gara Waaqaa isaaf daadimate.</verse>
				<verse number="6">Halkan bari'een duuba Heroodis silaa Pheexroos kolbaa duratti dhikeessu, Pheexroos wodaroo sibiilaa lamaan hidhamee, loltoota lama odduu rafee, eeddoti balbala mana hidha'aa dura dhaabbatanee eegane.</verse>
				<verse number="7">Dedhuma ergamaan Gootta'aa achi dhaabbatee, manni hidha'aa keessi ife. Ergantichille cinaacha Pheexroosii tuqee, isa dammassee, “Ariifadhuu ka'i!” jedheen. Wodaroon sibiilaalle harka isaa irraa buute.</verse>
				<verse number="8">Achiin duuba ergamaan, isaan “Hidhadhu! kophee teetille keyadhu” jedhe. Pheexroosille akkuma inni itti hime tolche. Achiin dubaa ergantichi, “Woyaa teeti uffadhuu ana gula koyi” jedheen.</verse>
				<verse number="9">Pheexroos mana hidha'aa keessaa bayee, erganticha gula deeme; ammoo waan ergamaan Gootta'aa godhe hin beenne; inni waan duudii oojjuu seye.</verse>
				<verse number="10">Isaan worra eedduu tokkeesso'ootii fi lammeesso'oo irra dabaraneen duuba, balbala sibiilaa ta gara qacha'aa bayanu bira geyane; balbaltille ifumaan isaan duraa banantee, gad bayane. Karaa tokko gad deemanee, ergamaan dedhuma Pheexroos biraa deeme.</verse>
				<verse number="11">Pheexroos yennaa bayyanate, “Goottaan ergamaa ifii ergee harka Heroodisiitii fi waan worri Yihudootaa ana irratti yaadane mara jalaa akka ana baase, amma dhugumaan beekeera” jedhe.</verse>
				<verse number="12">Pheexroos tana hubateen duuba, addee namooti hedduun wolitti qabamee daadimatiisatti jiru, gara mana Maariyaamii haadha Yohaannisii Maarqoos jedhamuu dhaqe.</verse>
				<verse number="13">Pheexroos achi geyee balbala karra alaa yennaa dhodhowe, tajaajiltittiin Roodaa jedhantu takka dhuttee owwaatte.</verse>
				<verse number="14">Isiin qoonqoo Pheexroosii beettee, waan guddoo gammaddeef, balbala adoo hin baniniif rukkittee gara keessaa seentee, “Pheexroos balbala dura dhaabbateera!” jettee odeessite.</verse>
				<verse number="15">Isaan, “Ati maraatteerta!” isi'iin jedhane. Isiin ammoo ittuma deeddebitee, “Lakkii isuma” jette. Achiin duuba isaan, “Ergamaa Waaqaa ka isa eegu te'innaa” jedhane.</verse>
				<verse number="16">Pheexroos ammoo balbala dhodhowiisa hin lakkinne; isaan balbala bananee yennaa isa dhaggane baaseffatane.</verse>
				<verse number="17">Inni akka isaan cadhisanu harka ifiitiin beessisa itti kennee, Goottaan mana hidha'aa keessaa attam akka isa baase isaanitti odeessee, “Dubbii tana Yaaqoobii fi dhugeeffattoota dhibiille'etti hima'a” jedhee, bayee addee dhibii dhaqe.</verse>
				<verse number="18">Yennaa latti bariite, loltooti, “Pheexroos maan te'e?” jedhanee, waan godhanu wollaalanee baaseffatane.</verse>
				<verse number="19">Heroodis Pheexroos barbaachisee isa dhagguu dhabee jennaan, eeddota qorateen duuba akka ijjeefamanu ajaje; Achiin duuba Heroodis Yihudaa irraa gara Qiisaariya'atti gad bu'ee achi ture.</verse>
				<verse number="20">Heroodis kolbaa Xiiroosiitii fi Sidooniititti guddoo aareeraayyu. Maarre isaan wolii galte'een gara isaa dhufanee, Bilaasxosii tajaajilaa addatamaa mana mootichaa, Heroodisitti dhikaatee araara akka isaaniif gaafatuuf, tole jechisiifataneen duuba, mooticha araara gaafatane; isaan biyya mootichi bulchu keessaa sagalee waan dhaggatanuuf tana jedhane.</verse>
				<verse number="21">Guyyaa wol dhaggiisaaf qabatane, Heroodis uffana mootummaa ifii uffatee, barcumaa mootummaa ifii irra tee'ee, kolba'atti dubbate.</verse>
				<verse number="22">Isaan, “Tun qoonqoo waaqaa ti malee, ta namaatii moti” jedhaa iyyane.</verse>
				<verse number="23">Heroodis ulfinna Waaqaaf waan kennuu dhabeef, ergamaan Waaqaa yoosuma isa dhowe; corroxxille isa nyaattee du'e.</verse>
				<verse number="24">Jechi Waaqaa ammoo, gudddataa badhataa deeme.</verse>
				<verse number="25">Barnaabaasii fi Saa'ol ergaa dhaqaneef muummessanee, Yerusaalem irraa deebi'ane; Yohaannisii Maarqoos jedhamulle ifi faana fuudhanee dhufane.</verse>
			</chapter>
			<chapter number="13">
				<verse number="1">Wolde'a kiristaanaa ka Anxokiya'aa keessa raagotaa fi barsiisoti jiraniiyyu: isaanille Baarnaabaas, Simoon ka “Gurraacha” jedhamu, Luukiyoosii biyya Qareena'aa, Maanaa'enii Heroodisii bulchaa woliin guddatee fi Saa'ol fa'a.</verse>
				<verse number="2">Isaan Goottaa tajaajilaa adoo laamanuu Ayyaanni Woyyichi isaaniin, “Baarnaabaasii fi Saa'ol hujii ani isaan waameef, isaan anaaf foya'a” jedhe.</verse>
				<verse number="3">Isaan laamanee daadimatanee, harka ifii isaan irra keyaneen duuba ergane.</verse>
				<verse number="4">Baarnaabaasii fi Saa'ol Ayyaana Woyyichaan ergamanee, gara qachaa seluuqiya'aatitti gad bu'anee, hobolo'oon gara oddoola Qophirosii dhaqane.</verse>
				<verse number="5">Isaan yennaa qachaa Salaamiisii geyane, Jecha Waaqaa mana waaqeffanna Yihudootaatitti lallabane. Yohaannisiin Maarqoos jedhamulle isaan woliin jiraatee isaan qarqaare.</verse>
				<verse number="6">Isaan oddoola Qophirosii keessa qaccee garanaatii haga qaccee taanii qaxxaamuranee, qachaa Phaafoosii yennaa geyane, namicha xanoo xanu Yihudicha Baaryesuus jedhamu tokko dhaggane; inni raagicha dharaamessa.</verse>
				<verse number="7">Inni lansa bulchaa oddoolaa qalbicha ka Sergiiyosii Phawuloos jedhamuu ti. Bulchaan kun Jecha Waaqaa isaan irraa dhage'iisaaf barbaadee, Barnaabaasii fi Saa'ol gara ifii waame.</verse>
				<verse number="8">Namichi xanoo xanu ka afaan Giriikiitiin “Eliimaas” jedhamu ammoo, bulchaan biyya sanii akka hin dhugeeffanne barbaadee, isaaniin morme.</verse>
				<verse number="9">Achiin duuba Phawuloos ka jedhame Saa'ol Ayyaana Woyyichaan guutamee, namicha xanoo xanu hubatee ilaalee,</verse>
				<verse number="10">“Ati ilma Seexanaa ti! Ati diina dhugaa maraa ti! Ati sobaa fi hammeenna duudi'iin guutanteerta; ati yennaa mara dhugaa Gootta'aa gara sobaa jijjiiriisa hin lakkittuu?</verse>
				<verse number="11">Ammalle harki Goota'aa si hin dhowa; ballaa hin teeta; yennaa diqqoolle ifa adu'uu hin dhaggitu” jennaan, Yoosuma hurri'ii fi dukkanti ila isaa qaddee, nama harka qabee isa sooressu adaala ifii qaqqabatiisa jalqabe.</verse>
				<verse number="12">Bulchaan waan te'e san yennaa dhagge, barsiisiisa Gootta'aa guddoo waan baaseffateef dhugeeffate.</verse>
				<verse number="13">Phawuloosii fi hordofattooti isaa lafa Phaafoosiitii hobolo'oon ka'anee, gara qachaa Pherge'ee ka Phamfiliyaa keessatti dhaggamuu dhaqane; Yohaannisiin Maarqoos jedhamu ammoo, isaan lakkisee gara Yersulaalemii deebi'e.</verse>
				<verse number="14">Isaan ammoo lafa Pherge'eetii ka'anee, gara qachaa Anxokiya'aa ka lafa Phisiidiya'aa keessatti dhaggamuu dhaqane; guyyaa Sanbataa mana waaqeffannaa Yihuudootaa seenanee tee'ane.</verse>
				<verse number="15">Kitaabi Seera Muuse'eetii fi Raagotaa dubbifameen duuba, bulchitooti Mana Waaqeffannaa Yihudootaa isaanitti erganee, “Obboleeyyan, jecha nama jajjabeessu yoo qabaattane dubbadha'a” jedhane.</verse>
				<verse number="16">Yoos Phawuloos ka'ee harkaan isaan haatatee, “Kolbaa Israa'eliitii fi worri Yihudoota hin te'in ka Waaqa waaqonsitanu, waan ani jedhu dhage'a'a!</verse>
				<verse number="17">Waaqi kolbaa Israa'elii, abbootii teenna foyatee, yennaa isaan akka ormaatitti biyya Gibxii keessa le'ane, gosa guddoo isaan godhe. Inni hunna guddoo ifiitiin biyya Gibxi'ii keessaa isaan baasee,</verse>
				<verse number="18">haga woggaa afurtamaa lafa goomole'ee keessatti isaan ossate.</verse>
				<verse number="19">Inni lafa Kana'aanii keessaa gosa biyya adda addaa torba balleessee, lafa isaanii kolbaa ifiitiif kenne.</verse>
				<verse number="20">Wonni kun duudiin gara woggaa dhibba afurii fi shantamaa keessatti teete. Kanaan duuba Waaqi haga bara Saamu'elii raagichaatitti abbootii mura'aa isaaniif kenne.</verse>
				<verse number="21">Yennaa isaan mootii nu'uuf kenni jedhanee gaafatanetti, Waaqi gosa Beniyaaminii keessaa Saa'olii ilma Qiishii isaaniif kenne; innille woggaa afurtama isaan bulche.</verse>
				<verse number="22">Saa'ol mootummaa irraa buuseen duuba, Waaqi Daawwiti mootii isaanii godhe. Waaqi marroo isaatiif dhugaa bayee, ‘Ani, Daawwitii ilma Iseyii nama akka gadhaa kiyyaa, ka fedhii tiyya duudii muummessu dhaggadheera’ jedheera.</verse>
				<verse number="23">Waaqi akkuma waadaa galetti, sanyii namicha kanaa keessaa fayyisaa Yesuus kolbaa Israa'eliitiif fideera.</verse>
				<verse number="24">Dhufa Yesuusiitiin dura Yohaannis, kolbaan Israa'elii marti cubbuu irraa deebitee akka cuuphantuuf lallabeera.</verse>
				<verse number="25">Yohaannis tajaajila ifii fixatiisatti adoo jiruu kolba'aan, “Isin eennu ana seetan? Ani ka isin eegattanu sanii moti. Ammoo ka ani hidhaa kophee isaa hiikiisaafille hin teene, ana duubaan dhufaara.</verse>
				<verse number="26">“Obboleeyyan tiyya, isin sanyiin Abrahaamiitii fi worri Yihudoota hin te'in ka Waaqa waaqositanu duudiin, ergaan fayyinnaa tun nu duudi'iif ergante.</verse>
				<verse number="27">Kolbaan Yersaalemiitii fi sooressitooti isaaniille Yesuus fayyisaa akka te'e hin beenne; isaan dubbii raagotaa ta Sanbata Sanbataan dubbifantu hubatuu dhabiisaan isatti muranee, dubbiin raagaa akka muummottu godhane.</verse>
				<verse number="28">Isaan sababa ittiin Yesuus ijjeesisanu dhabanulle, akka inni ijjeefamuuf Philaaxoos kadhatane.</verse>
				<verse number="29">Waan Barreeffam Woyyichi marroo isaatiif jedhu duudii muummessaneen duuba, muka irraatti fannifame irraa gad buusanee awwaalane.</verse>
				<verse number="30">Waaqi ammoo du'a irraa isa kaase.</verse>
				<verse number="31">Inni guyyaa hedduu worra isa woliin Galiilaa irraa gara Yerusaalemii dhufanetti mudhate. Amma isaan kolbaa teennaaf dhugaa bayoota.</verse>
				<verse number="32">Nuuti waan Waaqi abbootii teennaaf waadaa gale Oduu Gammadaa isinitti hinna.</verse>
				<verse number="33">Inni Yesuus du'aa kaasiisaan waadaa isaaniif gale, nu'u ijoollee isaaniitiif muummesseera. Kunille kitaaba Faaru'uu ka lammeesso'oo keessatti, ‘Ati Ilma kiyya; Ani adha si uumadheera’ jedhantee barreeffanteerti.</verse>
				<verse number="34">Akka inni du'a irraa isa kaasee fi tortoree hin jirre Waaqi mirkaneessiisaaf, ‘Ani eebba woyyichaa fi addatamaa, ka Daawwitiif waadaa gale isiniif hin kenna’ jedheera.</verse>
				<verse number="35">Tanaaf kitaaba Faaru'uu ka dhibii keessalle'etti, ‘Ati Woyyichi keeti awwaala keessatti akka tortoru hin lakkittu’ jedha.</verse>
				<verse number="36">Daawwiti bara ifiititti fedha Waaqaa tajajilee du'eera; nafi isaalle abbootii isaa biratti awwaalamee tortoreera.</verse>
				<verse number="37">Ka Waaqi du'a irraa kaase ammoo, nafi isaa hin tortorre.</verse>
				<verse number="38">Tanaaf obboleeyyan tiyya, araarri cubbu'uu karaa Yesuusiitiin akka isinii lallabame beeka'a.</verse>
				<verse number="39">Nami isatti dhugeeffatu duudiin, cubbuu seerri karaa Muuse'eetiin kenname bilisa baasiisaaf hin dandeenne duudii jalaa bilisa baya.</verse>
				<verse number="40">Tanaaf wonni raagoti, ‘Ilaala'a, isin worra shasheessitoota! Baaseffadha'a! Bada'a! Waan eennulle yoo isinitti hime hin dhugeeffanne, ani bara keessanitti hin huja’ jedhantee ta dubbatante akka isin irratti hin muummonne ifi eegadha'a” jedhe.</verse>
				<verse number="41"></verse>
				<verse number="42">Yennaa Phawuloosii fi Baarnaabaas Mana Waaqeffannaa Yihudootaa keessaa bayanee deemanu, Sanbata itti aanu dhufanee marroo waan kanaa akka itti himanuuf namooti isaan kadhatane.</verse>
				<verse number="43">Kolbaan wolde'a Mana Waaqeffannaa Yihudootaa irraa kaateen duuba, Yihudoota heddu'uu fi worri Yihudoota hin te'in ka gara dhugeeffannaa Yihudootaa deebi'ane, Phawuloosii fi Baarnaabaas hordofane. Phawuloosii fi Baarnaabaas isaan haasessanee, badhaadha Waaqaatiin jabaatanee akka jiraatanu isaan gorsane.</verse>
				<verse number="44">Sanbata itti aanu worra qachaa sanii keessaa hedduun Jecha Waaqaa dhage'iisaaf wolitti qabamane.</verse>
				<verse number="45">Worri Yihudootaa heddinna namootaa yennaa dhagge, hinaaffa'aan guutamanee, waan Phawuloos jedhu moromanee isa arrassane.</verse>
				<verse number="46">Phawuloosii fi Baarnaabaas ammoo sodaa malee, “Jechi Waaqaa dursee isiniif himamuu qabaayyu; isin ammoo fudhatuu diddanee, jiruu bara baraatitti galiisaaf worra hin malle eega ifiin jettane, nuuti isin lakkinnee gara worra Yihudoota hin te'inii dhaqaarra.</verse>
				<verse number="47">Goottaan, ‘Haga qaccee lafaa duudii fayyinna akka fiddu, Ani worra Yihudoota hin te'iniif ifa si godheera’ jedhee nu ajajeera” jedhane.</verse>
				<verse number="48">Worri Yihudoota hin te'in tana yennaa dhage'e, gammadee jecha Waaqaalle ulfeesse; worri jiruu bara baraatiif filameeru duudiille dhugeeffate.</verse>
				<verse number="49">Jechi Gootta'aalle adaala biyya sanii maratti babadhatte.</verse>
				<verse number="50">Yihudooti ammoo, dubartoota dureeyyii ta dhugeeffannaa Yihudootaa hordottuu fi worra gugurdaa qachaa sanii, Phawuloosii fi Baarnaabaas irratti miidhaa akka kaasanu godhanee, adaala biyya sanii keessaa isaan baasane.</verse>
				<verse number="51">Phawuloosii fi Baarnaabaas tana isaanitti mormiisaaf bukuu miila isaanii dhodhowatanee, gara qachaa Iqoniiyumii deemane.</verse>
				<verse number="52">Dhugeeffattooti qachaa Anxokiya'aa gammadaa fi Ayyaana Woyyichaan guutante.</verse>
			</chapter>
			<chapter number="14">
				<verse number="1">Phawuloosii fi Baarnaabaas qachaa Iqoniiyumii keessalle'etti gara Mana Waaqeffannaa Yihudootaa seenanee, akka maltetti waan barsiisaneef, Yihudootii fi Giriikoti hedduun dhugeeffatane.</verse>
				<verse number="2">Yihudooti hin dhugeeffatin ammoo, worra Yihudoota hin te'in kakkaasanee, dhugeeffattoota akka jibbanu godhane.</verse>
				<verse number="3">Tanaaf Phawuloosii fi Baarnaabaas, sodaa malee marroo Gootta'aa dubbataa yennaa hedduu achi turane; Goottaalle akka isaan baasaa fi bilbaasota godhanu hunna isaanii kennee, Jecha badhaadha ifii mirkaneesse.</verse>
				<verse number="4">Worri qachaa sanii ammoo, gargar qoqoodamee, gariin gara Yihudootaa, gariin gara ergantootaa gorane.</verse>
				<verse number="5">Worri Yihudoota hin te'inii fi Yihudooti, bulchitoota ifii woliin te'anee, Phawuloosii fi Baarnaabaas rakkisiisaa fi dhaka'aan tumiisaaf barbaadane.</verse>
				<verse number="6">Phawuloosii fi Baarnaabaas yennaa tana beekane, gara qachoota lafa Liqaa'oniya'aa ka Lisxira'aa fi Derbee jedhamanuutii fi biyya adaala sanii baqatane.</verse>
				<verse number="7">Isaan achitti Oduu Gammadaa lallabane.</verse>
				<verse number="8">Qachaa Lisxira'aa keessa namichi miilli isaa naafateeru tokko jiraayyu; inni guyyaa dhalateenuu jalqabee fafa waan te'eef, miila ifiitiin deemee hin beeku.</verse>
				<verse number="9">Namichi kun achi tee'ee waan Phawuloos jedhu dhage'aa ture. Phawuloos namicha hubatee ilaalee, dhugeeffannaa isa fayyittu akka inni qabu yennaa dhagge,</verse>
				<verse number="10">“Ka'ii qajeelii, miila keetiin dhaabadhu” jedhee qoonqoo guddo'oon dubbate. Namichille utaalee ka'ee, asii fi achi deemuu jalqabe.</verse>
				<verse number="11">Gumiin waan Phawuloos godhe yennaa dhaggite, qoonqoo guddo'oon, “Waaqoti namoota fakkaatanee gara keenna gad bu'aneeran” jedhanee afaan Liqaa'oniya'aatiin dubbatane.</verse>
				<verse number="12">Baarnaabaasii, “Ze'os” jedhanee maqaa mootii waaqota ifiitiin moggaasane; Phawuloos ammoo ka guddoo dubbate waan te'eef, akka ergamaa waaqota ifiititti, “Hermees” jedhanee moggaasane.</verse>
				<verse number="13">Hayyichi, galma Ze'osii ka qacha'aan ala jiru keessa tajaajilu, korommi'ii fi daraaraa gara karra qacha'aa fidee, kolbaa woliin Phawuloosii fi Baarnabaasiif ciincaa dhikeessiisaaf barbaade.</verse>
				<verse number="14">Phawuloosii fi Baarnaabaas waan kana yennaa dhage'ane woyaa ifii tarsaasanee, gara odduu kolba'aa rukkisane; qoonqoo ifiille ol qabatanee,</verse>
				<verse number="15">“Jarana, isin maaf waan kana gootan? Nuutille namuma akka keessanii ti. Nuuti akka isin waan gatii hin qanne irraa fagaattanee, gara Waaqa jiraataa ol-gubbaa, lafa, abbaayaa gudditti'ii fi waan isii keessa jiru duudii dadee, akka deebitanu Oduu Gammadaa isiniif lallabaarra.</verse>
				<verse number="16">Bara dhaloota dabareetitti kolbaan duudiin karaa ifii akka deentu Waaqi isaan lakkiseera.</verse>
				<verse number="17">Te'uu malee bokkeya ol-gubbaa irraa isiniif kennaa, midhaan yennaa ifiitti akka midhaan buusuu godhaa, sagalee isiniif kennaa, gadhaa keessan gammadaan guutaa, waan dansaa godhiisaan Waaqummaa ifii mudhiseera” jedhane.</verse>
				<verse number="18">Ergantooti tana mara dubbatanulle, rakkinna jaba'aan ciincaa akka isaaniif hin dhikeessine jara dhooggane.</verse>
				<verse number="19">Yihudooti ammoo qachoota Anxokiya'aatii fi Iqoniiyumii dhufanee, akka kolbaan yaada isaanii fudhattee Phawuloos irratti kaatu godhanee, dhaka'aan isa tumane; du'eera seyaneelle qachaa keessaa harkisanee gad baasane.</verse>
				<verse number="20">Te'uu malee yennaa dhugeeffattooti dhufanee isatti naannowanee dhaabbatane, Phawuloos lafaa ka'ee gara qacha'aa ol deebi'e. Boruyyaa Baarnaabaas woliin gara qachaa Derbe'ee dhaqe.</verse>
				<verse number="21">Phawuloosii fi Baarnaabaas qachaa Derbe'eetitti Oduu Gammadaa lallabanee, namoota hedduu dhugeeffattoota godhaneen duuba, gara qachoota Lisxira'aa, Iqoniiyumii fi Anxokiyaa biyya Phisiidiyaa keessatti dhaggantuu deebi'ane.</verse>
				<verse number="22">Isaan dhugeeffattoota jajjabeessaa, dhugeeffannaalle'een akka jabaatanu gorsaa, “Gara Mootummaa Waaqaa galiisaaf rakkoo hedduu keessa qaxxaamuruu qanna” jedhane.</verse>
				<verse number="23">Ergantooti wolde'a kiristaanaa tokko tokkottuu jaarsolee filanee, laamanee daadimataneen duuba, Goottaa itti addatanetti magannee isaan kennatane.</verse>
				<verse number="24">Phawuloosii fi Baarnaabaas biyya Phisiidiyaa keessa dabaranee gara biyya Phamfiliya'aa dhufane.</verse>
				<verse number="25">Phergeelle'etti Jecha Waaqaa lallabaneen duuba, gara qachaa Ataalii'aatti gad bu'ane.</verse>
				<verse number="26">Achille'ee gara addee hujii amma muummessane tanaaf, badhaadha Waaqaatiif itti kennamanee, hoboloo gudditti'iin Anxokiya'atti deebi'ane.</verse>
				<verse number="27">Isaan Anxokiyaa yennaa geyane, kolbaa wolde'a kiristaanaa wolitti qabanee, waan Waaqi karaa isaaniitiin godhe duudi'ii fi worra Yihudoota hin te'iniif karaa dhugeeffanna'aa attam akka bane himane.</verse>
				<verse number="28">Achille'etti dhugeeffattoota woliin yennaa hedduu turane.</verse>
			</chapter>
			<chapter number="15">
				<verse number="1">Worri gariin biyya Yihuda'aa irraa gara Anxokiya'aa dhufee, “Akka Seerri Muuse'ee ajajutti haqanqabaa yoo qabatane malee, fayyuu hin dandeettanu” jedhaa dhugeeffattoota barsiisuu jalqabe.</verse>
				<verse number="2">Wonni kun akka Phawuloosii fi Baarnaabaas, namoota san woliin falmanuu fi moromanu goote. Tanaaf Phawuloosii fi Baarnaabaas dhugeeffattoota dhibii ka biyya Anxokiya'aa keessa jiranu garii woliin gara Yerusaalemii dhaqanee, waan kana ergantootaa fi jaarsolee wolde'a kiristaanaa woliin akka ilaalanu murteeffame.</verse>
				<verse number="3">Tanaaf isaan wolde'a kiristaanaatiin ergamanee deemane; isaan Finiiqe'ee fi Samaariyaa keessa taraa, worri Yihudoota hin te'in gara Waaqaa akka deebi'ee fi dhugeeffate himane. Oduun tunille dhugeeffattoota duudii guddoo gammachiitte.</verse>
				<verse number="4">Yennaa isaan Yerusaalem geyane, wolde'i kiristaanaa, ergantootaa fi jaarsoleen isaan fudhatane; worri ergamelle Waaqi isaan woliin jiraatee waan godhe mara itti himane.</verse>
				<verse number="5">Golii worra Farisaayotaa keessaa dhugeeffattooti gariin ammoo ol ka'anee dhaabbatanee, “Worri Yihudoota hin te'in akka haqanqabaa qabatuu fi Seera Muuse'ee akka eegatu godhuun barbaachisa'a” jedhane.</verse>
				<verse number="6">Ergantootaa fi jaarsoleen dubbii tana ilaaliisaaf wolitti qabamane.</verse>
				<verse number="7">Moromaa heddu'uun duuba Pheexroos ol ka'ee, “Obboleeyyan tiyya, worri Yihudoota hin te'in karaa kiyyaan Oduu Gammadaa dhage'ee akka dhugeeffatuuf, tanaan dura Waaqi isin keessaa akka ana file hin beettan” jedheen.</verse>
				<verse number="8">Waaqi gadhaa namaa beeku, Ayyaana Woyyicha akkuma nu'uuf kenne, isaanille'eef kennee akka isaan fudhate dhugaa bayeef.</verse>
				<verse number="9">Inni gadhaa isaanii dhugeeffanna'aan waan qulqulleesseef, nu'uu fi isaan wodhakka'atti garaa garummaa hin goone.</verse>
				<verse number="10">Yoona ba'aa abbootii teennaalle te'e nuuti ba'atiisaaf hin dandeenne, qaacira dhugeeffattootaa irratti feetanee, maaf Waaqa haga ilaaltan?</verse>
				<verse number="11">Nuutille akkuma isaanii, badhaadha Goottaa keenna Yesuus Kiristoosiitiin akka fayyine hin dhugeeffanna” jedhe.</verse>
				<verse number="12">Baarnaabaasii fi Phawuloos baasaa fi bilbaasota Waaqi karaa isaaniitiin worra Yihudoota hin te'in oddu'utti huje yennaa dubbatanu, gumiin duudiin cadhi jettee dhageette.</verse>
				<verse number="13">Isaan dubbatanee fixataneen duuba Yaaqoob deebisee, “Obboleeyyan tiyya, na caqasa'a!</verse>
				<verse number="14">Waaqi dursee kolbaa maqaa isaatiin waammantu keessaa filatiisaaf, worra Yihudoota hin te'in attam akka ilaale, Simoon nutti himeera.</verse>
				<verse number="15">Dubbiin raagotaa yaada kana woliin guutumatti wolii galti; kunille akkuma Barreeffam Woyyichi,</verse>
				<verse number="16">‘Kanaan duuba ani hin deebi'a; mana Daawwitii ka jige hin ijaara; diigama isaalle deebisee ijaaree, adde'etti hin deebisa.</verse>
				<verse number="17">Worri hafe duudiille gara kiyya akka dhufu, worri Yihudoota hin te'in ka ani maqaa kiyyaan waame duudiin kiyya akka te'uuf, Goottaan tana godhu akkas jedha.</verse>
				<verse number="18">Kun duriin jalqabee ka beekkameeru’ jedhu.</verse>
				<verse number="19">“Tanaaf akka yaada kiyyaatitti, worra Yihudoota hin te'in ka gara Waaqaa deebi'anu rakkisuu hin qannu.</verse>
				<verse number="20">Addee akkasii, sagalee waaqotaaf dhikaatiisaan battootte hin nyaatina'a; sagaagala irraa fagaadha'a; foon horii hudhamee du'ee akka hin nyaanne, dhiigalle akka hin nyaanne jennee, isaaniif barreessuu qanna.</verse>
				<verse number="21">Duriin jalqabee Seerri Muuse'ee sanbata mara Mana Waaqeffannaa Yihudootaatitti dubbiffameeraayyu; Jechi isaalle qachaa duudii keessatti lallabama” jedhe.</verse>
				<verse number="22">Achiin duuba ergantootaa fi jaarsoleen, wolde'a kiristaanaa duudii woliin kolbaa keessaa worra garii filanee, Phawuloosii fi Baarnaabaas woliin gara Anxokiya'aa ergiisaaf murteeffatane. Isaan namoota lama Yihudaa ka Baarnaabaas jedhamuu fi Siilaas, worra dhugeeffattootaan kabajamane filaanee ergane.</verse>
				<verse number="23">Xalayaan barreeffamee isaanitti kenname ka asii gad jiru: “Nu ergantootaa fi jaarsoleen obboleeyyan teessan, isin obboleeyyan teenna dhugeeffattoota Yihudoota hin te'in ka qachaa Anxokiya'aa, biyya Sooriya'aatii fi Qiliiqiyaa keessa jirtanuuf nageya keenna dhikeessina.</verse>
				<verse number="24">Nu keessaa worri gariin adoo nuuti isaan hin ajajin, gara keessan dhufanee, dubbii isinitti himaneen akka isin rakkisanee fi yaada keessan raasane dhageenneerra.</verse>
				<verse number="25">Tanaaf wolitti qabanneen duuba, ifi keessaa namoota foonee, jaalota keenna Baarnaabaasii fi Phawuloos woliin gara keessan ergiisaaf wolii galleerra.</verse>
				<verse number="26">Baarnaabaasii fi Phawuloos worra jiruu ifii Goottaa keenna Yesuus Kiristoosiif dabarsee kenneeru.</verse>
				<verse number="27">Woma nuuti barreessine, afaan isaaniitiin akka isinitti himanuuf, Yihudaa fi Siilaas isinii ergineerra.</verse>
				<verse number="28">Waan barbaachisaa te'e malee, ba'aa dhibii akka isinitti hin feene, Ayyaana Woyyichaa fi nu'utti dansaa teetee mudhatteerti. Kunille:</verse>
				<verse number="29">sagalee waaqotaaf dhikaatte hin nyaatina'a; foon horii hudhamee du'ee hin nyaatina'a; dhigaa isaalle hin nyaatina'a; sagaagala irraa fagaadha'a; yoo waan kana duudii irraa ifi eegattane, waan dansaa gootan; nageeyaan jiraadha'a.”</verse>
				<verse number="30">Worri ergame ka'anee gara Anxokiya'aa gad bu'ane; achitti wolde'a dhugeeffattootaa wolitti qabanee, xalayaa san itti kennane.</verse>
				<verse number="31">Dhugeeffattooti yennaa xalayaa dubbisane, ergaa jajjabeessitu saniin guddoo gammadane.</verse>
				<verse number="32">Yihuda'aa fi Siilaas raagota waan te'aneef, dubbii heddu'uun dhugeeffattoota gorsanee jajjabeessane.</verse>
				<verse number="33">Yihuda'aa fi Siilaas guyyoota diqqaa achi turaneen duuba, dhugeeffattootaan nageya wolitti dhaamanee, gara worra isaan ergee deebi'ane. [</verse>
				<verse number="34">Siilaas ammoo achitti hafiisaaf murteeffate.]</verse>
				<verse number="35">Phawuloosii fi Baarnaabaas dhugeeffattoota hedduu woliin te'anee, Jecha Gootta'aa barsiisaa, lallabaalle Anxokiyaa keessa turane.</verse>
				<verse number="36">Guyyoota diqqa'aan duuba Phawuloos, Baarnaabaasiin, “Koottu deebinee, qachaa Jecha Waaqaa itti lallanne duudii dhandhee, akka dhugeeffattooti dhugeeffanna'aan jajjabaatanee jiranu ilaalla” jedhe.</verse>
				<verse number="37">Baarnaabaas ammoo, Yohaannisiin Marqoos jedhamu isaan faana akka deemu barbaade.</verse>
				<verse number="38">Phawuloos ammoo, akka nami kun isaan woliin deemu hin eyyanne; sababille inni Phamfiliya'atti hafee, gara huji'iille isaan woliin hin deenne.</verse>
				<verse number="39">Tanaaf Phawuloosii fi Baarnaabaas wodhakka'atti wol dhab guddaan ka'ee gargar bayane; Baarnaabaas, Maarqoos ifi faana fudhatee, hoboloo gudditti'iin gara Qophiroosii deeme.</verse>
				<verse number="40">Phawuloos ammoo, Siilaas filate; dhugeeffattootille badhaadha Gootta'aatitti Phawuloos magannee kennataneen duuba, inni isaan biraa deeme.</verse>
				<verse number="41">Phawuloos wolde'a kiristaanaa jabeessaa, biyya Sooriya'aatii fi Qiliiqiya'aa keessa dabare.</verse>
			</chapter>
			<chapter number="16">
				<verse number="1">Phawuloos gara qachaa Derbe'ee dhaqee, qachaa Lisxira'aatitti dabare. Achi dhugeeffataan Ximootewos jedhamu tokko jiraayyu. Haati isaa Yihudittii kiristaana teeteertu; abbaan isaa ammoo nama Giriiki'ii ti.</verse>
				<verse number="2">Ximootewos dhugeeffattoota qachaa Lisxira'aatii fi Inqoniiyum keessa jiranu duudii biratti gurra dansaa qabaayyu.</verse>
				<verse number="3">Phawuloos akka Ximootewos isa faana deemu waan barbaadeef, haqanqabaa isa qabe. Sababille Yihudooti achi jiranu duudiin abbaan Ximootewosii Giriikii akka te'e waan beekaneef tana godhe.</verse>
				<verse number="4">Isaan qachoota keessa yennaa dabaranu, murtee ergantootaa fi jaarsoleen Yerusaalem keessatti muraneef dhugeeffattooti akka ajajamanu itti himane.</verse>
				<verse number="5">Maarre wolde'ooti Kiristaanaa dhugeeffanna'aan jajjabaatanee, guyyuma guyya'aan laakkossaan heddatane.</verse>
				<verse number="6">Phawuloosii fi Siilaas lafa Asiya'aatitti Jecha Waaqaa akka hin lallanne Ayyaanni Woyyichi waan dhooggeef lafa Firiigiya'aatii fi Galaatiya'aa keessaa dabaranee deemane.</verse>
				<verse number="7">Yennaa fuullee lafa Misiyaasii geyane godina lafa Bitaaniya'aa, dhaqiisaaf wodhaanane. Ayyaanni Yesuusii ammoo isaaniif hin eeyyanne.</verse>
				<verse number="8">Maarre isaan lafa Misiyaasii keessa dabaranee, gara Xiroosii gad bu'ane.</verse>
				<verse number="9">Halkan san namichi lafa Meqedooniya'aa tokko dhaabbatee, “Gara lafa Meqedooniya'aa koyiitii nu qarqaar” jedhuun Phawuloos yaadaan dhagge.</verse>
				<verse number="10">Phawuloos waan kana yaadaan dhaggeen duuba, akka nuuti Oduu Gammadaa kolbaa Maqedooniya'aatiif lallannu, Waaqi akka nu waame waan hubanneef, yoosuma gara Maqedooniya'aa dhaqiisaaf qophoonne.</verse>
				<verse number="11">Qachaa Xiroosiitii hoboloo gudditti'iin kaanee, adoo asii achi hin gorin gara oddoola Samotiraaqe'ee dhandhee, boruyyaa gara qachaa Ne'apholiisitti dabarre.</verse>
				<verse number="12">Achille'ee qachaa Filiphisiiyusii geenne; qachaan Filiphisiiyusii qachaa guddaa Maqedooniyaa keessatti beekkamu, ka worri Rooma'aa itti qubateeru; achille guyyaa hedduu bubbulle.</verse>
				<verse number="13">Guyyaa Sanbataa karra qacha'aatiin ala baanee, gara irga lagaa addee Yihudooti daadimataaf wolitti qabamanuu seenee dhandhe; achi teenneelle dubartoota achitti wolitti qabanteertuuf Jecha Waaqaa barsiinne.</verse>
				<verse number="14">Dubartoota nu caqasiisatti jirtu keessaa, dubartiin qachaa Tiyaatira'aatii dhutte, ta woyaa dhiillee gatii guddo'oo gurgurtu takka jirtiiyyu; maqaan isi'ii Liidiyaa jedhama. Isiin dubartii Waaqa waaqonsitu; waan Phawuloos jedhu akka caqattuuf, Goottaan qalbii isi'ii bane.</verse>
				<verse number="15">Isi'ii fi worri mana isi'ii keessa jiru cuuphameen duuba, “Akka ani Gootta'atti dhugeeffadhe ka fudhattanu yoo te'e, mana kiyya kowa'aa tura'a” jettee jabeessitee kadhatte.</verse>
				<verse number="16">Gaafa tokko gara addee daadimanna'aa adoo deennuu, durrittii garbittii ayyaana hamaa waan gara duraa morsiisu qaddu takkaan woldeenne; isiin moriisaan goottota ifiitiif beesee hedduu galchaa turte.</verse>
				<verse number="17">Isiin, “Namooti kun tajaajiltoota Waaqa Ol-ana'aa ti! Isaan karaa fayyinnaa isinitti lallaban” jettee iyyaa Phawuloosii fi nu hordotte.</verse>
				<verse number="18">Isiin guyyaa hedduu itti deddeebisaa kana goote. Phawuloos ammoo aaree itti garagalee ayyanni sun isii keessaa akka bawuuf, “Maqaa Yesuus Kiristoosiitiin akka isii keessaa baatu si ajaja” jedhe; ayyaanni sun yoosuma isii keessaa baye.</verse>
				<verse number="19">Goottoti isi'ii, addiin beesee isaan dhaggatanuu akka irraa hatte yennaa hubatane, Phawuloosii fi Siilaas qabanee harkisaa gara badhinna dikko'oo fidanee, worra baallii qabu dura dhikeessane.</verse>
				<verse number="20">Qondaaltota worra Rooma'aa duratti isaan fidanee, “Jarri tun Yihudoota; isaan qachaa keenna raasiisatti jiran.</verse>
				<verse number="21">Isaan aadaa nu worri Rooma'aa fudhatiisaaf yookiin hujiisaaf seeraan ala te'e nu barsiisan” jedhane.</verse>
				<verse number="22">Gumiin wol qabattee Phawuloosii fi Siilaas miidhiisaaf kaate. Achiin duuba qondaaltoti, woyaa Phawuloosiitii fi Siilaasii tarsaattee akka isaan ule'een dikamanu ajajje.</verse>
				<verse number="23">Akka malee dikamaneen duuba gara mana hidha'aa galchisiisane; achitti jabeessee akka isaan eeguuf, eeddicha mana hidha'aa ajajane.</verse>
				<verse number="24">Eeddichi ajaja kana fudhateen duuba, kolloo mana hidha'aa ta keessaatitti isaan galchee, miila isaanii jirma ulfaataa lama wodhakka'atti jabeessee hidhe.</verse>
				<verse number="25">Gara halkan wodhakka'aatitti Phawuloosii fi Siilaas daadimanna'aa fi faaru'uun Waaqa leellifataaraniiyyu; worri hidhame dhibiille isaan caqasaaraayyu.</verse>
				<verse number="26">Dedhuma haga hundeen mana hidha'aa raafantutti tacho'i lafaa guddaan te'e; balbalti duudiin takkumaan banante; wodaroon sibiilaa namoota hidhamane duudii irraa hiikante.</verse>
				<verse number="27">Namichi mana hidha'aa eegu hirriibaa dammaqee, balbalti mana hidha'aa bananteertuun yennaa dhagge, worri hidhameeru isa duuraa waan miliqeeru seyee, ifi ijjeesiisaaf goraadee buqqifate.</verse>
				<verse number="28">Phawuloos ammoo qoonqoo guddo'oon, “Nu martinuu waan asi jirruuf, woyi ifi hin godhin” jedhaa itti iyye.</verse>
				<verse number="29">Yennaa kana namichi mana hidha'aa eegu, ifa fichisiifatee gara mana hidha'aa ol seenee, rorommaa miila Phawuloosiitii fi Siilaasititti jige.</verse>
				<verse number="30">Achiin duuba inni isaan gad yaasee, “Goottota tiyya! Ani fayyiisaaf maan godhuu qaba?” jedhe.</verse>
				<verse number="31">Isaan deebisanee, “Goottaa Yesuusitti dhugeeffadhu; ati hin fayyita; maatiin teetille hin fayyiti” jedhane.</verse>
				<verse number="32">Achiin duuba Jecha Waaqaa isaa fi worra mana isaa keessa jiru duudi'iif himane.</verse>
				<verse number="33">Halkan sa'aatuma sanitti, namichi mana hidha'aa eegu isaan fuudhee madaa isaanii dhiqe; yoma san innii fi worri mana isaa duudiille cuuphame.</verse>
				<verse number="34">Kanaan duuba inni Phawuloosii fi Siilaas gara mana ifii geessee, sagalee isaaniif dhikeesse; inni Waaqatti waan dhugeeffateef, innii fi maatiin isaa guddoo gammadane.</verse>
				<verse number="35">Boruyyaa ganama qondaaltoti worra Rooma'aa, “Jara san gad dhiisi!” jedhanee namicha mana hidha'aa eegutti akka himanuuf Poolisoota itti ergane.</verse>
				<verse number="36">Maarre namichi mana hidha'aa eegu, “Qondaaltoti worra Rooma'aa akka isin gad lakkiffantanu nutti erganeeran; tanaaf gad baya'aatii nageyaan deema'a” jedhee Phawuloositti hime.</verse>
				<verse number="37">Phawuloos ammoo, “Jarri tun nuuti worra Rooma'aa teenee adoo jirruu, adoo yakkaan nu'utti hin muramin kolbaa duratti nu dhaananee, mana hidha'aatitti nu galchane; amma ammoo dhossa'aan gad nu baasanii? Tun hin teetu! Isaanuu dhufanee nu baasanuu ti” jedhe.</verse>
				<verse number="38">Poolisooti waan kana qondaaltota worra Rooma'aatitti himane; qondaaltoti worra Rooma'aalle Phawuloosii fi Siilaas worra Rooma'aa akka te'ane yennaa dhage'ane sodaatane.</verse>
				<verse number="39">Tanaaf dhufanee araara isaan gaafatanee, mana hidha'aa keessaa isaan baasane; qachaa keessalle'ee akka bayanuuf kadhatane.</verse>
				<verse number="40">Phawuloosii fi Siilaasille mana hidha'aa keessaa bayanee, gara mana Liidiya'aa dhaqane. Achitti dhugeeffattoota dhagganee jajjabeessane; achiin duuba ka'anee deemane.</verse>
			</chapter>
			<chapter number="17">
				<verse number="1">Phawuloosii fi siilaas qachoota Amfiipholiisiitii fi Apholoniya'aa keessa dabaranee, gara qachaa Tasaloonqe'ee dhaqane; achi manni waaqonfannaa Yihudootaa jiraayyu.</verse>
				<verse number="2">Phawuloos akkuma yennaa mara godhu mana waaqoffannaa Yihudootaa seenee, Sanbata sadi marroo Barreeffama Woyyichaa isaan woliin dubbate;</verse>
				<verse number="3">inni dubbii isaaniif issee himaa Masiihiin rakkatiisaa fi du'aa ka'uu akka qabu mirkaaneessee, “Yesuusiin ani isinitti lassu kun Masiihi'i” jedhe.</verse>
				<verse number="4">Isaan keessaa gariin, Giriikoota Waaqa waaqonfatanu heddu'uu fi dubartooti beekkamane hedduun dubbii isaa fudhatanee, Phawuloosii fi Siilaas woliin wol qabatane.</verse>
				<verse number="5">Yihudooti ammoo isa hinaafanee, namoota hujii malee karaa irra yaa'anu wolitti qabanee, hammeessanee, nageya booressane; isaan qachaa san duudii raasanee, Phawuloosii fi Siilaas kolbaa duratti gad baasiisaaf mana namicha Yaason jedhamuu cassane.</verse>
				<verse number="6">Yennaa Phawuloosii fi Siilaas dhabane ammoo, Yaasonii fi dhugeeffattoota garii harkisanee, bulchitoota qacha'aa duratti geessanee, “Worri biyya lafaa duudii rakkise kun, amma gara qachaa kennaalle dhufeera.</verse>
				<verse number="7">Yaasonille mana ifiititti isaan fudhateera; isaan duudiin, ‘Mootiin dhibiin ka Yesuus jedhamu jira’ jedhaa, seera mootiicha mootota worra Rooma'aa morman” jedhaa iyyane.</verse>
				<verse number="8">Gumi'ii fi bulchitooti qachaa sanii waan kana yennaa dhage'ane raafamane.</verse>
				<verse number="9">Worri bulchitootaa Yaasonii fi woraa isa woliin jiranu wobii waansisanee gad lakkisane.</verse>
				<verse number="10">Halkanuma san dhugeeffattooti, Phawuloosii fi Siilaas gara qachaa Beriya'aa ergane. Isaan yennaa achi geyane mana waaqeffanna Yihudootaa dhaqane.</verse>
				<verse number="11">Yihudooti Beriyaa jiranu worra Tasaloonqee caalaa yaada dansaa qaban. Isaan wonni Phawuloos dubbate dhugaa akka teete beekiisaaf, guyyuma guyya'aan fedhii guddo'oon Barreeffama Woyyicha qorqorane.</verse>
				<verse number="12">Isaan keessaa worri hedduun, Giriikoota keessalle'ee dubartooti beekkamanee fi dhiirti hedduun dhugeeffatane.</verse>
				<verse number="13">Yihudooti Tasaloonqee keessa jiranu ammoo, Phawuloos Jecha Waaqaa qachaa Beriya'aalle'etti akka lallabe yennaa dhage'ane, achille dhaqanee kolbaa hammeessanee nageya booressane.</verse>
				<verse number="14">Yoosuma dhugeeffattooti Phawuloos gara irga abbaayaa gudditti'ii ergane; Siilaasii fi Ximootewos ammoo qachuma Beriya'aatitti hafane.</verse>
				<verse number="15">Namooti Phawuloos geegessane qachaa Ateena'aatiin isa geyanee, dhaansa Phawuloos, “Siilaasii fi Ximootewos ariiti'iin gara kiyya dhufanuu ti” jedhe fuudhanee gara qachaa Beeriya'aa deebi'ane.</verse>
				<verse number="16">Phawuloos qachaa Ateena'aa keessatti Siilaassii fi Ximootewos adoo eeguu waaqoti qachaa san attam akka guutane yennaa dhagge, gadhaan isaa gubate.</verse>
				<verse number="17">Maarre inni Mana Waaqeffannaa Yihudootaa keessatti Yihudootaa fi Giriikoota Waaqa waaqeffatanu, worra addee dikko'ootitti dhaggu wolille'een dudubbate.</verse>
				<verse number="18">Worra Ephequriyoosii fi Istoyikos jedhamanu keessaa ka waan biyya lafaa qorqoranu isatti falamane; gariin, “Funaantichi kun maan jedhuu barbaada?” jennaan, Worri dhibiille waan Phawuloos marroo Yesuusiitii fi du'aa ka'a isaa lallabeef, “Inni marroo waaqota ormaa dubbatara fakkaata” jedhane.</verse>
				<verse number="19">Maarre isaan Phawuloos qabanee kora gaara Aariyophaagos jedhamuu irratt wolitti qabamu dura geessanee, “Barsiisa haareya ati barsiittu kana maan akka te'e beekuu dandeennaa?</verse>
				<verse number="20">Wonni ati jettuun dhageenne gariin haareya nutti teeteerti. Tanaaf wonni kun maan akka teete beekuu barbaanna” jedhaneen.</verse>
				<verse number="21">Worri Ateena'aa duudi'ii fi ormi achi le'u duudiin waan haareya odeessu'uu fi dhage'uu malee, yenna ifii waan dhibii irratti hin dabarsanu.</verse>
				<verse number="22">Phawuloos kora mura'aa ka gaara Aariyophaagosii dura dhaabbatee, “Worra Ateena'aa, isin karaa maraanuu namoota dhugeeffanna'aa akka teetane dhaggeera.</verse>
				<verse number="23">Ani qachaa keessan keessa dabaruun, addee isin Waaqa waaqeffattanu yennaa ilaale, addee ciinca'aa ‘Waaqa hin beekkanneef’ jedhamee irratti barreeffame tokko dhaggeera. Yoona ani Waaqa isin adoo hin beekin waaqeffattanu kana, isinitti lallaba.</verse>
				<verse number="24">Waaqi biyya lafaatii fi waan isii keessa jiru mara dade, Goottaan ol-gubba'aatii fi lafaa, galma harka namatiin ijaarame keessa hin le'u.</verse>
				<verse number="25">Inni nama duudi'iif jiru'uu fi hafuura, waan dhibii maralle ka kennu waan tee'eef, wonni isa irraa dhidhatu hin jiru; qarqaarsi namaalle isaaf hin barbaachisu.</verse>
				<verse number="26">Inni sanyii namaa duudii nama tokko irraa dadee, lafa mara irra akka le'anu godhe; inni bara leetoo isaaniitii fi addee leetoo isaaniille meessaa itti godhe.</verse>
				<verse number="27">Waaqi akka namooti isa barbaadanee qorqoranee, akka dhagganuuf tana godhe. Te'uu malee Waaqi tokko tokkoo keenna irraa fagoo hin jiru.</verse>
				<verse number="28">Nuuti isaan jiruu dhagganna; isaan tachoona; isaan leena. Isin keessaa worri weeddisu akkuma jedhu, ‘Nuutille ijoollee isaa ti’.</verse>
				<verse number="29">Nuuti eega ijoollee Waaqaa teene ‘Waaqi fakkii worqii irraa yookiin meetii irraa yookiin dhakaa irraa hojjatame fakkaata’ jennee yaaduu hin qannu.</verse>
				<verse number="30">Bara durii waan kolbaan wollaalchaan goote, Waaqi itti hin laakkonne; amma ammoo kolbaan addee mara jirtu duudiin, akka cubbuu irraa deebitu ajaja.</verse>
				<verse number="31">Inni karaa nama filateetiin, biyya lafaa maratti guyyaa itti muru murteesseera; nama filate san du'aa kaasiisan, waan kana nama maraaf mirkaneesseera” jedhe.</verse>
				<verse number="32">Phawuloos marroo du'aa ka'iisaa dubbatuun yennaa dhage'ane, worri gariin itti murge; worri dhibiin ammoo, “Nuuti marroo waan kanaa ammalle si irraa hin dhageenna” jedhane.</verse>
				<verse number="33">Yennaa san Phawuloos kora mura'aa lakkisee deeme.</verse>
				<verse number="34">Worri gariin ammoo waan inni jedhe gula goree dhugeeffate. Worra dhugeeffate keessaa Diiyoniisiyos ka jedhamu miseensa kora muraa Aariyophaagosii ka te'e, akkasuma dubartii Damaariis jedhantu takkaa fi worri dhibiille jiran.</verse>
			</chapter>
			<chapter number="18">
				<verse number="1">Kanaan duuba Phawuloos qacha Ateena'aa lakkisee, gara qachaa Qorontoosii dhaqe.</verse>
				<verse number="2">Achitti Yihudicha biyya Phonxosiititti dhalate, ka maqaan isaa Aqiilaa jadhamu tokkoon wol dhagge. Kilaawudiiyosiin mootichi worra Rooma'aa, Yihudooti duudiin biyya Rooma'a keessaa akka bayanu waan ajajeef, Aqiilaan haadha manaa ifii Pharisiqiilaa woliin dhiyootti biyya Ixaaliyaatii dhufeeraayyu. Phawuloos isaan dhaggiisaaf dhaqee,</verse>
				<verse number="3">hujiin isaallee akkuma isaanii dunkanii hodhuu waan teeteef, isaan bira tee'ee hojjate.</verse>
				<verse number="4">Sanbata Sanbata Phawuloos Mana Waaqeffannaa Yihudootaa dhaqee, Yihudootaa fi Giriikoota dhugeeffachiisu'uuf wodhaane.</verse>
				<verse number="5">Siilaasii fi Ximootewos biyya Maqedooniya'aatitii yennaa deebi'ane, Phawuloos yennaa ifii mara Jecha Waaqaa lallabaa, Yesuus Masiihii akka te'e Yihudootaaf dhugaa baye.</verse>
				<verse number="6">Yihudooti isa mormanee arrassinaan, inni bukuu woyaa ifii irraa dhodhowatee, “Dhiigi keessan isinittuu deebi'a; ani itti hin gaafatamu. Ammaa jalqabee gara worra Yihudoota hin te'inii dhaqa” isaaniin jedhe.</verse>
				<verse number="7">Achiin duuba Phawuloos Mana Waaqeffannaa Yihudootaatii ka'e, gara mana namicha Tiitoosii Yusxos jedhamu, ka Waaqa waaqeffatuu dhaqe; manni namicha sanii mana Waaqeffannaa Yihudootaa bira jiraayyu.</verse>
				<verse number="8">Kiriisphos ka jedhamu bulchaan mana waaqeffanna Yihudootaa, nama ifii duudii woliin Gootta'atti dhugeefate; Qorontoos keessalle'ee kolbaan dhibiin hedduun, waan Phawuloos dubbate dhageettee dhugeeffattee, cuuphante.</verse>
				<verse number="9">Goottaan gaafa tokko oojju'uun Phawuloositti dubbatee, “Hin soodaatin; lallabuma lallabi malee, hin cadhisin.</verse>
				<verse number="10">Ani si woliin jira; ani qachaa kana keessaa kolbaa hedduu waan qabuuf, eenulle si hubiisaaf hin dande'u” jedhe.</verse>
				<verse number="11">Maarre Phawuloos woggaa tokkoo fi ji'a jaa, Jecha Waaqaa kolbaa barsiisaa ture.</verse>
				<verse number="12">Bara Gaalii'oon bulcha biyya Akaayya'aa te'etti Yihudooti wolii galanee, Phawuloos qabane; isaan gara mana mura'aa isa geessanee,</verse>
				<verse number="13">“Nami kun karaa seera keenna mormuun, kolbaa sossobaa akka Waaqa Waaqeffattu godha” jedhane.</verse>
				<verse number="14">Phawuloos adoo dubbatiisaaf jedhuu, bulchaan Gaalii'oon Yihudootaan, “Wonni kun yakkaa hantuu yookiin dogongora hojjatame adoo teete, himata keessan silaa hin dhage'aayyu.</verse>
				<verse number="15">Ammoo wonni kun marroo moromaa jechootaa, marroo moromaa maqa'aatii fi seera keessanii eega teete, isinuu fixadha'a. Ani waan kana irratti hin muru” jedhee,</verse>
				<verse number="16">mana mura'aa keessaa isaan ari'e.</verse>
				<verse number="17">Yennaa kana isaan martinuu, bulchaa Mana Waaqeffannaa Yihudootaa Sosteneesii qabanee, mana mura'aa duratti tumane. Gaalii'oon ammoo waan kana woyittuu hin laakkonne.</verse>
				<verse number="18">Phawuloos guyyaa hedduu dhugeeffattoota woliin Qorontoos keessa ture; achiin duuba nageya isanitti dhaamee, hobolo'oon Phirisqiila'aa fi Aqiilaa woliin gara Sooriya'aa dhaqe; Phawuloos waadaa Waaqaaf gale waan qabuuf, lafa Kanchire'aa jedhantutti mataa ifii haadate.</verse>
				<verse number="19">Qachaa Efesoonii yennaa geyane, Pharisiqiila'aa fi Aqiilaa achumatti lakkisee, Mana Waaqeffannaa Yihudootaa seenee Yihudoota woliin dubbate.</verse>
				<verse number="20">Isaan akka Phawuloos yennaa dheertuu isaan woliin turuuf gaafannaan, inni ammoo hin eeyyanne.</verse>
				<verse number="21">Ammoo “Yoo fedha Waaqaa teete deebi'ee hin dhufa” jedhee, nageya isaanitti dhaamee hobolo'oon Efesoonii ka'ee deeme.</verse>
				<verse number="22">Inni qachaa Qiisaariya'aa yennaa geye, gara Yerusaalemii dhaqee wolde'a kiristaanaatiif nageya dhikeessee, achiiin duuba gara Anxokiya'aa gad bu'e.</verse>
				<verse number="23">Yennaa diqqoo Anxokiyaa tureen duuba ka'ee, biyya Galaatiya'aatii fi Firiigiya'aa keessa dabaree, deddeemee dhugeeffattoota duudii jajjaabeesse.</verse>
				<verse number="24">Yennaa san Yihudichi Apholoos jedhamu tokko, ka qacha Iskindriya'atti dhalate gara qachaa Efesoonii dhufe. Inni nama Barreeffama Woyyicha miidhassee beekuu fi nama dandeettii dubbi'ii qabu.</verse>
				<verse number="25">Inni nama karaa Gootta'aa baratee fi gammada gudda'aan marroo Yesuusii sirri'itti lallabee barsiise. Te'uu malee inni cuuphaa Yohaannisii callaa beeka.</verse>
				<verse number="26">Inni sodaa malee Mana Waaqeffannaa Yihudootaa keessatti dubbatiisa jalqabe. Pharisqiila'aa fi Aqiilaan dubbii isaa yennaa dhage'ane, gara mana ifii isa fudhatanee marroo karaa Gootta'aa caalchisane sirri'itti itti himane.</verse>
				<verse number="27">Apholoos gara Akaayya'aa deemiisaaf yennaa barbaade, dhugeeffattooti Efesoon keessaa isa jajjabeessanee, dhugeeffattooti Akaayyaa keessaa akka isa fudhatanuuf xalayaa barreessaneef. Inni yennaa achi geye, worra badhadha Waaqaatiin dhugeeffattoota te'aneef qarqaarsa te'e.</verse>
				<verse number="28">Inni Yesuus Masiihii akka te'e Barreeffama Woyyicha keessaa isaaniif mirkaneessaa, kolbaa duratti Yihudoota mormi'iin injifate.</verse>
			</chapter>
			<chapter number="19">
				<verse number="1">Apholos Qorontoos keessa adoo jiruu, Phawuloos biyya koobittii olii keessa dabaree, gara Efesoonii dhufe; achitti dhugeeffattoota garii dhaggee,</verse>
				<verse number="2">“Isin yenna dhugeeffattane Ayyaana Woyyicha fudhattaneertanii?” jedhee isaan gaafate. Isaan deebisanee “Hin fudhanne; akka Ayyaanni Woyyichi jiruuyyu nuuti hin dhageenne” jedhane.</verse>
				<verse number="3">Phawuloos, “Maarre cuuphaa attamii fudhattane ree?” jedhe. Isaan deebisanee, “Cuuphaa Yohaannisii ti” jedhane.</verse>
				<verse number="4">Phawuloos, “Cuuphaan Yohaannisii ka cubbuu irraa deebi'iisaa ti; Yohaannisinuu ka isaan duuba dhufu, Yesuusitti akka dhugeeffatanu kolbaa Israa'eliititti himeera.</verse>
				<verse number="5">Isaan yennaa tana dhage'ane, maqaa Goottaa Yesuusiitiin cuuphamane.</verse>
				<verse number="6">Yennaa Phawuloos harka ifii isaan irra keye, Ayyaanni Woyyichi isaan irra bu'e; isaan afaan haareya hin beekkanneen dubbatanee, raagalle raagane.</verse>
				<verse number="7">Isaan wolumatti gara nama kudhanii lamaa ti.</verse>
				<verse number="8">Phawuloos gara Mana Waaqeffannaa Yihudootaa seenee, sodaa malee haga ji'a sadii kolbaa woliin dubbatee, marroo mootummaa Waaqaa isaan hubachiisaa ture.</verse>
				<verse number="9">Isaan keessaa gariin ammoo mataa jabaatanee, marroo karaa Gootta'aa nama duratti waan hantuu jedhaa, dhugeeffatiisa didane. Maarre Phawuloos isaan lakkisee, dhugeeffattoota qofitti fuudhee, guyyuma guyya'aan mana barumsa Xiraanosii keessatti woliin dudubbataa ture.</verse>
				<verse number="10">Tun haga woggaa lamaa waan teeteef, kolbaan biyya Asiya'aa keessa jirtu duudiin Yihudootaa fi worri Yihudoota hin te'in Jecha Gootta'aa dhage'ane.</verse>
				<verse number="11">Waaqi bilbaasa te'ee hin beenne karaa Phawuloosiitiin hujiisatti jiraayyu.</verse>
				<verse number="12">Kanaaf woyaa nafa Phawuloosii tuxxee fi huccuu inni danfaan haxowatu fuudhanee, worra dhibame yennaa tuqisiisane, worri dhibame fayye; ayyaanni hamaalle keessaa baye.</verse>
				<verse number="13">Yihudooti asii fi achi deddeemaa ayyaanota hamaa namoota keessaa baasanu, “Maqaa Yesuusii Phawuloos lallabuutiin akka baatanu isin ajanya” jedhaa, ayyaanota san baasiisaaf wodhaanane.</verse>
				<verse number="14">Ilmaan Iskoyaasii hayyicha Guddaa Yihudootaa torba tana godhaa turte.</verse>
				<verse number="15">Ayyaanni hamaan ammoo, “Ani Yesuus hin beeka; Phawuloosille hin beeka; isin ammoo eennu?” isaaniin jedhe.</verse>
				<verse number="16">Namichi ayyaanni hamaan qabeeru isaanitti utaalee, isaan duudii injifate; isaanille mammadowanee woyaan irraa tarsaateertuun mana sanii baqatane.</verse>
				<verse number="17">Yihudootaa fi worri Yihudoota hin te'in ka Efesoon keessa jiranu duudiin, waan kana dhage'anee sodaatane; maqaan Goottaa Yesuusiille ulfinna guddaa dhaggate.</verse>
				<verse number="18">Dhugeeffattoota keessaa worri hedduun dhufanee, cubbuu ifii mudhi'itti himatane.</verse>
				<verse number="19">Worri Xanoo huju hedduun kitaabota ifii wolitti qabanee, kolbaa duratti gubane. Gatiin kitaaboota sanii hedaan gara meetii kuma shantamaa hin geya.</verse>
				<verse number="20">Karaa hunnaamessa kanaan dubbiin Gootta'aa badhataa, guddataa deente.</verse>
				<verse number="21">Wonni kun marti teeteen duuba, Phawuloos biyya Maqedooniya'aatii fi Akaaya'aa keessa dabaree, gara Yerusaalemii dhaqiisaaf murteeffate; inni, “Ani achi dhaqeen duuba, biyya Rooma'aalle ilaaluu qaba” jedhe.</verse>
				<verse number="22">Maarre inni qarqaartota ifii keessaa lamaan Ximootewoosii fi Erasxos gara Maqedooniya'aa ergee, inni haga diqqaa lafa Asiya'aa keessa ture.</verse>
				<verse number="23">Yennaa san qachaa Efesoonii keessatti sababa karaa Gootta'aatiif hogaan guddaan ka'e.</verse>
				<verse number="24">Namichi meetii baqisiisuu ka maqaan isaa Demeexros jedhamu tokko, fakkii waaqota galma Arxemiisii hujee, worra meetii baqisiisuuf bu'aa guddaa galchaa ture.</verse>
				<verse number="25">Maarre inni worra meetii baqisiisuu fi worra akkuma isaanii hujulle wolitti qabee, “Jarana, nuuti karra ka dhaggannu hujii tanaan akka teete hin beettan.</verse>
				<verse number="26">Namichi Phawuloos jedhamu kun Efesoon keessa calla'atti adoo hin te'in, lafa Asiya'aa duudii keessatti, waaqi harkaan hujamu ijjumaa waaqaa moti jedhaa, kolbaa hedduu sossobee akka dhugeeffachiise, isinuu dhaggitanee dhageettaneertan.</verse>
				<verse number="27">Akka kanaan hujiin teenna hin tuffatanti; tana qofa adoo hin te'in galmi Arxemiisii waaqitti gudditti'ii ka Asiya'aa fi biyyi lafaa duudiin waaqonfattu gatii dhabee hafaara; guddinni isi'iille badaara” isaaniin jedhe.</verse>
				<verse number="28">Isaan yennaa tana dhage'ane guddoo aaranee, “Arxemiisiin worra Efesoonii gudditti'i!” jedhaa iyyane.</verse>
				<verse number="29">Yoosuma hogaan qachaa duudii keessatti ka'e. Worri hogisu jara lamaan Maqedooniya'aa worra Phawuloos woliin deemaa ture Gaayosii fi Arisxaarkos qabanee harkisanee, gara addee tapha itti mudhisanu rukkisane.</verse>
				<verse number="30">Phawuloos gumii dura bayee dhabbatiisaaf barbaadee, dhugeeffattooti ammoo isa dhoogite.</verse>
				<verse number="31">Bulchitooti lafa Asiya'aa gariin ka lansa Phawuloosii te'ane, akka inni addee tapha itti mudhisanuu hin dhandhe, itti erganee kadhatane.</verse>
				<verse number="32">Gumii wodhakka'aatti hogaan guddaan waan jiruuf, tokko waan tokko jedhaa yoo hogisu, kuun waan dhibii jedhaa hogisaaraayyu; hedduun isaaniille maaf akka wolitti qabamane hin beekanuuyyu.</verse>
				<verse number="33">Yihudooti gariin namicha Iskindir jedhamu kolbaa duratti darbanee baasane; kolbaa keessaa gariin akka inni isaaniif falmatu itti himane. Iskindirille akka kolbaan cadhittu harka ifiitiin beessisee, dubbii falmataa dubbatiisaaf qophoye.</verse>
				<verse number="34">Isaan ammoo akka inni Yihudii te'e yennaa beekane, “Arxemiisiin Efesoonii gudditti'ii” jedhaa isaan martinuu haga sa'aatii lama iyyane.</verse>
				<verse number="35">Barreessaan qachaa sanii gumii cadhisiisee, “Worra Efesoonii! Worri qachaa Efesoonii galma Arxemiisii gudditti'iitii fi fakkii dhakaa isi'ii ka ol-gubba'aa bu'e akka eeganu, nami hin beenne jiraa?</verse>
				<verse number="36">Waan kana nami mormu tokkolle waan hin jirreef, cadhisa'a malee waan tokkolle godhiisaaf hin jajjarina'a.</verse>
				<verse number="37">Isin adoo jarri tun meya galmaa hin saamin yookiin waaqota keennalle adoo hin faanshesin as fiddaneertan.</verse>
				<verse number="38">Demeexroosii fi worri meetii baqisiisu ka isa woliin jiru, waan ittiin nama himatanu yoo qabaatane, guyyaan mura'aa jira; worri muraa kennulle jira; achitti wol falmanuu ti.</verse>
				<verse number="39">Tana malee, wonni isin barbaaddanu yoo jiraatte ammoo, kora mura'aa ka qacha'aatiin ilaallama.</verse>
				<verse number="40">Waan adha te'e kanaaf, hogaa kaattaneertan jedhannee himatamuu hin dhannu; hogaan kun sababa maaniitiin ka'e jedhane yoo nu gaafatane, waan deebinnu hin qannu” jedhe.</verse>
				<verse number="41">Tana dubbateen duuba, wol geyiin akka deentu godhe.</verse>
			</chapter>
			<chapter number="20">
				<verse number="1">Hogaan qabbanoyeen duuba, Phawuloos dhugeeffattoota duudii waamee, jajjabeesee, nageya itti dhaamee, isaan lakkisee gara Maqedooniya'aa dhaqiisaaf ka'e.</verse>
				<verse number="2">Inni lafa keessa dabaretti dhugeeffattoota gorsa heddu'uun jajjabeessaa, gara biyya Giriikii deemee,</verse>
				<verse number="3">ji'a sad achi ture. Inni hobolo'oon Sooriyaa dhaqiisaaf adoo qophawuu, worri Yihudootaa akka mala itti dhowe yennaa beeke, karaa Maqedooniya'aatiin deebi'iisaaf murteeffate.</verse>
				<verse number="4">Sophaaxros ilmi Phiirosii nama Beriya'aa, Arisxaarkosii fi Sekundos nami Tasaloniiqe'ee, Gaayos nami Derbe'ee, Ximootewos, Xikiqoosii fi Xirofomoos nami Asiya'aa, Phawuloos woliin deemane.</verse>
				<verse number="5">Jarri tun nuun dura dhaxxee Xiro'aasitti nu eedde.</verse>
				<verse number="6">Nuuti ammoo guyyaan Jila Daabboo Uukoo hin qanne dabareen duuba, Filiphisiiyusii irraa hobolo'oon kaanee, guyyaa shaniin duuba isaaniin wol dhagginee, torbaan tokko achi turre.</verse>
				<verse number="7">Torbaan keessaa guyyaa qaraa, daabboo caccaffatiisaaf wolitti qabannee adoo jirruu, Phawuloos boruyyaa deemiisaaf waan yaadeef, dubbii ifii dheeressee haga halkan wodhakka'aa kolba'atti dubbate.</verse>
				<verse number="8">Addee nuuti wolitti qabanne kolloo mana mana gubba'aa keessa ifi hedduun jiraayyu.</verse>
				<verse number="9">Dargaggeessi Oyxikoos jedhamu tokko foddaa irraa tee'eeraayyu; Phawuloos haasowa dheeressinaan, mugee dunquuqqayee, mana mana gubba'aatiin gubba'aa irraa bu'e; yennaa isaan ol isa fuudhane, inni du'eera.</verse>
				<verse number="10">Phawuloos ammoo gad bu'ee, gad itti jedhee hanqafatee, “Hin rifatina'a! Lubbuun isaa keessaa jirti” jedhe.</verse>
				<verse number="11">Achiin duuba inni gara mana mana gubba'aatitti ol deebi'ee, daabboo cassee nyaate; haga latti bariitu isaan woliin dubbateen duuba deeme.</verse>
				<verse number="12">Isaan Dargaggeessa jiraataa te'e san gara manaa geessanee, guddoo jajjabaatane.</verse>
				<verse number="13">Phawuloos karaa lafa irraa qachaa Asosii dhaqiisaaf waan yaadateef, nuuti isaan dura qachaa Asosii dhandhee, hoboloo akka isa yaabbachinnu waan nu ajajeef, tana goone.</verse>
				<verse number="14">Asositti wol dhagginee, isa fudhannee hobolo'oon qachaa Mixileene'eetitti dabarre.</verse>
				<verse number="15">Boruyyaa hobolo'oon achii kaanee, oddoola Kiiyosii bira geenne. Guyyaa itti aanulle oddoola Saamosii dhandhee, boruyyaa qachaa Miilexosii geene.</verse>
				<verse number="16">Phawuloos kutaa biyya Asiya'aa keessatti turuu waan hin barbaadiniif, gara Efesoonii goruu lakkisee, hobolo'oon dabaru'uuf murteeffate. Yoo dande'ante guyyaa jila shantameesso'oo ta “Phenxeqostee” jedhantu Yerusaalem geyisaaf ariifateeraayyu.</verse>
				<verse number="17">Phawuloos qachaa Miilexosii irraa gara Efesoonii nama ergee, Jaarsolee wolde'a Efesoonii gara ifii waansise.</verse>
				<verse number="18">Isaan gara isaa yennaa dhufane, inni isaaniin, “Ani guyyaa qara lafa Asiya'aa dhufeen jalqabee, yennaa duudii attam akka isin woliin jiraadhe isinuu hin beettan.</verse>
				<verse number="19">Yihudooti mala anatti dhowanee rakkadhulle, ani waan duudi'iin ifi gad qabee, imimmaaniin Goottaa tajaajile.</verse>
				<verse number="20">Waan isiniif te'u mara adoo hin hamburin, wolde'aa fi mana keessan irra deemaa, lallabee akka barsiise isin hin beettan.</verse>
				<verse number="21">Cubbuu irraa gara Waaqaatitti deebi'anee, Goottaa keenna Yesuus Kiristoositti akka dhugeeffatanu, Yihudootaa fi worra Yihudoota hin te'iniif ani dhugaa bayeera.</verse>
				<verse number="22">Amma kunoo achitti waan anatti dhufu adoo hin beekin, akeettii Ayyaana Woyyichaatiin Yerusaalem dhaqaara.</verse>
				<verse number="23">Qachaa ani gewu duudii keessatti hidha'aa fi miidhaan akka ana eegattu, Ayyaanni Woyyichi anatti himeera.</verse>
				<verse number="24">Te'uu malee ergaa tiyya yoo fixee, hujii Goottaan Yesuus anatti kenne ta Wongeela badhaadha Waaqaalle yoo lallabee muummesse, jiruu tiyya woyittu hin laakkowu.</verse>
				<verse number="25">“Ani odduu teessan deddeebi'ee, marroo mootummaa Waaqaa lallabeera; amma ammoo, nami tokkolle deebi'ee akka ana hin dhaggine hin beeka.</verse>
				<verse number="26">Tanaaf isin keessaa nami tokko yoo bade, akka ani itti hin gaafatanne adha isinitti hima.</verse>
				<verse number="27">Sababille ani fedhii Waaqaa duudii isinitti himeera malee, waan isin irraa hambure hin qabu.</verse>
				<verse number="28">Maarre ifii fi hoolee Waaqaa akka isin eeddanuuf isinitti kennantelle'eef ifi eegadha'a; wolde'a kiristaanaa ka Waaqaa, ka inni dhiiga ilma ifiitiin ka ifii godhate tissa'a.</verse>
				<verse number="29">Ani deemeen duuba, worri akka yayyi'ii odduu teessan akka seenanu ani hin beeka.</verse>
				<verse number="30">Yennaan namooti gariin isinuma keessaa, dhugaa dassanee dhugeeffattoota ifi hordoffachiisanu hin dhutti.</verse>
				<verse number="31">Tanaaf dammaqa'a! Ani woggaa sadi halkanii fi guyyaa adoo gargar hin kutin imimmaaniin, tokko tokkoo keessan akka gorse qaabadha'a.</verse>
				<verse number="32">“Amma ani eeddoo Waaqaatitti, badhaadha ergaa isaa ka isin ijaariisa dande'uu fi eebba Waaqi kolbaa ifii duudi'iif kennutti, isin kenneera.</verse>
				<verse number="33">Ani meetii, worqii yookiin uffana eennulle hin kajeelle.</verse>
				<verse number="34">Anaa fi worra ana woliin jiruuf waan barbaachisu maraa dhaggatiisaaf harka kiyyaan akka huje isinuu hin beettan.</verse>
				<verse number="35">Jecha Goottaa Yesuusii, “Ka fudhatu caalaa ka kennu ka eebbifame” jedhe qaabatiisaan, harka keennaan hujaa, hiyyeeyyii qarqaaruu akka malle ani isinitti mudhiseera.</verse>
				<verse number="36">Phawuloos tana dubbatee fixeen duubba, isaan woliin jilbiiffatee daadimate.</verse>
				<verse number="37">Isaan duudiin booyaa morma isaatitti maratanee sunqatane.</verse>
				<verse number="38">Keessattuu inni isaaniin, haganaa achii deebitanee ana hin dhaggitanu waan jedheef guddoo gaddane; achiin duuba isaan haga hobolo'oo isa woliin deemane.</verse>
			</chapter>
			<chapter number="21">
				<verse number="1">Nuuti nageya isaanitti dhaannee karaa irraa adoo hin gorin hobolo'oon, gara oddoola Qosii deenne; boruyyaa oddoola Roodoosii geenne; achiin duuba gara qachaa phaaxara'aa dhandhe.</verse>
				<verse number="2">Achitti hoboloo gara Finiiqe'ee deentu dhagginee, yaabbannee ittiin deenne.</verse>
				<verse number="3">Nuuti Qophiroos ifiin duratti dhagginee, bitaa keennaatti lakkinnee Sooriya'atti dabarree, gara Xiiroosii addee hoboloon guddittiin ba'aa itti buufattu dhandhe.</verse>
				<verse number="4">Dhugeeffattoota achi jiranu barbaannee dhagginee, torbaan tokko isaan woliin turre. Isaan Ayyaana Woyyichaan sooreffamanee, akka Phawuloos gara Yerusaalemii hin dhandhe itti himane.</verse>
				<verse number="5">Yennaan nuuti isaan biraa deennu geennaan, isaan biraa kaanee deenne. Isaan duudiin haadha manaatii fi ijoollee ifii woliin haga qachaa keessaa baanutti nu geegessane. Nuuti duudiille irga abbaayaa gudditti'iititti jilbiiffannee daadimanne.</verse>
				<verse number="6">Achiin duuba nageya wolitti dhaannee, hoboloo guddittii yaabbannee, isaan gara mana ifii deebi'ane.</verse>
				<verse number="7">Xiiroosii kaanee, qachaa Phitolemeesii geennee, dhugeeffattoota nageya fuunee, guyyaa tokko isaan woliin oolle.</verse>
				<verse number="8">Boruyyaa achii kaanee qachaa Qiisaariya'aa geennee, namoota torba ka ergantoota gargaariisaaf filamane keessaa tokko ka te'e, gara mana Filiphoosii lallabaa Wongeelaa dhandhee, isa bira bubbulle.</verse>
				<verse number="9">Inni durra afur ta kennaa raaga dubbatiisaa qaddu qabaayyu.</verse>
				<verse number="10">Nuuti guyyaa hedduu Qiisaariyaa bubbulleen duuba, raagichi Agaabos jedhamu tokko biyya Yihuda'aatii dhufe.</verse>
				<verse number="11">Inni gara keenna dhikaatee, hiituu Phawuloos ittiin hidhatu fuudhee, miilaa fi harka ifii hidhee, “Yihudooti Yerusaalem keessa jiranu, abbaa hiituu tanaa, akkana hidhanee worra Yihudoota hin te'initti dabarsanee akka kennanu, Ayyaanni Woyyichi dubbata” jedhe.</verse>
				<verse number="12">Tana yennaa dhageenne, nuutii fi kolbaan achi jirtu, akka Phawuloos gara Yerusaalemii hin dhandhe kadhanne.</verse>
				<verse number="13">Inni ammoo deebisee, “Maaf boottanee, guddoo ana gaddisiittan? Ani hidhamuu qofa adoo hin ite'in, marroo maqaa Goottaa Yesuusiitiif Yerusaalem keessatti du'iisaafille qophoyeera” jedhe.</verse>
				<verse number="14">Inni gorsa keenna dhage'uu dhannaan, “Fedha Gootta'aa te'u ti” jennee lakkinne.</verse>
				<verse number="15">Guyyoota diqqaa achi tureen duuba, qophoonnee gara Yerusaalemii ol baane.</verse>
				<verse number="16">Dhugeeffattooti Qiisaariyaa keessa jiranu gariin, nu woliin dhufanee, dhugeeffattoota qaraa keessaa tokko ka te'e, gara mana Minaasonii nama Qophiroosii akka turru nu geessane.</verse>
				<verse number="17">Nuuti Yerusaalem yennaa geenne, dhugeeffattooti gammadaan nu fudhatte.</verse>
				<verse number="18">Boruyyaa Phawuloos nu woliin gara Yaaqoobii ilaaliisaaf dhaqe; jaarsoleen wolde'a kiristaanaa duudiille achi jirtiiyyu.</verse>
				<verse number="19">Phawuloos nageya isaan fuudheen duuba, waan Waaqi worra Yihudoota hin te'in oddu'utti karaa isaatiin godhe duudii, tokko tokkoon tarre'etti galchee itti hime.</verse>
				<verse number="20">Yennaa waan kana dhage'ane, isaan martinuu Waaqa leellifatane. Achiin duuba Phawuloosiin, “Ilaa obboleessa! Yihudooti kuma heddu'utti laakkowamanu akka dhugeeffatanee fi isaan duudiin seera Waaqaatiif hinaattolee akka te'ane hin dhaggita.</verse>
				<verse number="21">Yihudooti biyya worra Yihudootaa hin te'in keessa le'anu duudiin, ijoollee ifii haqanqabaa akka hin qanne yookiin aadaa akka hin muummessine barsiisiisaan Seera Muuse'ee akka diiganu godhuun keet isaanitti himameera.</verse>
				<verse number="22">Isaan akka ati dhutte hin dhage'an; yoona maan godhuu woyya ree?</verse>
				<verse number="23">Amma waan nuuti sitti hinnu godhi! Nu keessa namooti afur ka woreega qabanu jiran.</verse>
				<verse number="24">Isaan fuudhii dhaqiitii, isaan woliin aadaa dhugeeffanna'aatiin ifi qulleessi; mataa ifiille akka haadatanu, gatii isaan ittiin ifi qulleessanu kaffaliif. Akka kanaan wonni si irratti odeeffame duudiin dhara akka teetee fi atille nama Seera Muuse'eetiif ajajamu akka teete hin beekan.</verse>
				<verse number="25">Worra Yihudoota hin te'in keessaa worri dhugeeffate ammoo, sagalee waaqota dharaatiif dhikaatiisaan battootte, dhiigaa fi horii hudhamee du'e akka hin nyaanne, gaarayyeeffatiisa irralle'ee akka ifi eegattanu, ka jedhu xalayaa murtee teennaa barreessinee isaaniif ergineerra” jedhane.</verse>
				<verse number="26">Maarre Phawuloos boruyyaa ganama namoota san fuudhee, isaan woliin aadaa dhugeeffanna'aatiin ifi qulqulleesse; achiin duuba guyyaan qulqulloomiisa isaanii yoom akka muummeffamuu fi tokko tokkoo isaaniitiifuu, ciincaan guyyaa kamitti akka dhikaatu beessisiisaaf gara Galma Waaqaa seene.</verse>
				<verse number="27">Guyyaan torba muummowuu geennaan, Yihudooti gariin ka lafa Asiya'aatii dhufane, Phawuloos Galma Waaqaa keessatti yennaa dhaggane, gumii duudii itti kakkaasanee, isa qabanee,</verse>
				<verse number="28">“Kolbaa Israa'elii, nu qarqaara'a! Nama keenna, Seera Muuse'eetii fi Galma kana irratt waan badduu dubbataa, addee mara dhaqaa nama duudii ka barsiisaaru nama kana. Ammumaayyuu worra Yihudoota hin te'in, gara Galma Waaqaa fidee, addee woyyittii tana batteesseera” jedhaa iyyane.</verse>
				<verse number="29">Isaan tanaan qara Xirofimoosii nama Efesoonii isa woliin qachaa keessatti waan dhagganeef, Phawuloos gara Galma Waaqaa waan isa fidee seeneen seyanee, tana jedhane.</verse>
				<verse number="30">Qachaan sun guutumatti raafame; kolbaalle rukkisaa dhuttee, Phawuloos qaddee Galma Waaqaa keessaa harkittee baatte; balbalti Galma Waaqaalle yoosuma cufante.</verse>
				<verse number="31">Namooti isa ijjeesiisaaf adoo wodhaananuu, “Qachaan Yerusaalemii guutumatti raafameera” oduun jettu, ajajaa woraana Rooma'aa dhaqqadde.</verse>
				<verse number="32">Tanaaf inni loltootaa fi qondaaltotaa fudhatee, rukkisaa gara kolba'aa dhaqe; kolbaalle yennaa isaa fi loltoota isaa dhaggite, Phawuloos dikuu lakkitte.</verse>
				<verse number="33">Ajajaan kumaa Phawuloositti dhikaatee, isa qabee wodaroo sibilaa lamaan akka hidhamu ajaje. Achiin duuba inni, “Namichi kun eennu? Inni maan balleesse?” jedhee gaafate.</verse>
				<verse number="34">Gumii san keessaa worri gariin waan tokko, kuun waan dhibii jedhane. Ajajaan kumaa hogaa kolba'aatiifuu, waan sirrii te'e beekiisa waan hin dandeenneef, akka loltooti gara addee quttuma loltootaa isa geessituuf ajaje.</verse>
				<verse number="35">Phawuloos yaabannoo bira yennaa geye, kolbaan marti isatti aartee, balaa itti buusiisa waan barbaaddeef, loltooti isa ba'attee deente.</verse>
				<verse number="36">Kolbaan isaan gula deentu duudiin, “Ijjeefamuu ti!” jedhaa iyyite.</verse>
				<verse number="37">Loltooti gara addee quttii loltoota ifiititti, Phawuloos seensisiisaaf yennaa dhikaatane, inni ajajaa woraana Rooma'aatiin, “Wo dubbadhuu?” jedhe. Ajajaalle, “Afaan Giriikii beettaa?</verse>
				<verse number="38">Ati Gibxicha tanaan qara nageya booressee, namoota kuma afur ka lubbuu namaa ijjeessane fuudhee, gara goomole'ee geessee motii?” jedheen.</verse>
				<verse number="39">Phawuloos deebisee, “Ani Yihudicha, qachaa Xarseesii beekkantuu biyya Qiliiqiya'aa keessatitti dhaladhe; magane'ee kolba'atti dubbadhuu?” jedheen.</verse>
				<verse number="40">Yennaa ajajaan woraana Rooma'aa eeyyameef, Phawuloos yaabannoo irra dhaabbatee, akka kolbaan cadhittu harkaan beessise; yennaa kolbaan cadhitte, afaan worra Yihudootaatiin isaanitti dubbatuu jalqabe.</verse>
			</chapter>
			<chapter number="22">
				<verse number="1">“Obboleeyyanii fi abbootii tiyya! Amma falmata ani isinitti dhikeeffadhu kana anaaf dhage'a'a!” jedhe.</verse>
				<verse number="2">Inni afaan Yihudootaatiin dubbatuun yennaa dhage'ane, irra caalaa cadhisane; achiin duuba Phawuloos:</verse>
				<verse number="3">“Ani Yihudi'i; qachaa Xarseesii biyya Qiliiqiyaa keessaatitti dhaladhee, qachaa Yerusaalemiititti guddadhe. Ka ana barsiiselle Gamaali'el; ani Seera abbootii teennaa akka maltetti ka baradhee fi akkuma isin adhaa gootanu, anille Waaqaaf hinaafeeraayyu.</verse>
				<verse number="4">Ani namoota dhugeeffannaa kiristaanaa hordofanu haga du'aatitti miidhaa irra geessiseera; dhiiraa fi dubartii qabee, mana hidha'aatitti galcheera.</verse>
				<verse number="5">Tun dhugaa akka teete hayyicha gudda'aa fi korri mura'aa duudiin dhugaa anaaf hin bayan. Ani xalayaa eeyyamaa ka gara bulchitoota Yihudoota Damaasqoo jiranutti barreeffame isaanuma irraa fudhadhee, jara achi jirtu qabee adabiisaaf, Damaasqoo dhaqe.</verse>
				<verse number="6">“Karaa gubbaa adoo jiruu Damaasqo'otti yennaa dhikaadhe, gara sa'aatii jaatitti dedhuma ifi guddaan gubbaa irraa adaala kiyyatti balaqqise.</verse>
				<verse number="7">Ani lafatti jigee qoonqoo, ‘Saa'ol, Saa'ol! maaf ana miita?’ jettu dhage'e.</verse>
				<verse number="8">Anille, ‘Eennu ati Gootta'a?’ jedhee gaafadhe. Inni deebisee, ‘Ani Yesuusii Naaziretii, ka ati miitu’ jedhe.</verse>
				<verse number="9">Namooti ana woliin jiranu ifa dhaggane; ammoo qoonqoo anatti dubbattu san hin dhageenne.</verse>
				<verse number="10">Ani, ‘Maan godhu Gootta'a?’ jedhee gaafadhe. Goottaalle, ‘Ka'iitii, gara Damasqo'oo deem; akka ati gootuuf waan Waaqi murteesse mara, achitti sitti himama’ anaan jedhe.</verse>
				<verse number="11">Balaqqeettii ifaa irraa ka ka'e, ilti tiyya dhaggaa waan dadhaddeef, worri ana woliin jiru harka na qabee, gara qachaa Damasqo'oo na geesse.</verse>
				<verse number="12">Qachaa san keessa namichi Anaaniiyaas jedhamu tokko, ka Seera Muuse'ee eegatuu fi Yihudoota Damaasqoo jiranu duudii biralle'etti, ka ulfeeffame tokko jiraayyu.</verse>
				<verse number="13">Inni gara kiyya dhufee, ana bira dhaabbatee, ‘Obboleessa kiyya Saa'ol, ilti teeti deebitee sii dhaggitu!’ jedhe. Yoosuma ilti tiyya banantee, isa dhagge.</verse>
				<verse number="14">Achiin duuba inni, ‘Waaqi abbootii teennaa, akka ati fedha isaa beettu, tajaajilaa isaa balchaa akka dhaggituu fi afaanuma isaatiin dubbatuun akka dhageettu, si filateera.</verse>
				<verse number="15">Ati waan dhageettee fi dhaggite, nama duudi'iif dhugaa akka baatuuf, inni tana godhe.</verse>
				<verse number="16">Amma maan eedda ree? Ol ka'iitii, maqaa isaa waamaa cuuphamiitii, cubbuu teeti dhiqadhu’ anaan jedhe.</verse>
				<verse number="17">“Ani gara Yerusaalemii deebi'ee, Galma Waaqaa keessatti adoo daadimatiisatti jiruu, mudhii dhagge.</verse>
				<verse number="18">Mudhii san keessatti Goottaa dhagge. Inni anaan, ‘Kolbaan asii dhugaa ati anaaf baatu waan hin fudhanneef, dafiitii ariifadhuu Yerusaalem keessaa bayi’ jedhe.</verse>
				<verse number="19">Ani deebisee, ‘Gootta'a, akka ani Mana Waaqeffannaa Yihudootaa duudii dhaqee, worra si'itti dhugeeffate qabee tume, isaanuu hin beekan.</verse>
				<verse number="20">Yennaa Isxifanoosiin dhugaa bayaan keeti ijjeeffame, aninuu achi dhaabbadhee, ijjeefamuu isaatitti wolii galee, woyaa worra isa ijjeesuu eegisatti jiraayyu’ jedhe.</verse>
				<verse number="21">Goottaan anaan, ‘Ani fagoo gara worra Yihudoota hin te'iinii waan si ergeef beenu’ anaan jedhe” jedhee isanitti hime.</verse>
				<verse number="22">Gumiin haga Phawuloos tana dubbatu isa dhageette; duuba irra ammoo, qoonqoo ol qabattee, “Nami akkasii lafa irraa baduu ti! Inni jiraatuu hin qabu!” jedhaa iyyite.</verse>
				<verse number="23">Isaan iyyaa, woyaa ifii gatanee, aarii guddoo mudhisiisaaf bukuu gara ol-gubba'aa facaasane.</verse>
				<verse number="24">Ajajaan woraana Rooma'aa, Phawuloos qabanee addee quttii loltoota woraanaa akka geessanuu fi kolbaan maaf akka itti iyyitu, dikamaa akka qoratamuu ajaje.</verse>
				<verse number="25">Yennaa isaan isa dikiisaaf teephaan hidhane ammoo, Phawuloos ajajaa dhibbaa ka achi dhaabbateen, “Nama Rooma'aa tokko, muraa malee dikiisi keessan seeraa?” jedhe.</verse>
				<verse number="26">Ajajaan dhibbaa yennaa waan kana dhage'e, gara ajajaa woraana Rooma'aa deemee, “Maan godhiisatti jirta? Namichi kun nama Rooma'aa ti!” jedheen.</verse>
				<verse number="27">Maarre ajajaan woraana Rooma'aa, gara Phawuloosii dhaqee, “Anatti himi, ati nama Rooma'aatii?” jedheen. Phawuloos deebisee, “Ee” jedheen.</verse>
				<verse number="28">Ajajaan woraana Rooma'aa deebisee, “Ani nama Rooma'aa te'iisaaf, beesee hedduu kaffaleera” jedhe. Phawuloosille, “Ani nama Rooma'aa te'ee dhaladhe” jedhe.</verse>
				<verse number="29">Tanaaf worri Phawuloos qorqoriisaaf qophaye sun, isa irraa deebi'e; ajajaan woraana Rooma'aalle, Phawuloos nama Rooma'aa akka te'ee fi wodaroo sibiilaatiin akka hiisiseeru yennaa hubate sodaate.</verse>
				<verse number="30">Boruyya'aa, ajajaan woraana Rooma'aa, worri Yihudootaa maaf Phawuloos akka himate, sababa dhuga'aa beekisaaf barbaade; tanaaf moototi hayyootaatii fi miseensoti kora mura'aa duudiin akka wolitti qabamanu ajaje. Achiin duuba inni Phawuloos hiikee, isaan dura dhaabbachiise.</verse>
			</chapter>
			<chapter number="23">
				<verse number="1">Phawuloos kora mura'aa hubatee ilaalee isaaniin, “Obboleeyyan tiyya! Ani haga guyyaa adhaatitti, wodanaa qullu'uun fuula Waaqaa duratti jiraadheera” jedhe.</verse>
				<verse number="2">Anaaniyaan Hayyichi Guddaan, worri Phawuloos bira dhaabbateeru, akka afaan keessa isa dhowu ajaje.</verse>
				<verse number="3">Yennaa san Phawuloos Anaaniya'aan, “Ati dhaaba manaa manaa ka nooraa dibame fakkaatta! Waaqi si'i hin dhowa! Akka seeraatitti anatti muriisaaf achi teetteerta, ifiif ammoo seera malee, akka ana dhowanuuf ajajjaa?” jedheen.</verse>
				<verse number="4">Worri Phawuloos bira dhaabbateeru, “Ati Hayyicha Guddaa Waaqaa arrassitaa?” jedhaneen.</verse>
				<verse number="5">Phawuloos deebisee, “Obboleeyyan tiyya, akka inni Hayyicha Guddaa te'e ani hin beenne. Barreeffam Woyyichi, ‘Bulchaa kolbaa teetii irratti hantuu hin dubbatin jedha” jedhe.</verse>
				<verse number="6">Phawuloos worra san keessaa gariin Saduqoota, ka dhibiin Fariisaayota akka te'ane yennaa beeke, kora mura'aa keessatti qoonqoo ol qabatee, “Obboleeyyan tiyya, ani Fariisaayii ilma Fariisaayichaa ti. Worri du'ane hin ka'an jedhee waan addadheef, ani amma muraa duratti dhikaadheera” jedhee dubbate.</verse>
				<verse number="7">Akkuma inni waan kana jedheen, Fariisaayotaa fi Saaduqoota oddu'utti lolli ka'ee, korri mura'aa addee lamatti qoodame.</verse>
				<verse number="8">Saaduqooti, “Du'aa ka'iisi hin jiru, ergantooti Waaqaa yookiin ayyaanoti hin jiranu jedhan; Fariisaayoti ammoo, kun duudiin hin jiran jedhanee dhugeeffatan.</verse>
				<verse number="9">Achiin duuba hogaan guddaan ka'e; barsiisoti Seeraa ka golii Fariisaayotaa te'ane gariin ka'anee, “Nuuti yakkaa womaa nama kana irratti hin dhaggine! Takki ayyaanatti yookiin ergamaa Waaqaatitti itti dubbateera!” jedhaa moromane.</verse>
				<verse number="10">Ajajaan woraana Rooma'aa moromaan waan o'iteef, jarri tun Phawuloos hin caccasan jedhee soodaate. Tanaaf loltooti dhaqanee, Phawuloos odduu isaaniitii baasanee, addee quttii loltootaa akka geessanu ajaje.</verse>
				<verse number="11">Halkanuma san Waaqi Phawuloos bira dhaabbatee, “Hin sodaatin! Ati Yerusaalemitti akkuma dhugaa anaaf baate, akkasuma qachaa Rooma'aalle'etti dhugaa anaaf bawuu qadda” jedhe.</verse>
				<verse number="12">Yennaa latti bariite Yihudooti gariin wolitti qabamanee, “Haga Phawuloos ijjeenutti hin nyaannu, hin unnu” jedhanee kakatane.</verse>
				<verse number="13">Worri kakuu tana kakatane namoota afurtama caalan.</verse>
				<verse number="14">Achiin duuba isaan gara mootota hayyootaatii fi jaarsole'ee dhaqanee, “Nuuti haga Phawuloos ijjeennutti, hin nyaannu, hin unnu jennee jabeessinee kakanneerra.</verse>
				<verse number="15">Tanaaf akka waan kora mura'aa woliin wolii galtanee, marroo Phawuloosii caalchittanee qorqortanuu fakkeessa'aatii, akka Phawuloos gadi isinii fidanu, ajajaa woraana Rooma'aa gaafadha'a. Nuuti ammoo adoo inni as hin geyin, isa ijjeesiisaaf qophonneerra” jedhaneen.</verse>
				<verse number="16">Ilmi obboleettii Phawuloosii ammoo, mala kana waan dhage'eef, gara addee quttii loltootaa dhaqee, Phawuloositti hime.</verse>
				<verse number="17">Achiin duuba Phawuloos ajajoota dhibbaa keessaa tokko waamee, “Dargaggeessi kun ajajaa woraana Rooma'aatitti waan himu waan qabuuf, gara isaa geessi” jedheen.</verse>
				<verse number="18">Ajajaan dhibbaa isa fuudhee, gara ajajaa woraana Rooma'aa geessee, “Phawuloosiin hidhameeru na waamee, dargaggeessi kun waan sitti himu waan qabuuf, gara keeti akka fiduuf na kadhate” jedhe.</verse>
				<verse number="19">Ajajaan woraana Rooma'aa, dargaggeessa harka qabee, qofitti baasee, “Wonni ati anatti himiisaaf barbaaddu maan?” jedhee isa gaafate.</verse>
				<verse number="20">Dargaggeessille, “Yihudooti akka waan marroo Phawuloosii caalchisanee qorqoranuu fakkaatanee, akka ati boru gara kora mura'aa isa isaaniif dhikeessitu, si gaafatiisaaf wolii galaneeran.</verse>
				<verse number="21">Ati ammoo waan isaan jedhanu hin dhage'in. Namooti afurtama caalanu, haga isa ijjeennutti hin nyaannu, hin unnu jedhanee kakatanee, riphanee isa eegiisatti jiran. Isaan amma murtee teeti qofa eegataaran” jedhe.</verse>
				<verse number="22">Ajajaan woraana Rooma'aa, “Waan anatti hinte kana nama tokkolle'etti hin himin” jedhee itti seeree, dargaggeessa gad lakkise.</verse>
				<verse number="23">Achiin duuba ajajaan woraana Rooma'aa, ajajjoota dhibbaa ta ifii keessaa lama waamee, “Halkan keessa sa'aatii saditti loltoota dhibba lama, abbootii fardo'oo nama torbaatamaa fi worra ebo'oo nama dhibba lama woliin gara Qisaariya'aa dhaqiisaaf akka qophowanu godha'a.</verse>
				<verse number="24">Phawuloos adoo hin edderamin irra tee'ee gara bulchaa Feeliksii akka dhaqu, geejjiba qopheessa'aaf” jedhe.</verse>
				<verse number="25">Achiin duuba xalayaa,</verse>
				<verse number="26">“Ana Kilaawudiiyosii Liisiiyaasii irraa, bulchaa kabajamaa Feeliksiif! Nageenni si'iif te'u.</verse>
				<verse number="27">Yihudooti namicha kana qabanee, silaa ijjeesaaraniiyyu. Ani ammoo akka inni nama Rooma'aa te'e beekee, loltoota tiyya woliin dhaqee isa hambure.</verse>
				<verse number="28">Isaan maaf akka isa himataaranu beekisaaf barbaadee, gara kora mura'aa ka isaanii isa geesse.</verse>
				<verse number="29">Himatam isaa marroo seera isaaniituma malee, yakkaa du'aan yookiin hidha'aan isa geettu, akka inni hin qanne qorqoree hubadheera.</verse>
				<verse number="30">Yihudooti namicha kana ijjeesiisaaf mala akka dhowane, yennaa anatti himame, yoosuma gara keeti erge. Worri isa himatulle, himata isa irraa qabu akka si duratti dhikeeffatu itti himeera” jedhu barreesseef.</verse>
				<verse number="31">Loltooti akkuma ajajamanetti, halkanuma gaafasii Phawuloos fuudhanee Antiiphaaxriisitti geessane.</verse>
				<verse number="32">Boruyyaa loltooti worri miilaa gara addee quttii loltootaa deebi'e; worri fardo'oo Phawuloos woliin deeme.</verse>
				<verse number="33">Worri fardo'oo Qisaariiyaa yennaa geyane, xalayaa bulchaa biyyaatitti dhikeessanee, Phawuloosille isatti dabarsanee kennane.</verse>
				<verse number="34">Bulchaan biyyaa sun xalayaa dubbisee, Phawuloos nama biyya kamii akka te'e gaafate. Inni nama biyya Qiliiqiya'aa akka te'e yennaa beeke,</verse>
				<verse number="35">“Worri si himate yennaa as geye ani dubbii teeti hin ilaala” jedhe. Achiin duuba akka Phawuloos mana mootummaa Heroodisii keessatti eegamu ajaje.</verse>
			</chapter>
			<chapter number="24">
				<verse number="1">Guyyaa shaniin duuba Anaaniyaasiin Hayyichi Guddaan, jaarsolee gari'ii fi beekaa seeraa ka Xerxilos jedhamu tokko woliin, gara Qisaariya'aa gad bu'e. Isaan Feeliksii bulchaa biyyaa dura dhikaatanee, himannaa Phawuloos irratti qabanu dhikeeffatane.</verse>
				<verse number="2">Phawuloos waammamee yennaa dhufe, Xerxilos himata ifii jalqabee, “Kabajamaa Feeliksi! Nuuti karaa keetiin nageya guddaa dhagganneerra; bulchiinsa dansaa keetille'een, jijjiiram kolbaa teennaaf dhaggameera.</verse>
				<verse number="3">Nuuti waan kana yennaa mara, addee maratti galata gudda'aan fudhanna.</verse>
				<verse number="4">Ani tana caalaa si dadhasiisuu hin barbaadu; teetuu malee himata gabaabaa nuuti qannu, gadh-laafinnaan akka nuuf dhageettu si kadhadha.</verse>
				<verse number="5">Namichi kun dhukkuba hamaa nutti te'eera; inni Yihudoota biyya lafaa duudii oddu'utti nageya booressaa, golii worra Naaziretiitiif sooressaa te'eera.</verse>
				<verse number="6">Inni Galma Waaqaatuu xureessiisaaf wodhanuun qanneerra; [akka seera keennaatitti isatti muriisaaf yaadanneerra.</verse>
				<verse number="7">Liisiiyaasiin ajajaan woraana Rooma'aa dhufee, hunnaan harka keennaa isa fuudhee,</verse>
				<verse number="8">achiin duuba worri isa himatu gara keeti akka dhufanu ajaje.] Ati namicha kana yoo qorte, atinuu wonni nuuti himannu duudiin dhugaa akka teete hin mirkaneeffatta” jedhe.</verse>
				<verse number="9">Yihudooti, “Wonni kun duudiin dhuga'a” jedhanee himata dhikaate irratti wolii galane.</verse>
				<verse number="10">Bulchaan biyyaa akka Phawuloos dubbatu harkaan beessise. Phawuloosille, “Akka ati woggaa heddu'uuf bulchaa kolbaa tanaa teete waan beekuuf, himata ana irratti dhikaateef, si duratti falmatuu kiyya gammadeera.</verse>
				<verse number="11">Ani waaqonfatiisaaf gara Yerusaalemii haga ol bayee, guyyaa kudhanii lama akka hin caalin, atinuu mirkaneeffatuu dandeetta.</verse>
				<verse number="12">Galma Waaqaa keessatti, Mana Waaqeffannaa Yihudootaa keessalle'etti yookiin qachaa keessatti eennuuyyuu woliin moromuun yookiin kolbaa raasuun ana dhagganee hin beekanu.</verse>
				<verse number="13">Waan amma ittiin ana himatanu kanaaf, tokkolle dhugaa sitti dhikeeffatuu hin dande'anu.</verse>
				<verse number="14">Ammoo waan tokko sitti himadha; ani karaa isaan, ‘Dhara’ jedhanu san hordofiisaan, Waaqa abbootii teennaa waaqonfadha. Te'uu malee waan Seera Muuse'eetii fi kitaaba raagotaa keessatti barreeffame duudii hin dhugeeffadha.</verse>
				<verse number="15">Worri balcha'aa fi balchaa hin te'inille du'aa akka ka'anu, akkuma isaan addatanu, anille Waaqatti addii qaba.</verse>
				<verse number="16">Ani Waaqaa fi nama duratti wodanaa dansaa akka qabaadhu yennaa maraa mixiixxadha.</verse>
				<verse number="17">“Ani Yerusaalem keessaa bayee, woggaa heddu'uun duuba, beesee qarqaarsa kolbaa tiyyaaf geessiisaa fi woreega Waaqaaf kenniisaaf gara Yerusaalemii dhaqe.</verse>
				<verse number="18">Jila aadaa dhugeeffanna'aatiin qulquloomiisaa muummessee, woreega kiyya dhikeessiisatti jiruun ana Galma Waaqaa keessatti dhaggane. Nami hedduun ana woliin achi hin jiru; hogaalle hin kaane.</verse>
				<verse number="19">Yihudooti gariin ka Asiya'aa dhufane ammoo, achi jiraniiyyu; isaan waan si irratti na himatanu adoo qabaatanee, amma si dura dhikaatanee na himatanuu ti;</verse>
				<verse number="20">yookiin yennaa ani kora mura'aa dura dhaabbadhe, waan ani yakke worri as jiru himuu ti.</verse>
				<verse number="21">Ani odduu isaanii dhaabbadhee, qoonqoo tiyya ol qabadhee, ‘Ka du'ane hin ka'an’ waan jedheef, adha mura'aaf isin duratti dhikaadhe malee, wonni dhibiin ani huje hin jirtu” jedhe.</verse>
				<verse number="22">Feeliksi ammoo karaa Gootta'aa akka dansaa waan beekeeruuf, “Ajajaaan woraana Rooma'aa Liisiyaas yenna dhufe, dubbii teessan isiniif hin mura” jedhee isaan ifi irraa geegesse.</verse>
				<verse number="23">Achiin duuba inni, ajajaa dhibbaa ka Phawuloos eeguun, “Itti furiitii Phawuloos eegi; worri isaalle waan isaaf barbaachisu fidee yennaa dhufu, irraa hin dhooggin” jedhe.</verse>
				<verse number="24">Guyyaa diqqa'aan duuba, Feeliksi haadha manaa ifii Yihudittii Dirusilaa woliin dhufe. Inni Phawuloos waanisisee, marroo Yesuus Kiristoositti dhugeeffatiisaa dubbatuun caqase.</verse>
				<verse number="25">Phawuloos marroo balchumma'aa, marroo ifi towatiisaatii fi marroo muraa dhufu'uu jirtuu yennaa dubbate, Feeliksi sodaatee, “Ammaaf hin geetti; yoo anatti tolte aninuu si waama” jedhe.</verse>
				<verse number="26">Feeliksi Phawuloos irraa gubboo fudhatiisa waan barbaadeef, yennaa hedduu isa waansisaa haasesse.</verse>
				<verse number="27">Woggaan lamaan duuba, Phorkii'os Fesxoos addee Feeliksii bulchaa te'e. Feeliksi Yihudoota gammachiisuu barbaadee, Phawuloos akkuma hidhametti lakkise.</verse>
			</chapter>
			<chapter number="25">
				<verse number="1">Fesxoos bulchaa te'ee guyyaa sadiin duuba, Qiisaariya'aa ka'ee gara Yerusaalemii dhaqe.</verse>
				<verse number="2">Achitti moototi hayyootaatii fi sooreyyiin Yihudootaa, Phawuloos himatane.</verse>
				<verse number="3">Isaan kara'atti riphanee Phawuloos akka ijjeesanu waan malataneef, isa Yerusaalemitti nuuf ergi jedhanee, Fesxoos kadhatane.</verse>
				<verse number="4">Fesxoos deebisee, “Phawuloos Qiisaariya'atti hidhamee eegamiisatti jira; anille dafee achi deebi'aara.</verse>
				<verse number="5">Sooressitooti teessan ana woliin gara Qiisaariya'aa dhaqanee, wonni Phawuloos yakkeeru yoo jiraatte, achitti isa himatanuu ti” jedhe.</verse>
				<verse number="6">Fesxoos guyyaa saddeeti yookiin guyyaa kudhan isaan bira bubbuleen duuba, gara Qiisaariya'aa deeme; boruyyaa barcumaa mura'aa irra tee'ee, akka Phawuloos dhikeessanu ajaje.</verse>
				<verse number="7">Phawuloos yennaa dhikaate, Yihudooti Yerusaalemii dhufane isa marsanee, himata jajjabaa ka dhugaa hin qanne itti dhikeessane.</verse>
				<verse number="8">Phawuloos ammoo, “Ani Seera Yihudootaa irratt yookiin Galma Waaqaa irratti yookiin Mootii Mootota Rooma'aa irratti yakkaa tokkolle hujee hin jiru” jedhee falmate.</verse>
				<verse number="9">Fesxoos Yihudoota gammachiisiisaaf barbaadee, Phawuloosiin, “Gara Yerusaalemii dhaxxee, dubbii tanaaf akka ani muraa siif kennu hin feetaa?” jedhee gaafate.</verse>
				<verse number="10">Phawuloos deebisee, “Ammumaayyu ani addee muraa itti fudhadhu, barcumaa mura'aa ka Mootii Mootota Rooma'aa dura dhaabbadheera. Akkuma ati midhaassitee beettu, ani Yihudoota irratti yakkaa tokkolle hin hunye.</verse>
				<verse number="11">Ani yakkee waan du'a anatti mursiittu yoo godhee jiraadhe, du'a jalaa bayiisaaf hin gaafadhu. Ammoo himati isaanii yoo dhugaa hin te'in, eennulle isaanitti dabarsee na kennuu hin dande'u. Ani amma Mootii Mootota Rooma'aatitti iyyadha” jedhe.</verse>
				<verse number="12">Fesxoos worra isa gorsu woliin mari'atee, “Maarre mootichatti iyyadha eega jette, gara mootichaa hin dhaxxa” jedhee itti hime.</verse>
				<verse number="13">Guyyoota diqqa'aan duuba mootichi Agriipha'aa fi Berniiqeen, Fesxoos dubbisiisaaf gara Qiisaariya'aa dhufane.</verse>
				<verse number="14">Isaan guyyaa hedduu achi turaneen duuba, Fesxoos waan dubbii Phawuloosii mooticha Agriipha'atti issee himee, “Nami Feeliksi hidhee lakkisee deeme tokko as jira;</verse>
				<verse number="15">ani yennaa gara Yerusaalemii dhaqe, moototi hayyootaatii fi jaarsoleen Yihudootaa isa himatanee, akka ani yakkaa isatti muru ana gaafatane.</verse>
				<verse number="16">Ani ammoo, ‘Nami himatame tokko worra isa himatu dura dhaabbatee, deebii falmataa adoo hin kennin dabarsanee kenniis, aadaa worra Rooma'aatii moti’ jedhee isaanitti hime.</verse>
				<verse number="17">Worri isa himate wolitti qabamee yennaa as dhufe, ani adoo hin turin, boruyyaa barcumaa kora mura'aa irra tee'ee, akka Phawuloos ana duratti dhikeessanu ajaje.</verse>
				<verse number="18">Worri isa himatu isa himatiisaaf yennaa bira dhaabbatane, inni waan hantuu hujeera jedhee akka ani yaadetti, isaan waan himataan isa gewu tokkolle hin dhikeessine.</verse>
				<verse number="19">Moromaan isaan isa woliin qabanu marroo dhugeeffannaa ifiitii fi marroo Yesuusii du'eeru, ka Phawuloos ammoo, ‘Jiraata'a’ jedhuu ti.</verse>
				<verse number="20">Ani dubbii tana akka itti qorqoru wollaalee, Phawuloosiin, ‘Gara Yerusaalemii dhaxxee, achitti dubbii tanaaf muraa dhaggatuu feetaa’ jedhee isa gaafadhe.</verse>
				<verse number="21">Phawuloos ammoo, dubbii tana Mootii Mootota Roma'aatitti iyyadha waan jedheef, ani haga achii isa ergutti, mana hidha'aa keessa akka inni turu ajaje” jedhe.</verse>
				<verse number="22">Agriiphaan Feesxoosiin, “Aninuu dubbii namicha kanaa dhage'uu barbaada” jedheen. Feexoos, “Boru isa dhageetta” jedhe.</verse>
				<verse number="23">Boruyyaa Agriiphaa fi Berniiqeen, uffana mootummaa ifii uffatanee, ulfinna gudda'aan dhufanee, sooressitoota loltootaatii fi jaarsolee qacha'aa woliin, mana muraa itti kennanu ol seenane. Ajaja Feesxoosiitiin, Phawuloos ol seensisane.</verse>
				<verse number="24">Feesxoos, “Mootii Agriipha'a! Isinille worra nu woliin as jirtanu duudiin keessan! Namichi isin dhaggitanu kun, jiraatu'uuf hin malle jedhanee, kolbaan Yihudootaa duudiin Yerusaalemii fi asille'etti anatti iyyataneeran.</verse>
				<verse number="25">Ani ammoo yakkaa du'aan isa geessittu tokkolle hin dhaggine. Ammoo waan inni Mooti Moototaa, ka Rooma'aatitti iyyadha jedheef, achi isa ergiisaaf murteeffadheera.</verse>
				<verse number="26">Te'uu malee goottaa kiyyaaf barreessiisaaf, waan namicha kanaa waan mirkanaye hin qabu. Tanaaf isin duudii duraa fi keessattu si'i mooticha Agriiphaa duratti, isa qorqoreen duuba marroo isaa waan barreessu akka qabaadhu, isa asi fideera.</verse>
				<verse number="27">Namaa hidhame tokko, waan inni itti himatame adoo hin qulleessin, Mootii Mootota Rooma'aatitti ergiisii, sirrii anatti hin fakkaattu” jedhe.</verse>
			</chapter>
			<chapter number="26">
				<verse number="1">Agriiphaan Phawuloosiin, “Ifii keetiif falmatuu hin dandeetta” jennaan, Phawuloos harka ifii diriirsee falmatee,</verse>
				<verse number="2">“Mooticha Agriipha'a! Waan Yihudooti ana himatane duudii akka falmadhu adha si duratti dhikaatuu kiyyaan guddoo gammada.</verse>
				<verse number="3">Keessumattuu aada'aa fi moromaa Yihudootaa duudii midhaassitee beetta. Tanaaf ossataan akka anaaf dhageettu si kadhadha.</verse>
				<verse number="4">“Ijoollummaa tiyyaan jalqabee, biyya tiyya keessaa fi Yerusaalemille'etti attam akka le'e Yihudooti duudiin hin beekan.</verse>
				<verse number="5">Isaan yoo anaaf dhugaa bayuu fedhane, worra golii Fariisaayotaa ka dhugeeffannaa teenna jabeeffatanu keessaa, ani tokko akka te'e duruuyyuu beekan.</verse>
				<verse number="6">Amma ammoo, waadaa Waaqi abbootii teennaaf gale, waan addadheef ani asitti himatamiisatti jira.</verse>
				<verse number="7">Waadaan sun, ta gosi teenna kudhanii fi lama akka dhaggattuuf addattee, halkanii fi guyyaa Waaqaaf tajaajilte. Mooticha Agriipha'a! Sababa addii tanaatiif, Yihudooti amma ana himatiisatti jiran.</verse>
				<verse number="8">Waaqi worra du'e akka kaasuu, maaf mantan?</verse>
				<verse number="9">“Aninuu karaa dande'e maraan, maqaa Yesuusii Naaziretii kanaan mormuu qaba jedhee, yaadadheeraayyu.</verse>
				<verse number="10">Ani waanuma kana Yerusaalem keessatti godhe. Ajaja mootota hayyootaa irraa fudhadheen, kolbaa Waaqaa hedduu mana hidha'aatitti galcheera; yennaa isaan ijjeesanulle, worra ijjeesu woliin wolii galeera.</verse>
				<verse number="11">Yennaa hedduu Mana Waaqeffannaa Yihudootaa keessatti isaan adabee, akka isaan dhugeeffannaa ifii mormatanu godhiisaaf wodhaaneera. Isaan irralle'etti aaree, qachaa ormaa keessalle'etti isaan miidheera.</verse>
				<verse number="12">“Adoo tana irra jiruu baalli'ii fi ajaja mootota hayyootaa irraa fudhadhee, gara Damaasqo'oo dhaqe.</verse>
				<verse number="13">Mooticha! Orraa gara sa'aatii jaatitti ani karaa gubbaa adoo jiruu, ifi aduu caalaa balaqqisu gubba'aan gadi dhufuun dhagge; ifi sunille adaala kiyyaa fi namoota na woliin deemiisatti jiranuutitti ife.</verse>
				<verse number="14">Nuuti duudiin lafatti jinneerruun, afaan worra Yihudootaatiin qoonqoo, “Saa'ol! Saa'ol! Ati maaf ana miita? Sibiila mutaa yoo dhiitte ifuu miita’ jettu dhage'e.</verse>
				<verse number="15">Anille, ‘Gootta'a, ati eennu?’ jedhee gaaffadhe. Goottaan deebisee, ‘Ani Yesuusii ati miidhiisatti jirtu.</verse>
				<verse number="16">Ammoo ka'iitii miila keetiin dhaabbadhu. Akka ati tajaajilaa kiyya teetu si filatiisaaf, waan kiyya ka adha dhaggitee fi ka ani sitti mudhisu'uu jiru, akka dhugaa baatu ani sitti mudhadhe.</verse>
				<verse number="17">Worra ani itti si ergaaru kolbaa Israa'eliitii fi worra Yihudoota hin te'in irraa si fayyisa.</verse>
				<verse number="18">Ati ila isaanii bantee, dukkana irraa gara ifaa, hunna Seexanaa jalaa gara Waaqaa isaan hin deebitta; isaanille anatti dhugeeffatiisaan, cubbuu ifiitiif araara dhaggatanee, kolbaa Waaqaaf woyyoonte oddu'utti dhaala fudhatan.</verse>
				<verse number="19">“Maarre mooticha Agriipha'a, ani mudhii ol-gubba'aatiif ajajamuu hin didanne.</verse>
				<verse number="20">Jalqaba worra Damaasqoo keessa jiruuf, itti aansee worra Yerusaalemii fi Yihudaa keessa jiru duudi'iif, achiin duuba worri Yihudoota hin te'inille cubbuu irraa deebi'anee, gara Waaqaa akka deebi'anu, cubbuu irraa deebi'uu isaaniille waan mudhisu akka hujanu, isanitti lallabeera.</verse>
				<verse number="21">Yihudooti tanaaf Galma Waaqaa keessatti ana qabanee, ijjeesiisaaf wodhaanane.</verse>
				<verse number="22">Haga guyyaa adhaatitti Waaqi ana qarqaaree, anille as dhaabbadhee, diqqa'aa fi guddaa duudi'iif dhugaa bayiisatti jira. Ani waanuma raagotii fi Muuseen hin te'a jedhane malee, waan tokkolle hin dubbanne.</verse>
				<verse number="23">Isaan, ‘Masiihiin rakkatuu qaba; du'aa ka'iisaan ka jalqabaa te'ee, ifa fayyinnaa kolbaa Israa'eliitii fi worra Yihudoota hin te'iniif hin mudhisa’ jedhane, jedhee dhugaa isaaniif baye” jedhe.</verse>
				<verse number="24">Phawuloos akkana falmatiisatti jiruun, Fesxoos qoonqoo ol qabatee, “Phawuloos! Guddoo baratiis keeti si maraachaara!” jedhe.</verse>
				<verse number="25">Phawuloos deebisee, “Kabajamaa Fesxoos! Ani maraata'aa moti! Dubbii dhuga'aa qalbi'iin dubbatiisatti jira.</verse>
				<verse number="26">Mooticha Agriipha'a! Ati waan kana duudii marroo beettuuf, sodaa malee sitti dubbatiisa dande'a. Wonni kun cina'atti dhokattee waan hin te'iniif, waan duudii akka mootichi hubatu hin addadha.</verse>
				<verse number="27">Mooticha Agriipha'a! Ati raagotatti hin dhugeeffattaa motii? Akka ati dhugeeffattu aninuu hin beeka” jedhe.</verse>
				<verse number="28">Agriiphaan deebisee, Phawuloosiin, “Yennaa gabaadduu tana keessatti kiristaana waan na gootu seetaa?” jedheen.</verse>
				<verse number="29">Phawuloos deebisee, “Yennaan gabaabbattulle yookiin dheerattulle, si qofa adoo hin te'in worri adha na dhage'iisatti jiranu duudiin, hidhamiisa kiyya malee, akka kiyya akka ite'anu Waaqa daadimadha” jedhe.</verse>
				<verse number="30">Achiin duuba Mootichi, bulchaan biyyaa, Berniiqeen, worri isaan woliin te'aneeranu duudille ol ka'anee,</verse>
				<verse number="31">yennaa achii deemanu, “Namichi kun du'a yookiin hidhaa waan isatti mursiisu tokkolle hujee hin jiru” woliin jedhane.</verse>
				<verse number="32">Agriiphaan, Fesxoosiin, “Nami kun ‘Mootii Mootota Rooma'aatitti iyyadha’ adoo jedhuu dhabee jiraate, sila akkanumaan lakkiffamaayyu” jedhe.</verse>
			</chapter>
			<chapter number="27">
				<verse number="1">Akka nuuti hobolo'oon gara Ixaaliya'aa dhandhu yennaa murteessane, Phawuloosii fi warra hidhamane ka dhibii, kutaa woraana worra Rooma'aa “Awugusxoos” ka jedhamu keessa ka jiru, ajajaa dhibbaa Yulii'ositti dabarsanee kennane.</verse>
				<verse number="2">Hoboloo qachaa Adraamiixosiitii kaatee, gara buufata hobolo'oo, ka irga lafa Asiya'aa dhaqiisaaf qophootte, yaabbannee deenne. Arisxaarkosiin, nami biyya Maqedooniya'aa ka Tasaloonqe'ee dhufe nu woliin jiraayyu.</verse>
				<verse number="3">Boruyyaa qachaa Sidoonii geenne; Yulii'os Phawuloosiif gadhaa laafee, akka inni gara firoota ifii dhaqee, waan barbaachisu dhaggatu isaaf eeyyame.</verse>
				<verse number="4">Sidoonii kaanee, qilleensi ful-duraan gara keenna waan dhoweef oddoola Qophiroosiititt gollannee hobolo'oon deenne.</verse>
				<verse number="5">Achiin duuba abbaayaa guddittii Qiliiqiya'aatii fi Phamfiliya'aa buuneen duuba, qachaa Miira'aa ka biyya Liiqiya'aa keessa jiru geenne.</verse>
				<verse number="6">Achitti ajajaan dhibbaa, hoboloo biyya Iskindiriya'aatii dhuttee, gara biyya Ixaaliya'aa dhaxxu dhaggee, nu yaabbachiise.</verse>
				<verse number="7">Guyyaa hedduu laana hobolo'oon deennee, rakkoo guddo'oon qachaa Kiniidoosii bira geenne; bubbeelle gara duraa deemiisa yennaa nu dhooggite, oddoola Qareexisitti gollannee, cinaa Salmooniitiin dabarre.</verse>
				<verse number="8">Nuuti rakkoo guddo'oon cinaa abbaayaa gudditti'ii irra dabarree, gara addee “Buufata hobolo'oo miidhagaa” jedhamu, ka qachaa Lase'aatitti dhikaatu bira geenne.</verse>
				<verse number="9">Yaasuma keenna irratti guyyaan hedduun dabaree, yennaan laamaalle waan dabarteef, hobolo'oon deemuun rakkisaa waan te'eef, Phawuloos isaanitti gorsee,</verse>
				<verse number="10">“Jarana! Haganaa achi hoboloo gudditti'iin deemiisi keenna kun akka balaa qabu dhagga; fe'iisaa fi hoboloon guddittiin baddee, lubbuun namaalle hin dhumatti” jedhe.</verse>
				<verse number="11">Ajajaan dhibbaa ammoo, gorsa Phawuloosii caalaa, waan abbaan hobolo'ootii fi ka hoboloo oofu jedhane dhugeeffate.</verse>
				<verse number="12">Addeen bufata hobolo'oo sun, yennaa gannaa achi turiisaaf ta hin tolle waan teeteef, isaan keessa garri caalaan, achii ka'anee, yoo isaanii dande'ame Finiiqe'etti galanee, ganna achitti bayiisaaf murteeffatane. Finiiqeen addee buufata hobolo'oo, oddoola Qareexisii irraa gara kaaba dhi'aatii fi kibba dhi'aa jirti.</verse>
				<verse number="13">Qilleensi laafaan karaa kibbaatiin bubbisuu yennaa jalqabe, akkuma isaan hedane waan teeteef seyanee, hoboloo guddittii hiikanee irga Qareexisiitiin abbaayaa guddittii irra deemane.</verse>
				<verse number="14">Ammoo adoo hin turin bubbeen jadduun, “Bubbee kaaba bahaa” jedhantu, oddoola Qareexisii irraa gara abbaayaa gudditti'ii gad bubbitte.</verse>
				<verse number="15">Bubbeen hoboloo guddittii dhoottee, gara duraa deemiisa waan dadhanneef, itti lakkinnee bubbe'een oofanne.</verse>
				<verse number="16">Oddoola diqqayyicha Kaawudaa jedhamu tokko gollaa godhannee yennaa deenne, rakkoo guddo'oon hoboloo, hoboloo guddittii teennatti hidhantee harkifantu san, qilleensa irraa buufatiisa dandeenne.</verse>
				<verse number="17">Hoboloo ol harkisanee baasaneen duuba, hoboloon guddittiin akka hin diiganneef wodaro'oon xaxanee hidhane. Hoboloon guddittiin lafa maansa Sirtis jedhantutti nu duraa dhowanti jedhanee waan sodataneef, waan laana isii ideensisu gad hiissanee, bubbe'een oofamaa deemane.</verse>
				<verse number="18">Bubbeen nutti jaabaataa waan deenteef, boruyyaa fe'iisa hoboloo guddittii keessa jiru, gara abbaayaa gudditti'ii darbuu jalqabane.</verse>
				<verse number="19">Guyyaa sadeesso'oo, harkuma ifiitiin meya hoboloo gudditti'ii abbaayaa gudditti'itti gatane.</verse>
				<verse number="20">Nuuti guyyaa hedduu aduu yookiin urjii hin dhaggine; bubbelle ittuma jabaattee waan nutti bubbitteef, hin fayyinu jennee addii kutane.</verse>
				<verse number="21">Namooti adoo sagalee hin nyaatin guyyaa hedduu turaneen duuba, Phawuloos odduu isaanii dhaabbatee, “Jarana, waan ani isiniin jedhe dhageettanee Qareexisii adoo ka'uu dhaddane, bala'aa fi badiin tun isin hin dhaqqadduuyyu.</verse>
				<verse number="22">Amma ammoo, jabaadha'a! Sababille hoboloo guddittii malee, isin keessaa lubuun nama tokkolle hin baddu.</verse>
				<verse number="23">Halkan edaa ergamaan Waaqaa ka Waaqa ani ka isaa te'ee fi ka ani waaqonfadhuu, ana bira dhaabbatee,</verse>
				<verse number="24">‘Phawuloos, hin sodaatin! Ati Mootii Mootota Rooma'aa dura dhaabbatuu qadda. Waaqille lubbuu worra si woliin jiruu duudii, si'iif jedhee du'a irraa hin hambura’ jedhee anatti himeera.</verse>
				<verse number="25">Tanaaf, jarana jabaadha'a! Akkuma inni anatti hime akka teetu ani Waaqatti hin addadha'a.</verse>
				<verse number="26">Te'uu malee, bubbe'een oofannee, oddoola tokko irratti gatamuu hin oollu” jedhe.</verse>
				<verse number="27">Gaafa guyyaa kudhanii arfeesso'oo halkan, abbaayaa guddittii Adriiya'aa irra bubbeen asii fi achi nu oofaa, gara halkan wodhakka'aa yennaa geenne, worri hoboloo guddittii keessa jiranu, waan lafatti dhikaatane seyane.</verse>
				<verse number="28">Isaan waan ulfaatu qaccee wodaro'ootitti hidhanee gad busanee, gad fageenni bisaanii meetira afurtama te'ee dhaggane; diqqoo deemaneen duuba akkuma kaan wodaroo bisaan keessa buusanee gad fageenni meetira soddoma te'e.</verse>
				<verse number="29">Hoboloon guddittiin rassaa dhootti jedhanee sodaatanee, sibiila ulfaataa afur, hoboloo guddittii duubaan abbaayaa guddittii keessa gad buusanee, akka latti bariituuf daadimatane.</verse>
				<verse number="30">Achiin duuuba worri hoboloo guddittii oofu, dheetiisa barbaadanee, sibiila ulfaataa hoboloo guddittii duraan abbaayaa guddittii keessa waan gad buusanu fakkeessanee, hoboloo diqqittii hoboloo guddittii irra jirtu, abbaayaa guddittii keessa buusane.</verse>
				<verse number="31">Phawuloos ammoo ajajaa dhibbaatii fi loltootaan, “Worri kun hoboloo guddittii irra yoo turuu dhabe, isin hafuu hin dandeettanu” jedhe.</verse>
				<verse number="32">Tanaaf loltooti wodaroo hoboloon diqqoon ittiin hidhante irraa kutanee abbaayaa guddittii irratti gad lakkisane.</verse>
				<verse number="33">Fuullee ganamaa, Phawuloos isaan duudiin sagalee akka nyaatanu kadhatee, “Isin adoo sagalee hin nyaatin adhi bultii kudhanii arfeesso'oo ti; yennaa tana mara womaa afaaniin hin qanne.</verse>
				<verse number="34">Tanaaf, akka isin sagalee nyaattanu isin kadhadha; jiraatiisaaf nyaatisa isin barbaachisa. Isin keessaa mataa nama tokkoo irraayyuu rifeensi tokkochille hin badu” jedhe.</verse>
				<verse number="35">Phawuloos tana jedheen duuba, xaltaa ol fuudhee, isaan duudii duratti Waaqa galateeffatee, cassee, nyaatiisa jalqabe.</verse>
				<verse number="36">Achiin duuba isaan duudiin jajjabaatanee, sagalee nyaatane.</verse>
				<verse number="37">Nuuti worri hoboloo keessaa wolumatti namoota dhibba lamaa fi torbaatamii jaa.</verse>
				<verse number="38">Isaan duudiin nyaatanee qufaneen duuba, fe'iisa qamadi'ii abaayaa gudditti'itti darbanee hoboloo guddittii sallisane.</verse>
				<verse number="39">Yennaa latti bariite, worri hoboloo oofu latti eessa akka teete hin beenne; ammoo isaan maansa qarqara abbaayaa gudditti'ii dhagganee, yoo dande'ame hoboloo guddittii gara qarqara lafaa dhiibiisaaf barbaadane.</verse>
				<verse number="40">Maarre isaan wodaroo kutanee sibiila ulfaataa san akka abbaayaa guddittii lixu lakkisane; yoosuma wodaroo muka hobolo'oon oofanulle hiikane. Marduufa fuula duraa bubbe'etti ol kaasanee, akka bubbeen hoboloo guddittii gara qarqara abbaayaa gudditti'ii geessitu lakkisane.</verse>
				<verse number="41">Hoboloon guddittiin ammoo gara duraatiin lixxee, tuulaa maansaatitti rakkattee tacho'uu dadhadde; gara duubaatiin ammoo hunna danbali'iitiin caccabuu jalqadde.</verse>
				<verse number="42">Worra hidhamane keessaa tokkochille abbaayaa guddittii daakee akka hin milindhe, loltooti isaan duudii ijjeesiisaaf yaadatane.</verse>
				<verse number="43">Ajajaan dhibbaa ammoo Phawuloos lubbuu hamburiisaaf waan barbaadeef, akka isaan waan yaadane godhanu hin lakkinne. Inni worri daakiisa dande'u dursee hoboloo guddittii irraa utaalee akka lafatti bayanu ajaje;</verse>
				<verse number="44">worri hafe ammoo, falaxaa mukaa baxxichaan yookiin muka hoboloo gudditti'ii ka caccabeen akka bayanu hime. Akka kanaan isaan duudiin nageyaan lafa irra geyane.</verse>
			</chapter>
			<chapter number="28">
				<verse number="1">Nuuti nageyaan lafa irra geenneen duuba, maqaan oddoola sanii Malaaxiyaa akka jedhamu beenne.</verse>
				<verse number="2">Namooti oddoola sanii, waan baaseffachiisu nuu godhane; roobaa fi boojjii waan teeteef, ibidda gabbisanee nu duudii fudhatane.</verse>
				<verse number="3">Phawuloos haasumee wolitti qabee ibiddatti yennaa kewu, buutiin takka qoraan keessaa o'a ibiddaa adoo dheettuu, harka Phawuloosii ciniinte.</verse>
				<verse number="4">Namooti oddoola sanii, buutiin harka Phawuloosiititti rarrateertuun dhagganee, “Namichi kun nama dhiigaa ti; inni abbaayaa guddittii keessaa nageyaan bawulle, muraa Waaqaa jalaa bayee, jiru'uun le'iisa hin dandeenne” woliin jedhane.</verse>
				<verse number="5">Phawuloos ammoo, buutii ibidda irratti hargufee buusee, adoo hin miidhamin hafe.</verse>
				<verse number="6">Isaan, “Nafi isaa ammaa iitowa yookiin ammaa lafa dhayee du'a” jedhaa eegaaraniiyyu. Guddoo eeganeen duuba ammoo akka womaa te'aa hin jirre dhagganee, yaada ifii jijjiiranee, “Inni waaqa” jedhane.</verse>
				<verse number="7">Bulchaan oddoolaa ka Phophlii'os jedhamu tokko, addee san biraa lafa qabaayyu; inni mana ifiititti nu fudhatee, haga guyyaa sadii akka dansaa nu keessunsiise.</verse>
				<verse number="8">Gaafas abbaan Phophlii'osii dhukkuba nafa o'isuu fi albaasuun dhibamee irkateeraayyu. Phawuloos gara isaa ilaaliisaaf seenee, isaaf daadimatee, harka ifii isa irra keyee fayyise.</verse>
				<verse number="9">Wonni kun teeteen duuba, worri dhibiin oddoola sanii ka dhibamane duudiin, dhufanee fayyane.</verse>
				<verse number="10">Isaan ulfinna guddaa nu kennanee, yennaa nuuti hobolo'oon deemiisaaf kaane, waan kara'aaf nu barbaachisu mara nuu kennane.</verse>
				<verse number="11">Ji'a sadiin duuba hoboloo guddittii Iskindiriiya'aa, ta ji'a gannaa lafa Maalxiya'aatitti baateen kaanee deenne; hoboloon guddittiin sunille waaqota lakku'uu ka, “Diyoosqoros ” jedhamu mataa irraa qaddi.</verse>
				<verse number="12">Qachaa Seraakusiititti gallee, guyyaa sad achi bulle.</verse>
				<verse number="13">Achii hobolo'oon kaanee, qachaa Reegiyosii geenne. Boruyyaa bubbeen kibba irraa bubbittu waan kaateef, guyyaa lamatti gara qachaa Photiyolii dhunne.</verse>
				<verse number="14">Qachaa sanitti dhugeeffattoota garii dhagginee, guyyaa torba isaan woliin akka turru nu gaafatane; achiin duuba gara qachaa Rooma'aa deenne.</verse>
				<verse number="15">Dhugeeffattoti qachaa Rooma'aa keessa jiranu, dhufa teenna dhage'anee, kuun haga qachaa Aphiyosii, kuun haga addee “Bultuma sadi” jedhantuu nu fudhatiisaaf dhufane. Phawuloos yennaa isaan dhagge, Waaqa galateeffatee, jajjabaate.</verse>
				<verse number="16">Qachaa Rooma'aa yennaa geenne, Phawuloos lolticha isa eegu woliin qofi akka le'u eeyyamameef.</verse>
				<verse number="17">Guyyaa sadiin duuba, Phawuloos sooreyyii Yihudootaa wolitti waansise. Yennaa isaan wolitti qabamane, “Obboleeyyan tiyya; ani kolbaa teenna irratti yookiin aadaa abbootii teennaa irratti yakkaa tokkolle adoo hin godhin, Yerusaalem keessatti hidhamee, harka worra Rooma'aatitti dabarfamee kenname.</verse>
				<verse number="18">Worri Rooma'aa na qoranee, yakkaa du'a anatti mursiittu waan dhabaneef, ana hiikiisaaf barbaadane.</verse>
				<verse number="19">Yihudooti ammoo yennaa waan kana mormane, Mootii Moototaatitti akka iyyadhu hunnaan godhame malee, kolbaa tiyya irratti himata hin qabu.</verse>
				<verse number="20">Sababa kanaaf isin dhaggee, isin woliin dubbanuuf isin waame. Ani sababa addii kolbaa Israa'eliitiif jedhee wodaroo sibiilaa tanaan hidhameera” jedhee isaanitti dubbatte.</verse>
				<verse number="21">Isaan deebisanee, “Lafa Yihuda'aa irraa xalayaan tokkolle marroo teetiif nuuf hin barreeffanne; yookiin kolbaan teenna ta achii dhutte oduu yookiin waan hantuu tokkolle marroo teeti hin dubbanne.</verse>
				<verse number="22">Te'uu malee kolbaan addee duudi'itti golii dhugeeffannaa teetii tana akka mormitu hin beenna; nuuti ammoo yaada keeti dhage'uu barbaanna” jedhane.</verse>
				<verse number="23">Maarre isaan guyyaa Phawuloos woliin wol dhagganu qabatanee, guyyaa san heddatanee addee Phawuloos jiru dhufane. Inni ganamaa jalqabee haga galgalaa marroo Mootummaa Waaqaa isaaniif dhugaa bayee, marroo Yesuusii kitaaba Muuse'eetii fi raagotaa keessaa itti himaa isaan dhugeeffachiisiisaaf wodhaane.</verse>
				<verse number="24">Isaan keessaa gariin dubbii inni dubbate dhugeeffatane, worri kuun ammoo hin dhugeeffanne.</verse>
				<verse number="25">Maarre isaan wolii hin galle; adoo isaan achii hin ka'in, Phawuloos dubbii takkattii tana isaanitti dubbatee, “Ayyaanni Woyyichi afaan Isaayaasii raagichaatiin abbootii teessanitti dubbatee,</verse>
				<verse number="26">‘Gara kolbaa tanaa dhaqiitii akkana jedhiin: Isin hin dhageettan hin dhageettan, ammoo hin hubattanu: Isin hin ilaaltan hin ilaaltan, ammoo hin dhaggitanu;</verse>
				<verse number="27">sababille qalbiin kolbaa tanaa dillootteerti; gurri isaanii cuqqalameera, ila ifiille dunuunfataneeran. adoo akkas hin te'inii, silaa ilti isaanii dhaggitee, gurri isaanii dhage'ee, qalbiin isaanii hubattee, sila gara kiyya deebi'anee, anille isaan fayyiseeraayyu’ jedhe.</verse>
				<verse number="28">“Fayyinni Waaqaa kun worra Yihudoota hin te'iniif akka ergame beeka'a. Isaan hin dhage'an” jedhe. [</verse>
				<verse number="29">Phawuloos tana dubbateen duuba, worri Yihudootaa guddoo wol moromaa isa biraa deemane.]</verse>
				<verse number="30">Phawuloos woggaa lama duudii mana kireeffate keessa tee'ee, worra isa ilaaliisaaf dhufu duudii fudhate.</verse>
				<verse number="31">Inni sodaa malee, namuu adoo isa hin dhooggin mootumaa Waaqaa lallabaa, marroo Goottaa Yesuus Kiristoosiille barsiise.</verse>
			</chapter>
		</book>
		<book number="45">
			<chapter number="1">
				<verse number="1">Ana Phawuloosii tajaajilaa Yesuus Kiristoosii te'ee fi ergamaa te'iisaaf waamamee, Oduu Gammadaa ta Waaqaa akka lallabuuf Waaqi file irraa:</verse>
				<verse number="2">Oduun Gammadaa tun akkuma Barreeffama Woyyicha keessatti barreeffante, ta Waaqi bara heddu'uun duratti karaa raagota ifiitiin waadaa gale.</verse>
				<verse number="3">Oduun Gammaadaa marroo Ilma isaa, Goottaa keenna Yesuus Kiristoosii, namoomaan sanyii Daawwitii keessaa dhalatee dubbatti;</verse>
				<verse number="4">akkasuma Goottaan keenna Yesuus Kiristoos Ayyaana Woyyichaan du'a keessaa ka'iisaan, Ilma Waaqaa akka te'e hunna guddo'oon beekkameera.</verse>
				<verse number="5">Karaa isaatii fi maqa isaatii jedhee, worri Yihudoota hin te'in mara akka dhugeeffatuu fi ajajamu, akka ani qajeelchuuf badhaadha ergamaa te'iisaa, Waaqi anaaf kenneera.</verse>
				<verse number="6">Isinille worri Roomaa keessaa, ka Yesuus Kiristoosii akka teetanuuf Waaqi waameera.</verse>
				<verse number="7">Maarre isin worra Roomaa keessa leetanu, ka Waaqi jaallatee akka kolbaa isaa teetanuuf waame maraaf: Waaqi Abbaan keennaa fi Goottaa Yesuus Kiristoos badhaadhaa fi nageya kennu.</verse>
				<verse number="8">Duraan dursee, dhugeeffannaan teessan biyya lafaa maratti waan dhage'amiisatti jirtuuf, karaa Yesuus Kiristoosiitiin isin maraaf Waaqa kiyya galateeffadha.</verse>
				<verse number="9">Waaqi ani gadhaa tokkochaan Oduu Gammadaa ta marroo Ilma isaa dubbattu lallabiisaan tajaajilu, akka ani yennaa mara daadimannaa tiyyaan isin qaabbadhu dhugaa tiyya.</verse>
				<verse number="10">Waaqi fedha ifiitiin dhuma irratti akka ani amma dhufee isin dhagguuf akka na dandeessisu gaafadha.</verse>
				<verse number="11">Isin jajjabeessiisaaf, eebba Ayyaanaa isiniin geyiisaaf, ani isin dhaggiisaaf guddoo barbaadeera.</verse>
				<verse number="12">Isin dhugeeffannaa tiyyaan anille dhugeeffannaa teessaniin, nuuti lamaanuu akka wol jajjabeessinu jechuu kiyya.</verse>
				<verse number="13">Obboleeyyan tiyya! Ani akkuma worra Yihudoota hin te'in oddu'utti dhugeeffattoota hedduu dhagge, isin odduulle'etti dhugeeffatoota dhagguu fedheeraayyu; yennaa hedduu gara keessan dhufiisaaf karoorfadhee, ammoo akka naaf hin te'in akka beettanu barbaada.</verse>
				<verse number="14">Ani kolbaa maraaf, worra Giriikootaatii fi worra Giriikoota hin te'iniifille, qaroolle'ee fi gowwoole'eefille itti gaafatama qaba.</verse>
				<verse number="15">Maarre ani isin worra Roomaa keessa leetanuufille, Oduu Gammadaa lallabiisaaf halchaa qaba.</verse>
				<verse number="16">Ani Oduu Gammadaatitti hin fokkifadhu; Oduun Gammadaa worra dhugeeffatu mara: duraan dursitee Yihudoota, akkasuma worra Yihudoota hin te'in mara fayyisiisaaf hunna Waaqaa ti.</verse>
				<verse number="17">“Balchaan dhugeeffanna'aan jiruu dhaggata” jedhantee barreeffanteerti; balchummaan Waaqaa huji'iin waan mudhatteef, jalqabaa haga dhumaatitti nami dhugeeffanna'aan balchooma.</verse>
				<verse number="18">Waaqa sodaa dhabiisaa fi hammeenna kolba'aa, ka hammeenna ifiitiin dhugaa mudhii dhoogganu irratti, ol-gubbaa irraa mufiin Waaqaa mudhatteerti.</verse>
				<verse number="19">Waan namooti marroo Waaqaa beekiisaaf dande'anu, Waaqinuu waan isaanitti mudhiseeruuf, isaanitti mura.</verse>
				<verse number="20">Biyyi lafaa haga dadantee jalqabee adabi isaa, jechuulle hunni isaa ta bara baraatii fi Waaqummaan isaa ilatti ta hin mudhanne, karaa waan inni dadeetiin mudhattee hubatanteerti; maarre namooti waan itti aalatanu hin qabanu.</verse>
				<verse number="21">Isaan Waaqa adoo beekaneeranu, ulfinnaa fi galata isaaf male hin kennineef; yaada ifiitille'een shufuroo te'ane; qalbiin isaanii duwwaan sun dukkanootte.</verse>
				<verse number="22">Qaroolee ifiin jedhan, ammoo isaan gowwoole'e;</verse>
				<verse number="23">ulfinna Waaqa hin duuneef kennuu malane, fakkii nama du'uutiif yookiin sinbirrootaatiif yookiin bineensoota miila afuriitiif yookiin bineensota lafa irra lowanuutiif kennane.</verse>
				<verse number="24">Tanaaf akka isaan nafa wolii irratti waan fokkisiisu godhanuuf, halchaa isaanii badduu ta battumma'aan guutanteef akka bitamanu Waaqi dabarsee isaan kenne.</verse>
				<verse number="25">Sababille isaan dhugaa Waaqaa dharatti jijjiirane; Waaqa dade waaqeffatiisa irra waan Waaqi dade waaqeffatanee tajaajilane; Waaqi ammoo haga bara baraa ka galateeffame! Ameen.</verse>
				<verse number="26">Isaan kana waan hujaneef, Waaqi halchaa fokkisiittuuf dabarsee isaan kenne. Dubartiin isaanii aadaa malee dubartii woliin sagaagalte.</verse>
				<verse number="27">Akkasuma dhiirtille wol qunnamittii aada'aa ta dubartii woliin gootu lakkittee, halchaa wol woliitiin gubatte. Tanaaf dhiirti dhiira woliin waan fokkisiisu goote; hujii badduu ifiitiif adabbii malte ifitti fidane.</verse>
				<verse number="28">Namooti Waaqa beekiisa waan didaneef, Waaqi qalbii jallaammetti'iif dabarsee isaan kenne; tanaaf isaan waan hujiisaaf hin malle hujan.</verse>
				<verse number="29">Isaan balleessaa adda addaatiin, hammeennaan, joljolaan, hujii gadhe'een, hinaaffa'aan, ijjeecha'aan, lolaan, sobaa fi dabaan guutamane. Akkasuma wol hamatan,</verse>
				<verse number="30">maqaa wol balleessan, Waaqa jibban, wol arrassan, hin bondhooran, ifi saadan, karaa heddu'uun hammeenna barbaadan, worra ifiitiif hin ajajamanu,</verse>
				<verse number="31">hin qalbeeffatanu, waan dubbatanu hin guutanu, woli hin jaalatanu yookiin woliif naasuu hin qabanu.</verse>
				<verse number="32">Isaan Seera Waaqaa ka, “Worra waan akkasii godhu maraaf du'atti male” jedhu hin beekan. Te'uu malee, waan akkasii mara godhiisa qofa adoo hin te'in, worra waan akkasii godhulle'een, “Dansaa gootane” jedhan.</verse>
			</chapter>
			<chapter number="2">
				<verse number="1">Ati, nama dhibi'itti ka murtu, waan itti aalattu hin qaddu. Ati ka nama dhibi'itti murtu, waanuma inni huje san waan hujjuuf, ifumatti murta.</verse>
				<verse number="2">Muraan Waaqaa ka worra waan akkasii huju irratti dhufu sirrii akka te'e nuuti hin beenna.</verse>
				<verse number="3">Ati ammoo, namana, yennaa waanuma namatti murte san hujju, waan muraa Waaqaa jalaa milixxe baatu sitti fakkaataa?</verse>
				<verse number="4">Yookiin gadhi-laafummaa isaa guddoo, ossata isaatii fi si dande'uu isaa hin tuffattaa ree? Wonni Waaqi gadhi-laafummaa ifii si'iif fakkanseef, gara cubbuu irraa deebi'iisaa si geessiisaaf akka te'e hin beettuu?</verse>
				<verse number="5">Ati ammoo mataa jabinnaa fi yaada cubbuu irraa hin deebine hin qadda. Yennaa mufi'ii fi muraan Waaqaa balchittiin mudhattuuf adabbii teeti kuufatiisatti jirta.</verse>
				<verse number="6">Waaqi nama tokko tokkoofu akkuma hujii isaatitti hin kenna.</verse>
				<verse number="7">Inni worra ossee waan dansaa hujaa ulfinna, guddinnaa fi jiruu hin banne Waaqa biraa dhaggatiisaaf barbaaduuf, jiruu bara baraa hin kenna.</verse>
				<verse number="8">Worri dhibiin mataa ifii jaallatee waan dokonkora te'e hordofiisaaf dhugaa didane; Waaqi mufi'ii fi muraa ifii isaanitti hin fida.</verse>
				<verse number="9">Dhiphinnii fi rakkinni worra waan hantuu huju mara irratti, dursee Yihudoota irratti akkasuma worra Yihudoota hin te'in irralle'etti hin dhufa.</verse>
				<verse number="10">Waaqi ammoo ulfinna, guddinnaa fi nageya worra waan dansaa hujatu maraaf, dursee Yihudootaaf akkasuma worra Yihudoota hin te'iniifille hin kenna.</verse>
				<verse number="11">Waaqi nama wol hin caalchisu.</verse>
				<verse number="12">Worri adoo Seera Muuse'ee hin qabaatin cubbuu huju, Seera dhabulle hin badan; worri Seera adoo qabuu cubbuu huju maraa ammoo Seeraan itti muranti.</verse>
				<verse number="13">Sababille fuula Waaqaa duratti waan Seerri ajaju hujiisaan balchaa te'an malee, dhage'iisa calla'aanii moti.</verse>
				<verse number="14">Worri Yihudoota hin te'in Seera hin qabanu; Seera qabaatuu dhabanulle, dadama isaaniitiin waan Seerri ajaju hujan; isaan ifiif seera isaanii ti.</verse>
				<verse number="15">Akki isaanii akka wonni Seerri ajaju gadhaa isaanii keessatti barreeffameeru mudhisa. Yennaa tokko tokko wodanaan isaanii isaan himata; yennaa tokko tokkolle isaaniif falmata; tanaaf, wodanaan isaaniille tun dhugaa akka teete mudhisa.</verse>
				<verse number="16">Maarre, akka Oduu Gammadaa ani lallabuutitti, yennaa Waaqi karaa Yesuus Kiristoosiitin waan dhossa'a ka namooti hujane maratti muru tun teeti.</verse>
				<verse number="17">Kunoo ati, “Ani Yihudi'i” ifiin jetta; seeratti ciqilfatta; ka Waaqaa te'iisa keetille'een ifi jajja.</verse>
				<verse number="18">Ati fedha Waaqaa hin beetta; Seera waan baratteertuuf waan te'uu fi waan hin teene gargar baattee hin beetta.</verse>
				<verse number="19">Worra balla'aaf sooressa, worra dukkana keessa jiruuf ifa akka teete ifi addatta;</verse>
				<verse number="20">Seera keessatti beekkunsaa fi dhugaa waan dhaggiteef, gowwaa hin gorsita, wollaalaa hin barsiitta.</verse>
				<verse number="21">Ati worra dhibii ka barsiittu maaf ifi hin barsiinne ree? “Hin hatina'a!” jettee lalladda, ifiif ammoo hin hatta;</verse>
				<verse number="22">“Hin gaarayyeeffatina'a!” jetta, ifiif ammoo hin gaarayyeeffatta; waaqota dharaa waaqeffatiisa hin jibbita, ammoo galmoota isaanii hin saanta.</verse>
				<verse number="23">Seera Waaqaatiin ifi jajja, ammoo seera isaa cassiisaan Waaqa irratti fokkoo fidda.</verse>
				<verse number="24">Tun tama Barreeffam Woyyichi, “Sababa kessaniif, maqaan Waaqaa worra Yihudoota hin te'in oddu'utti faanshoyeera” jedhu.</verse>
				<verse number="25">Ati yoo Seeraaf ajajante, haqanqabaa qabatiisi keeti gatii qaba; yoo ati ammoo Seeraaf hin ajajamin, akka ijjumaayyuu haqanqabaa hin qabatin teeta.</verse>
				<verse number="26">Worri Yihudoota hin te'in ka haqanqabaa hin qabatin, ajaja Seeraatiif yoo ajajame, akka haqanqabaa qabateetitti Waaqi hin laakkowuufii ree?</verse>
				<verse number="27">Maarre ati haqanqabaa qabattee Seera barreeffame qabaattulle, Seera waan cassiteef, worri haqanqabaa hin qabatin sitti hin mura; isaan nafaan haqanqabaa qabatiisa dhabanulle, Seeraaf ammoo ajajamaneeran.</verse>
				<verse number="28">Nami maqaa calla'aan nama Yihudi'ii te'e nama Yihudii dhugichaa moti; akkasuma haqanqabaan nafaa mudhatu qabatanu haqanqabaa dhugichaa moti.</verse>
				<verse number="29">Yihudiin dhuga'aa nama keessi isaa Yihudii te'e; haqanqabaan dhugichi, haqanqabaa Ayyaana Waaqaatiin te'u, haqanqabaa qalbi'iiti malee, haqanqaba nafaa, ka akka Seera keessatti barreeffameetii moti. Nami akkasii leellisa Waaqa biraa dhaggata malee, nama biraannii moti.</verse>
			</chapter>
			<chapter number="3">
				<verse number="1">Eegasuu bu'aan Yihudii te'iisaa maan ree? Yookiin gatiin haqanqabaa qabatiisaa maan?</verse>
				<verse number="2">Dhugumaan Yihudii te'iis karaa maraanuu gatii guddoo qaba! Wonni guddaan Waaqi magannee jecha ifii Yihudootatti kennatiisa.</verse>
				<verse number="3">Yihudoota keessaa gariin yoo hin addatamin, addatamiisa dhabiisi isaanii addatamiisa Waaqaa hin hanburaa ree?</verse>
				<verse number="4">Ijjumaa hin hanburu! “Ati jecha keetiin dhugaamessa teeta; worra si himatulle hin injiffatta” jedhantee akkuma barreeffante, nami maraayyuu dharaamessa te'ulle, Waaqi dhugaamessa.</verse>
				<verse number="5">Ammoo balchummaa dhabuun keenna yoo balchummaa Waaqaa irra caalaa mudhise, nuuti silaa maan jenna ree? Waaqi yennaa nu adabe balleessaa hujee ree? Tana akkuma nami dubbatu dubbadha.</verse>
				<verse number="6">Ijjumaa waawwo'o! Waaqi balchaa yoo hin te'in, attamiin biyya lafaatitti mura ree?</verse>
				<verse number="7">Ammoo addatamuu dhabuun kiyya addatamiisa Waaqaa mudhittee, baceenna ulfinna isaa ka mudhittu yoo teete, maaf haga ammaa akka cubbaalessaa anatti murama ree?</verse>
				<verse number="8">Namooti gariin, “Waan dansaa fidiisaaf, kowa'a waan hantuu hujna” jedhaa akka waan ani barsiisuu fakkeessanee ana himatan; tanaaf worra akkasii irratti muraan murantu tama isaanii malte.</verse>
				<verse number="9">Nuuti Yihudooti worra Yihudoota hin te'in hin caallaa ree? Ijjumaa waawwo'o! Nami duudiin Yihudootaa fi worri Yihudoota hin te'inille hunna cubbu'uu jala akka jiranu ani dursee mudhiseera.</verse>
				<verse number="10">Akkuma barreeffante: “Nami balchaan tokkolle hin jiru, tokkochille hin jiru;</verse>
				<verse number="11">ka hubatulle hin jiru; ka Waaqa barbaadatulle hin jiru.</verse>
				<verse number="12">Martinuu worra gatii hin qanne te'aneeran; wol qabatanee dokonkoraneeran. Hujii dansaa ka huju tokkolle hin jiru;</verse>
				<verse number="13">Jecha nama miidhu dubbatiisaaf, afaan isaanii akka awwaala banamee ti; arraba ifiitiin hin soban; dubbiin hidhiin isaanii dubbattulle ta akka hadhaa dhudhuufa'aa nama miitu;</verse>
				<verse number="14">afaan isaanii abaarsaa fi dubbii hadhoottu'uun guutameera.</verse>
				<verse number="15">Miilli isaanii dhiiga namaa jissiisaaf ariifata;</verse>
				<verse number="16">addee isaan dhaqane mara badi'ii fi deegatti jira.</verse>
				<verse number="17">Karaa nageyaalle hin beekanu;</verse>
				<verse number="18">Waaqa sodaan isaan bira hin jirtu” jedha.</verse>
				<verse number="19">Ajaji Seeraa worra Seera jala jiru akka ilaalu hin beenna; tanaaf namooti waan itti aalatanu dhabanee afaan qabatan; biyyi lafaa duudiin muraa Waaqaa jala galti.</verse>
				<verse number="20">Tanaaf eennulle Seera muummessiisaan Waaqa duratti hin balchoomu; Seerri nami maraa cubbicha akka te'e mudhisa.</verse>
				<verse number="21">Amma ammoo, Seeraaf adoo hin ajajamin karaan Waaqi kolbaa ittiin balchoonsu mudhateera; Seerri Muuse'eetii fi Raagotille karaa kanaaf dhugaa bayaneeran.</verse>
				<verse number="22">Waaqi worra Yesuus Kiristoositti dhugeeffatu maraaf adoo wol hin caalchisin balchummaa hin kenna.</verse>
				<verse number="23">Nami martinuu cubbuu hujeera; ulfinni Waaqaalle irraa dhidhateera.</verse>
				<verse number="24">Ammoo karaa wodoo te'iisa Yesuus Kiristoosiitiin toluma badhaadha Waaqaatiin balchoomeera.</verse>
				<verse number="25">Worri isatti dhugeeffatu maraa dhiiga isaatiin araara cubbuu ifii akka dhaggatuuf, Waaqi Yesuus Kiristoos ciincaa guma'aa godhee dhikeesse. Inni cubbuu durii ossa ifiitiin balleessiisaan muraa ifii ta sirrii teete mudhisiisaaf tana godhe.</verse>
				<verse number="26">Bara ammaa kanalle, worra Yesuus Kiristoositti dhugeeffatu mara balchoonsiisaan, Waaqi balchaa te'iisa ifii mudhisa.</verse>
				<verse number="27">Yoona wonni ittiin ifi janyu maanti jira ree? Womaa! Maaf ifi jajuu dhanna ree? Waan Seera muummessinuufii? Waawwo'o; ammoo dhugeeffanna'aan.</verse>
				<verse number="28">Maarre nami waan Seerri ajaju muummessiisaan adoo hin te'in, dhugeeffannaa calla'aan Waaqa duratti akka balchoomu dhaggina.</verse>
				<verse number="29">Yookiin Waaqi Waaqa Yihudootaa calla'aa? Inni Waaqa worra Yihudoota hin te'iniitille'ee motii? Ee, ka worra Yihudoota hin te'iniitille'e.</verse>
				<verse number="30">Waaqi tokkocha; Yihudootalle te'e, worra Yihudoota hin te'in dhugeeffannuma isaaniitiin ka balchoonsu isa.</verse>
				<verse number="31">Egasuu dhugeeffanna'aan Seera hin diinna jechu'uu ree? Waawwo'o; diigiisaan irra, Seera jabeessinee qabanna.</verse>
			</chapter>
			<chapter number="4">
				<verse number="1">Marroo Abrahaamii, abbaa sanyii teennaa maan jenna ree? Inni maan dhaggate?</verse>
				<verse number="2">Adoo waan Abrahaam huji'iin balchoomee jiraate, silaa inni waan ittiin ifi jaju qabaayyu; ammoo Waaqa duratti ifi jajuu hin dande'u.</verse>
				<verse number="3">Barreeffam Woyyichi, “Abrahaam Waaqatti dhugeeffate, dhugeeffannaan isaalle balchumma'atti laakkowanteef” jedha.</verse>
				<verse number="4">Mindaan nama hojjateef kaffalamu, gatii hujii isaati malee, akka kennansaatitti hin laakkowamu.</verse>
				<verse number="5">Nami hujii dansaa dhabulle, Waaqa cubbaalleyyii balchoonsutti yoo dhugeeffate, dhugeeffannaan isaa balchuma'atti hin laakkowantiif.</verse>
				<verse number="6">Nami Waaqi hujii dansaa malee balchoonsu, nama badhaadhe akka te'e Daawwitille dubbatee,</verse>
				<verse number="7">“Worri yakkaa isaaniitiif araarri kennamee fi cubbuun isaaniille haqanteef ka badhaadhe!</verse>
				<verse number="8">Nami Goottaan cubbuu isaa itti hin laakkonne ka badhaadhe” jedheera.</verse>
				<verse number="9">Badhaadhiisi kun worra haqanqabaa qabate qofaaf moo, yookiin worra haqanqabaa hin qabatinille'eef ree? Worra haqanqabaa hin qabatinille'eef. Nuuti, “Abrahaam Waaqatti dhugeeffatee, dhugeeffannaan isaa balchumma'atti laakkowanteef” jenna.</verse>
				<verse number="10">Dhugeeffannaan Abrahaamiif, balchumma'atti ka laakkowanteef yoom? Haqanqabaa qabateen dura moo duuba? Adoo haqanqabaa hin qabatin dura malee, duubaa moti.</verse>
				<verse number="11">Abrahaam haqanqabaa adoo hin qabatin dura, dhugeeffannaan isaa balchuma'atti akka laakkowanteef, beessisa mirkaneessu akka te'uuf haqanqabaa qabate; tanaaf Abrahaam worra adoo haqanqabaa hin qabatin dhugeeffatuu fi dhugeeffannaan isaaniille balchumma'atti laakkowantu maraaf abba'a.</verse>
				<verse number="12">Akkasuma Abrahaam worra haqanqabaa hin qabatinille'eef abba'a; waan isaan haqanqabaa qabatane qofaaf adoo hin te'in, waan isaan dhugeeffannaa inni adoo haqanqabaa hin qabatin dura qabulle hordofaneef, worra haqanqabaa qabateef abbaa te'e.</verse>
				<verse number="13">Abrahaamii fi sanyiin isaa biyya lafaa akka dhaaltu wonni Waaqi waadaa galeef, marroo balchummaa dhugeeffanna'aan dhaggateetiif malee, waan Seera muummesseefii moti.</verse>
				<verse number="14">Worri dhaalu worra Seera muummeessu yoo te'e, dhugeeffannaan gatii hin qaddu; waadaan Waaqi galelle gatii hin qabu.</verse>
				<verse number="15">Seerri mufii Waaqaa fida; addee Seerri hin jirretti ammoo, Seera dabariis hin jiru.</verse>
				<verse number="16">Tanaaf waadaan dhugeeffannaa irratti hundooyeeraayyu; waadaan kunille, ka sanyii Abrahaamii maraaf, Waaqa irraa badhaadhaan kenname akka te'e tanaan mirkanoyeera. Kunille, worra akka Abrahaamii dhugeeffate maraaf malee, worra Seera hordofu qofaafii moti; Abrahaam nu maraafuu abba'a.</verse>
				<verse number="17">Barreeffam Woyyichi marroo Abrahaamii yennaa dubbatu, “Gosa heddu'uuf abbaa si godheera” jedha; Waaqa worra du'e du'aa kaasuu fi waan hin jirre jiraachisutti Abrahaam waan dhugeeffateef, Waaqi waadaa kana isaaf gale.</verse>
				<verse number="18">Abrahaam addee wonni addachiisu hin jirretti addatee, akkuma Barreeffam Woyyichi, “Sanyiin teeti hin heddatti” jedhu, abbaa gosa heddu'uu te'e.</verse>
				<verse number="19">Inni nama gara woggaa dhibbaa ti; ammoo nafa ifii ka du'a geye, yookiin gadaamessa Saara'aalle ka dewuu hin dandenne herregee dhugeeffanna'aan hin dadhanne.</verse>
				<verse number="20">Inni dhugeeffana'aan jabaatee Waaqa ulfeesse malee, dhugeeffatiisa dhabee, waadaa Waaqaa hin mamne.</verse>
				<verse number="21">Waaqi waadaa gale ka muummessu akka te'elle gadhaa tokkochaan dhugeeffateeraayyu.</verse>
				<verse number="22">Tanaaf dhugeeffannaan Abrahaamii balchumma'atti isaa laakkowante.</verse>
				<verse number="23">Te'uu malee jechi, “Balchumma'atti laakkowameef” jedhu, Abrahaam calla'aaf adoo hin te'in,</verse>
				<verse number="24">nu'ulle'eef barreeffame. Nu worra Waaqa Goottaa keenna Yesuus du'aa kaasetti dhugeeffannuufille, dhugeeffannaan teenna balchumma'atti nu'uuf hin lakkowanti.</verse>
				<verse number="25">Yesuus sababa cubbuu teennaatiif du'aaf dabarfamee kennamee, nu balchoonsiisaaf du'aa k'e.</verse>
			</chapter>
			<chapter number="5">
				<verse number="1">Tanaaf, eega dhugeeffanna'aan Waaqa duratti balchoonne, karaa Goottaa keenna Yesuus Kiristootiin Waaqa woliin nageya qanna.</verse>
				<verse number="2">Kiristoos gara badhaadha Waaqaa, ka amma ittiin dhaabbanee jirru kanaa nu fideera; nuutille addii ulfinna Waaqaa ittiin qoodannuun ifi janya.</verse>
				<verse number="3">Tana qofaan adoo hin te'n, rakkinni ciniinnatanee ossiisa akka nu'uu fidu waan beennuuf, rakkinna keennalle'een ifi janya.</verse>
				<verse number="4">Ciniinnatanee ossiisille mirkaneessiisa Waaqaa fida; mirkaneessiis Waaqaalle addii fida.</verse>
				<verse number="5">Jaalalli Waaqaa karaa Ayyaana Woyyicha nuuf kennameetiin, gadhaa keenna waan guuteeruuf, addiin nu hin qaanessitu.</verse>
				<verse number="6">Adoo nuuti dadhaboole'eetuu, yennaan Waaqi murteesse geennaan Kiristoos cubbaaleyyi'iif du'e.</verse>
				<verse number="7">Nama addee nama balcha'a du'u dhaggatiis guddoo rakkisa'a; te'ulle nami addee nama dansa'a du'iisaaf fedhu dhaggamuu fa dande'a.</verse>
				<verse number="8">Ammoo adoo nuuti cubbaaleyyi'iituu Kiristoos addee teenna du'eera; kunille jaalalli Waaqi nu'uuf qabu attam attam guddaa akka te'e mudhisa.</verse>
				<verse number="9">Amma nuuti dhiiga isaatiin eega balchoonnee, karaa isaatiin irra caalaa mufii Waaqaa jalaa hin fayyina.</verse>
				<verse number="10">Nuuti diinota Waaqaa ti; inni ammoo karaa du'a Ilma ifiitiin jaalota ifii nu godhe. Amma eega jaalota Waaqaa teene, karaa jiruu Kiristoosiitiin irra caalaa hin fayyina.</verse>
				<verse number="11">Tana qofa adoo hin te'in, karaa Goottaa keenna Yesuus Kiristoosii ittiin Waaqa woliin araaranneetille'een, Waaqaan ifi hin janya.</verse>
				<verse number="12">Karaa nama tokkochaatiin cubbuun gara biyya lafaa dhutte; cubbuulle du'a fidde. Akkasuma nami maraa cubbuu Addaamiitiin waan cubbameef, duuti sanyii namaa maratti dhutte.</verse>
				<verse number="13">Adoo Seerri Muuse'ee hin kennamin dura cubbuun biyya lafaa irra jirtiiyyuu; te'uu malee addee Seerri hin jirretti, cubbuun akka cubbu'uutitti hin laakkowantu.</verse>
				<verse number="14">Ammoo bara Addaamii irraa jalqaddee haga bara Muuse'ee, duuti nama mara irratti moote; worruma akka Addamii Seera Waaqaa dabaree cubbuu hin hunye irralle'etti moote. Addaam fakkeenna Kiristoosii dhufuu ti.</verse>
				<verse number="15">Ammoo kennaan badhaadha Waaqaa akka cubbuu namaatii moti; akkuma sababa cubbuu nama tokkochaatiif worri hedduun du'e, sababa badhaadha Waaqaatii fi sababa Yesuus Kiristoosii nama tokkochaatiif, kennansi badhaadhaa worra heddu'uuf danbalaafamee kennameera.</verse>
				<verse number="16">Akkasuma bu'aan badhaadhaa, ka kennansi Waaqaa tolaa fide, ka akka cubbuun nama tokkochaa fiddeetii moti; muraan marroo cubbuu nama tokkochaatiif kenname adabbii fide; kennansi tolaa ka sababa cubbuu heddu'uutiif kenname ammoo balchummaa fide.</verse>
				<verse number="17">Eega sababa cubbuu nama tokkochaatiif duuti nama mara irratti baallii dhaggatte, worri badhaadha Waaqaa ka danbala'ee fi kennaa tolaa fudhatee balchoome maraa, karaa nama tokkochaa, karaa Yesuus Kiristoosiitiin le'aa moowan.</verse>
				<verse number="18">Maarre, akkumaa cubbuun nama tokkochaa nama maratti yakkaa mursiitte, hujiin balchumma'aa ta nama tokkochaa nama mara balchoonsitee jiruu hin kenniti.</verse>
				<verse number="19">Akkuma ajajama dhabiisa Addaamiitiin worri hedduun cubbaalleyyii te'e, ajajamiisa Kiristoosiitiin worri hedduun hin balchooma.</verse>
				<verse number="20">Seerri akka cubbuun bacattuuf dhufe; ammoo qixxee cubbuun bacatte caalaa badhaadhi Waaqaa bacate.</verse>
				<verse number="21">Maarre, akkuma cubbuun karaa du'aatiin moote, badhaadhi Waaqaalle karaa Goottaa keenna Yesuus Kiristoosiitiin, gara jiruu bara baraa nu geessiisaan balchumma'aan mooya.</verse>
			</chapter>
			<chapter number="6">
				<verse number="1">Yoona maan jenna ree? Badhaadhi Waaqaa akka bacatuuf ittuma cubbuu hunyaa ree?</verse>
				<verse number="2">Waawwo'o! Nu worri cubbuu jalaa duune, attam cubbuma jala jiraanna ree?</verse>
				<verse number="3">Nu worri Yesuus Kiristoos woliin tokko te'iisaaf cuuphanne maraa, du'a isaalle qoodamiisaaf akka cuuphanne hin beettanuu ree?</verse>
				<verse number="4">Yennaa cuuphamaan isa woliin awwaalanne, worra du'a isaalle qoodamu teeneerra; tanaaf akkuma Kiristoos ulfinna Abba'aatiin du'aa ka'e, nuutille jiruu haareyaan hin jiraanna.</verse>
				<verse number="5">Du'a isaatiin yoo akkas isa woliin tokko teene, du'aa ka'iisa isaatille'een isa woliin tokko hin teena.</verse>
				<verse number="6">Le'iin teenna cubbaalettiin akka badduu fi garboolee cubbu'uu te'iis keenna akka hafuuf, nafi keenna dullachi Kiristoos woliin akka fannifame hin beenna.</verse>
				<verse number="7">Nami du'e hunna cubbu'uu jalaa bilisa bayeera.</verse>
				<verse number="8">Yoona yoo Kiristoos woliin duune, isa woliin jiru'uun akka leenu hin dhugeeffanna.</verse>
				<verse number="9">Kiristoos waan du'aa ka'eef, deebi'ee akka hin duunee fi duutille isa irratti baallii akka hin qanne hin beenna.</verse>
				<verse number="10">Inni yennaa du'e akka cubbuun isa irratti hunna hin qabaanneef, takkummaan yenna maraaf du'e; ammalle yennaa jiru'uun le'u, Waaqaaf le'a.</verse>
				<verse number="11">Isinille akka cubbuu jalaa duutanee, karaa Yesuus Kiristoosiitiin Waaqaaf leetanuutitti ifi laakkowa'a.</verse>
				<verse number="12">Maarre halchaa foon keessaniitiif akka ajajantanu akka isin hin goone, nafa keessan ka du'u keessatti cubbuun akka mootuuf hin eeyyamina'a.</verse>
				<verse number="13">Nafa keessan keessaa addee takkaalle meya jallu'uu gootanee cubbu'uuf hin dhikeessina'a; ammoo akka worra du'a keessaa bayee gara jiru'uu dhufee, Waaqaaf ifi dhikeessa'a; nafa keessan duudii meya balchumma'aa godha'aatii Waaqaaf dhikeessa'a.</verse>
				<verse number="14">Isin badhaadha Waaqaa jala jirtan malee, cubbuu jala waan hin jirreef, cubbuun isin irratti hin goottontu.</verse>
				<verse number="15">Yoona maan jenna ree? Nuuti badhaadha Waaqaa jala malee, cubbuu jala waan hin jirreef, cubbuu hunyuu ree? Ijjumaa waawwo'o!</verse>
				<verse number="16">Isin nama tokkoof ifi garba gootanee ajajamiisaaf yennaa dhiyeessitanu, nama ajajantanu saniif garba akka teetane hin beettanu ree? Akkasuma yoo cubbu'uuf ajajantane, cubbuu du'a fidduuf garba teetan; yoo Waaqaaf ajajantane ammoo balchummaa dhaggatan.</verse>
				<verse number="17">Isin dur garboota cubbu'uu ti; amma ammoo barumsa fudhattaneef gadhaa guutu'uun waan ajajantaneef, Waaqi galatoomu.</verse>
				<verse number="18">Cubbuu jalaa baatanee garboota balchumma'aa teetaneertan.</verse>
				<verse number="19">Isin dadamaan dadhaboolee waan teetaneef, ani dubbii namaa galtuun dubbatiisatti jira. Akkumma tanaan dura qooda nafa keessanii garba battumma'aatii fi jallu'uu gootanee dhikeessitane, amma akka qoodi nafa keessaanii maraa woyyoomu garba balchumma'aa godha'aatii dhikeessa'a.</verse>
				<verse number="20">Isin yennaa garboota cubbu'uu teetane, balchummaa jalaa bilisa jirtaniiyyu.</verse>
				<verse number="21">Waan amma ittiin fokkifattanu kana irraa yeenna san bu'aa maan dhaggattane ree? Muummeen waan saniillee du'a!</verse>
				<verse number="22">Amma ammoo cubbuu jalaa baatanee garboota Waaqaa waan teetaneef woyyumma hin dhaggatan; muummeen woyyumma'aalle jiruu bara baraa ti.</verse>
				<verse number="23">Gatiin cubbu'uu du'a; kennansi Waaqaa ammoo karaa Goottaa keenna Yesuus Kiristoosiitiin jiruu bara baraa ti.</verse>
			</chapter>
			<chapter number="7">
				<verse number="1">Obboleeyyan tiyya! Ani worra seera beekuuf dubbadha. Seerri haga nami jiru'uun jiru qofa nama irratti baallii qaba.</verse>
				<verse number="2">Fakkeennaaf, dubartiin heerunte takka, haga dhirsi isi'ii jiru seeraan itti hidhanteerti; yoo inni du'e ammoo, seera ittiin hidhante san jalaa baateerti.</verse>
				<verse number="3">Tanaaf dhirsi isi'ii adoo jiruu, dhiira dhibii yoo heerunte, gaarayyeeffattuu jedhanti. Dhirsi isi'ii yoo du'e ammoo, isiin seera isatti hidhante jalaa hin baati; dhirsa dhibii yoo heeruntelle gaarayyeeffattu'uu moti.</verse>
				<verse number="4">Obboleeyyan tiyya! Haalli keessanille kanuma fakkaata; isin qooda nafa Kiristoosii waan teetaneef, Seera jalaa duutaneertan; tanaaf, akka nuuti tajaajila Waaqaatiif midhaan buunnuuf, isin ka Kiristoosii du'a keessaa ka'ee teetaneertan.</verse>
				<verse number="5">Yennaa nuuti akka yaada foonii leenu san, halchaan hantuun Seeraan nunnuffantu, akka nuuti du'aaf midhaan buunnu, qoqooda nafa keennaa keessatti hujiisatti jirtiiyyu.</verse>
				<verse number="6">Amma ammoo, Seera nu hidheeru jalaa duunee, hidhaansa isaa jaalaa baaneerra. Tanaaf haganaa achi karaa haareya Ayyaanaatiin malee, karaa Seera dullacha barreeffameeruutiin hin tajaajillu.</verse>
				<verse number="7">Yoona maan jenna ree? Seerrinuu cubbu'u jennuu ree? Waawwo'o! Ammoo cubbuun maan akka teete akka ani beeku ka godhe Seera. Adoo Seerri, “Hin kajeelin” jedhuu dhabe kajeellaan maan akka teete, ani sila hin beekuuyyu.</verse>
				<verse number="8">Cubbuun karaa ajaja Seera irraa dhufeetiin, halchaan marti akka ana keessatti nunnuffantu goote. Ammoo addee Seerri hin jirretti cubbuun waan du'e.</verse>
				<verse number="9">Yennaa dur Seerri hin jirre ani jiru'uun le'eera; ammoo yennaa ajaji Seeraa dhufe cubbuun jiruu dhaggattee,</verse>
				<verse number="10">ani du'e. Ajaji Seeraa ka jiru'uuf kennamelle du'a anatti fide.</verse>
				<verse number="11">Cubbuun karaa ajaja Seeratiin na soddee, na ijjeette.</verse>
				<verse number="12">Maarre, Seerri woyyu'u; ajaji isaalle woyyu'u, balcha'aa fi dansa'a.</verse>
				<verse number="13">Eegasuu waanuma dansa'attuu du'a anatti fide jechu'uu ree? Waawwo'o! Cubbuun cubbuu teetee akka mudhattuuf, karaa waan dansa'aatiin, du'a anatti fidde. Karaa ajajaatiinille, cubbuun irra caalaa cubbuu teete.</verse>
				<verse number="14">Seerri ayyaanticha akka te'e hin beenna. Ani ammoo nama foonii, ka garbicha cubbu'uu te'iisaaf gurgurameeru.</verse>
				<verse number="15">Ani waan godhu hin hubadhu; ani waan godhiisaaf barbaadu hin gohu, ammoo waan jibbu godha.</verse>
				<verse number="16">Ani eega waan hin barbaanne godhu teete, Seerri dansaa akka te'e wolii gala.</verse>
				<verse number="17">Ka waan ani godhiisaaf hin barbaanne godhu, cubbuu ana keessa jirtu malee anaa moti.</verse>
				<verse number="18">Ana keessa yookiin namumma kiyya keessa wonni dansaan takkattiille akka hin jirre ani hin beeka. Waan dansaa godhiisaaf halchaan na keessa jiraattulle, ani waan dansaa godhiisaaf hin dandeenne.</verse>
				<verse number="19">Ani waan dansaa godhiisaaf barbaade hin godhu; ammoo hantuu godhiisaaf hin barbaanne godha.</verse>
				<verse number="20">Ani yoo waan godhiisaaf hin barbaanne godhu teete, ka kana godhu cubbuu na keessa jirtu malee, anaa moti.</verse>
				<verse number="21">Maarre ani Seerri hujii irra ooluun dhagga; ani yennaa waan dansaa godhiisaa barbaadu, seerri namumma'aa akka ani hantuu qofa godhu na tolcha.</verse>
				<verse number="22">Keessi kiyya Seera Waaqaatitti gammada.</verse>
				<verse number="23">Te'uu malee seera dhibii ka nafa kiyya keessatti, seera qalbiin tiyya fudhatu woliin wol lolu dhagga. Seerri dhibiin ana keessatti hujiisatti jiru sun, seera cubbu'uu ti; inni garba ifii na godhateera.</verse>
				<verse number="24">Ani nama farraamessa attamiiti! Foon gara du'aa na geessaaru kana jalaa eentu na baasa?</verse>
				<verse number="25">Karaa Goottaa keenna Yesuus Kiristoosiitiin galanni Waaqaaf te'u! Maarre, qalbii tiyyaan ani garbicha Seera Waaqaa ti; foon kiyyaan ammoo garbicha seera cubbu'uu ti.</verse>
			</chapter>
			<chapter number="8">
				<verse number="1">Maarre worri Kiristoos Yesuusiin le'u, amma muraa yakka'aa jala hin jiru.</verse>
				<verse number="2">Seerri Ayyaana Woyyichaa, ka jiruu kennu karaa Kiristoos Yesuusiitiin, seera cubbu'uutii fi du'aa jalaa na baaseera.</verse>
				<verse number="3">Namummaan namaa dadhadduu waan teeteef, waan Seerri godhuu dadhabe, Waaqi godheera. Inni Ilma ifii ka namummaa teenna cubbaalettii fakkaatee, cubbuu haqiisaaf dhufe, ergiisaan cubbuu namummaa namaa keessa jirtutti yakkaa mure.</verse>
				<verse number="4">Nu worra akka fedha foonii adoo hin te'in, akka fedha Ayyaanaa leenu keessatti, wonni Seerri nu irraa gaafatu balchichi akka muummowuuf, Waaqi tana godhe.</verse>
				<verse number="5">Worri akka fedha foonii le'u waan foonii, worri akka fedha Ayyaanaa le'u ammoo waan ayyaanticha yaadatan.</verse>
				<verse number="6">Yaada fooniitiin moowamuun du'a fida; yaada Ayyaanaatiin moowamuun ammoo jiru'uu fi nageya kenna.</verse>
				<verse number="7">Nami yaada fooniitiin moowamu diina Waaqaa ti; sababille inni Seera Waaqaatiif hin ajajamu; ajajamiisaafille hin dande'u.</verse>
				<verse number="8">Worri yaada fooniitiif ajajamu Waaqa gammachiisuu hin dande'u.</verse>
				<verse number="9">Dhugumaan, Ayyaanni Waaqaa isin keessa waan jiruuf, isin akka fedha Ayyaanaa malee, akka fedha foonii hin leetanu. Nami Ayyaana Kiristoosii hin qannelle nama Kiristoosiitii moti.</verse>
				<verse number="10">Yoo Kiristoos isin keessa jiraate, sababa cubbu'uutiif nafi keessaan du'ulle, sababa balchumma'aatiif Ayyaanni jiruu isinii kenna.</verse>
				<verse number="11">Ayyaanni Waaqaa ka Yesuus du'a keessaa kaasee, isin keessa yoo jiraate, ka Kiristoos du'a keessaa kaase, karaa Ayyaana ifiitiin nafa keessan ka du'uufille jiruu hin kenna.</verse>
				<verse number="12">Tanaaf, obboleeyyan tiyya! Nuuti waan godhuu qannu qanna; wonni godhuu qannu sunille akka fedha foonii le'iisaa moti.</verse>
				<verse number="13">Yoo akka fedha foonii leetane, hin duutan; ammoo hunna Ayyaana Woyyichaatiin hujii fedha foonii yoo ijjeettane jiru'uun leetan.</verse>
				<verse number="14">Worri Ayyaana Waaqaatiin sooreffamu mara ijoollee Waaqaa ti.</verse>
				<verse number="15">Isin Ayyaana ilmoomaa ka, “Abba'a! Abbaa keenna!” jettanee waantanuun fudhattane malee, soda'aan akka leetanuuf ayyaana ammalle isin garboonsu hin fudhanne.</verse>
				<verse number="16">Ayyaanni Waaqaatuu ayyaana keenna woliin wolii galee, nuuti ijoollee Waaqaa akka teene dhugaa baya.</verse>
				<verse number="17">Maarre ijoollee Waaqaa eega teene, isa hin dhaalla; Kiristoos wolille'een hin dhaalla; amma rakkinna Kiristoosii eega qoodanne, ulfinna isaalle hin qoodanna.</verse>
				<verse number="18">Rakkinni ammaa kun ulfinna gara duraa nu'uuf mudhatu woliin wol bira qabamee ilaalamuu akka hin dande'annetti ani laakkowa.</verse>
				<verse number="19">Dadaan duudiin mudhachuu ijoollee Waaqaa dharraa gudda'aan eegiisatti jirti.</verse>
				<verse number="20">Dadaan duudiin ta gatii hin qanne akka teetuuf itti murameera; kunille fedhii ifiitiin adoo hin te'in, fedhii Waaqa akka dadaan duudiin addi'iin eeggattu godheetiin teete.</verse>
				<verse number="21">Addiin sunille ta dadaan duudiin gaafa tokkko garbummaa badi'ii jalaa baatee, ulfinna bilisummaa ijoollee Waaqaa qoodantu.</verse>
				<verse number="22">Dadaan duudiinuu haga ammaa ciniissifatiisaan aadiisatti akka jirtu hin beenna.</verse>
				<verse number="23">Dadaa qofa adoo hin te'in, nuutinuu worri Ayyaana kennaa mata'aa te'e qannu, Waaqi ilma isaa ka guddisaa te'iisa keenna akka mudhisuu fi du'a jalaa wodamiisa keenna eegataa, keessa keennatti aadiisatti jirra.</verse>
				<verse number="24">Nuuti yennaa fayyine waan addi'iin eegataa jirrutti jira; wonni addii godhannu waan fudhanneerru yoo te'e, addii te'iisi isaa hin hafa. Waan fudhateeru ka addi'iin eegatu eennu ree?</verse>
				<verse number="25">Waan hin fudhatin yoo addii godhanne ammoo, ossaan hin eegganna.</verse>
				<verse number="26">Akkuma kana Ayyaanni dadhabbii teenna nu gargaara; attam akka daadimannu nuuti waan hin beenneef, Ayyaanni ammoo aaduu dubbi'iin himantee hin dadeenneen nu'uuf daadimata.</verse>
				<verse number="27">Waaqi gadhaa namaa qorqorulle, yaadi Ayyaanaa maan akka te'e hin beeka; sababille Ayyaanni akka fedha Waaqaatitti kolbaa Waaqaatiif daadimata.</verse>
				<verse number="28">Worra Waaqa jaallatu ka akka fedha isaa waamameef, Waaqi waan maraa dansa'aaf akka isaanii godhu hin beenna.</verse>
				<verse number="29">Worri inni dursee filate akka Ilma isaa fakkaatuu fi Ilmi isaalle obboleeyyan hedduu oddu'utti angafa akka te'uuf, waan Waaqi dursee murteesseeruuf tun teete.</verse>
				<verse number="30">Worra dursee murteesse waameera; worra waamelle balchoonseera; worra balchoonselle ulfeesseera.</verse>
				<verse number="31">Marroo waan kanaa, nuuti maan jenna ree? Waaqi nu woliin yoo jiraate, eentu nu mormee dande'a?</verse>
				<verse number="32">Waaqi Ilma ifii adoo hin marariffatin, nu maraaf dabarsee kenne, waan mara Ilma ifii woliin toluma nuuf hin kennuu ree?</verse>
				<verse number="33">Worra Waaqi fooyate eentu himata? Ka isaan balchoonsu Waaqa.</verse>
				<verse number="34">Eentu itti mura ree? Kiristoos Yesuusiin du'ee, du'a keessaa ka'ee midda Waaqaa jiru, nu'uuf daadimatiisatti jira.</verse>
				<verse number="35">Eentu jaalala Kiristoosii irraa gargar nu baasa ree? Rakko'oo moo farra? Miidha'a moo beela? Daara moo bala'a? Yookiin du'aa ree?</verse>
				<verse number="36">Tun tama Barreeffam Woyyichi, “Si'iif jennee guyyuma guyya'aan ijjeeffanna; akka hoolee qalantuutitti laakkowanneerra” jedhu.</verse>
				<verse number="37">Garuu womaa moti; waan kana mara keessatti karaa ka nu jaallateetiin injifattoota caalleerra.</verse>
				<verse number="38">Du'alle te'ee jiruun, ergantoota Waaqaalle te'ee bulchitooti ol-gubba'aa, wonna amma jirulle te'ee wonni dhufu'uuf jiru, hunnootalle yoo te'e,</verse>
				<verse number="39">wonna gubbaa jirulle te'ee wonni gad jala jiru, wonna dadaa mara keessa jirulle yoo te'e, jaalala Waaqi Goottaa keenna Kiristoos Yesuusiin nu jaallate irraa dande'ee gargar akka nu hin baanne mirkaneeffadheera.</verse>
			</chapter>
			<chapter number="9">
				<verse number="1">Ani ka Kiristoosii waan te'eef dhuguma dubadha; ani hin sobu. Wodanaan kiyya ka Ayyaana Woyyichaan sooreffamulle, akka ani hin sonne dhugaa anaaf baya.</verse>
				<verse number="2">Ani gadda gudda'aa fi laalaa hin lakkinne gadhaa kiyya keessaa qaba.</verse>
				<verse number="3">Gosa tiyya ta hiddaa hidaada kiyya teeteef jedhee, Kiristoos irraa gargar bayee adoo abaarame hin jaaladha.</verse>
				<verse number="4">Gosi tiyya sun gosa Israa'elii ti; Waaqi ijoollee ifii isii godhatee, ulfinna ifiille isi'ii mudhise; gondooroo isii woliin gondoorate, Seeralle isi'ii kenne; isiin waaqeffannaa dhuga'aa qaddi; waadaa hedduulle Waaqi isi'iif gale;</verse>
				<verse number="5">isiin sanyii abbootii teenna gugurdo'oo ti; Kiristoosille, akka namumma'aatitti gosa isi'ii keessaa dhalate; Waaqi waan mara bulchu, haga bara baraa leellifamu! Ameen.</verse>
				<verse number="6">Te'uu malee jechi Waaqaa diigameera jechu'uu moti; kolbaan Israa'elii mara dhugumaan kolbaa Israa'eliitii moti.</verse>
				<verse number="7">Akkasuma sanyiin Abrahaamii marti dhugumaan ijoollee isaatii moti; ammoo, Waaqi Abrahaamiin, “Sanyiin teeti sanyii Yisihaaqiitiin waammanti” jedheera.</verse>
				<verse number="8">Kana jechuun ijoolleen akkuma aadaa nami uumatuutiin dhalatte ijoolle Waaqaati jechu'uu moti; ammoo ta akka sanyi'iititti laakkowantu, ijoollee akka waadaa Waaqi galeetitti dhalatte.</verse>
				<verse number="9">Waadaan sunille jecha, “Bara dhufu yennaa akkasii yennaa ani deebi'ee dhufu, Saaraan ilma deetteerti” jedhu.</verse>
				<verse number="10">Kana qofaa moti, Ribqaan ilmaan lakkuu abbuma tokkochaaf, abbaa sanyii teennaa Yisihaaqiif yennaa ulfootte,</verse>
				<verse number="11">filannoon Waaqaa huji'iin adoo hin te'in, waamichaan akka te'e mudhisiisaaf, ijoolleen lamaanuu adoo hin dhalatin, isaan keessalle'ee tokkochille dansaa yookiin hantuu adoo hin hujin dura,</verse>
				<verse number="12">Waaqi Ribqa'aan, “Angafichi maandhicha tajaajila” jedhe.</verse>
				<verse number="13">Tun tama Barreeffam Woyyichi, “Ani Yaaqoobi jaalladhe, Eesawu ammoo jibbe” jedhu.</verse>
				<verse number="14">Yoona maan jenna ree? Waaqi sirri'ii moti jedhuu dandeennaa? Ijjummaa hin dandeennu!</verse>
				<verse number="15">Waaqi Muuse'een, “Ani kama mararuu barbaadeef marara; kama nawuu barbaadeefille naya” jedhe.</verse>
				<verse number="16">Tanaaf, wonni marti marartii Waaqaa qofa irratti hundootti malee, waan nami fedhu yookiin godhu irrattii moti.</verse>
				<verse number="17">Barreeffam Woyyichi, marroo mooticha Fara'oonii yennaa dubbatu, “Maqaan kiyya biyya lafaa mara keessatti akka lallabamuu fi hunni tiyya si'iin akka mudhattuuf ani mootii si godhe” jedha.</verse>
				<verse number="18">Maarre Waaqi nama fedhe marara, nama fedhelle mataa jabeessa.</verse>
				<verse number="19">Isin keessaa nami tokko, “Yoo akkana teete, Waaqi attam dande'ee balleessaa nama irratti dhagga? Fedhii Waaqaa eentu mormuu dande'a?” anaan hin jedha fa'a.</verse>
				<verse number="20">Namana! Waaqa woliin moromiisaaf ati eennu? Okkoteen faaraa nama isii dhoween, “Maaf akkana ana dhootte?” jedhuu dandeetti?</verse>
				<verse number="21">Nami faara dhowu tokko, loobaa faaraa tokkochuma irraa, meya tokkocha ulfinnaaf, kaan woma te'eef akka te'u godhee dhowiisaaf baallii hin qabuu?</verse>
				<verse number="22">Wonni Waaqi godhelle tanaan wol fakkaatti. Inni hunna ifii beessisiisaa fi mufii ifii mudhisiissaaf barbaade. Ammoo worra mufii isaa jala jiru, ka badi'iif qophaye san ciniinnatee ossate.</verse>
				<verse number="23">Worra ulfinna ifiitiif dursee qopheesse, ka akka marartiin isaa irratti mudhattu itti dhangalaaseefille, ulfinna ifii guddaa mudhisuu barbaade.</verse>
				<verse number="24">Worri inni waame nu fa'aayyu; inni worra Yihudootaa qofa keessaa adoo hin te'in, worra Yihudoota hin te'inille keessaa waameera.</verse>
				<verse number="25">Inni kitaaba Hose'aa keessatti, “Worra kolbaa tiyya hin te'in, ‘Kolbaa tiyya’ jedhee hin waama; kolbaa hin jaallatannelle, ‘Jaallatantuu tiyya’ jedhee hin waama;</verse>
				<verse number="26">adduma, ‘Isin kolbaa tiyyaa moti’ jedhamanetti, ‘Ijoollee Waaqa jiraata'aa’ jedhamanee hin waamaman” jedha.</verse>
				<verse number="27">Isaayaasille marroo Israa'elii qoonqoo ol qabatee, “Laakkossi kolbaa Israa'elii akka maansa abbaayyaa guddoo qarqaraa yoo heddatelle, worruma diqqaa qofati fayya;</verse>
				<verse number="28">Goottaan adoo hin turin ariifatee kolbaa biyya lafaa maratti hin mura” jedheera.</verse>
				<verse number="29">Akkasuma Isaayaas duraan dursee, “Goottaan Hunnaamessi adoo sanyii garii nu'uuf hanburuu dhabe, sila akkuma qachooti Sodoomiitii fi Gomora'aa badane banneerra” jedheera.</verse>
				<verse number="30">Yoona maan jennuu ree? Worri Yihudoota hin te'in, ka balchummaa hin hordofin, balchummaa dhaggate; balchummaan tun ammoo ta dhugeeffanna'aan dhaggantu.</verse>
				<verse number="31">Israa'eliin Seera balchummaa fidu hordofaa turte ammoo, seera muummessiisa waan hin dande'iniif balchummaa bira hin geenne.</verse>
				<verse number="32">Maaf bira hin geyin? Sababille isaan dhugeeffanna'aan adoo hin te'in, huji'iin balchummaa dhaggatiisaaf barbaadane. Isaan dhakaa gufachiisuun gufatane.</verse>
				<verse number="33">Tun tama Barreeffam Woyyichi, “Kunoo, ani dhakaa kolbaa gufachiisu, rassaa isaan jissu Xiyoon keessa hin keya, ka itti dhugeeffatu ammoo hin qaanowu” jedhu.</verse>
			</chapter>
			<chapter number="10">
				<verse number="1">Obboleeyyan tiyya! Halchaan guddoon gadhaa kiyya keessa jirtuu fi daadimannaan ani gara Waaqaa daadimadhu akka kolbaan Israa'elii fayyitu.</verse>
				<verse number="2">Isaan Waaqaaf akka ifi kennaneeranu ani dhugaa isaaniif baya; ammoo Waaqaaf ifi kenniis isaanii sun beekkunsa dhuga'aa irratti ka hundaayeeruu moti.</verse>
				<verse number="3">Isaan karaa Waaqi kolbaa ittiin balchoonfatu wollaalanee, karaa ifiif baafatiisaaf wodhaanatane; karaa Waaqi kolbaa ittiin balchoonsutti harka hin kennanne.</verse>
				<verse number="4">Nami Kiristoositti dhugeeffatu mara akka balchoomuuf, Seerri Kiristoosiin muummoyeera.</verse>
				<verse number="5">Muuseen marroo balchummaa Seeraaf ajajamiisaan dhaggantuu, “Nami Seera muummessu mara jiru'uun le'a” jedhee barreesseera.</verse>
				<verse number="6">Balchummaan dhugeeffanna'aan dhaggantu ammoo, “Gadhaa keeti keessatti, ‘Eentu ol-gubbaa baya?’ hin jedhin; sun, Kiristoos gad fidiisa.</verse>
				<verse number="7">Yookiin, gadhaa keeti keessatti, ‘Eentu qile'etti gad bu'a?’ hin jedhin; sunille, Kiristoos du'a keessaa ol fidiisa” jetti.</verse>
				<verse number="8">Ammoo maan jetti ree? “Jechi Waaqaa si bira, hidhii teeti irraa fi gadhaa keeti keessa jira” jetti. Sunille, jecha dhugeeffanna'aa ka nuuti lallannu.</verse>
				<verse number="9">Yesuus Goottaa akka te'e, afaan keetiin yoo dhugaa baate, Waaqi du'a keessaa akka isa kaaselle, gadhaa keessatti yoo dhugeeffatte, ati hin fayyita.</verse>
				<verse number="10">Nami gadhaa keessatti dhugeeffatee balchooma; afaaniin dhugaa bayee fayya.</verse>
				<verse number="11">Barreeffam Woyyichi, “Nami isatti dhugeeffatu hin qaanowu” jedha.</verse>
				<verse number="12">Worra Yihudootaatii fi Yihudoota hin te'in odduu garaagarummaan hin jirtu; Waaqi Goottaa nama maraa ti; worra isa waammatu maraaf eebba guddaa kenna.</verse>
				<verse number="13">Sababille Barreeffam Woyyichi, “Nami maqaa Gootta'aa waammatu mara hin fayya” jedha.</verse>
				<verse number="14">Ammoo yoo itti hin dhugeeffatin attam waammatuu dande'a? Marroo isaa adoo hin dhage'in attam itti dhugeeffatan ree? Adoo nami itti hin lallabin attamiin dhage'uu dande'an ree?</verse>
				<verse number="15">Nami lallabu yoo ergame malee, attamiin lallabuu dande'a ree? Barreeffam Woyyichi, “Worri Oduu Gammadaa fidee dhufu, attam attam nama gammachiisa!” jedha.</verse>
				<verse number="16">Ammoo worra garii malee marti isaanii Oduu Gammadaa hin fudhanne. Isaayaasinuu, “Gootta'a, eentu waan nuuti jenne dhugeeffate?” jedha.</verse>
				<verse number="17">Maarre, dhugeeffannaan Oduu Gammadaa dhage'iisa irraa dhutti; Oduun Gammadaalle karaa jecha Kiristoosiitiin dhutti.</verse>
				<verse number="18">Ani ammoo, isaan dhugumaan hin dhageennee? Jedhee gaafadha. Dhugumaan isaan dhage'aneeran; sababille Barreeffam Woyyichi, “Qoonqoon isaanii lafa maratti dhage'ante; dubbiin isaaniille haga qaccee biyya lafaa dhaqqadde” jedha.</verse>
				<verse number="19">Ani ammalle, kolbaan Israa'elii hin hubannee? Jedhee gaafadha. Duraan dursee Muuseen, “Kolbaa tuffatante hinaassisee, isin gaabbisiisa; kolbaa gowwitti'illeen isin aarsa” jedheera.</verse>
				<verse number="20">Isaayaasille, “Ani worra ana hin barbaadiniif dhaggameera; worra ‘Waaqi eessa jira’ jedhee ana hin gaafatiniifille mudhadheera” jedhee sodaa maalee dubbateera.</verse>
				<verse number="21">Marroo Israa'elii ammoo, “Kolbaa finqiltu'uu fi ta hin ajajanneef, ani harka kiyya guyyaa guutuu badhiseera” jedha.</verse>
			</chapter>
			<chapter number="11">
				<verse number="1">Ani hin gaafadha: Waaqi kolbaa ifii gateeraa ree? Ijjumaa hin ganne! Aninuu nama Israa'elii ti; sanyii Abrahaamii keessaa gosa Beniyaamii ti.</verse>
				<verse number="2">Waaqi kolbaa dursee fooyate hin ganne. Marroo Eliyaasii, Israa'eliin mormee Waaqa itti kadhatee, waan Barreeffam Woyyichi jedhu, isin hin beettanuu?</verse>
				<verse number="3">Inni, “Gootta'a! Isaan raagota teeti ijjeesaneeran, addee ciinca'aa keeti diiganeeran; ana qofatti hafe; lubbuu tiyyalle barbaadiisatti jiran” jedha.</verse>
				<verse number="4">Deebiin Waaqi isaaf kenne ta maan jettu? “Ani namoota waaqa dharaa ka Ba'aali jedhamuuf hin jilbiiffanne kuma torba ifiif hamburadheera” ta jettu.</verse>
				<verse number="5">Bara ammaa kanalle akkasuma baraareen Waaqi badhaadha ifiitiin fooyate hin jirti.</verse>
				<verse number="6">Fooyati isaa waan isaan hujaneeranu irratti adoo hin te'in, badhaadha isaa irratti hundaya. Yoo fooyati Waaqaa waan kolbaan hujju irratti hundaye, badhaadhi isaa badhaadha dhuga'aa te'uu hin dande'u.</verse>
				<verse number="7">Maan te'ina ree? Kolbaan Israa'elii waan barbaaddu hin dhagganne. Worri dhaggatane worra diqqaa Waaqi fooyate qofaayyu; worri kuun waamicha Waaqaatiif gurra duudane.</verse>
				<verse number="8">Tunille tama Barreeffam Woyyichi, “Waaqi qalbi'ii fi gadhaa isaanii dilleesse; haga adhaalle ilaan hin dhagganu; gurralle'een hin dhage'anu” jedhu.</verse>
				<verse number="9">Daawwitille, “Qoriin isaanii tiyyoo qadduu fi gufuu itti teetee isaan farrisiittu;</verse>
				<verse number="10">akka hin dhaggine ilti isaanii dukkanoottu; goorri isaaniille yenna mara rakko'oon gad gogu” jedhu.</verse>
				<verse number="11">Ammalle ani hin gaafadha: Yihudooti yennaa gufatane, akka jiganee hafanuuf ree? Ijjumaa waawwo'o; sababa Yihudooti Seera cassaneef worri Yihudoota hin te'in fayyinna dhaggate; worra Yihudoota hin te'in irratti akka Yihudooti hinaafanuuf tun teete.</verse>
				<verse number="12">Seera cassiisi Yihudootaa biyya lafaatiif eebba guddaa yoo te'e, jinnanni isaaniille worra Yihudoota hin te'iniif durummaa yoo te'e, adoo Yihudooti fayyanee fa'a eebba caalu attamiititti te'a ree!</verse>
				<verse number="13">Ani amma isin worra Yihudoota hin te'initti dubbadha: ani ergamaa worra Yihudoota hin te'inii akkuma te'etti, hujii tiyyatti hin boona.</verse>
				<verse number="14">Gosa tiyya hinaassisee, isii keessaa gariin akka fayyitu godhiisaaf tana godha.</verse>
				<verse number="15">Yennaa Waaqi isaan gate, eega kolbaan biyya lafaa ta dhibiin Waaqa woliin araarante, yennaa Waaqi isaan fudhatu maanti te'inna laati? Tun qixxee du'aa ka'iisaa ti!</verse>
				<verse number="16">Bukoo takkaa irraa diqqoon isi'ii mataa godhantee, Waaqaaf kennante yoo woyyoonte, bukoon duudiinuu woyyuu teeti; akkasuma hiddi muka tokkoolle Waaqaaf kennamee yoo woyyoome, dameeleelle woyyuu hin teeti.</verse>
				<verse number="17">Dameeleen ejersa ficha'atti dhaabamee yoo caccadde, dameelee ejersa badda'aa itti qabachiisan. Isin worri Yihudoota hin te'in akka ejersa bada'aa san, eebba isaanii worra qoodamu yoo teetane,</verse>
				<verse number="18">Yihudoota akka dameele'ee caccabane san irratti hin koorina'a. Yoo koortane ammoo isin dameelee qofa waan teetaneef, hiddi isin ba'ata malee, isin hidda ba'atuu akka hin dandeenne qaabbadha'a.</verse>
				<verse number="19">Ati ammoo, “Akka ani addee isi'ii bu'ee itti qabadhuuf dameeleen sun caccadde” hin jetta fa'a.</verse>
				<verse number="20">Sun dhuga'a. Isaan waan dhugeeffatiisa dhabaneef caccabane, ati ammoo waan dhugeeffatteef jabaattee dhaabbatte. Maarre sodaadha'a malee, hin koorina'a.</verse>
				<verse number="21">Waaqi Yihudoota dameelee dadante te'ane yoo adde'etti hin lakkisin, adde'etti si lakkisa jettee yaadattaa?</verse>
				<verse number="22">Asitti Waaqi attam akka gadhaa laafuu fi attam akka gadha jabaatu dhaggina. Inni worra jiganetti gadhaa jabaata, ati gadhi laafummaa isaatiin ka jabaattee jiraattu yoo teete si'iif ammoo gadhaa laafa. Ammoo ati yoo gadhi laafummaa isaatiin jabaattee hin jiraatin, atille irraa hin caccadda.</verse>
				<verse number="23">Yihudootille yoo dhugeeffatiisa dhaba isaanii lakkisane, isaan addee dur jiranutti hin deebi'an; sababille Waaqi san godhiisaaf dande'a.</verse>
				<verse number="24">Isin worri Yihudoota hin te'in, ka dameelee ejersa badda'aa ta caccadde teetane, ejersaa ficha'atti dhabametti qassiifamuu yoo dandeettane, Yihudooti dadamaan dameelee ejersa ficha'a te'ane, addee ifii duriitti deebi'ane attam qassiifamuu dadhaban ree!</verse>
				<verse number="25">Obboleeyyan tiyya! Dhugaan dhossa'aa ta akka isin beettanuuf ani barbaadu takkatti jira; isiin, nuuti qaroole'e jettanee yaadiisa irraa isin eeddi. Mataa jabeenni kolbaa Israa'elii akkanumatti hin turu; ammoo worri Yihudoota hin te'in mara gara Waaqaa haga dhufanu qofa tura.</verse>
				<verse number="26">Maarre kolbaan Israa'elii marti hin fayyiti. Barreeffam Woyyichi, “Fayyisaan Xiyoon irraa hin dhufa, hammeenna sanyii Yaaqoobii irraa hin balleessa.</verse>
				<verse number="27">Ani yenna cubbuu isaanii isaan irraa fuudhu, gondooroo tana isaan woliin gondooradha” jedha.</verse>
				<verse number="28">Yihudooti Oduu Gammadaa waan hin fudhatiniif, bu'aa teessaniif jedhanee diinota Waaqaa te'aneeran. Karaa filanno'ootiin ammoo, sababa abbootii isaaniitiif jaalota Waaqaa ti.</verse>
				<verse number="29">Kennansaa fi waamichi Waaqaa hin jijjiiramu.</verse>
				<verse number="30">Isin worri Yihudoota hin te'in kanaan dura worra Waaqaaf hin ajajanne; amma ammoo worri Yihudootaa waan ajajamuu didaneef isin marartii Waaqaa dhaggattane.</verse>
				<verse number="31">Akkuma isin marartii dhaggattane, isaaniille marartii dhaggatiisaaf, amma ka Waaqaaf hin ajajanne te'aneeran.</verse>
				<verse number="32">Waaqi nama maraaf marartii mudhisiisaaf jedhee, ajajamuu diduu jalatti kolbaan mara ta hidhante akka teetu godhe.</verse>
				<verse number="33">Durummaan Waaqaa attam attam guddo'o! Beekkumaa fi qarummaan isaa attam attam gad fagaatti! Muraa isaa qorqoriisa eentu dande'a? Karaa isaa eentu hubatiisa dande'a?</verse>
				<verse number="34">Barreeffam Woyyichi, “Yaada Gootta'aa eentu beeka? Yookiin eentu gorsa isaaf kennu'uu dande'a ree?</verse>
				<verse number="35">Yookiin akka inni deebisee isaaf kennuuf, eentu kennansa Waaqaaf kenneera ree?” jedha.</verse>
				<verse number="36">Sababille wonni maraa isaan dadamee, karaa isaatii fi isaaf jiraata. Ulfinni haga bara baraa isaaf te'u! Ameen!</verse>
			</chapter>
			<chapter number="12">
				<verse number="1">Maarre obboleeyyan tiyya! Namummaa keessan, ciincaa Waaqa gammachisu, jiraata'aa fi woyyicha gootanee akka dhikeessitanu, marartii Waaqaatiin isin kadhadha; waaqeffannaan dhugittiin isii tana.</verse>
				<verse number="2">Fedhiin Waaqaa dansitti'ii fi ta isa gammachiitu, ta mijuu teete beekiisa akka dandeettanu, qalbii teessan haaressiisaan jiruun teessan jijjiirantuuti malee, biyya lafaa tana hin fakkaatina'a.</verse>
				<verse number="3">Akkasuma isin martinuu qixxee Waaqi dhugeeffannaa isinii kenneetitti ifi gad qabiisaan yaadadha'a malee, haga isinii malteen irra ifi jajiisaan marroo teessaniif hin yaadatina'a jedhee, badhaadha naa kennameen isinii hima.</verse>
				<verse number="4">Nuuti nafa keenna tokkocha irratti mitikaa hedduu qanna; mitikaan kun martinuu hujii adda addaa qaba.</verse>
				<verse number="5">Marre nuutille, adoo hedduu teenee jirruu, Kiristoosiin nafa tokkocha; mitikoota nafa tokkochaa akkuma teenetti wol qabanneerra.</verse>
				<verse number="6">Akka Badhaadha Waaqi nuuf kenneetitti nuuti kennansa gara garaa qanna. Kennansi keenna raaga raaguu yoo te'e, qixxee dhugeeffannaa qannuutitti raannuu ti;</verse>
				<verse number="7">kennansi keenna worra dhibii tajaajiluu yoo te'e, jabaannee tajaajjiluu ti; kennansi keenna barsiisiisa yoo te'e, akka maltetti barsiinnuu ti;</verse>
				<verse number="8">kennansi keenna gorsiisa yoo te'e, gorsinuu ti; kennansi keenna arjoomuu yoo te'e, gadha'aan arjoonnuu ti; kennansi keenna bulchiisa yoo te'e, jabaannee bulchinuu ti; kennansi keenna mararuu yoo te'e, gammadaan mararruu ti;</verse>
				<verse number="9">Jaalalli keessan dhugaameessa te'uu ti. Waan hantuu jibba'a; waan dansaa jabeessa'aa qabadha'a;</verse>
				<verse number="10">Akka obboleeyyanii o'isa'aatii wol jaalladha'a; ulfinna woliif kenniisaaf wol doggoma'a.</verse>
				<verse number="11">Jabaadha'aa huja'a malee, gadhee hin te'ina'a. Ayyaana finiineen Goottaa tajaajila'a.</verse>
				<verse number="12">Addii qaddanuun gammada'a; rakkinna ossadha'a; yennaa mara daadimadha'a.</verse>
				<verse number="13">Kolbaan Waaqaa wo dhaddee yenna rakkatu waan qaddanu isaan woliin qoodama'a; keessummoota fudhadha'a.</verse>
				<verse number="14">Worra isin miidhu eebbisa'a; eebbisa'a malee hin abaarina'a.</verse>
				<verse number="15">Worra gammadu woliin gammada'a; worra booyu woliin booya'a.</verse>
				<verse number="16">Yaada tokkoon wolii gala'aatii le'a; ifi ol qabiisa lakkisa'aatii worra gadee woliin le'a; nuuti beekkole'e jedhaa ifi hin saadina'a.</verse>
				<verse number="17">Fuula nama maraa duratti waan dansaa godha'a malee, yenna namooti hantuu isin irratti hujanu, isinille deebittanee hantuu itti hin hujina'a.</verse>
				<verse number="18">Yoo dande'ame nama maraa woliin nageyaan le'iisaaf, gama keessaniin waan dande'amu mara godha'a.</verse>
				<verse number="19">Jaalota tiyya! Mufiin Waaqaa haluu baatuuti malee, isin ijjumaa haluu hin bayina'a. Barreeffam Woyyichi, “Ka haluu bawuu fi ka gatii halu'uu kaffalu ana jedha Goottaan Waaqi” jedha.</verse>
				<verse number="20">Addee haluu baatu, akkuma Barreeffam Woyyichi, “Diinni keeti yoo beelote, nyaachis, yoo dheebote obaas; Yoo akkas goote qaani'iin akka gubatu goota” jedhu tolchi.</verse>
				<verse number="21">Hantuu dansa'aan injifadhu malee, hantuun si hin injifatin.</verse>
			</chapter>
			<chapter number="13">
				<verse number="1">Nami marti worra baallii qabuuf ajajamuu qaba! Sababille baalliin fedha Waaqaatin malee, hin kennantu; worri amma baallii qabulle Waaqaan muudame.</verse>
				<verse number="2">Tanaaf nami worra baallii qabu mormu, waan Waaqi ajaje morma; nami mormulle muraa ifi irratti fida.</verse>
				<verse number="3">Worra waan hantuu huju malee, worri waan dansaa huju bulchitoota hin sodaatanu. Ati worra baallii qabu akka hin sodaanne barbaaddaa? Waan dansaa huji; galatalle isaan irraa hin dhaggatta.</verse>
				<verse number="4">Worri baallii qabu tajaajiltoota Waaqaa ka waan dansaa si'iif godhanu. Ammoo yoo waan hantuu hujje, isaan sodaadhu; sababille isaan worra toluma goraadee hidhateeruu moti. Isaan tajaajiltoota Waaqaa, ka mufii Waaqaa mudhisiisaaf, worra hantuu huju adabanu.</verse>
				<verse number="5">Tanaaf nami adabbii Waaqaa qofaaf adoo hin te'in, sababa wodana'aatiif jedhee worra baallii qabuuf ajajamuu qaba.</verse>
				<verse number="6">Isin tanaaf gibiralle gabbartan; worri baallii qabulle yennaa waan kana hujii irra oolchu Waaqaaf hujiisatti jira.</verse>
				<verse number="7">Waan isaan isin irraa dhaggachu'uuf malane, kenna'aaf; ka gibirri maleef gibira, ka qaraxi maleef qaraxa, ka sodaan malteef sodaa, ka ulfinni maleef ulfinna kenna'a.</verse>
				<verse number="8">Beenyaa eennuulle hin qabaatina'a; beenyaan isin qabaatuu qaddanu wol jaalatiisa qofa te'uu ti; nami nama jaallatu Seera muummesseera.</verse>
				<verse number="9">Ajajooti, “Hin gaarayyeeffatin; hin ijjeesin; hin hatin; hin kajeelin” jedhanuu fi ka dhibiin martinuu, ajaja, “Akka ifi jaallattu nama jaalladhu” jedhuun wolitti qabameera.</verse>
				<verse number="10">Nami nama jaallatu, waan hantuu isa irratti ijjumaa hin godhu; tanaaf, nama jaalallachuun Seera guutu'u.</verse>
				<verse number="11">Yennaan isin hirriibaa dammaxxanu akka geetteertu waan beettanuuf, tana godhuu qaddan. Sababille yennaa itti dhugeeffanne caalaa guyyaan itti fayyinu amma gara keenna dhikaateera.</verse>
				<verse number="12">Halkan dabariisa geyeera; guyyaalle dhikaateera. Tanaaf kowa'a hujii dukkanaa lakkinnee, meya woraanaa ka ifaa uffanna.</verse>
				<verse number="13">Akka kolbaa ifa guyya'aa keessa leetuutitti, amala keenna miidhaffannuu ti malee, quufanee ficiqqisu'uun yookiin machi'iin, sagaagalaan yookiin fariisa'aan, lolaan yookiin hinaaffa'aan hin te'in.</verse>
				<verse number="14">Goottaa Yesuus Kiristoos akka woya'aa uffadha'a malee, halchaa foonii guutatiisaaf hin yaadatina'a.</verse>
			</chapter>
			<chapter number="14">
				<verse number="1">Nama dhugeeffanna'aan dadhabeeru ifitti qabadha'a malee, yaada isaa irratti isa woliin hin mormina'a.</verse>
				<verse number="2">Nami gariin dhugeeffannaa waan mara nyaachittu qaba; nami dhugeeffa'aan dadhaba'aa ammoo waan ficha'atti dhaabamu qofa nyaata.</verse>
				<verse number="3">Nami waan mara nyaatu ka hin nyaanne hin tuffatin; ka waan ficha'atti dhaabamu qofa nyaatu ka waan mara nyaatu irratti hin murin; sababille Waaqi isalle ifitti qabateera.</verse>
				<verse number="4">Ati ka tajaajilaa nama dhibi'ii irratti murtu eennu? Inni yoo dhaabbate, yookiin yoo jige ka murteessu Goottaa isaa ti. Waan Goottaan isa dhaabbachiisuu dande'uuf, inni hin dhaabbata.</verse>
				<verse number="5">Nami tokko guyyaan tokko guyyoota kaan caala jedhee yaada; kuun guyyooti martinuu wol qixxe'e jedhee yaada. Waan akkasii irratti namuu waan qalbiin isaa fudhatte godhuu ti.</verse>
				<verse number="6">Nami guyyaan tokko guyyoota kaan caala jedhee yaadu ulfinna Gootta'aatiif jedhee tana godha. Nami waan mara nyaatulle, sababa sagale'eetiif waan Waaqa galateeffatuuf, ulfinna Gootta'aatiif nyaata. Ka waan tokko tokko nyaatiisa didu, ulfinna Waaqaatiif dida. Innille Waaqa galateeffata.</verse>
				<verse number="7">Nuuti ifiif hin jiraannu; ifiifille hin duunu.</verse>
				<verse number="8">Yoo jiraanne, Gootta'aaf jiraanna; yoo duunelle, Gootta'aaf duuna; tanaaf, duunulle yookiin jiraannulle, nuuti ka Gootta'aa ti.</verse>
				<verse number="9">Tanaaf Kiristoos Goottaa worra du'eetii fi worra jiruu te'iisaaf, du'ee deebi'ee ka'e.</verse>
				<verse number="10">Ati maaf obboleessa keetitti murta ree? Maaf obboleessa keeti tuffatta ree? Nuuti martinuu barcumaa muraa Waaqaa dura hin dhaabbanna.</verse>
				<verse number="11">Sababille Barreeffam Woyyichi, “Dhugumaan Ani Waaqa jiraata'a! Nami marti ana duratti hin jilbiiffata; arrabi martinuu akka ani Waaqa te'e dhugaa baasee hin dubbata’ jedha Goottaan” jedha.</verse>
				<verse number="12">Maarre tokko tokkoon keenna waan gooneef Waaqaaf deebii hin kennina.</verse>
				<verse number="13">Maarre wol wolitti muriisa lakkinnuu ti. Addee san waan worra dhibii gufachiisu yookiin cubbu'utti jissu tokkolle ijjumaa akka hin hunye murteeffadha'a.</verse>
				<verse number="14">Ani karaa Goottaa Yesuusiitiin te'ee sagaleen takkaalle ifii isi'iitiin battii akka hin te'in beekeera; ati ammoo sagaleen gariin akka battitti'iititti yoo dhugeeffatte, isiin battii si'iif teeti.</verse>
				<verse number="15">Waan nyaattuun obboleessa keeti ka miitu yoo teete, ati nama jaalalaan le'uu moti. Sagaleen ati nyaattu nama Kiristoos du'eef sababa badi'ii akka teetu hin godhin.</verse>
				<verse number="16">Waan isin akka waan dansa'aatitti herreddanu maqaan badaan itti hin kennamin.</verse>
				<verse number="17">Mootummaan Waaqaa mootummaa balchumma'aa, nageyaatii fi gammada Ayyaanni Woyyichi kennuu ti malee, mootummaa nyaataatii fi uniisaatii moti.</verse>
				<verse number="18">Nami akka kanaan Kiristoos tajaajilu, Waaqa gammachiisa, namoota biralle'etti fudhatama dhaggata.</verse>
				<verse number="19">Maarre kowa'a waan nageya buusuu fi tokkummaa ijaaru hordofanna.</verse>
				<verse number="20">Sagale'eef jettee, hujii Waaqaa hin diigin. Sagaleen martinuu hin nyaatanti, ammoo waan ati nyaatuun worri dhibiin gufachuun dokonkora.</verse>
				<verse number="21">Foon nyaatuu yookiin daadhii woyni'ii unuu yookiin waan obboleessa keeti gufachiisu hujiisa dhabuun dansa'a.</verse>
				<verse number="22">Marroo waan kanaa dhugeeffannaa qaddu, ifii fi Waaqa oddu'utti eegadhu. Nami waan wonni kun sirri'i jedhee itti dhugeessu yennaa godhu wodanaan isaa isa hin komanne ka badhaadhe.</verse>
				<verse number="23">Ammoo yoo isaan marroo waan nyaatanuu mama qabaatane, hujiin isaanii dhugeeffanna'aan waan hin te'iniif, yennaa nyaatane Waaqi isaanitti mura. Wonni dhugeeffanna'aan hin te'in maraa cubbu'u.</verse>
			</chapter>
			<chapter number="15">
				<verse number="1">Nuuti worri dhugeeffanna'aan jajjaba teene, ba'aa worra dadhaboole'ee ba'atuu qanna malee, ifi gammachiisuu hin qannu.</verse>
				<verse number="2">Tokko tokkoon keenna akka nami dhibiin dhugeeffannaa ifiitiin jabaatu, dansaa isaatiif isa gammachiisuu qanna.</verse>
				<verse number="3">Kiristoos ifi hin gammachiinne; ammoo, akkumma Barreeffam Woyyichi, “Arraba ittiin si arrassanetti ana dhaqqabe” jedhutti isa irratti muummaye.</verse>
				<verse number="4">Ossaa fi jajjabeenna Barreeffam Woyyichi nuuf kennuun addii akka qabaannu, wonni Barreeffama Woyyicha keessatti barreeffamane marti nu barsiisu'uuf barreeffante.</verse>
				<verse number="5">Waaqi, ossaa fi jajjabeenna namaaf kennu, yaada tokko qabaattanee, fakkeenna Yesuus Kiristoosii hordottanee, addee tokko qoonqoo takka'aan, Waaqa Abbaa Yesuus Kiristoosii akka leellifattanu isin dandeessisu.</verse>
				<verse number="6"></verse>
				<verse number="7">Akkuma Kiristoos isin fudhate, isinille ulfinna Waaqaatiif wol fudhadha'a.</verse>
				<verse number="8">Waadaan Waaqi abbootii isaaniitii gale akka muummawuu fi Waaqi addatamaa akka te'e mudhisiisaaf, Kiristoos tajaajilaa Yihudootaa akka te'e, ani isinitti hima.</verse>
				<verse number="9">Akkasuma worri Yihudoota hin te'inille marartii isaatiif, Waaqa akka leellisuuf tajaajilaa isaanii te'e; kunille kama Barreeffam Woyyichi, “Tanaaf ani worra Yihudoota hin te'in oddu'utti si hin leellisa; maqaa keetiifille faaruu hin faarfadha” jedhu.</verse>
				<verse number="10">Ammalle Barreeffam Woyyichi, “Isin worri worra Yihudootaa hin te'in, kolbaa isaa woliin gammada'a” jedha.</verse>
				<verse number="11">Ammalle, “Worri Yihudoota hin te'in marti, Goottaa galateeffadha'a; kolbaan marti, isa galateeffadha'a!” jedha.</verse>
				<verse number="12">Akkasuma Isaayaasille, “Ka sanyii Iseyii keessaa dhalatu hin dhufa; inni worra Yihudoota hin te'in bulchiisaaf hin ka'a; isaanille isa hin addatan” jedha.</verse>
				<verse number="13">Addiin teessan hunna Ayyaana Woyyichaatiin ittuma akka guddattu, Waaqi addii namaaf kennu, isatti dhugeeffachuu keessaniin, gammadaa fi nageya maraan isin guutuu ti.</verse>
				<verse number="14">Obboleeyyan tiyya! Dansa'aan akka guutantaneertanu, beekkunsa maraayyuu akka qaddanuu fi wol barsiisuu akka dandeettanu, mama tokko malee aninuu hubadheera.</verse>
				<verse number="15">Badhaadhi Waaqaa waan anaaf kenneef, marroo waan tokko tokkoo isin yaadachiisu'uuf sodaa malee isinii barreesseera.</verse>
				<verse number="16">Badhaadhi kunille, akka ani Oduu Gammadaa, ta Waaqaa, worra Yihudoota hin te'iniif lallabiisaan akka hayyichaa te'ee, Yesuus Kiristoos tajaajiluuf naa kenname. Tanaaf worri Yihudoota hin te'in ka Ayyaana Woyyichaan woyyoomee fi kennaa Waaqa gammachiisu te'ee akka dhikaatu tajaajila.</verse>
				<verse number="17">Karaa Kiristoos Yesuusiitiin Waaqa tajaajiliisa kiyyaan ani hin boona.</verse>
				<verse number="18">Worri Yihudoota hin te'in dubbi'ii fi hujii tiyyaan akka Waaqaaf ajajamanu, waan Kiristoos karaa kiyyaan godhe qofa malee waan tokkolle dubbatiisaaf ani ila hin jabaadhu.</verse>
				<verse number="19">Akkasuma hunna bilbaasotaatii fi baasotaatiin, hunna Ayyaana Waaqaatille'een, Yerusaalemii jalqabee haga Iliiriqumiititti, Oduu Gammadaa ta Kiristoosii guutuma guutu'utti lallabeera.</verse>
				<verse number="20">Halchaan tiyya ta yennaa maraa hundee nami dhibiin buuse irratti ijaaruu adoo hin te'in, addee Kiristoos hin dhage'amin maratti Oduu Gammadaa lallabiisa.</verse>
				<verse number="21">Ammoo, tun tama, “Worri marroo isaa isaanitti hin himamin hin dhaggan; worri hin dhage'in hin hubatan” jedhantee barreeffante.</verse>
				<verse number="22">Sababa kanaaf ani yennaa hedduu isin bira dhufiisa dhooggame.</verse>
				<verse number="23">Amma ammoo adaala kana keessaa hujii tiyya waan fixadheeruu fi dhufee isin ilaaliisaafille woggaa hedduu dharra'aa waan tureeruuf,</verse>
				<verse number="24">yennaa gara Isphaaniyaa dhaqu goree isin ilaaliisaaf karoorfadheera. Yennaa diqqoo isin dhaggiisaan gammadeen duuba, akka ani ittiin achi dhaquuf qarqaarsa akka anaa gotanu hin addadha.</verse>
				<verse number="25">Ammaa tana ammoo, kolbaa Waaqaa ta achi jirtu tajaajiliisaaf ani gara Yerusaalemii deemiisatti jira.</verse>
				<verse number="26">Wolde'i kiristaanaa ka Maqedooniya'aatii fi Akaayya'aa, hiyyeeyyii Yerusaalem keessatti kolbaa Waaqaa odduu jirtuuf, qarqaarsa kenniisaaf murteeffataneeran.</verse>
				<verse number="27">Murteen tama isaanii ti; ammoo dhuguma isaan, isaan qarqaaruu qaban; eega Yihudooti eebba Ayyaana Waaqaa irraa dhaggatane worra Yihudoota hin te'in woliin qoodamane, worri Yihudoota hin te'inille eebba jiruu fooniitiin dhaggataneen Yihudoota qarqaaruu qaban.</verse>
				<verse number="28">Maarre, ani yennaa hujii tana fixe, beesee isaaniif wolitti qabante maraayyuu isaanii kenneen duuba, Isphaaniyaa dhaqaara; yennaa achi dhaqu goree isin ilaala.</verse>
				<verse number="29">Yennaa gara keessan dhufu, eebbaa Kiristoosii guutumaa guutu'utti fidee akka dhufu ani hin beeka.</verse>
				<verse number="30">Obboleeyyan tiyya! Gootta keenna Yesuus Kiristooniin, jaalala Ayyaanni Woyyichi nuu kennelle'een, ana woliin itti cittanee akka anaaf daadimattanu isin maganniffadha.</verse>
				<verse number="31">Akka ani miidhaa worra hin dhugeeffannee, ka Yihudaa keessaa irraa fayyuu fi tajaajilli kiyya Yerusaalem keessatti kolbaa Waaqaa ta achiitiif fudhatamaa akka te'u daadimadha'a.</verse>
				<verse number="32">Maarre anille fedhii Waaqaa yoo teete, gammadaan gara keessan dhufee, isin dhaggee isin woliin hin haareeffama.</verse>
				<verse number="33">Waaqi, maddi nageya keennaa, isin mara woliin jiraatu. Ameen.</verse>
			</chapter>
			<chapter number="16">
				<verse number="1">Obboleettii teenna Feebeen, ta wolde'a kiristaanaa ka Kanchire'aa keessa tajaajiltu, nama dansaa akka teete akka beettanu barbaada.</verse>
				<verse number="2">Akkuma kolbaa Waaqaatiif maltetti, maqaa Gootta'aatiin isii fudhadha'a! Isiin kolbaa heddu'uu fi analle waan qarqaarteertuuf, qarqaarsa isiin isin irraa barbaaddu maraayyuu isi'iif kenna'a.</verse>
				<verse number="3">Worra hujii Kiristoos Yesuusii ana woliin huje, Phirisqila'aa fi Aqiila'atti nageya anaaf hima'a.</verse>
				<verse number="4">Isaan jireenna isaanii anaaf kennaneeran. Ani isaan galateeffadha; ana calla'aa motii wolde'i kiristaanaa ka worra Yihudoota hin te'inille martinuu isaan galateeffatan.</verse>
				<verse number="5">Wolde'a mana isaanii keessatti wolitti qabamulle'etti nageya anaaf hima'a. Jaala kiyya jaallatamaa, biyya Asiya'aa keessaa dursee Kiristoositti dhugeeffate Ephanexositti nageya anaaf hima'a.</verse>
				<verse number="6">Maariyaamii isiniif jabeennaan hujjetti, nageya naa hima'a.</verse>
				<verse number="7">Yihudoota ana woliin hidhamanee turane Andironikosii fi Yuniyaasitti nageya anaaf hima'a; isaan ergantoota oddu'utti worra beekkamee fi worra anaan dura kiristaana te'eeru.</verse>
				<verse number="8">Jaala kiyya jaallatamaa Gootta'aan jaalladhu, Aphiliiyaaxositti nageya anaaf hima'a.</verse>
				<verse number="9">Jaala kiyya jaallatamaa Isxaakisii fi Urbaanosii karaa Kiristoosiitiin nu woliin hujutti nageya anaaf hima'a.</verse>
				<verse number="10">Aphelesii Kiristoositti dhugeeffatiis isaa mirkaneeffametti nageya anaaf hma'a. Worra maatii Arisxobulosii te'elle'etti nageya anaaf hima'a.</verse>
				<verse number="11">Herodiyoonii akkuma kiyya Yihudii te'etti nageya anaaf hima'a. Worra maatii Naarkisosii keessaa kiristaana te'etti nageya anaaf hima'a.</verse>
				<verse number="12">Worra tajaajila hujii Gootta'aa huju, Tiriifeenee fi Tiriiphaase'etti nageya anaaf hima'a. Hujii Gootta'aa guddoo ta hujje, jaallatanttuu jaala tiyya Pharsiisille'etti nageya anaaf hima'a.</verse>
				<verse number="13">Rufoosii hujii Gootta'aatii filamee fi haadha isaa, ta yennaa mara akka ilmaatitti ana ilaaltetti nageya anaaf hima'a.</verse>
				<verse number="14">Asinkiriixositti, Filegoonitti, Hermeesitti, Phaaxrobaasitti, Hermaasii fi kiristaanota dhibii isaan woliin jiranu maratti negeya anaaf hima'a.</verse>
				<verse number="15">Filogosii fi Yuliya'atti, Neryoosii fi obboleettii isaatitti, Olimphaasii fi kolbaa Waaqaa worra isaan woliin jiranu maratti nageya anaaf hima'a.</verse>
				<verse number="16">Sunqaa obbolumma'aatiin nageya wol fuudha'a. Wolde'ooti Kiristoosii marti nageya isinii dhaaman.</verse>
				<verse number="17">Obboleeyyan tiyya! Worra barnoota isin fudhattaneen mormiisaan, dhugeeffannaa kolba'aalle garagalchuu fi sababa gargar qoqodamiisaa te'u irraa akka ifi eegattanu isin gorsa. Isaan irraa fagaadha'a!</verse>
				<verse number="18">Worri waan akkasii godhu kun halchaa nyaata ifiitiif malee, Kiristoosii Goottaa keennaaf hin hujanu. Dubbii ifii damma dibiisaa fi sosobiisaan kolbaa gadhaa babadhattu gowwooffatan.</verse>
				<verse number="19">Nami marti Wongeelaaf ajajamuu keessan dhage'eera; sababa kanaafille ani marroo teessaniif hin gammada. Marroo waan dansa'aatiif qaroo, marroo waan hantu'uutiif ammoo gowwoolee akka teetanu ani barbaada.</verse>
				<verse number="20">Maddi nageya keennaa, Waaqille, dafee Seexana miila keessan jalatti hin butucha. Badhaadhi Goottaa keenna Yesuus Kiristoosii isin woliin jiraatu.</verse>
				<verse number="21">Ana woliin ka huju, Ximootewoos akkasuma Yihudooti akka kiyyaa Luukiyoos, Yaasoonii fi Soosiiphaaxroos nageya isiniif dhaaman.</verse>
				<verse number="22">Ani Xirxiwoosiin Pawuloos himaaruun xalayaa kana barreesse, Gootta'aan te'ee nageya isiniif dhaama.</verse>
				<verse number="23">Keessummeessaan kiyya Gaayoos, ka mana isaa keessatti wolde'i kiristaana wolitti qabamu, negeya isiniif dhaama. Qabataan beessee qacha'aa, Eraasxoos fi obboleessi keenna Ku'arxoos, nageya isiniif dhaaman.</verse>
				<verse number="24">Badhaadhi Goottaa keenna Yesuus Kiristoosii isin mara woliin jiraatu</verse>
				<verse number="25">Ulfinna Waaqaaf kenninuu ti! Akka Wongeela ani marroo Yesuus Kiristoosii lallabeetitti, akka mudhachuu dhossaa dhugittii bara duriitii jalqaddee hin mudhatin turtelle'etti, inni dhugeeffanna teessaniin akka isin jabaattanee dhaabbattanu godhuu dande'a.</verse>
				<verse number="26">Te'uu male, amma, karaa kitaaba raagoti barreessaneen dhossaan tun ifatti baateerti; martinuu dhugeeffatee akka ajajamu, ajaja Waaqa bara baraatiin kolbaa maratti akka beekkamu godhameera.</verse>
				<verse number="27">Karaa Yesuus Kiristoosiitiin, Waaqa qofuu qarichaaf, bara baraan ulfinni te'u.</verse>
			</chapter>
		</book>
		<book number="46">
			<chapter number="1">
				<verse number="1">Ana Phawuloosii fedha Waaqaatiin ergamaa Yesuus Kiristoosii akka te'uuf waamamee fi obboleessa keenna Sostenees irraa,</verse>
				<verse number="2">wolde'a kiristaanaa ka Waaqaa ka qachaa Qorontoosii keessa jiruuf, worra Yesuus Kiristoosiin woyyoontanee fi ka isaa te'iisaaf waamantane, akkasuma isaanii fi nu'uuf Goottaa ka te'e, worra maqaa Goottaa keenna Yesuus Kiristoosii addee gara garaatitti waammattanu maraaf:</verse>
				<verse number="3">Waaqi Abbaan keennaa fi Goottaan keenna Yesuus Kiristoos badhaadhaa fi nageya isiniif kennu.</verse>
				<verse number="4">Waaqi karaa Yesuus Kiristoosiitiin badhaadha ifii waan isinii kenneef ani yennaa maraa isa galateefadha.</verse>
				<verse number="5">Isin Kiristoosiin waan maraan waan dubbattanuu fi beekkunsaan duroontaneertan.</verse>
				<verse number="6">Wonni nuuti marroo Kiristoosiitiif dhugaa baane, isin biratti hidda horattee jabaatteerti.</verse>
				<verse number="7">Tanaaf mudhatiisa Goottaa keenna Yesuus Kiristoosii adoo eeggattanuu, Kennansi Ayyaanaa tokkolle isin irraa hin dhidhanne.</verse>
				<verse number="8">Haga guyya dhufa Gootta keenna Yesuus Kiristoosititti worra komii hin qanne teetanee akka jiraattanu, inni jabaattanee akka jiraattanu isin tolcha.</verse>
				<verse number="9">Ilma isaa Goottaa keenna Yesuus Kiristoos woliin, tokkummaa akka qabaattanu ka isin waame Waaqi addatama'a.</verse>
				<verse number="10">Obboleeyyan tiyya, gargar bayiis odduu teessanitti hin jiraatin; isin duudiin waan dubbattanutti akka wolii galtanu, yaadaa fi akeettii takka'aan jabaattanee akka leetanu maqaa Goottaa keenna Yesuus Kiristoosiitiin isin gorsa.</verse>
				<verse number="11">Obboleeyyan tiyya, wol dhabi odduu teessanitti akka jiru, maatiin Kilo'ee anatti himaneeran.</verse>
				<verse number="12">Kunille isin tokkoon tokkoon keessan, “Ani ka Phawuloosii ti”; ka dhibiin, “Ani ka Apholoosii ti”; kuun, “Ani ka Pheexroosii ti”; ka biraa, “Ani ka Kiristoosii ti” jettan.</verse>
				<verse number="13">Kiristoos gargar qoodameeraa ree? Fannoo irratti isiniif ka du'e Phawuloosii? Yookin isin maqaa Pawuloosiitiin cuuphantanee?</verse>
				<verse number="14">Kiriisphosii fi Gaayos malee, isin keessaa nama tokkolle waan hin cuuphiniif ani Waaqa galateeffadha.</verse>
				<verse number="15">Tanaaf nami tokkolle, “Maqaa Phawuloosiitiin cuuphantaneertan” jedhiisa hin dande'u.</verse>
				<verse number="16">Ee, ani Isxifaanosii fi maatii isaalle cuupheera; kana malee nama dhibii ka cuupheeru hin qaabadhu.</verse>
				<verse number="17">Kiristoos akka ani Oduu Gammadaa lallabuuf ana erge malee, akka cuuphuuf ana hin ergine. Fannifamuun Kiristoosii akka hunna hin dhanne, Oduu Gammaddaa ka lallabaaru qarummaa namaatiinii moti.</verse>
				<verse number="18">Ergaan fannifamuu Kiristoosii worra baduuf gowwumma'a; nu worra fayyuuf ammoo hunnna Waaqaa ti.</verse>
				<verse number="19">Barreeffama Woyyicha keessatti, “Ani qarummaa worra qaroole'ee hin balleessa; beekkunsa beekkole'eelle gatii hin dhoogga” jedha.</verse>
				<verse number="20">Maarre qaroon meeti? Beekaan guddaan hore eessa jira? Ka waan lafa tanaa qorqoru hore meeti? Waaqi qarummaa lafa tanaa gowwummaa tolchee hin jiruu?</verse>
				<verse number="21">Waaqi akka worri lafa tanaa qarummaa ifiitiin isa hin beennne waan godheef, barsiisa akka gowwummaatti laakkowamu ka nuuti lallannu worra dhugeeffattu fayyisiisaaf fedhi Waaqa te'eera.</verse>
				<verse number="22">Yihudooti bilbaasa dhagguu fedhan, Giriikootille qarummaa barbaadan.</verse>
				<verse number="23">Nuuti ammoo Kiristoosii fannifame lallanna. Kun Yihudootaaf gufu'uu, worra Yihudoota hin te'iniifille gowwumma'a.</verse>
				<verse number="24">Ammoo worra Waaqi waame, worra Yihudootaatii fi worra Giriikootaatiif Kiristoos hunna Waaqaatii fi qarummaa Waaqaa ti.</verse>
				<verse number="25">Wonni gowwummaa Waaqaa fakkaattu qarummaa namaa hin caalti; wonni dadhabbii Waaqaa fakkaattulle hunna nama hin caalti.</verse>
				<verse number="26">Obboleeyyan tiyya, yennaa Waaqi isin waame nama attamii akka teetane qaabadha'a. Akka yaada namaatti isin keessaa worri hedduun qaroolee, yookiin jajjaba, yookiin worra gugurda'aa moti.</verse>
				<verse number="27">Waaqi ammoo qaroolee qaanessu'uuf, worra biyya lafaatitti akka gowwoole'ee laakkowamanu foyate; worra jajjaba qaanessu'uuf worra biyya lafaatitti akka dadhaboole'ee laakkowamanu foyate.</verse>
				<verse number="28">Waaqi, waan worra biyya lafaa biratti barbaachisa'a jedhamee ilallamu akka hin jire godhiisaaf, waan biyya lafaatitti gadi qabamee fi tuffatamee, woyittu hin laakkowanne foyate.</verse>
				<verse number="29">Eennulle fuula Waaqaa duratti akka ifi hin jajneef inni tana godhe.</verse>
				<verse number="30">Isin ammoo Waaqi akka Kiristoos woliin tokkummaa qabaattanu godhe. Tanaaf Waaqi, akka Yesuus Kiristoos qarummaa teenna, balchummaa teenna, woyyumma'aa fi wodoo keenna te'u godhe.</verse>
				<verse number="31">Maarre Barreeffam Woyyichi, “Ka ifi jaju Gootta'aan ifi jajuu ti” jedha.</verse>
			</chapter>
			<chapter number="2">
				<verse number="1">Obboleeyyan tiyya, ani yennaa gara keessan dhufe jechoota guguurda'aa fi qarumma'aan dhossaa Waaqaa isinitti hin lallanne.</verse>
				<verse number="2">Ani haga isin bira ture Yesuus Kiristoosii fannoo irratti fannifame malee, waan dhibii waan tokkolle beekuu dhabiisaaf murteeffadheera.</verse>
				<verse number="3">Ani dadhabaa te'ee, soda'aan akka malee rorommaa gara keessan dhufe.</verse>
				<verse number="4">Haasonni kiyyaa fi lallabi kiyya ayyaanaa fi hunna Waaqaa mudhisiisaan malee, jechoota qarummaa namatiinii moti.</verse>
				<verse number="5">Dhugeeffannaan teessan qarummaa nama irratti adoo hin te'in hunnna Waaqaa irratti ta hundootte akka teetuuf ani tana godhe.</verse>
				<verse number="6">Teetuu malee worra ayyaanaan bilchaateef jecha qarumma'aatiin barsiinna. Qarummaan tun ammoo ta biyya lafaa yookiin muummee irratti ta badu qarummaa bulchitoota lafa tanaatii moti.</verse>
				<verse number="7">Nuuti ammoo biyyi lafaa adoo hin dadamin duratti ulfinna keennaaf qarummaa Waaqi qopheessee fi dhossaa isi'ii ta dhokattee turte dubbanna.</verse>
				<verse number="8">Bulchitoota biyya lafa tana keessaa qarummaa tana ka beeke tokkolle hin jiru. adoo beekanee jiraatane, Goottaa ulfinnaa hin fannisanuuyyu.</verse>
				<verse number="9">Teetuu malee Barreeffam Woyyichi, “Waan ilti namaa hin dhaggin, “Waan gurri namaa hin dhage'iin, Waan gadhaan namaa hin yaadatin Waaqi worra isa jaalatanuuf qopheesera” jedha.</verse>
				<verse number="10">Waaqi ammoo karaa ayyaana ifiitiin dhossaa ifii nutti mudhiseera. Ayyaanni Waaqaa waan duudii, dhossaa Waaqaa ta gadi fago'ootuu hin qorqora.</verse>
				<verse number="11">Waan nama tokko keessa jiru mara ayyaanuma nama san keessa jiruttuu beeka malee, nami dhibiin hin beeku. Akkasuma ayyaana Waaqaa malee, marroo Waaqaa ka beeku eennulle hin jiru.</verse>
				<verse number="12">Waan Waaqa irraa nuu kenname akka beennuuf, Ayyaana Waaqaa fudhanne malee, ayyaana biyya lafa tanaa hin fudhanne.</verse>
				<verse number="13">Tanaaf nuuti dhugaa ayyaanaa ayyaantole'eef ka barsiisaarru, qarummaa Ayyaana Waaqaa irraa dhaggantuun malee, qarummaa nama irraa dhaggantuunii moti.</verse>
				<verse number="14">Nami Ayyaana Waaqaa hin qanne gowwummaa waan itti fakkattuuf, kennansa ayyaana Waaqaa irraa kennamu hin fudhatu; kennansi sun ka qorqoramu Ayyaana Waaqaatiin waan te'eef hubatiisaaf hin dande'u.</verse>
				<verse number="15">Nami Ayyaana Waaqa qabu waan duudii qorqora; inni ammoo ifiif eennulle'een hin qorqoramu.</verse>
				<verse number="16">Barreeffam Woyyichi, “Yaada Gootta'aa ka beeku eennu? ka gorsa isaa kennu eennu?” jedha. Nuuti ammoo, qalbii Kiristoosii qanna.</verse>
			</chapter>
			<chapter number="3">
				<verse number="1">Obboleeyyan tiyya, ani yennaa isin barsiise akka worra yaada foonii gula deemuutii fi Kiristoosiin daa'immaaniititti malee, akka ayyaantole'eetittii moti.</verse>
				<verse number="2">Isin sagalee jadduu nyaatiisa waan hin geyiniif, aanan isin areere malee sagalee jajjadduu moti. Ammaan tanalle sagalee jajjadduu nyaatiisa hin geenne.</verse>
				<verse number="3">Isin haga ammaa akka worra biyya lafaa worra fedhii foonii gula deemu; isin waan wol hinaattanuu fi wol mormitanuuf, worra fedhii foonii gula deemuu motii ree? Akka yaada namaatitti leetanii motii ree?</verse>
				<verse number="4">Isin keessaa tokko, “Ani ka Phawuloosii ti;” ka dhibiille, “Ani ka Apholoosii ti” yennaa jedhu, isin akka worra biyya lafaa te'uu keessanii motii ree?</verse>
				<verse number="5">Inni Apholoos eennu? Phawuloosille eennu? Nuuti akka Goottaan hujii ifii nutti kennetti, tajaajiltoota akka isin dhugeeffattanu goone.</verse>
				<verse number="6">Ani midhaan dhaabe, Apholoos bisaan obaase, ka guddise ammoo Waaqa.</verse>
				<verse number="7">Tanaaf Waaqa isa guddise malee, ka dhaabe yookiin ka bisaan obaase womaayyuu moti.</verse>
				<verse number="8">Ka dhaabee fi ka bisaan obaase wol qixa. Namuu akkuma hujii ifiititti gatii ifii fudhata.</verse>
				<verse number="9">Nuuti tajaajiltoota wolqabannee Waaqaaf hujaarru; isin ficha'aa fi ijaarsa Waaqaa ti.</verse>
				<verse number="10">Akka badhaadha Waaqi anaa kennetti akka nama qaricha mana ijaaru tokkoo ani hundee hundeesse; ka dhibiin hundee ani hundeesse irratti ijaara. Ammoo nami tokko tokkooyyuu achi irratti attam akka ijaaru ifi eegatu qaba.</verse>
				<verse number="11">Hundee yennaa tokko hundootte malee, eennulle hundee dhibii hundeessiisa hin dande'u. Hundeen tunille Yesuus Kiristoos.</verse>
				<verse number="12">Nami hundee tana irratti worqi'iin, meeti'iin, dhakaa gatii guddo'ootiin, mukaan, buuyyo'oon yookiin huuraan ka ijaaru yoo jiraate,</verse>
				<verse number="13">guyyaan mura'aa ka hujiin nama tokko tokkootuu ifatti baatu hin dhufa; guyyaa san hujiin nama tokko tokkootuu ta attamii akka teete ibiddaan haga ilaalantee mudhatti.</verse>
				<verse number="14">Hujiin namichi mana ijaaru hundee san irratti huje, ibiddaan haga ilaallatantee adoo hin gubatin yoo hatte inni gatii ifii hin fudhata.</verse>
				<verse number="15">Namichi mana ijaaru ka hujiin isaa gubattee baddu ammoo gatii ifii hin dhaba; teetuu malee inni ifiif akka nama ibidda keessa taree hin gubatin hafuu hin fayya.</verse>
				<verse number="16">Isin galma Waaqaa akka teetanee fi Ayyaanni Waaqaa isin keessa akka jiru hin beettanuu?</verse>
				<verse number="17">Nami galma Waaqaa yoo diige, Waaqi isa hin diiga. Sababille galmi Waaqaa woyyicha, galmi kunille isinuma.</verse>
				<verse number="18">Eennulle ifi hin sobin. Nami isin keessaa akka yaada biyya lafaatitti qaroo ifi sewu yoo jiraate, dhugumaan qaroo te'iisaaf akka gowwa'aa ifi laakkowuu ti.</verse>
				<verse number="19">Qarummaan biyya lafa tanaa fuula Waaqaa duratti gowwumma'a. kunille Barreeffam Woyyichi, “Waaqi qaroolee qarummaa isaaniitiinuu isaan qaba” jedha;</verse>
				<verse number="20">Barreeffam Woyyichi dhibiille, “Goottaan yaadi worra qaroolee ka woyi hin baane akka te'e hin beeka” jedha.</verse>
				<verse number="21">Tanaaf wonni marti teessan waan teeteef eennulle namaan ifi hin jajin.</verse>
				<verse number="22">Maarre Phawuloosille teenaan, Apholoosille teenaan, Pheexroosille teenaan, biyya lafaalle teenaan, jireennalle teenaan, du'alle teenaan, waan ammaalle teenaan, waan hegeriille teenaan wonni duudiin keessan.</verse>
				<verse number="23">Isin ammoo ka Kiristoosii ti; Kiristoosille ka Waaqaa ti.</verse>
			</chapter>
			<chapter number="4">
				<verse number="1">Namooti akka tajaajiltoota Kiristoosititti worra dhossaa Waaqaa mudhisiisaaf itti gaafatamummaan itti kennante akka teenetti nu laakkowuu qaban.</verse>
				<verse number="2">Itti gaafatantooti goottaa isaaniitiif addatamuu qaban.</verse>
				<verse number="3">Isin yookiin nami dhibiin akka ulaagaa namaatitti yoo anatti mure anaaf womaa moti; aninuu ifi irratti muriisa hin dande'u.</verse>
				<verse number="4">Wodanaa kiyyaan waan ifi komadhu hin qabu, wonni kun ammoo dhugumaan akka ani qulluu te'e hin mirkaneessitu. Ka ana irratti muru Gootta'a.</verse>
				<verse number="5">Tanaaf yennaan adoo hin geyin, Goottaan adoo hin dhufin eennulle'etti hin murina'a. Inni waan dukkana keessatti dhokate ifatti hin baasa; yaada gadhaa namaa keessatti dhokatelle diidatti hin baasa. Yennaa san nami martinuu galata isaaf male Waaqa irraa hin dhaggata.</verse>
				<verse number="6">Obboleeyyan tiyya, isiniif jedhee tana duudii Apholosii fi ifii kiyyatti fakkeessee dubbadheera. Hiikkaan Jecha, “Waan barreeffame irra hin tarina'a jedhu” akka nu'u irraa barattanuuf ani tana godhe. Tanaaf eennulle nama tokkoon ifi jajee, nama dhibii tuffatuu hin qabu.</verse>
				<verse number="7">Ati worra dhibii maaniin caalta? Waan ati qaddu duudii ka si'ii kenne Waaqaa motii? Maarre yoo isa irraa fudhattee jiraatte, akka kennaa hin te'inititti maaf ifi jajja?</verse>
				<verse number="8">Isin qaata waan barbaaddanu mara dhaggattane! Isin qaata duroontane! Nu'u malee isin qaata mootontane. Nuuti isin woliin akka mootonnu, adoo dhugumaan mootontane hin jaaladha.</verse>
				<verse number="9">Waaqi, nu'u ergantoota akka worra du'a itti muranee gara itti ijjeeffamanu geeffamanuu, worra gadee waan nu godhe seya. Tanaaf biyya lafaa irratti ergantoota Waaqaatii fi fuula namaa duratti akka waan daaw'ii teenee mudhanna.</verse>
				<verse number="10">Nuuti Kiristoosiif jennee gowwoolee teeneerra; isin ammoo Kiristoosiin qaro'o; nuuti dadhaboole'e, isin ammoo jajjaba. Nuuti ulfinna dhanneerra, isin ammoo ulfeffantaneertan.</verse>
				<verse number="11">Haga ammaan tanaalle nuuti beelotaa, dheebotaa, daaraa, dikamaa, mana dhannee rakkataa,</verse>
				<verse number="12">harka keennaan hujaa dadhabaarra. Yennaa nu abaaranu, nuuti hin eebbinna; yennaa nu miidhanu, nuuti hin ossina;</verse>
				<verse number="13">yennaa nu arrassanu, nuuti waan dansaa deebinnaaf. Haga ammaan tanaalle nuuti kosi'ii fi caffaa biyya lafa ti.</verse>
				<verse number="14">Ani akka ijoollee tiyya jaalatanteetitti isin gorsiisaaf malee, isin qaannessiisaaf tana barreessiisatti hin jiru.</verse>
				<verse number="15">Isin Kiristoosiin abbooti guddisaa kuma kudhan yoo qabaatanelle, Abbaa tokko callaa qaddan. Ani Oduu Gammaadaa barsiisee karaa Kiristoosiitiin abbaa keessan te'eera.</verse>
				<verse number="16">Tanaaf fakkeenna kiyya akka fudhattanu isin kadhadha.</verse>
				<verse number="17">Sababa kanaaf ani ilma jaalatamaa kiyya, ka Kiristoosiin addatame Ximootewoos gara keessan erga. Inni karaa jiru'uu ka Kiristoosiin dhaggadhe, kama ani wolde'oota kiristaanaa addee maratti barsiisu isin yaadachiisa.</verse>
				<verse number="18">Isin keessaa gariin waan ani dhufee isin dhaggaa hin jirre seyanee, guddoo kooraneeran.</verse>
				<verse number="19">Yoo fedha Waaqaa teete ammoo, ani dhiyoo tanattu gara keessan dhufee, worri koorameyyiin kun waan dubbatanu callaa adoo hin te'in hunna isaanille beekuu fedha.</verse>
				<verse number="20">Sababille Mootummaan Waaqaa waan dubbi'ii adoo hin te'in hunna Waaqaa ti.</verse>
				<verse number="21">Kam feetan? Ulee fudhadhee isinitti dhufa moo, yookiin ayyaana jaalalaatii fi qajeelumma'aatiin isintti dhufa?</verse>
			</chapter>
			<chapter number="5">
				<verse number="1">Amma, sagaagalummaan worra Waaqa malee le'u oddu'uttu hin godhamin, odduu teessanitti akka jirtu odeeffamaara. Nami niitii abbaa ifii akka niiti'ii godhateeru jira.</verse>
				<verse number="2">Maarre, wonni fokkoo akkanaa odduu teessan jirtuun hin gadditan malee, attam koortan? Nama akkasii odduu tessaniin baasa'a.</verse>
				<verse number="3">Ani nafa kiyyaan isin bira jiraadhuu dhabulle, ayyaanaan haga ammaa isin bira jira; akka isin bira jiruutti te'e nama waan farra akkasii hujee irratti maqaa Goottaa Yesuusiitiin ani itti mureera.</verse>
				<verse number="4">Yennaa isin maqaa Goottaa Yesuusiitiin wolta dachaatanu anille hunna Goottaa Yesuusiitiin ayyaanaan odduu teessan waan jiruuf,</verse>
				<verse number="5">nafi namicha kanaa akka baduuf harka Seexanaatti dabarsa'a isa kenna'a; guyyaa Goottaan Yesuus dhufu lubbuun nama kanaa akka fayyituuf tana gootan.</verse>
				<verse number="6">Tanaaf ifi jajuun keessan dansa'aa moti. Uukoon diqqoon bukoo guddoo akka bukeessitu hin beettanuu?</verse>
				<verse number="7">Akkuma amma jirtanutti akka bukoo hareyaa ta uukoo ifi keessaa hin qannee akka teetanu, uukoo dullattii ifi keessaa gata'a. Hooleen Jila Irra Dabarama keennaa Kiristoos woreegameera.</verse>
				<verse number="8">Tanaaf Jila Irra Dabarama keennaa, uukoo dullattii ta cubbu'uu fi hammeena qadduun adoo hin te'in, xaltaa qullumma'aatii fi dhuga'aatiin ka uukoo hin qanneen kowa'a ulfeessina.</verse>
				<verse number="9">Sagaagaltoota woliin tokkummaa hin qabaatina'a jedhee Xalayaa kanaan duraa keessatti ani isiniif barreesseera.</verse>
				<verse number="10">Akkas jechuun kiyya guutuma guutu'utti worra Waaqa malee le'anu sagaagaltoota, yookiin joljoltoota, yookiin hattoota, yookiin worra waaqota dharaa waaqonsanuun hin lansoomina'a jechu'uu moti. Adoo akkas teetee jiraatte biyya lafaa keessaa bawuu qaddaniiyyu.</verse>
				<verse number="11">Ani ammoo nama ifiin ani dhugeeffadheera jedhaa sagaagalu, yookiin joljolu, yookiin waaqota dharaa waaqonsu, yookiin maqaa namaa balleessu, yookiin machowu, yookiin hatuun hin lansoomina'a jedhee isinii barreesse. Nama akkanaa wolille'een hin nyaatina'a.</verse>
				<verse number="12">Worra tokkummaa wolde'a kiristaanaa keessa hin jiretti muriis hujii tiyyaa ree? Worra tokkummaa wolde'a kiristaanaa keessan keessa jirutti isin muruu hin dandeettanuu ree?</verse>
				<verse number="13">Worra ala jirutti ka muru Waaqa. Barreeffam Woyyichi, “Nama hamaa wodhakkaa tessaniin baasa'a” jedha.</verse>
			</chapter>
			<chapter number="6">
				<verse number="1">Isin keessaa nami tokko dhugeeffataa dhibi'iin yoo wol dhabe, dubbii san kolbaa Waaqaa duratti ilaaluu irra, attam gara Kora Mura'aa ka worra hin balchoominii dhaqiisaaf gantan ree?</verse>
				<verse number="2">Kolbaan Waaqaa biyya lafaa irratti akka muru'uu jirtu hin beettanuu? Maarre, biyya lafaa irratti ka murtanu yoo teetane, waan diqqoo akkanaatitti attam muruu dadhaddan?</verse>
				<verse number="3">Nuuti ergantoota Waaqaa irratti akka murru hin beettanuu? Irra caalaa waan biyya lafaatitti attam amma muruu dhanna ree?</verse>
				<verse number="4">Egasuu yoo wol dhaddane dubbii teessan worri wolde'a kiristaanaa keessatti hin barbaachinne akka isinii muru attam itti geeffattan ree?</verse>
				<verse number="5">Akka isin fokkiffatanuuf ani tana jedhaara. Nami qaroon wol dhaba obboleeyyaniititti muru wodhakkaa teessan hin jiruu?</verse>
				<verse number="6">Isin keessaa ammoo dhugeeffataan tokko ka dhibi'iin wol dhabee gara Kora Mura'aa ka worra hin dhugeeffatinii geessuu qabaa?</verse>
				<verse number="7">Isin wol himattanee falmatiisinuu jigiisa keessan mudhitti. Addee san adoo isin yakkantanee hin woyyuu? Akkasuma adoo saamantanee woyyaa motii?</verse>
				<verse number="8">Isin ammoo kiristaana obboleeyyan teessanuuyyuu yakkittanee saamaartan.</verse>
				<verse number="9">Jallaameyyiin Mootummaa Waaqaa akka hin dhaalle hin beettanuu? Hin sobamina'a! Sagaagaltooti yookiin worri waaqota dharaa waaqessu, yookiin gaarayyeffattooti, yookiin dhiirti dhiira bukkoonsitu,</verse>
				<verse number="10">yookiin hattooti yookiin joljoltooti, yookiin ka machowu yookiin worri maqaa namaa balleessu, yookiin worri saamu Mootummaa Waaqaa hin dhaalu.</verse>
				<verse number="11">Isin keessaa gariin worra akkanaa turtane. Isin ammoo maqaa Goottaa Yesuus Kiristoosiitii fi Ayyaana Waaqa keennaatiin cubbuu dhiqattanee, kolbaa Waaqaa teetanee balchoontaneertan.</verse>
				<verse number="12">Nami tokko “Wonni marti anaaf eeyyattanteerti” jedhuu dande'a. Wonni marti ammoo bu'aa qaddi jechu'uu moti. Wonni marti anaa eeyyattanteerti, teetuu malee waan maraaf garba te'ee hin bitamu.</verse>
				<verse number="13">Nami dhibiin, “Sagaleen gadha'aaf, gadhaalle sagale'eef” jedhuu dande'a. Waaqi ammoo waan kana lamaanuu hin balleessa. Nafi keenna Goottaa tajaajilu'uuf, Goottaalle nafa kunuunsu'uuf malee, nafa sagaagalaaf itti fayyadamuu hin qannu.</verse>
				<verse number="14">Waaqi Goottaa du'aa kaaseera; innille hunna ifiitiin du'aa nu hin kaasa.</verse>
				<verse number="15">Nafi keessan mitikaa nafa Kiristoosii akka te'e hin beettanuu? Maare ani mitikaa nafa Kiristoosii fuudhee mitikaa sagaagaltu'uu godhuu qabaa? Ijjumaa te'uu hin qabu!</verse>
				<verse number="16">Nami dubartii sagaagaltitti'iin wolitti maxxane nafi isaa ka isi'iitiin tokko akka te'e hin beettanuu? Barreeffam Woyyichi, “Isaan lamaanuu foon tokkocha te'an” jedha.</verse>
				<verse number="17">Nami Gootta'atti ifi maxxanse ayyaanaan isa woliin tokko te'a.</verse>
				<verse number="18">Sagaagalummaa irraa fagaadha'a. Cubbuun dhibiin nami huju nafa namaa hin tuxxu; nami sagaagalu ammoo nafa ifii irratti cubbuu huja.</verse>
				<verse number="19">Nafi keessan galma Ayyaana Woyyicha Waaqi isiniif kennee, ka isin keessa jiraatuu akka te'e hin beettanuu? Yoona isin ka Waaqaa ti malee ka mataa keessaniitii moti.</verse>
				<verse number="20">Waaqi gati'iin isin bitate. Maarre nafa keessaniin Waaqa ulfeessa'a.</verse>
			</chapter>
			<chapter number="7">
				<verse number="1">Marroo gaaffii gara kiyya barreessitanee dhiirti dubartii adoo fuudhuu dhaddee dansa'a.</verse>
				<verse number="2">Sagaagala irraa ifi eegatiisaaf ammoo, dhiirti tokko tokkoonuu niitii ifii qabaattuu ti; dubartiin tokko tokkoonuu dhirsa ifii qabaattuu ti.</verse>
				<verse number="3">Dhirsi haqa niitii ifii ka dhirsumma'aa hin dhooggatin; niitiille haqa dhirsa ifii ka niitumma'aa hin dhooggatin.</verse>
				<verse number="4">Niitiin nafa ifii irratti baallii hin qaddu; nafa isi'ii irratti baallii ka qabu dhirsa isi'ii ti. Akkasuma dhirsille nafa ifii irratti baallii hin qabu; nafa isaa irratti baallii ta qaddu niitii isaa ti.</verse>
				<verse number="5">Akka jabaattanee dadimattanuuf isin lamaanuu wolii galtanee yennaa murtootteef yoo teete malee, haqa dhirsaa fi niitumma'aa wol hin dhoggatin. Sababa kanaan ka ka'e ifi qabachuu dadhaddanee Seexanni akka isin hin ataanne, ammalle wolitti deebi'aa.</verse>
				<verse number="6">Ani isiniif eeyyamiisaaf malee, isin ajajiisaafii moti.</verse>
				<verse number="7">Nami duudiin akkuma kiyya adoo niitii fuudhuu dhabe hin fedhaayyu. Waaqi ammoo nama tokko tokkoofuu kennaa adda addaa kenneera. Tokkoof kennaa tokko, kaaniif kennaa dhibii kenneera.</verse>
				<verse number="8">Amma worri hin fuudhinii fi hin heerumin, akkasuma haadhotiin hiyyeessaa akka kiyya fuudhaa fi heeruma malee adoo jiraatane dansa'a.</verse>
				<verse number="9">Ifi qabatiisa yoo dadhabane ammoo, addee halchaa fooniitin gubatanu fuudhuu woyya.</verse>
				<verse number="10">Worra fuudheef ajaja kennu qaba; ajaji kunille ka Gootta'aa ti malee kiyyaa moti. Dubartiin heerunte dhirsa ifii irraa gargar hin bayin;</verse>
				<verse number="11">yoo baate ammoo, adoo hin heerumin qofuu leetuu ti; yookiin dhirsa ifii woliin araarantuu ti. Akkasuma dhirsille niitii ifii hin lakkisin.</verse>
				<verse number="12">Worra dhibi'iin ammoo Goottaa adoo hin te'in, ani akkana jedha. Nami dhugeeffate tokko niitii hin dhugeeffatin yoo qabaatee isiin isa woliin le'iisa jaalatte, inni isii hin lakkisin.</verse>
				<verse number="13">Dubartiin dhugeeffattte takkalle dhirsa hin dhugeeffatin yoo qabaattee inni isii woliin le'iisa jaallate, isiin isa hin lakkisin.</verse>
				<verse number="14">Abbaan manaa ka hin dhugeeffatin karaa haadha manaa ta dhugeeffatteetiin Waaqaa biratti fudhatama qabaata; haati manaa ta hin dhugeeffatinille karaa abbaa manaa ka dhugeeffateetiin Waaqa biratti fudhatama qabaatti. Yoo akkas te'uu dhadde, ijoolleen teessan nama Waaqaa te'uu hin dandeettu. Akka kana yoo leetane ammoo, ijoolleen teessan nama Waaqaa hin teeti.</verse>
				<verse number="15">Isin keessaa ka hin dhugeeffatin gargar bayiisa yoo fedhe bayuu ti. Dhirsi dhugeeffataa te'e yookiin niitiin dhugeeffattuu teete, haala akkasiitiin hin hidhamanu. Waaqi nageyaan akka leetanu isin waame.</verse>
				<verse number="16">Ati dubartii tana, dhirsa dhugeeffataa hin te'in keeti, takki fayyittuu beettaa? Atille namicha kana, niitii dhugeeffattuu hin te'in teeti, takki fayyittuu beettaa?</verse>
				<verse number="17">Tokko tokkoon keessan akkuma keennansa Goottaan isinii kennee fi akkuma yennaa Waaqi isin waame jirtanutti jiraadha'a. Kun seera ani wolde'a kiristaanaa duudii keessatti barsiisu.</verse>
				<verse number="18">Nami haqanqabaa qabateen duuba yoo Waaqaan waamame, akka haqanqabaa qabatee hin jirree hin te'in; yoo haqanqabaa qabatee hin jiraatin Waaqaan waamamee jiraate haqanqabaa qabatiisaa hin barbaadin.</verse>
				<verse number="19">Wonni guddoon ajaja Waaqaa eegatiisa malee, haqanqaba qabatiis yookiin qabatuu dhabiis womaayyuu moti.</verse>
				<verse number="20">Nami tokko tokkoonuu akka yennaa Waaqi isa waame jirutti le'uu qaba.</verse>
				<verse number="21">Yennaa Waaqi si waame garbummaa jala turtee? Yoo teeteelle womaa moti. Carraa bilisa bayiisaa yoo dhaggatte ammoo si irra hin tarin.</verse>
				<verse number="22">Nami adoo garba te'eeruu Gootta'aan waamame, Gootta'aan bilisummaa dhaggateera; akkasuma nami adoo bilisa te'eeruu waamame Kiristoosiif garibicha.</verse>
				<verse number="23">Waaqi gati'iin waan isin bitateef, garboota namaa hin te'inna'a.</verse>
				<verse number="24">Obboleeyyan tiyya! Nami tokko tokkonuu yennaa waamame akka jirutti Waaqa woliin jiraatuu ti.</verse>
				<verse number="25">Amma marroo worra hin fuudhinii fi hin heerumin jiranuu, Goottaan ajaja anaaf hin kennine. Ani ammoo, akka nama marartii Gootta'aa dhaggatee addatamaa te'eetitti, yaada kiyya isintti kenna.</verse>
				<verse number="26">Yennaan amma keessa jirru rakkittuu waan iteetef, nami akkuma jirutti adoo le'e dansaa anatti fakkaatti.</verse>
				<verse number="27">Yoo niitii fuutee jiraatte isii lakkisiisaa hin barbaadin, Yoo fuutee hin jirre ammoo fuudhiisaa hin barbaadin.</verse>
				<verse number="28">Yoo fuute ammoo, cubbuu hujje jechuu kiyyaa moti; akkasuma durrittiin takka yoo heerunte cubbuu hujje jechuu kiyyaa moti. Te'uu malee worri fuudhuu fi heerumu biyya lafaa tana irratti rakkoo le'ii hedduu qabaatan; ani ammoo, rakkinna kana jalaa akka baatanuuf jedhee isin gorsa.</verse>
				<verse number="29">Obboleeyyan tiyya! Wonni ani isiniin jedhu barri gabaabbateera; yoona worri niitii qabu akka niitii hin qannee te'ee le'uu ti.</verse>
				<verse number="30">Worri gaddu akka hin gaddineetitti, worri gammadu akka hin gammaneetitti le'uu ti; worri meya bitatu akka womaa hin qannee te'uu ti.</verse>
				<verse number="31">Worri karra biyya lafaatitti fayyadamu akka womaa hin fayyadanee te'ee le'uu ti. Sababille biyyi lafaa tun hin tarti.</verse>
				<verse number="32">Ani akka isin yaaddoo malee leetanu fedha. Nami hin fuudhin waan ittiin Goottaa gammachiisu waan barbaaduuf, yaadi isaa hujii Gootta'aa irratti xiyyeeffata.</verse>
				<verse number="33">Nami fuudhe ammoo, niitii ifii gammachiisiisaa waan barbaaduuf, yaadi isaa waan biyya lafaatiif haajama.</verse>
				<verse number="34">Akka kanaan yaadi isaa addee lamatti qoodameera. Dubartiin hin heerumin yookiin durrittiin takka nafaa fi ayyaanaan woyyoontee ta Gootta'aa te'iisa waan barbaadduuf, yaadi isi'ii hujii Gootta'aatiif haajama; dubartiin heerunte ammoo, dhirsa ifii gammachiisiisaaf waan barbaadduuf waan biyya lafaatiif haajanti.</verse>
				<verse number="35">Ani akka isiniif toltuuf tana jedhe malee, isin hidhiisaaf moti. Isin waan sirrii te'ee fi waan male hujaa, gadhaa tokkoon tajaajila Gootta'aatiif akka ifi kennitanu fedha.</verse>
				<verse number="36">Nami tokko durra kadhateeru woliin wonni godhiisatti jiru sirrii yoo itti hin fakkaatin, ganni isi'iille dabariisa yoo geyee jiraate, woli fuudhiisi isaaniille yoo sirrii itti fakkaatte akkuma fedhe san yoo fuudhe cubbuu itti hin teetu.</verse>
				<verse number="37">Nami tokko ammoo, gadhaa kutatee, wonni isa dirqansiisu yoo hin jiraatin, halchaa ifiille towatiisa dande'ee, durrittii kadhateeru san fuudhuu dhabiisaaf yoo murteeffate dansaa godhe.</verse>
				<verse number="38">Maarre nami fuudhu dansaa godha; ka hin fuune ammoo san caalaa dansaa godha.</verse>
				<verse number="39">Haati manaa haga abbaan manaa isi'ii lubbu'uun jiru seera fuudhaa fi heerumatiin hidhanteerti; yoo dhirsi irraa du'e ammoo, nama ifii feete heerumiisaaf isiin bilisa. Teetuu malee nami isiin heeruntu sun dhugeeffataa te'uu qaba.</verse>
				<verse number="40">Akka yaada kiyyaatitti adoo hin heerumin yoo teette, irra caalaa gammadaan leeti. Anille Ayyaana Waaqaa qaba jedhee heda.</verse>
			</chapter>
			<chapter number="8">
				<verse number="1">Marroo horii waaqota dharaatiif qalamee gaaffii ana gaafattane ilaalchisee, nuuti marti beekkunsa akka qannu hin beenna. Beekunsi akkasii nama bondhoorsa; jaalalli ammoo hin jabeessa.</verse>
				<verse number="2">Nami wo beeka ifiin jedhu, haga beeku'uu maleeyyuu hin beenne.</verse>
				<verse number="3">Nami Waaqa jaalatu ammoo Waaqaan ka beekkame te'a.</verse>
				<verse number="4">Maarre, marroo horii waaqota dharaatiif qalame nyaatiisaa yoo teete, waaqi dharaa dhugumaan jireenna akka hin qanne, akkasuma Waaqa tokkocha malee ka dhibiin akka hin jirre hin beenna.</verse>
				<verse number="5">Adoo Waaqa hin te'in waaqota jedhamanee, waaqotii fi goottoti waamamanu hedduun ol-gubba'aa fi lafa irra jiran yoo jedhamanelle,</verse>
				<verse number="6">nu'uuf ammoo Waaqa tokkocha calla'aatti jira. Inni Waaqa Abbaa wonni duuchiin isaan dadantee fi nuutille isaaf jiraannu; akkasuma Goottaan, Yesuus Kiristoos calla'a. Inni ka wonni duudiin karaa isaatiin dadantee fi ka nuuti karaa isaatiin jiraannu.</verse>
				<verse number="7">Nami marti ammoo dhugaa tana hin beeku. Worri gariin haga ammaa waaqota dharaa waaqonfatiisa waan barataneef, foon horii qalamee san yennaa nyaatanu, akka foon waaqota dharaatiif qalameetitti yaadatan; wodanaan isaaniille dadhabaa waan te'eef hin battowan.</verse>
				<verse number="8">Sagaleen gara Waaqaa nu hin dhiyeessitu; yoo nyaatuu dhanne womaa nu irraa hin dhidhatu; yoo nyaannelle womaa nu'uuf hin ede'amu.</verse>
				<verse number="9">Bilisummaan teessan tun ammoo, worra dhugeeffanna'aan hin jabaatiiniif gufuu akka hin teene ifi eegadha'a.</verse>
				<verse number="10">Ani beekkunsa qaba jettee galma waaqota dharaa keessatti ati nyaatiisatti jirtuun, nami wodanaan isaa dadhabaa te'e tokko yoo si dhagge, wonni kun akka inni horii waaqota dharaatiif qalame nyaatuuf isa hin kakkachuu?</verse>
				<verse number="11">Maarre nami dhugeeffanna'aan hin jabaatin, obboleessa keeti ka te'e, ka Kiristoos du'eef sababa beekkunsa keetiitiin bada.</verse>
				<verse number="12">Karaa kanaan kiristaana dhibii yakkiisaa fi wodanaa isaanii dadhaba madeessiisaan Kiristoos yakkitan.</verse>
				<verse number="13">Tanaaf wonni ani nyaadhu obboleessa kiyya ta gufaachiittu yoo teete, isa akka hin gufachiinneef jedhee ijjuumaa foon hin nyaadhu.</verse>
			</chapter>
			<chapter number="9">
				<verse number="1">Ani nama bilisummaa qabuu motii? Ani ergama'aa motii? Ani Goottaa keenna Yesuus hin dhagginee? Isin Gootta'aan bu'aa hujii tiyyaatii motii?</verse>
				<verse number="2">Ergamaa te'uun kiyya worra dhibii biratti fadhatama dhabulle, ani isiniif ergama'a. Sababille, Gootta'atti waan dhugeeffattaneef isinuu beessisa eregama te'iisa kiyyaa ti.</verse>
				<verse number="3">Worra ana busheeshuuf ani deebii qaba:</verse>
				<verse number="4">waan nyaannuu fi waan unnu dhaggatiisaaf mirga hin qannuu ree?</verse>
				<verse number="5">Akka Ergantoota dhibi'ii, akka obboleeyyan Gootta'aatii fi akka Pheexroosii, nuutille niitii dhugeeffatte ifi faana fudhannee woliin deemiisaaf mirga hin qannuu?</verse>
				<verse number="6">Yookiin anaa fi Barnaabaas calla'aattuu waan le'ii teennaatiif hujatuu qannaa?</verse>
				<verse number="7">Nami loltuu te'ee mindaa malee beesee ifiitiin tajaajilu eennu? Nami muka woyni'ii dhaabee midhaan isi'ii hin nyaanne eennu? Nami horii tissaa aanan hin unne eennu?</verse>
				<verse number="8">Ani akka yaada namaa callaa kana jedhaaraa? Seerri Muuse'eetuu akkana hin jedhuu?</verse>
				<verse number="9">Seera Muuse'ee keessatti, “Qotiyyoo midhaan dhooyiisatti jirtu afaan hin hidhin” ka jedhu barreeffameera. Amma Waaqi marroo qotiyyo'ootiif haajamee tana jedhee?</verse>
				<verse number="10">Waaqi marroo teennaafii motii tana jedhe ree? Nami lafa qotuu fi nami midhaan dhowu qooda midhaanii dhaggadha jedhee akkuma addii godhatu, dhugumaan wonni kun marroo teennaaf barreeffante.</verse>
				<verse number="11">Nuuti waan jireenna ayyaanaatiif barbaachisu isinii facaannee, waan jireenna fooniitiif barbaachisu isin irraa yoo haammanne waan guddo'oo ree?</verse>
				<verse number="12">Worri dhibiinuu waan akkasii isin irraa dhaggatiisaaf mirga ka qabanu yoo teete, nuuti mirga kana caalu attam qabaatuu dhanna ree? Nuuti ammoo mirga kanatti hin fayyadanne. Oduu Gammadaa ta Kiristoositiif gufuu akka hin teeneef, nuuti waan mara ossanne.</verse>
				<verse number="13">Worri Galma Waaqaa keessa tajaajilu sagalee ifii Galma Waaqaa keessaa akka dhaggatuu fi worri addee ciinca'aatitti ciincaa dhikeessu qooda ciinc'aa akka dhaggatu hin beettanuu ree?</verse>
				<verse number="14">Akkasuma worri Oduu Gammadaa lallabu waan ittiin le'anu hujii tana irraa akka dhaggatanu Goottaan ajajeera.</verse>
				<verse number="15">Ani ammoo mirga kana keessaa tokkolle'etti hin fayyadanne; kana ka barreessaarulle akka tana anaa gootanuufii moti. Waan ani ittiin ifi jaju nami gatii dhassiisu'uu mannaa du'u naa woyya.</verse>
				<verse number="16">Ani Oduu Gammadaa waan odeesseef ifi jajuu hin qabu. Kana godhuun anaaf dirqama; Oduu Gammadaa yoo lallabuu dhabe anaaf aanne'e!</verse>
				<verse number="17">Fedha kiyyaan tana yoo godhe, gatii hin dhaggadha; fedha kiyya malee yoo godhe ammoo, hujii Waaqa biraa hadara'aan anatti kennnante muummesse jechu'u.</verse>
				<verse number="18">Gatiin dadhabbii tiyyaa maan ree? Gatiin dadhabbii tiyyaa mirga ifii qabu adoo itti hin fayyadamin, mindaa malee akkanumaan Oduu Gammadaa lallabu'u.</verse>
				<verse number="19">Ani nama bilisa malee, nama tokkolle'eef garbaa moti; ammoo haga dande'ame worra hedduu fayyisiisaaf garba ifi godheera.</verse>
				<verse number="20">Yihudoota fayyisiisaaf Yihudoota biratti akka Yihudootaa te'e. Ani seeraan jala jiraatuu dhabulle, worra seeraan jala jiru biratti akka nama seeraan jala jiruu te'e.</verse>
				<verse number="21">Ani Seera Waaqaa ka qabuu fi Seera Kiristoosiitiin jala jiraadhulle, worra Yihudoota hin te'in ka seera hin qanne fayyisiisaaf akka nama seera hin qannee te'e.</verse>
				<verse number="22">Worra dhugeeffanna'aan dadhabaa te'e fayyisiisaaf, akka worra dadhaba'aa te'e. Worra garii fayyisiisaaf nama duudii woliin waan duudii te'e.</verse>
				<verse number="23">Ani eebba Wongeelaa qoodamiisaaf, Wongeelaaf jedhee tana duudii godha.</verse>
				<verse number="24">Worri wol doggomu duudiin akka rukkisuu fi isaan keessaa tokkochi callaan badhaasa akka fudhatu hin beettanuu? Isinille akkasuma badhaasa akka dhaggattanu rukkisa'a.</verse>
				<verse number="25">Worri doggommo'oof qophawu mara leenjii jadduu leenji'a. Isaan badhaasa taree badu dhaggatiisaaf kana godhan; nuuti ammoo badhaasa bara baraa akka dhaggannuuf tana goona.</verse>
				<verse number="26">Tanaaf ani akka nama yaada hin qannee toluma hin rukkisu; ani akka nama qilleensa tuntummu'uun dhowuu nama toluma aggatuu moti.</verse>
				<verse number="27">Worra dhibi'iif Oduu Gammadaa lallabeen duuba, ani ifiif akka doggomi'iin ala hin teene, nafa kiyya adabaa akka anaaf ajajamu godha.</verse>
			</chapter>
			<chapter number="10">
				<verse number="1">Obboleeyyan tiyya! Akka abbootii teenna duumessi isaaniin gubbbaa jiraatee sooressee fi akka isaan martinuu Abbaayaa Diintuu keessa qaxxaamurane isin qaassisuu fedha.</verse>
				<verse number="2">Isaan duudiin hordofattoota Muuse'ee te'iisaaf duumensaa fi Abbaayaa guddoo tanatti cuuphamane.</verse>
				<verse number="3">Isaan martinuu sagalee ayyaanaa ta wol fakkaattu nyaatane.</verse>
				<verse number="4">Isaan martinuu unii ayyaanaa ta wol fakkaattu unaneeran. Uniin isaan unanelle rassaa ayyaanticha isaan hordofiisatti jiru irraa maddite; rassaan sunille kiristoos.</verse>
				<verse number="5">Teetuu malee, Waaqi isaan keessaa worra heddu'utti waan hin gammadiniif reeffi isaanii goomolee keessatti bittinnayee hafe.</verse>
				<verse number="6">Isaan waan hantuu akka halchane, nuutillee waan hantuu akka hin halchine wonni kun nu'uuf fakkeenna nu ifi eeggachiisu te'eera.</verse>
				<verse number="7">Akkuma Barreeffam Woyyichi, “Kolbaan nyaataa fi unto'oof teette; caaqaa sirbiisaafille kaate” jedhu, isinille akka isaan waaqota dharaa waaqonfatane, waaqota dharaa hin waaqonfatina'a.</verse>
				<verse number="8">Isaan keessaa worri gariin sagaagalee nami kumi diddamii sadi guyyaa tokkotti akkuma dhumate, nuutille sagaagaluu hin qannu.</verse>
				<verse number="9">Isaan keessaa gariin Goottaa haga ilaalane akkuma bofaan ijjeeffamane, nuutille Goottaa haga ilaaluu hin qannu.</verse>
				<verse number="10">Isaan keessaa gariin gungumanee, ergamaa Waaqaa ka balleessuun akkuma badane isinille hin gungumina'a.</verse>
				<verse number="11">Wonni kun duudiin nu'uuf fakkeenna akka teetuuf isaan dhaqqadde; nu worra bara muumme'ee keessa jirruuf ammoo, ifi eeggannoo akka teetuuf barreeffante.</verse>
				<verse number="12">Tanaaf nami ani dhaabbadheera jedhee yaadatu, akka hin jinne ifi eegatuu ti.</verse>
				<verse number="13">Haga ilaallatam namatti dhufee hin beenne, isinitti hin dhunne. Waaqi addatamaa waan te'eef, akka hunnna teessaniin ol haga ilaallatantanuuf isinitti hin lakkisu. Ammoo yennaa haga ilaallatantanu jabeenna ittiin ossattanu isinii kennaa, karaa keessaa baatanu isiniif qopheessa.</verse>
				<verse number="14">Maarre jaalota tiyya! Waaqota dharaa waaqonfatiisa irraa fagaadha'a.</verse>
				<verse number="15">Ani isin worra hubatu waan teetaneef dubbadha; waan ani dubbadhu isinuu mura'a.</verse>
				<verse number="16">Muduunuu yennaa Irbaata Gootta'aa fudhannu itti fayyadannu, ta Waaqalle galateeffannuuf keessaa yennaa unnu eebba dhiiga Kiristoosii fudhatiisatti jirraa motii? Daabboo caccaffannulle yennaa nyaannu eebba foon Kiristoosii fudhatiisatti jirraa motii?</verse>
				<verse number="17">Daabboon takkaan waan jirtuuf, nuuti hedduu teenulle, duudiin keenna daabboo takkaa irraa waan qoodannuuf nuuti nafa tokkocha.</verse>
				<verse number="18">Me kolbaa Israa'elii ilaala'a; worri waan ciinca'aaf dhikaatu nyaatu, tajaajila addee ciinca'aa qoodamiisatti hin jiruu ree?</verse>
				<verse number="19">Egasuu, ciincaan waaqota dharaatiif dhiyaatu, yookiin waaqoti dharaatuu bu'aa qaban jechuu kiyyaa ree?</verse>
				<verse number="20">Waawwoo! Worri waaqota dharaa waaqonsu durriisaaf ciincaa dhikeessa malee, Waaqaafii moti. Akka isin durriisota woliin jaalontanuufille ani hin barbaadu.</verse>
				<verse number="21">Isin muduunuu Gootta'aa keessaa unaa, muduunuu durriisotaa keessalle'ee unuu hin dandeettanu; isin qorii Gootta'aa keessaa nyaataa, qorii durriisotaa keessalle'ee nyaatuu hin dandeettanu.</verse>
				<verse number="22">Yookiin nuuti Goottaa hinaassisaarraa ree? Nuuti isa caalaa jajjabaa ree?</verse>
				<verse number="23">“Wonni marti eeyyatanteerti” jedhama, ammoo wonni marti bu'aa hin qaddu. Wonni marti eeyyatanteerti; wonni marti ammoo hin jabeessitu.</verse>
				<verse number="24">Nami tokko tokkonuu bu'aa mataa ifii callaa barbaaduu adoo hin te'in, bu'aa worra dhibi'iitille'eef yaaduu ti.</verse>
				<verse number="25">Mama wodanaa keessan keessaa ka'u lakkissa'aatii, foon dikko'otti gurguramu duudii nyaadha'a.</verse>
				<verse number="26">Sababille akkuma Barreeffam Woyyichi jedhutti, “Lafaa fi wonni isii irra jiru duudiin ka Gootta'aa ti”.</verse>
				<verse number="27">Nami hin dhugeeffatin tokko areerti'iif yoo isin waame, isinille dhaqiisaaf yoo murteeffattane, waan isin duratti dhiyaate, mama wodanaa keessan keessaa ka'u lakkissa'aatii nyaadha'a.</verse>
				<verse number="28">Ammoo nami tokko, “Kun waaqota dharaatiif ka ciinceffameeru” jedhee yoo isinitti hime, marroo namicha isinitti himeetii fi wodanaa isaatiif jedha'aatii hin nyaatina'a.</verse>
				<verse number="29">Wodanaa jechuun kiyya, wodanaa namicha sanii tuqa jechuu kiyya malee, wodanaa keessanii moti. Egasuu sababa wodanaa nama dhibi'iitiif, bilisummaa tiyya irratti maaf muranti ree?</verse>
				<verse number="30">Ani Waaqa galateeffataa yoo nyaadhe, waan ittiin Waaqa galateeffadhuuf maaf komatama?</verse>
				<verse number="31">Maarre yennaa nyaattanulle te'e yennaa untanu, yookiin waan gootanu mara ulfinna Waaqaatiif godha'a.</verse>
				<verse number="32">Worra Yihudootaa yookiin worra Yihudoota hin te'in yookiin wolde'a Kiristaana Waaqaa hin gufachiisina'a.</verse>
				<verse number="33">Ani nami duudiin akka fayyuuf bu'aa worra dhibi'ii malee, bu'aa mataa kiyyaa adoo hin barbaadin, waan huju maraan nama akkuma gammachiisu isinille akkasuma godha'a.</verse>
			</chapter>
			<chapter number="11">
				<verse number="1">Akkuma ani Kiristoos fakkaadhu isinille ana fakkaadha'a.</verse>
				<verse number="2">Waan duudi'iin yennaa maraa ana qaabataa, barsiisa ani isin barsiise waan qabattaneef isin leelliffadha.</verse>
				<verse number="3">Ammoo Kiristoos mataa dhiiraa, dhiirti mataa dubarti'ii, Waaqille mataa Kiristoosii akka te'e akka beettanu barbaada.</verse>
				<verse number="4">Dhiirti hagooggattee daadimattu yookiin raaga dubbattu ifi salphitti.</verse>
				<verse number="5">Akkasuma dubartiin mataa ifii hin hagooggatin daadimattu yookiin raaga dubbattu, dhiira dubartii irratti baallii qaddu salphitti. Dubartiin mataa ifii hin hagooggatin, akka mataa haadatteetitti laakkowanti.</verse>
				<verse number="6">Dubartiin mata ifii ta hin hagoogganne yoo teete, rifeensa mataa ifii murattuu ti; rifeensa mata'aa muratiis yookiin haadatiis ka isii salphisu yoo te'e ammoo, mataa ifii hagooggattuu ti.</verse>
				<verse number="7">Dhiirti bifa Waaqaatii fi ulfinna Waaqaa ta mudhittu waan teeteef, mataa ifii hin hagooggatin. Dubartiin ammoo ulfinna dhiiraa mudhitti.</verse>
				<verse number="8">Sababille dubarti'ittuu dhiira irraa dhaggame malee, dhiirti dubartii irraa hin dhagganne.</verse>
				<verse number="9">Akkasuma dubarti'ittuu dhiiraaf dadante malee, dhiirti dubarti'iif hin dadanne.</verse>
				<verse number="10">Marroo kanaa fi sababa ergantoota Waaqaatiif, dubartiin hagoogguu beessisa baalli'ii teete san hagooggatuu ti.</verse>
				<verse number="11">Jireenna Gootta'aan qannuun dubartiin dhiira malee hin jiraattu; dhiirtille dubartii malee hin jiraattu.</verse>
				<verse number="12">Akkuma dubartiin dhiira irraa dhaggante, dhiirtille dubartii irraa dhalatte; wonni duudiin ammoo Waaqa irraa dhagganti.</verse>
				<verse number="13">Me isinuu mura'a; duubartiin adoo mataa ifii hin hagooggatin wolde'a kiristaanaa keessatti Waaqa daadimatuun waan malee?</verse>
				<verse number="14">Dhiirti rifeensa mataa ifii dheereffachuun salphinna akka te'e, aadaan le'ii namaatuu isin hin barsiittuu?</verse>
				<verse number="15">Dubartiin ammoo rifeensa dheeraa yoo qabaatte, isi'iif ulfinnaa motii ree? Rifeensi isi'iille akka ittiin ifi gollattuuf kenname.</verse>
				<verse number="16">Nama yaada kanaan moromuu barbaaduuf ammoo, nuuti yookiin wolde'ooti kiristaanaa ka Waaqaa, aadaa dhibii hin qannu.</verse>
				<verse number="17">Yennaa waaqeffanna'aaf wolitti qabantanu, dansaa caalaa hantuu waan gootanuuf, barsiisa amma isinii kennuun isin hin leelliffadhu.</verse>
				<verse number="18">Waan duudi'iin dura, wolde'i kiristaanaa keessan yennaa wolitti qabamu, gargar bayiis odduu teessan akka jiru dhage'eera; wonni ani dhage'elle gamis dhugaa akka te'e hin dhugeeffadha.</verse>
				<verse number="19">Isin keessaa worri dhugaa irra jiru foyamee akka beekkamu, odduu teessanitti gargar bayiis jiraatuu qaba.</verse>
				<verse number="20">Yennaa wolitti qabantanu Irbaati isin nyaattanu ka Gootta'aatii moti.</verse>
				<verse number="21">Sababille yennaa nyaattanu namuu kuun kaan adoo hin eegin qofuu nyaata. Akka kanaan kuun hin beelowa, ka dhibiin hin machowa.</verse>
				<verse number="22">Isin mana itti nyaattanuu fi untanu hin qaddanuu? Yookiin wolde'a kiristaanaa ka Waaqaa hin tuffattanii? Yookiin worra woyi hin qanne qaanessitanii? Ani maan isiniin jedhu ree? Marroo waan kanaatiif isin leellifadhaa ree? Ani ijjumaa isin hin leelliffadhu.</verse>
				<verse number="23">Barsiisi ani Goottaa irraa fudhadhee isiniif dabarsee kenne kana: Gottaan Yesuus halkan dabarfamee kenname xaltaa daabbo'oo fuudhee,</verse>
				<verse number="24">Waaqaaf galata galchee, cassee, “Kun foon kiyya, ka isiniif te'u; kana qaabbii tiyyaaf godhadha'a” jedhe.</verse>
				<verse number="25">Akkasuma Irbaataan duuba muduunuu fuudhee, “Muduunuun tun gondooroo haareya dhiiga kiyyaan teetu; yennaa isii untanu mara qaabbii tiyyaaf godhadha'a” jedhe.</verse>
				<verse number="26">Isin yennaa xaltaa daabbo'oo kana nyaattanuu fi muduunuu tana untanu mara, haga Goottaan deebi'ee dhufutti du'a isaa lalladdan.</verse>
				<verse number="27">Tanaaf eennulle ka isaaf hin malle adoo te'eeruu, daabboo Gootta'aa yoo nyaate, yookiin muduunuu Gootta'aa yoo une, foonii fi dhiiga Gootta'aa waan salphiseef itti gaafatama.</verse>
				<verse number="28">Maarre, eennulle daabboo tana adoo hin nyaatin, muduunuu tanalle adoo hin unin ifi qorqoruu qaba.</verse>
				<verse number="29">Eennulle foon Gootta'aa maan akka te'e adoo hin hubatin, foon Gootta'aa yoo nyaate, muduunuu Gootta'aalle yoo une yakkaamessa ifi godha.</verse>
				<verse number="30">Sababa kanaaf isin keessaa worri hedduun dadhabee, worri hedduun dhibamee, worri gariille du'e.</verse>
				<verse number="31">Adoo dursinee ifi qorqoree jiraanne, sila Waaqa duratti yakkaameyyii hin teenu.</verse>
				<verse number="32">Ammoo biyya lafaa woliin akka nu'utti hin muranne, Goottaan ammuma nu'utti muree nu adaba.</verse>
				<verse number="33">Tanaaf obboleeyyan tiyya! Irbaata Gootta'aatiif yennaa wolitti qabantanu wol eega'a.</verse>
				<verse number="34">Wolitti qabamuun keessan yakkaa ifitti murisiisiisaaf akka hin teene, nami isin keessaa beelaye yoo jiraate mana ifiititti nyaatuu ti. Marroo waan dhibi'ii ani yennaa achi dhufu, qajeelfama isinii kenna.</verse>
			</chapter>
			<chapter number="12">
				<verse number="1">Obboleeyyan tiyya! Amma marroo kennansa Ayyaana Woyyichaa akka beettanu barbaada.</verse>
				<verse number="2">Isin duri yennaa Waaqatti hin dhugeeffatin, karaa irraa gortanee gara waaqota dharaa ka dubbatiisa hin dandeennee, oofamaa akka turtane hin beettan.</verse>
				<verse number="3">Tanaaf nami Ayyaana Waaqaatin sooreffamee, Yesuus abaaru hin jiru; akkasuma Ayyaana Woyyichaan yoo sooreffame malee eennulle, “Yesuus Gootta'a” ka jedhu akka hin jirre akka beettanu barbaada.</verse>
				<verse number="4">Kennansi adda addaa jira; Ayyaanni Woyyichi ammoo tokkochuma.</verse>
				<verse number="5">Tajaajilli adda addaa jira; Goottaan ammoo tokkochuma.</verse>
				<verse number="6">Hujiin adda addaa jirti; waan mara nama duudii keessatti ka huju Waaqa tokkochuma.</verse>
				<verse number="7">Kennansi Ayyaanaa ka nama duudii keessatti mudhatu, bu'aa nama duudi'iitiif kenname.</verse>
				<verse number="8">Ayyaanni Woyyichi tokkoof dandeettii qaroomaan dubbatiisaa hin kenna; ka dhibi'iif Ayyaanni sunuu dandeettii beekkunsaan dubbatiisaa hin kenna.</verse>
				<verse number="9">Tokkoof Ayyaanni sunuu dhugeeffannaa hin kenna; ka dhibi'iif kennansa dhibee irraa fayyisiisaa hin kenna.</verse>
				<verse number="10">Tokkoof hunna bilbaasa hujiisaa, kaaniif hunna raaga dubbataa hin kenna; ka dhibi'iif dandeettii ittiin kennansa Ayyaana Woyyichaatii fi ayyaana hama'aa addaan baasiisaa, tokkoof dandeettii afaan haareya adda addaatiin dubbatiisaa, ka dhibi'iif dandeettii ittiin waan afaan adda addaatin dubbatame addaan baasiisaa hin kenna.</verse>
				<verse number="11">Ayyaana tokkochuma sanitti tana duudii godha; Ayyaanni Woyyichi akka fedhetti nama tokko tokkoofuu kennansa addaa kenna.</verse>
				<verse number="12">Nafi tokkochi qooda adda addaa qaba; nafi tokkochi qooda hedduu qaba. Akkasuma Kiristoosille akka nafa tokkocha qooda hedduu qabuu ti.</verse>
				<verse number="13">Nuuti Yihudoota yoo teenelle, worra Giriikootaa yoo teenelle, garboolee yoo teenelle, worra bilisa yoo teenelle, nafa tokkocha akka teenuuf Ayyaana Woyyichaan cuuphanneerra; nuuti duudiinuu akka unnuuf Ayyaanni tokkochi nu'uuf kennameera.</verse>
				<verse number="14">Nafi qooda hedduu irraa hujame malee, qooda tokko callaa irraa hin hujanne.</verse>
				<verse number="15">Miilli harkaan, “Ani harka waan hin te'iniif, qooda nafaatii moti” yoo jedhe, qooda nafaa te'uun isaa oolchaa hin qabu.</verse>
				<verse number="16">Gurrille, “Ani ila waan hin te'iniif, qooda nafaatii moti” yoo jedhe, qooda nafaa te'uun isaa oolchaa hin qabu.</verse>
				<verse number="17">Nafi duudiin adoo ila te'e, sila maaniin woyi dhage'a? Nafi duudiin adoo gurra te'e, sila maaniin foolee fuudha?</verse>
				<verse number="18">Waaqi ammoo, qooda nafa duudi'ii adda addaan akka ifii barbaadetti, addee addee isaatitti qopheesse.</verse>
				<verse number="19">Qoodi nafaa duudiin, qooda nafaa tokko callaa yoo te'e, nafi eessa jiraata laati?</verse>
				<verse number="20">Kanaaf akka amma jirutti, qoodi nafaa heddu'u; nafi ammoo tokkocha.</verse>
				<verse number="21">Maarre ilti harkaan, “Ati anaaf hin barbaachittu” yookiin mataan miilaan, “Ati anaaf hin barbaachittu” jechuu hin dande'u.</verse>
				<verse number="22">Qooda nafaa keessaa irra caalaa dadhabaa fakkaatanee ka mudhatanuuyyuu, guddoo barbaachisan;</verse>
				<verse number="23">qooda nafa keennaa keessaa ka ulfinna diqqaa qabanu fakkaatanee nu'utti mudhatanuuf, caalchinnee ulfinna kennina; qooda nafa keennaa ka fokkisiisanu fakkaatanee ka nu'utti mudhatanuuf ammoo, caalchinnee kabajjaa kenninee hin eeganna.</verse>
				<verse number="24">Qooda nafa keennaa ka ilatti mudhattuuf ammoo, wonni kun duudiin hin barbaachittu. Waaqi ammoo, qoodi nafaa tuffatamaan ulfinna irra caalu akka qabaatu wolitti qabeera.</verse>
				<verse number="25">Qooda nafaa wodhakkaa garaa garummaan adoo hin jiraatin, akka woliif yaadatanuuf inni tana godhe.</verse>
				<verse number="26">Qooda nafaa keessaa tokko yoo rakkate, ka hafanelle isa woliin rakkatan; isaan keessaa tokko ulfinna yoo dhaggate, ka hafanelle isuma san woliin gammadan</verse>
				<verse number="27">Amma isin duudiin nafa Kiristoosii ti; tokko tokkoon keessanuu qooda nafa isaa ti.</verse>
				<verse number="28">Waaqi wolde'a kiristaanaa keessatti dursee ergantoota, itti aansee raagota, sadeesoo barsiisota, achiin duuba worra bilbaasa huju, isaanitti aansee worra kennansa dhibamaa fayyisiisaa qabu, worra kennansa namoota qarqaariisaa qabu, bulchitootaa fi worra afaan haareyaan dubbatanu kaaseera.</verse>
				<verse number="29">Duudiinuu ergantootaa ree? Duudiinuu raagotaa ree? Duudiinuu barsiisotaa ree? Duudiinuu bilbaasa hujanii ree?</verse>
				<verse number="30">Duudiinuu kennaa dhibamaa fayyisiisaa qabaanii ree? Duudiinuu afaan haareyaan dubbatanii ree? Duudiinuu afaan haareyaan ka dubbatame hiikuu dande'anii ree?</verse>
				<verse number="31">Isin ammoo kennaa caaltu dhaggatu'uuf jabaadha'a. Anille karaa duudii irra caalu isinitti hin mudhisa.</verse>
			</chapter>
			<chapter number="13">
				<verse number="1">Afaan namootaatii fi ergantoota Waaqaatille'een dubbadhee, jaalala qabaachuu yoo dhabe, ani akka bilbila iyyuu yookiin akka sibiila qilillisuu ti.</verse>
				<verse number="2">Raaga dubbatiisaaf kennaa qabaadhee, dhossaa duudii beekee, beekkunsa duudii qabaadhee, dhugeeffannaa guddoo ta gaara adde'ee buqqittu qabaadhee, jaalala qabaatuu yoo dhabe ammoo, ani womaa moti.</verse>
				<verse number="3">Waan qabu mara hiyyeeyyi'iif kennee, nafi kiyyalle akka gubatuuf dabarsee kennee, jaalala qabaatuu yoo dhabe ammoo, womaa naa hin baatu.</verse>
				<verse number="4">Jaalalli ossaamessa; jaalalli arja'a; jaalalli hin hinaafu; hin bondhooru; ifi hin jaju.</verse>
				<verse number="5">Jaalalli jallichaa moti; jaalalli bu'aa ifii qofa hin barbaadu; jaalalli hin bilinjawu; jaalalli yakkaa hin laakkowu.</verse>
				<verse number="6">Jaalalli dhuga'atti malee, hammeennatti hin gammadu.</verse>
				<verse number="7">Jaalalli yennaa mara hin ossa; yennaa mara dhugeeffata; yennaa mara hin addata; yennaa mara ciniinnatee ossata.</verse>
				<verse number="8">Jaalalli ijjumaa hin badu; ammoo raaga dubbatiisalle yoo te'e, hin hafa; afaan haareyaan dubbatiisalle yoo te'e, hin hafa; beekkunsalle yoo te'e, hin hafa.</verse>
				<verse number="9">Sababille wonni nuuti beennu gamisa; raagi nuuti dubbanulle gamisa.</verse>
				<verse number="10">Wonni mijuu teete yennaa dhuttu, wonni gamisa teete hin baddi.</verse>
				<verse number="11">Ani yennaa ijoolle'ee akka ijoolle'ee dubbadhe; akka ijoolle'ee yaadadhe; akka ijoolle'ee herrege; amma ammoo, guddadheen duuba amala ijoollumma'aa lakkiseera.</verse>
				<verse number="12">Wonni amma nuuti dhagginu akka daaww'itii keessaatti caararra'aan dhagginuu ti; yennaa san ilumaan hin dhaggina. Wonni ani amma beeku gamisa; yennaa san qixxee Waaqi ana beekutti, beekkunsa guutuu hin qabaadha.</verse>
				<verse number="13">Yoona dhugeeffannaan, addi'ii fi jaalalli, isaan sadiinuu jabaatanee jiraatan; isaan kana keessaa ka caalu ammoo jaalala.</verse>
			</chapter>
			<chapter number="14">
				<verse number="1">Jaalala hordofa'a; kennaa Ayyaana Woyyichaa, keessattuu raaga dubbatiisaa akka dhaggattanu jabaadha'aa barbaada'a.</verse>
				<verse number="2">Nami afaan hareeyaan dubbatu, waan inni dubbatu ka beeku waan hin jirreef, Waaqatti dubbata malee namootatti hin dubbatu; inni hunna Ayyaana Woyyichaatiin dhossaa dhuga'aa dubbata.</verse>
				<verse number="3">Nami raaga dubbatu, namoota ijaariisaaf, jabeessiisaa fi jajjabeessiisaa dubbata.</verse>
				<verse number="4">Nami afaan haareyaan dubbatu mataa ifii callaa ijaara; ka raaga dubbatu ammoo wolde'a kiristaanaa ijaara.</verse>
				<verse number="5">Isin duudiin afaan haareyaan akka dubbattanu hin jaaladha; ammoo san caalaa kennaa raaga dubbatiisaa akka qabaattanu jaaladha. Waan afaan haareyaan dubbatame san, akka wolde'i kiristaanaa ittiin ijaramu nami tokko yoo hiike malee, nama afaan haareyaan dubbatu caalaa ka raaga dubbatutti caala.</verse>
				<verse number="6">Maarre obboleeyyan tiyya! Ani mudhii yookiin beekkunsa yookiin raaga yookiin barsiisa tokko adoo hin dubbatin, afaan haareya calla'aan dubbataa gara keessan yoo dhufe, maan isinii baya?</verse>
				<verse number="7">Suusullee yookiin kiraara meya lubbuu hin qanne irrattuu, qoonqoon afuufantu yookiin dhoyantu sun qoonqoo adda addaa yoo hin qabaatin, qoonqoon isaan dhageessisanu ta attamii akka teete attamiin beekkanti ree?</verse>
				<verse number="8">Tultullaan afuufamee, qoonqoon isaalle qulloottee yoo beekkamuu dhadde, eennuttuu lolaaf qophowa ree?</verse>
				<verse number="9">Akkasuma, wonni isin afaan haareyaan dubbattanu ka hin beekkanne yoo te'e, nami waan isin dubbattane attamiin beekuu dande'a ree? Isin akka waan qilleensatti dubbattanuu teetan.</verse>
				<verse number="10">Biyya lafaa irratti afaan hedduun adda addaa jira; isaan keessaa hiikkaa ka dhabe hin jiru.</verse>
				<verse number="11">Ani hiikkaa afaan dubbatamuu san yoo beekuu dhabe ammoo, nama dubbatu biratti orma te'a; innille orma anatti te'a.</verse>
				<verse number="12">Maarre isin kennaa Ayyaana Woyyichaa dhaggatiisaaf eega dharraatane, waan duuchii caalaa kennaa wolde'i kiristaanaa ittiin ijaaramu akka dhaggattanu jabaadha'aa barbaada'a.</verse>
				<verse number="13">Tanaaf nami afaan haareyaan dubbatu, waan dubbate san hiikuu akka dande'u daadimatuu qaba.</verse>
				<verse number="14">Ani afaan haareyaan yoo daadimadhe, ayyaanni kiyya hin daadimata; qalbiin tiyya ammoo womaa hin hujju.</verse>
				<verse number="15">Maan godhuu qaba? Ani ayyaana kiyyaan hin daadimadha; qalbii tiyyaalle'een ammoo hin daadimadha; ayyaanaan hin faarsa; qalbii tiyyalle'een ammoo hin faarsa.</verse>
				<verse number="16">Ati ayyaana keetiin yoo Waaqa galateeffattu, nami wonni ati jettu haareya itti teetee, hiikkaa dubbi'ii hin beekin, daadimannaa galataa ta ati dhikeessitutti, “Attam Ameen” jechuu dande'a ree?</verse>
				<verse number="17">Daadimannaan galataa ta ati dhikeessite dansaa teetulle, nami dhibiin ammoo ittiin hin jabaatu.</verse>
				<verse number="18">Ani isin duudii caalaa afaan haareyaan waan dubbadhuuf, Waaqa galateeffadha.</verse>
				<verse number="19">Te'uu malee wolde'a kiristaanaa keessatti, afaan hin beekkanneen jecha kuma kudhan dubbachuu irra, namoota dhibii barsiisiisaaf, jecha shan afaan beekkamuun dubbatuu jaaladha.</verse>
				<verse number="20">Obboleeyyan tiyya! Waan hantu'uuf daa'immaan te'a'a; yaada keessaniin ammoo worra guddatane te'aa malee, daa'immaan hin te'ina'a.</verse>
				<verse number="21">Barreeffama Woyyicha keessatti, “‘Ani karaa namoota afaan haareya dubbatanuutii fi karaa namoota afaan ormaa dubbatanuutiin, kolbaa tanatti hin dubbadha; tun teetulle kolbaan tiyya ana hin dhageettu’ jedha Goottaan” jedhantee barreenfanteerti.</verse>
				<verse number="22">Tanaaf afaan haareyaan dubbachuun beessisa worra hin dhugeeffanneef kenname malee, worra dhugeeffateef ka kennamee moti; raagi ammoo worra dhugeeffateef malee, worra hin dhugeeffanneefii moti.</verse>
				<verse number="23">Maarre wolde'i kiristaanaa marti wolitti qabamee, nami marti afaan haareyaan yoo dubbate, namooti hiikkaa dubbii sanii hin beenne yookiin worri hin dhugeeffatin yoo ol seenane isiniin, “Worri kun maraateera” hin jedhanuu ree?</verse>
				<verse number="24">Ammoo isin martinuu adoo raaga dubbatiisatti jirtanuu, nami hin dhugeeffatin yookiin nami dubbiin tun isaaf hin galle yoo ol seene, waan dhage'een cubbuu ifii hubata. Akkasuma dubbii dhage'u duudi'iin isatti muranti.</verse>
				<verse number="25">Dhossaan gadhaa isaa keessa jirtulle ifatti hin baati; innille addaan lafatti jigee, “Dhugumaan Waaqi odduu teessan jira” jedhaa Waaqaaf sagada.</verse>
				<verse number="26">Obboleeyyan tiyya! Yoona maan jenna ree? Yennaa wolitti qabantanu isin keessaa tokko faarsiisa, tokko barsiisiisa, tokko mudhii, tokko afaan haareyaan dubbatiisa, tokko waan dubbatame hiikiisa hin qabaata. Wonni kun duudiin ammoo, wolde'a kiristaanaa ijaariisaaf te'uu ti.</verse>
				<verse number="27">Worri afaan haareyaan dubbatu yoo jiraate, lama yookiin yoo heddate sadi callaan, badoo badoo'oon dubbatuu ti; nami tokko ammoo waan dubbatame san hiikuu ti.</verse>
				<verse number="28">Nami hiiku yoo jiraatuu dhabe, ka afaan haareyaan dubbatu sun, ifii fi Waaqa calla'atti dubbatuu malee, wolde'a kiristaanaa keessatti cadhisuu ti.</verse>
				<verse number="29">Raagoti lama yookiin sad te'anee dubbatanuu ti; worri dhibiin ammoo waan isaan jedhane qorqoruu ti.</verse>
				<verse number="30">Worra tee'ane keessaa nama dhibi'iif mudhiin yoo kennanteef ammoo, ka duraan dubbatiisatti jiru sun cadhisuu ti.</verse>
				<verse number="31">Nami duudiin akka baratuu fi jajjabaatu, tokko tokkoon keessan badoo badoo'oon raaga dubbatuu dandeettan.</verse>
				<verse number="32">Ayyaanni raagotaa raagotaaf hin ajajama.</verse>
				<verse number="33">Sababille Waaqi Waaqa nageyaati malee, ka hoga'aatii moti. Akkuma wolde'a kiristaanaa duudii keessatti te'u,</verse>
				<verse number="34">dubartooti wolde'a Kiristaanaa keessatti cadhittuu ti. Akkuma Seerri Muuse'ee jedhutti, dubartooti akka ajajantu malee, akka dubbattuuf hin eeyyamanne.</verse>
				<verse number="35">Wonni tokko tokko ka isaan beekiisaa barbaadanu yoo jiraatte, abbuma manaa ifii manatti gaafatanuu ti; dubartiin takka wolde'a Kiristaanaa keessatti dubbachuun fokko'o.</verse>
				<verse number="36">Jechi Waaqaa isin irraa dhufee? Yookiin isin qofa geyee?</verse>
				<verse number="37">Nami tokko ani raaga'a yookiin kennaa ayyaanaa qaba ka jedhu yoo jiraate, ajaji ani barreesse kun ka Gootta'aa akka te'e beekuu ti.</verse>
				<verse number="38">Nami tana hin beenne ammoo, inninuu hin beekkamu.</verse>
				<verse number="39">Tanaaf obboleeyyan tiyya! Raaga dubbatiisaaf jabaadha'aa barbaada'a; afaan haareyaan dubbatiisalle hin dhoogginna'a.</verse>
				<verse number="40">Wonni duudiin ammoo, karaa qajeela'aa fi seeraan te'uu ti.</verse>
			</chapter>
			<chapter number="15">
				<verse number="1">Amma obboleeyyan tiyya! Oduu Gammadaa ta ani isinitti lallabeeruun fudhattanee, itti jabaattanee dhaabbattane, isin qaassisuu fedha.</verse>
				<verse number="2">Oduu Gammadaa ta ani isinitti lallabe jabeessitanee yoo qabattane, ittiin hin fayyitan; yoo san te'uu dhadde ammoo, dhugeeffannaan teessan gatii hin qaddu.</verse>
				<verse number="3">Ani waan ifiif fudhadhe ka waan duudii caalu isinii dabarseera; wonni ani isinii dabarselle: akkuma Barreeffama Woyyicha keessatti barreenfante Kiristoos cubbuu teennaaf du'ee,</verse>
				<verse number="4">awwaalamee, akkuma Barreeffama Woyyicha keessatti barreeffantetti, guyyaa sadiin duuba du'aa ka'eera ta jettu.</verse>
				<verse number="5">Inni Pheexroositti mudhattee, achiin duuba barattoota ifii kudhanii lamatti mudhate.</verse>
				<verse number="6">Saniin duuba hordofattoota ifii ka dhibba shaniin ol te'anutti yennaa tokkotti mudhate; hedduun isaanii haga ammaa hin jiran; gariin ammoo du'aneeran.</verse>
				<verse number="7">Yaaqoobitti mudhateen duuba ammoo, ergantoota maratti mudhate.</verse>
				<verse number="8">Muummee irratti ana nama akka sadheessaa te'elletti mudhate.</verse>
				<verse number="9">Ani ergantoota duudii keessaa diqqa'a; wolde'a Kiristaanaa ka Waaqaa irralle'etti waan miidhaa geessiseeruuf ergamaa jedhamiisaaf nama te'uu moti.</verse>
				<verse number="10">Amma ammoo badhaadha Waaqaatiin akka amma te'e kana te'ee dhaggama; baadhaadhi inni anaaf kennelle akkanumaan hin hanne. Ani ergantoota taan caalaa dadhabee hujeera; tana ka huje badhaadha Waaqaa ka ana woliin jiru malee, anaa moti.</verse>
				<verse number="11">Maarre analle te'e isaan, woma kana lallana; isinille waanuma kana dhugeeffattane.</verse>
				<verse number="12">Kiristoos du'aa akka ka'e eega lallabame, isin keessaa worri gariin attamiin du'aa ka'iis worra du'ee hin jiru jedhan ree?</verse>
				<verse number="13">Du'aa ka'iis worra du'ee yoo hin jiraatin, Kiristoosille du'aa hin kaane jechu'u.</verse>
				<verse number="14">Kiristoosille yoo du'aa ka'ee hin jirre teete, lallabi keenna gatii hin qabu; dhugeeffannaan teessanille gatii hin qaddu jechu'u.</verse>
				<verse number="15">Waaqi, Kiristoos du'aa kaaseera jennee, dhugaa bayiisa keennaan dhugaa baatota Waaqaa, dharaameyyii teenee dhagganneerra. Worri du'e dhugumaan du'aa ka hin kaane yoo te'e, Waaqi ammoo Kiristoos du'aa hin kaanne jechu'u.</verse>
				<verse number="16">Sababille worri du'e ka hin kaafanne yoo te'e, Kiristoosille du'aa ka'ee hin jiru.</verse>
				<verse number="17">Kiristoos yoo du'aa kaafamee hin jirre teete, dhugeeffannaan teessan gatii hin qaddu; haga ammaan tanaalle cubbu'uun jirtan.</verse>
				<verse number="18">Yoo akkana teete worri Kiristoositti dhugeeffatee du'e badeera jechu'u.</verse>
				<verse number="19">Jiruu biyya lafaa tana calla'aaf Kiristoositti yoo addannee jiraanne, namoota duudii caalaa ka nayuu qabanuuf nu'u.</verse>
				<verse number="20">Kiristoos ammoo dhugumaan du'aa ka'ee, worra du'eef angafa te'ee du'aa ka'a isaanille mirkaneesse.</verse>
				<verse number="21">Duuti karaa nama tokkootiin akkuma dhutte, du'aa ka'iis worra du'eelle karaa nama tokkootiin dhutte.</verse>
				<verse number="22">Nami marti akkuma Addamiin du'u, akkasuma nami marti Kiristoosiin jiruu hin dhaggata.</verse>
				<verse number="23">Tun tokko tokkoofuu badoo badoo'oonuu teeti; Kiristoos du'aa ka'ee angafa akkuma te'e, worri ka Kiristoosii te'anelle, yennaa inni dhufu du'aa hin ka'an.</verse>
				<verse number="24">Achiin duuba Kiristoos bulchitoota, worra baallii qabuu fi hunna qabu balleessee, mootummaa Waaqa Abba'atti yennaa kennu, muummeen biyya lafaa hin teeti.</verse>
				<verse number="25">Waaqi diinota isaa mara miila isaa jala haga keyutti, Kiristoos moowuu qaba.</verse>
				<verse number="26">Diinni injifatamee muummee irratti badu du'a.</verse>
				<verse number="27">Barreeffam Woyyichi, “Waaqi waan mara miila isaatiin jala godheera” jedha. “Waan duudii miila isaatiin jala godheera yennaa jedhu, Waaqi waan duudii miila Kiristoosiitiin jala godhe, ifiif ammoo miila jala akka hin galiin ifa.</verse>
				<verse number="28">Wonni duudiin baallii Kiristoosiitiin jala teeteen duuba, Ilminuu Waaqa waan duudii isaan jala godhe jala ifi godha; Waaqille waan mara guutumatti hin bulcha.</verse>
				<verse number="29">Worri du'e ka hin kaane yoo te'e, namooti marroo worra du'eetiif jedhanee cuuphamanu bu'aan isaanii maan ree? Worri du'e ka hin kaane yoo te'e, kolbaan tun maaf addee isaanii cuuphanti ree?</verse>
				<verse number="30">Nuutille maaf yennaa mara balaa keessa ifi galchina ree?</verse>
				<verse number="31">Obboleeyyan tiyya! Guyyaa guyya'aanuu duuti ana dhaqqaddi. Karaa Goottaa keenna Yesuus Kiristoosiitiin isiniin waan ifi jajuuf, ani tana isinitti hima.</verse>
				<verse number="32">Akka yaada namaa qofaan, Efesoon keessatti bineensaan wol loluun kiyya bu'aan maan ree? Worri du'e ka hin kaane yoo te'e, “Boru waan duunuuf, kowa'a hin nyaanna, hin unna” akkuma jedhante te'uu isi'ii ti.</verse>
				<verse number="33">Hin gowwoomina'a! “Hari'aan badduun amala dansaa balleessiti”.</verse>
				<verse number="34">Gara qalbii teessanii deebi'a'a. Cubbuulle hin hujina'a. Isin keessaa worri gariin ka Waaqa hin beenne jira. Ani sin qaanessiisaaf tana dubbadha.</verse>
				<verse number="35">Nami tokko, “Worri du'e attamiin ka'a? Yennaa du'aa ka'anu nafa attamii qabaatan ree?” jedhee gaafata fa'a.</verse>
				<verse number="36">Ati gowwa'a! Midhaan ati facaattu yoo du'e malee, mudhee jiruu hin qabaatu.</verse>
				<verse number="37">Sanyiin qamadi'ii yookiin midhaan dhibiin ka ati facaattu, sanyuma qofa malee, nafa midhaanii ka latu sanii moti.</verse>
				<verse number="38">Waaqi ammoo akka jaalatetti nafa hin kennaaf; tokko tokkoofille akkuma gosa sanyi'iititti nafa hin kennaaf.</verse>
				<verse number="39">Foon marti tokkoo moti; foon namaa gosa tokko; foon bineensaa ka dhibi'i; ka sinbirrootaa ka dhibi'i; ka qurxummi'iille ka dhibi'i.</verse>
				<verse number="40">Nafi worra ol-gubba'aa jira; nafi worra lafaalle jira. Teetuu malee ulfinni nafa worra ol-gubba'aa gosa tokko; ulfinni nafa worra lafaalle gosa dhibi'i.</verse>
				<verse number="41">Ulfinni adu'uu gosa tokko; ulfinni ji'aa ka dhibi'i; ulfinni urjootaalle gosa dhibi'i; urjiin takka ulfinna urjii dhibi'ii irraa adda te'e qaddi.</verse>
				<verse number="42">Ka'iis worra du'eelle akkasuma te'a. Nafi du'ee awwaalamee badu, nafa jiraataa hin banne te'ee ka'a.</verse>
				<verse number="43">Nafi salphinnaan awwaalame, ulfinnaan hin ka'a; nafi dadhabaan awwaalame, hunnaamessa te'ee hin ka'a.</verse>
				<verse number="44">Nafa foonii te'ee ka awwaalame nafa ayyaanticha te'ee hin ka'a. Maarre nafi foonii eega jiraate, nafi ayyaantichille jira.</verse>
				<verse number="45">Barreeffam woyyichi, “Nami qaraa Addaam foon jiruu qabu te'e” jedha; Addaamiin duuba ammoo, Ayyaana jiruu kennu te'e.</verse>
				<verse number="46">Ka dura dhufe nafa fooniiti malee, nafa ayyaantichaa moti. Nafi ayyaantichi nafa foonii saniin duuba dhufe.</verse>
				<verse number="47">Nami duraa Addaam lafa irraa waan dadameef, nama biyya lafaati; namichi lammeesso'oo ol-gubbaa irraa dhufe.</verse>
				<verse number="48">Worra lafaa ka te'ane, namicha lafa irraa dadame fakkaatan; worra ol-gubba'aa ka te'ane nama ol-gubba'aa dhufe fakkaatan.</verse>
				<verse number="49">Nafa nama lafa irraa dadamee akkuma fakkaannu, akkasuma nafa nama ol-gubba'aalle hin fakkaanna.</verse>
				<verse number="50">Obboleeyyan tiyya! Nami foonii fi dhiigaan mootummaa Waaqaa dhaaluu akka hin dandeenne, yookiin nafi du'aan badu nafa jiraataa hin banne akka hin dhaalle isinitti hima.</verse>
				<verse number="51">Ani dhossaa takka isinitti hima. Nuuti maraa hin jijjiiranna malee hin duunu.</verse>
				<verse number="52">Tultullaan muume'ee yennaa afuufamu, nuuti akka lipheettii ilaa takkumaan hin jijjiiranna. Tultullaan hin afuufama; worri du'e ka hin banne te'ee hin ka'a; nuutille hin jijjiiranna.</verse>
				<verse number="53">Nafi badu kun ka hin banne, nafi du'u kunille ka hin duune uffatuu qaba.</verse>
				<verse number="54">Maarre nafi badu kun ka hin banne, nafi du'u kunille ka hin duune yennaa uffatu, Barreeffam woyyichi, “Duuti injifacha'aan liqinfante”;</verse>
				<verse number="55">akkasuma, “Du'a! Injifannaan teeti meet? Du'a! Hunni ati namaan miitu meet?” jedhu hin muummoya.</verse>
				<verse number="56">Hunni ilkattii du'aa cubbu'u; hunni cubbu'uulle seera.</verse>
				<verse number="57">Ammoo Waaqa Karaa Goottaa keenna Yesuus Kiristoosiitiin injifachaa nu'uu keennuuf galanni te'u!</verse>
				<verse number="58">Tanaaf obboleeyyan tiyya ta jaalatantane! Jabaadha'aa dhaabbadha'a. Waan tokkolle'een hin daaqina'a. Hujii Gootta'aatiif ka dadhaddanu toluma akka hin te'in beeka'aatii, yennaa mara hujii Gootta'aa hujiisaaf jabaadha'a.</verse>
			</chapter>
			<chapter number="16">
				<verse number="1">Amma marroo gargaarsa kolbaa Waaqaa ilaalchisee, waan ani wolde'a kiristaana Galaatiya'aatii hime, isinille godha'a.</verse>
				<verse number="2">Ani yennaa dhufu beesee akka hin guurre, torbaan torbaaniinuu guyyaa dilbataa nami tokko tokkonuu, haguma galii ifiititti baasii addaan baasee keyuu ti.</verse>
				<verse number="3">Ani yennaa dhufu, worra isin filattaneef xaleyaa geegessa'aa kennee, kennansa isin kennitane gara Yerusaalemii akka geessanuuf hin erga.</verse>
				<verse number="4">Akka ani dhaquuf barbaachisaa yoo teete ammoo, isaan na woliin hin dhaqan.</verse>
				<verse number="5">Ani karaa Meqedooniya'aatiin dhaqiisaaf waan hedeef, biyya Meqedooniya'aa keessa tareen duuba, gara keessan hin dhufa.</verse>
				<verse number="6">Gargaarsa addee ani dhaqu maraaf anaa te'u akka anaaf gootanu, ani isin bira hin tura fa'a te'a. Ani ganna guutuulle isin bira turuu dande'a fa'a.</verse>
				<verse number="7">Amma yennaa taru isin dubbisuu hin barbaadu; yoo Goottaan jedhe, yennaa diqqoo dheertuu isin bira akka turu hin addadha'a.</verse>
				<verse number="8">Haga guyyaa jila Phenxeqoosxe'eetitti ammoo, qachaa Efesoonii keessa hin tura.</verse>
				<verse number="9">Balbalti badhoon bu'aa qabeettiin anaaf bananateerti. Worri ana mormu ammoo heddu'u.</verse>
				<verse number="10">Ximootewoos gara keessan yennaa dhufe, akka inni sodaa malee isin woliin tee'u akka gootanu hubadha'a; sababille inni akkuma kiyya hujii Gootta'aa hujaara.</verse>
				<verse number="11">Nami tokkolle isa hin tuffatin; ammoo akka inni nageyaan gara kiyya deebi'u isa gargaara'a. Deebi'iisa isaa obboleeyyan woliin eegisatti jirra.</verse>
				<verse number="12">Marroo obboleessa keenna Apholoosiille, akka inni obboleeyyan dhibii woliin dhufee isin ilaaluuf, guddoo isa magannifadhe. Inni ammoo amma dhufiisa hin barbaadu; te'uu malee yoo itti tolte hin dhufa.</verse>
				<verse number="13">Dammaqa'a; dhugeeffanna'aan jabaadha'aa dhaabbadha'a; jajjabaadha'aa, jabaadha'a.</verse>
				<verse number="14">Waan hujjanu mara jaalalan huja'a.</verse>
				<verse number="15">Obboleeyyan tiyya! Isxifaanoosii fi maatiin isaa lafa Akaayya'aa keessatti kiristaana jalqabaa akka te'anee fi dhugeeffattoota tajaajiliisaaf akka ifi kennane hin beettan.</verse>
				<verse number="16">Namoota akkasiitii fi worra isaan woliin hujaa dadhabanuuf akka ajajantanuuf isin kadhadha'a.</verse>
				<verse number="17">Dhutti Isxifaanoosii, Fortunaaxosiitii fi Akaayqosisii guddoo na gammachiiteerti. Sababille waan isin ana woliin as hin jiraatiiniif, waan na irraa dhidhate naa guutaneeran.</verse>
				<verse number="18">Isaan gadhaa kiyyaa fi keessan gabbi tolchaneeran. Worra akkasii kana yaadadha'a.</verse>
				<verse number="19">Wolde'ooti kiristaanaa ka Asiyaa keessa jiranu nageya isiniif dhaaman; Aqiila'aa fi Phirsikaan, wolde'a kiristaanaa ka mana isaaniititti wolitti qabamu woliin maqaa Gootta'aatiin nageya isinii dhaaman.</verse>
				<verse number="20">Dhugeeffattooti asi jiranu duudiin nageya isinii dhaaman. Sunqata woyyichaan nageya wol fuudha'a.</verse>
				<verse number="21">Nageya kana ani Phawuloos harukuma kiyyaan isinii barreesse.</verse>
				<verse number="22">Ka Goottaa hin jaalanne yoo jiraate, ka abaarame te'uu ti! Goottaa keenna koottu!</verse>
				<verse number="23">Badhaadhi Goottaa keenna Yesuusii isin woliin jiraatu.</verse>
				<verse number="24">Jaalalli kiyya karaa Kiristoos Yesuusiitiin isin duudii woliin jiraatu. Ameen.</verse>
			</chapter>
		</book>
		<book number="47">
			<chapter number="1">
				<verse number="1">Ana Phawuloosii fedha Waaqaatiin ergamaa Yesuus Kiristoosii te'ee fi obboleessa keenna Ximootewoos irraa, wolde'a kiristaanaa ka Waaqaa, ka qachaa Qorontoosii keessa jiruu fi kolbaa Waaqaa ta lafa Akaayya'aa duudii keessa jirtu maraaf:</verse>
				<verse number="2">Waaqi Abbaan keennaa fi Goottaan keenna Yesuus Kiristoos badhaadhaa fi nageya isiniif kennu.</verse>
				<verse number="3">Waaqa Abbaa Goottaa keenna Yesuus Kiristoosii, Abbaa mararti'iitii fi Waaqa jajjabeenna maraatiif galanni te'u.</verse>
				<verse number="4">Nuuti jajjabeenna Waaqa irraa dhagganeen, worra rakkinna adda addaa keessa jiru akka jajjabeessinuuf, Waaqi rakkoo teenna duudii keessatti nu jajjabeessa.</verse>
				<verse number="5">Akkuma rakkinna hedduu Kiristoosii qoodanne, akkasuma Kiristoosiin jajjabeenna hedduu dhagganna.</verse>
				<verse number="6">Nuuti yennaa rakkannu isin jajjabeennaa fi fayyinna dhaggattan; yennaa jajjabaannulle rakkoo akka nuuti fudhannee, isinille ossaan fudhattanee hin jajjabaattan.</verse>
				<verse number="7">Isin rakkoo teenna akkuma qoodantanu, akkasuma jajjabeenna nuuti fudhannu akka qoodantanu waan beennuuf, addiin nuuti isin irratti qannu ijjumaa hin tachootu.</verse>
				<verse number="8">Obboleeyyan tiyya! Rakkoo lafa Asiya'aa keessatti nu dhaqqadde, akka beettanu barbaanna. Rakkoon nu dhaqqadde sun guddoo ulfaattu'uu fi hunna teennaan ol waan teeteef, addii jiru'uun le'iisaa kutanneerraayyu.</verse>
				<verse number="9">Akka waan muraan du'aa nutti murantee nu'utti dhage'ameeraayyu; ammoo Waaqa worra du'ane kaasu callaa malee, ifii keenna akka hin addanneef tun teete.</verse>
				<verse number="10">Waaqi balaa du'aa ka akkasii jalaa nu baaseera, hin baasalle'e; ammalle akka nu baasu addii isatti godhanneerra.</verse>
				<verse number="11">Isinille daadimannaa teessaniin nu qarqaaruu qaddan. Daadimannaa heddu'uun qarqaarsa Waaqaa yennaa dhaggannu, worri hedduun sababa keennaaf Waaqa hin galateeffata.</verse>
				<verse number="12">Amma wonni nuuti ifi jajannuun kana: Le'iin nuuti biyya lafaa tana keessa leene, keessattuu akki nuuti isin woliin leene, woyyumma'aa fi qajeelummaa Waaqa irraa dhagganneen akka te'e wodaanaan keenna dhugaa baya. Kunille badhadha Waaqaatiin malee, qarummaa namaatiinii moti.</verse>
				<verse number="13">Nuuti waan isin dubbifattanee hubatu'uu dandeettanu malee, waan dhibii womaa isiniif hin barreessinu.</verse>
				<verse number="14">Isin amma marroo teenna gamisa beettan; duuba irra ammoo guutattanee akka hubattanu hin addadha. Sababa kanaan guyyaa Goottaan Yesuus dhufu akkuma nuuti isiniin ifi jajanu, isinille nu'uun ifi jajjan.</verse>
				<verse number="15">Ani waan kana waan beekeeruuf, yennaa lama akka isin fayyadantanuuf jedhee, matooma gara keessan dhufiisaaf karoora baafadheeraayyu.</verse>
				<verse number="16">Ani gara Maqedooniya'aa yennaa taruu fi achii yennaa deebi'u isin ilaaliisaaf karoora baafadheerra. Isinille yennaa san deensa kiyya ka ani gara lafa Yihuda'aa dhaquuf na hin qarqaartan jedhee yaadadheera.</verse>
				<verse number="17">Yennaa karoora kana baafadhe, nama yaada lamaa isinitti fakkaadhaa? Yookiin tana karoorfatiisaan yennaa tokkotti “Eeti'ii” fi “Waawwo'o” jedhaa yaada namaatiin waan godhe seetanii?</verse>
				<verse number="18">Waaqi addatamaa waan te'eef, wonni nuuti isinitti hinnu jecha yaada lamaa ka “Eeti'ii” fi “Waawwo'o” jedhuu moti.</verse>
				<verse number="19">Ilmi Waaqaa Yesuus Kiristoos ka Sillaas, Ximootewoosii fi ani odduu teessanitti lallanne jecha yennaa maraa, “Eeti'i” jedhuun malee, jecha yaada lamaa ka, “Eeti'ii” fi “Waawwo'o” jedhuunii moti.</verse>
				<verse number="20">Waadaan Waaqi nu'uuf gale duudiin karaa Kiristoosiitiin, “Eetii” te'a. Tanaaf nuutille ulfinna Waaqaatiif karaa Kiristoosiitiin, “Ameen” jenna.</verse>
				<verse number="21">Nuuti isin woliin Kiristoositti akka jabaannu ka godhe Waaqa; hujii tanaaf ka nu muudelle isa.</verse>
				<verse number="22">Ka isaa te'uu keennaaf beessisa ifii nu irratti godhee, karra hegeri nuu kennuuf akka qaddi'iititti Ayyaana Woyyicha ifii gadhaa keenna keessa ka keye isa.</verse>
				<verse number="23">Wonni ani gara lafa Qorontoosii deebi'ee dhufuu dhabeef, akka isin hin gaddisiinne isiniif nayeeti; kanalle'eef Waaqi anaaf dhuga'a.</verse>
				<verse number="24">Isin dhugeeffanna'aan jabaattanee waan dhaabbattaneef, akka gammaddanuuf isin woliin hujaarra malee, dhugeeffannaa teessan irratti ifi goottonsiisaafii moti.</verse>
			</chapter>
			<chapter number="2">
				<verse number="1">Ani deebi'ee isin gaddisiisu'uuf gara keessan akka hin dhunne murteeffadheera.</verse>
				<verse number="2">Ani yoo isin gaddisiiselle, isinuma worra ani gaddisiise malee, eentu na gammaachiisa ree?</verse>
				<verse number="3">Ani gara keessan yennaa dhufu, worri na gammachiisu'uu male akka ana hin gaddisiinneef jedhee, akka san isiniif barreesse. Sababille gammadi kiyya gammada keessan maraa akka te'e hin addadha.</verse>
				<verse number="4">Gadda gudda'aan, gadhaa laalatee fi imimmaan hedduu buusee wonni isiniif barreesse, akka ani guddoo isin jaaladhu akka beettanuuf malee, isin gaddisiisiisaafii moti.</verse>
				<verse number="5">Nami nama gaddisiise yoo jiraate inni ka gaddisiise anaa moti; yakka itti o'isiisa hin te'in malee, gara tokkoon inni isin duudii gaddisiise.</verse>
				<verse number="6">Nama akkasii kana, adabbiin isin hedduun adaddane hin geetti.</verse>
				<verse number="7">Namichi kun guddoo gaddiisa irraa ka ka'e addii akka hin kutanne, isaaf araarantanee jajjabeessuu qaddan.</verse>
				<verse number="8">Maarre isa jaalatuu keessan akka mirkaneessitanu isin kadhadha.</verse>
				<verse number="9">Ani haga isin ilaalee, waan maraan ka ajajantanu te'iisa keessan beekiisaaf isiniif barreesse.</verse>
				<verse number="10">Nama isin araarantanuuf, anille hin araaramaaf. Wonni ani namaaf araaramu'uu male yoo jiraatte, sababa keessaniif jedhee fuula Kiristoosii duratti araarameera.</verse>
				<verse number="11">Hujii hantuu seexanaa waan beennuuf, akka inni nu hin gowwoonsineef jedhee tana godhaara.</verse>
				<verse number="12">Oduu Gammadaa ta Kiristoosii lallabiisaaf, yennaa ani gara qachaa Xiro'aasii dhaqe, Goottaan balbala tajaajilaa anaaf baneeraayyu.</verse>
				<verse number="13">Ammoo obboleessa kiyya Tiitoos achitti waan dhagguu dhabeef, yaadi kiyya hin foorfanne. Maarre worra achi jirutti nageya dhaamee gara Maqedooniya'aa tare.</verse>
				<verse number="14">Waaqa yennaa mara karaa Kiristoosiitiin injifattoota nu godhee, nu qajeelchuu fi beekkunsa marroo Kiristoosiitiif qannu akka uddawaa foolee dansaa qabuu, addee mara akka dhaqqassinnu nu godhuuf galanni te'uu ti.</verse>
				<verse number="15">Nuuti worra fayyuufille te'e, worra baduuf akka dakkara foolee dansaa qadduu teenee, Kiristoosiin worra Waaqaaf dhikaateeru.</verse>
				<verse number="16">Nuuti, worra baduuf foolee gara du'aa geessitu; worra fayyuuf ammoo foolee gara jiru'uu geessitu. Yoona hujii akkasii tanaaf ka dandeettii qabu eennu?</verse>
				<verse number="17">Nuuti akka worra Waaqaan ergameetitti tajaajiltoota Kiristoosii teenee, fuula Waaqaa duratti gadhaa qullu'uun dubbanna malee, akka namoota hedduu Jecha Waaqaa bu'a'aaf daldalanuutii moti.</verse>
			</chapter>
			<chapter number="3">
				<verse number="1">Nuuti ammalle ifi saaduu jalqabaarraa? Yookiin akkuma worri gariin godhu xalayaa deeggarsaa gara keessan fidatuu yookiin isin irraa fudhatuu nu barbaachisaa ree?</verse>
				<verse number="2">Xalayaan keenna ka akka nami duudiin beekuu fi dubbisuuf gadhaa keenna keessatti barreeffameeru isinuma.</verse>
				<verse number="3">Isin tajaajila keennaan xalayaa Kiristoosii te'uun keessan ifa. Xalayaan kun qalamaan adoo hin te'in, Ayyaana Waaqa jiraata'aatiin, gabatee dhaka'aa irratti adoo hin te'in gadhaa namaa keessatti barreeffameera.</verse>
				<verse number="4">Nuuti karaa Kiristoosiitiin Waaqatti addii waan qannuuf tana jenna.</verse>
				<verse number="5">Nuuti dandeettii teennaan tana goona waan jennu takkaalle hin qannu; dandeettiin teenna Waaqa irraa dhutti.</verse>
				<verse number="6">Tajaajiltoota Gondooroo Haareyaa akka teenuuf ka dandeetti nu'uuf kenne isa; gondooroon tun ta Ayyaana Woyyichaati malee, ta seera qube'een barreeffameetii moti. Seerri qube'een barreeffame du'a fida; Ayyanni Woyyichi ammoo jiruu kenna.</verse>
				<verse number="7">Seerri dhakaa baxxicha irratti qube'een bocameeraayyu; ifi yennaa seerri kenname jiru kuun badaa ka deemu te'ulle, kolbaan Isiraa'elii fuula muuse'eetitti ila qaddee ilaaliisaaf hin dandeenne. Egasuu seerri du'a fide ulfinna akkanaatiin yoo mudhate,</verse>
				<verse number="8">tajaajilli karaa Ayyaana Woyyichaatiin dhaggamu ulfinna kana caalu attam hin qabaanne ree?</verse>
				<verse number="9">Tajaajilli yakkaa namatti muru ulfinna haganaa ka qabu yoo te'e, tajaajilli nama balchoonsu attam ulfinna caalu qabaatuu dhaba ree?</verse>
				<verse number="10">Ulfinni duuba irraa ka akka malee caalu waan te'eef, ulfinni dur tare akka woyi hin qanneetitti laakkowama.</verse>
				<verse number="11">Wonni caararrowaa deentuuyyuu ulfinna haganaa ka qaddu eega teete, wonni haga bara baraa jiraatu ammoo ulfinna akka malee caalu attam hin qabaanne ree?</verse>
				<verse number="12">Addii akkanaa waan qannuuf, sodaa malee dubbanna.</verse>
				<verse number="13">Nuuti akka muuse'eetii moti; inni calalaqa fuulaa ka badu san kolbaan Isiraa'elii akka hin dhaggineef fuula ifii gollate.</verse>
				<verse number="14">Qalbiin isaanii dhugumaan dillootteerti; haga guyyaa adhaalle kitaaba gondooroo dullatti'ii yennaa dubbisanu qalbiin isaanii gollaa saniin akkuma gollanteen jirti. Gollaan tunille karaa Kiristoosii qofaan ka baddu waan teeteef tun teete.</verse>
				<verse number="15">Haga adhaalle yennaa isaan kitaaba Seera Muuse'ee dubbisanu mara, qalbiin isaanii golla'aan gollanti.</verse>
				<verse number="16">Ammoo yennaa nami gara Gootta'aa deebi'u gollaan hin baddi.</verse>
				<verse number="17">Goottaan Ayyaana; addee Ayyaanni Gootta'aa jirutti bilisummaan hin jirti.</verse>
				<verse number="18">Nuuti duudiin fuula hin gollamiiniin, ulfinna Waaqaa akka daaw'iti'iin mudhatuutitti hin calalassina; nuutille bifa Goottaa Ayyaana te'ee fakkaatiisaaf ulfinna irraa gara ulfinna hin jijjiiranna.</verse>
			</chapter>
			<chapter number="4">
				<verse number="1">Waaqi marartii ifiitiin tajaajila kana waan nu'uu kenneef addii hin kutannu.</verse>
				<verse number="2">Nuuti waan dhossa'aa fi fokkisiisaa te'e lakkinneerra; maltumma'aan hin hunyu; Jecha Waaqaalle hin micciirru; addee akkasii dhugaa ifatti baannee mudhinna; ifille wodanaa nama maraatiif fuula Waaqaa duratti ifa goona.</verse>
				<verse number="3">Oduun Gammadaa ta nuuti lallannu yoo gollantelle, worra baduuf gollante.</verse>
				<verse number="4">Bulchaa biyya lafa tanaa ka te'e Seexxanni qalbii worra hin dhugeeffannee jaanseera; inni Oduu Gammadaa ta ulfinna Kiristoosii isaanii issitu, ta bifa Waaqaatiin mudhatte akka isaan hin dhaggine godheera.</verse>
				<verse number="5">Nuuti Yesuus Kiristoos Goottaa akka te'ee fi nuutille marroo isaatiif tajaajiltoota teessan akka teene lallabaarra malee, marroo teennaa moti.</verse>
				<verse number="6">Waaqi, “Ifi dukkana keessatti ifuu ti” jedhee dubbate, ifa beekkunsa ulfinnna ifii ka fuula Kiristoosii irraa mudhatu, gadhaa keenna keessatti akka ifu godhe.</verse>
				<verse number="7">Ammoo hunni waan duudii irra caaltu tun, Waaqa irraa malee nu'u irraa akka hin te'in akka beekkamuuf karra ayyaantittii tana akka okkotee faaraa teenee qabanneerra.</verse>
				<verse number="8">Karaa maraan hin rakkanna, ammoo hin injifatannu; yennaa hedduu waan goonu hin wollaalla, ammoo addii hin kutannu.</verse>
				<verse number="9">Miidhaan nu'u irra hin geya, ammoo jaalota dhannee hin beennu; dhowannee hin jinna, ammoo hin duunu.</verse>
				<verse number="10">Jiruun Yesuusii nafa keenna irratti akka mudhatu, yennaa duudii du'a isaa nafa keenna irratti ba'annee deddeenna.</verse>
				<verse number="11">Jiruun Yesuusii nafa keenna ka du'u irratti akka mudhattuuf, nuuti worri jirruuyyuu marroo Yesuusiitiif yennaa mara du'aaf dabarfannee hin kennanna.</verse>
				<verse number="12">Maarre nuuti yennaa maraa afaan du'aa jirra, isin ammoo afaan jiru'u jirtan.</verse>
				<verse number="13">Teetuu malee Barreeffama Woyyicha keessatti, “Ani dhugeeffadhe; tanaaf dubbadhe” akkuma jedhante, nuutille ayyaanuma dhugeeffanna'aa san waan qannuuf hin dhugeeffanna. Sababa kanaaf hin dubbanna.</verse>
				<verse number="14">Waaqi ka Goottaa Yesuus du'aa kaase, nu'ulle Yesuus woliin akka kaasuu fi isin wolille'een ifi duratti akka dhikeessu hin beenna.</verse>
				<verse number="15">Akkuma badhaadhi Waaqaa irra caalaa fakkanaa worra hedduu dhaqqabaa deemuun, worri ulfinna Waaqaatiif galata dhikeessu akka heddatuuf tun duudiin isiniif teete.</verse>
				<verse number="16">Tanaaf addii hin kutannu. Nafi keenna ka gubba'aa dulloomaa dadhabaa jiraatulle, nafi keenna ka keessaa guyyuma guyya'aan hin haareffama.</verse>
				<verse number="17">Rakkoon teenna diqqo'oo fi ta haga yenna'aa tun, ulfinna guddaa bara baraa ka haga hin qanne akka dhaggannu nu gooti.</verse>
				<verse number="18">Nuuti ka eegannu waan hin mudhanne malee, waan mudhatuu moti. Wonni mudhatu ka haguma yenna'aa ti; wonni hin mudhanne ammoo ka haga bara baraa ti.</verse>
			</chapter>
			<chapter number="5">
				<verse number="1">Nafi keenna ka lafa tanaa, ka akka dunkaanaa keessa leenu yennaa diigame, mana harka namaatiin hin ijaaramin, ka Waaqi ol-gubba'atti ijaare akka qannu hin beenna.</verse>
				<verse number="2">Ammaa tana nuuti nafa ol-gubba'aa uffatiisaaf dharra'iisaan aadiisatti jirra.</verse>
				<verse number="3">Isa san yennaa uffanne qullaa jiraannee hin dhaggannu.</verse>
				<verse number="4">Dunkana lafa tanaa keessa haga jirru, ba'aan nu'utti ulfaattee aadaarra; wonni nuuti aadaarruuf duuti jiru'uun jijjiirantee, nafa ol-gubba'aa akka uffannuuf malee, nafa keenna ka lafa tanaa irraa adda bayiisa barbaanneetii moti.</verse>
				<verse number="5">Jijjiirama kanaaf ka nu qopheesselle Waaqa; san caalaalle waan nu'uuf kennamu maraaf akka qaddii te'uuf, ayyaana ifii ka nu'uuf kenne isa.</verse>
				<verse number="6">Nafa keenna ka lafa tanaatiin haga jirru, Goottaa irraa ka fagaanne akka teene yoo beennelle, yennaa maraa isatti addanna.</verse>
				<verse number="7">Nuuti ka jiraannulle dhugeeffanna'aan malee, isa dhaggiisaanii moti.</verse>
				<verse number="8">Nuuti nafa akka mana keennaa te'e kana irraa adda baanee, Goottaa woliin jiraatiisaaf hin halchina; tanaaf ifi addi'iin leena.</verse>
				<verse number="9">Nuuti nafa keenna kanaan jiraannulle, jiraatuu dhannulle, yaadi keenna Goottaa gammachiisu'u.</verse>
				<verse number="10">Nami tokko tokkonuu nafa ifiitiin adoo jiruu, waan dansaalle te'e hantuu godheef, akkuma hujii ifiititti gatii dhaggatiisaaf, nuuti martinuu fuula barcumaa mura'aa ka Kiristoosii duratti dhikaatuu qanna.</verse>
				<verse number="11">Tanaaf Goottaa sodaachuun maan akka te'e waan beennuf, worra dhibii hin hubachiinna. Nuuti maan akka teenelle Waaqi hin beeka; isinille gadhaa keessan keessatti nuuti maan akka teene akka beettanu hin addadha.</verse>
				<verse number="12">Worra keessa ifiitiin adoo hin te'in, waan alaan mudhatuun ifi jajanuuf deebii kenniisa akka dandeettanu, nu'uun akka ifi jajjannuuf malee, nuuti ammalle deebinee ifi saadiisaafii moti.</verse>
				<verse number="13">Nuuti maraataa yoo teene Waaqaaf jennee ti; worra qalbii qabu yoo teenelle isiniif jennee ti.</verse>
				<verse number="14">Kiristoos nama duudi'iif akka du'ee fi nami duudiin du'a isaa ka qoodamu akka te'e waan hubanneef, jaalalli isaa nu dirqisiisa.</verse>
				<verse number="15">Worri jiru'uun jiru duudiin, isaaniif jedhee ka du'ee du'aa ka'eef akka le'anuuf malee, haganaa achi akka ifiif hin leene, Kiristoos nama maraaf du'e.</verse>
				<verse number="16">Maarre nuuti ammaa achi eennulle'etti fuula ilaallee hin murru. Tanaan qara Kiristoositti akkana gooneelle yoo jiraanne, haganaa achi akkana hin goonu.</verse>
				<verse number="17">Tanaaf eennulle Kiristoosiin yoo jiraate inni dadaa haareya; dadaan dullattiin tartee, dadaan haaretti dhutteerti.</verse>
				<verse number="18">Tun duudiin Waaqa karaa Kiristoosiitiin ifi woliin nu araarsee fi tajaajila araarsiisaa nu'uu kenneen teete.</verse>
				<verse number="19">Tunille Waaqi Kiristoosiin kolbaa biyya lafaa duudii ifi woliin araarsiisatti jiraayyu jechu'u; yakkaa namootaalle itti hin laakkonne; nu'ulle'eef jecha namoota Goottaa woliin araarsinu kenne.</verse>
				<verse number="20">Waaqi karaa keennaan namoota waan yaamuuf, nuuti bakka bu'oota Kiristoosii ti; tanaaf, “Waaqa woliin araarama'a” jennee maqaa Kiristoosiitiin isin kadhanna.</verse>
				<verse number="21">Akka nuuti worra karaa Kiristoosiin tokkummaa dhugaamettii Waaqaa woliin qoodamu teenu, Waaqi Kiristoosii cubbuu hin qanne, akka cubbuu teenna mara ba'atu godhe.</verse>
			</chapter>
			<chapter number="6">
				<verse number="1">Nuuti Waaqa woliin ka hunyu waan teeneef, badhaadha Waaqaa ka fudhattane akkanumaan hin balleessina'a jennee isin kadhanna.</verse>
				<verse number="2">Waaqi, “Yennaa fudhatama qaddutti ani si caqase; Guyyaa fayyinna keetii, ani si qarqaare” jedha. Kunoo dhage'a'a yennaan fudhatama qaddu amma; guyyaan fayyinnaalle adha.</verse>
				<verse number="3">Tajaajilli keenna akka hin tuffatanne, eennulle'eef gufuu hin teenu.</verse>
				<verse number="4">Addee akkasii waan goonu maraan akka tajaajiltoota Waaqaatitti rakkoo, farraa fi muddama ossiisaan ifi dhikeessina.</verse>
				<verse number="5">Akki ifi dhikeessinulle: dikamiisaan, hidhamiisaan, raafamiisaan, huji'iin dadhabiisaan, hirriiba dhabiisaa fi beelaan;</verse>
				<verse number="6">akkasuma qulqullumma'aan, beekkunsaan, ossaan, arjumma'aan, Ayyaana Woyyichaan sooreffamiisaa fi jaalala dhuga'aatiin,</verse>
				<verse number="7">jecha dhuga'aatii fi hunna Waaqaatiin. Hubiisaa fi ifi irraa dhooggatiisaafille, meyi keenna ka woraanaa balchumma'a.</verse>
				<verse number="8">Nuuti ulfinnaa fi salphinnalle fudhanneerra; komatamiisaa fi leellifamiisalle fudhanneerra; dhugaameyyii adoo teeneerruu, dharaameyyii jedhanneerra;</verse>
				<verse number="9">ka beekkanne adoo teeneerruu, akka hin beekkamin teene; du'aneeran yoo jedhanu, jiru'uun jiraannee dhagganna; dikannulle hin ijjeefanne;</verse>
				<verse number="10">gaddi nu dhaqqabulle, yennaa mara hin gammanna; hiyyeeyyii adoo teeneerruu worra hedduu dureeyyii goona; womaa ka hin qanne adoo teeneerruu, waan maraa qanna.</verse>
				<verse number="11">Worra Qorontoos keessa leetanu! Nuuti ifa tolchinee isinitti dubbanneerra; gadhaa keennalle badhinnee isinii banneerra.</verse>
				<verse number="12">Isinumatti gadhaa nu irraa kutate malee, nuuti isin irraa hin kutanne.</verse>
				<verse number="13">Akkuma nuuti gadhaa isinii badhanne, isinille gadhaa nu'uuf badhadha'aa jedhee akka ijoollee tiyyaatitti isinitti dubbadha.</verse>
				<verse number="14">Worra hin dhugeeffanne woliin hin xaxamina'a. Balchumma'aa fi cubbuun attam wol qabatuu dande'an? Ifaa fi dukkanti attam woliin jiraatuu dande'an?</verse>
				<verse number="15">Kiristoosii fi Seexanni attam wolii galuu dande'an? Nami dhugeeffatuu fi nami hin dhugeeffanne maan woliin qaba?</verse>
				<verse number="16">Galmi Waaqaa, waaqota dharaa woliin woliigaltee maan qaba? Akkuma Waaqinuu, “Mana kiyya kolbaa tiyya oddu'utti hin godha; odduu isaaniille hin le'a; Ani Waaqa isaanii hin te'a, isaanille kolbaa tiyya hin te'an” jedhe, nuuti Galma Waaqa jiraata'aati.</verse>
				<verse number="17">Ammalle Goottaan, “Isin odduu isaaniitii foyama'atii baya'a; waan battii te'e hin tuqina'a. anille isin hin fudhadha'a;</verse>
				<verse number="18">Ani Abbaa keessan hin te'a, isinille ilmaan tiyya ta dhiiraatii fi durraa hin teetan jedha Goottaan waan mara dande'u” jedheera.</verse>
			</chapter>
			<chapter number="7">
				<verse number="1">Jaalota tiyya, addiin tun duudiin waan nu'uu kennanteef, waan nafaa fi ayyaana keenna xureessu duudii irraa kowa'a ifi qulqulleessina; Waaqalle sodaataa woyyummaan teenna mijuu akka teetu kowa'a goona.</verse>
				<verse number="2">Gadhaa nuu badhadha'a. Nuuti nama tokkolle hin yakkine; nama tokkoolle hin miine; yookiin eennulle itti fayyadama keenna hin godhanne.</verse>
				<verse number="3">Ani yakkaa isinitti muru'uuf tana jedhiisatti hin jiru; akkuma ani tanaan qara isinitti hime isin gadhaa keenna keessa jirtan. Tanaaf jiru'uu fi du'alle'een yennaa mara isin irraa gargar hin baanu.</verse>
				<verse number="4">Addiin ani isin irratti qabu guddo'o; guddoo isiniin ifi jaja; guddoolle jajjabaadheera; rakkoo teenna mara keessatti ani akka malee gammade.</verse>
				<verse number="5">Yennaa lafa Maqedooniya'aa geennelle, rakkoon karaa adda addaatiin nu dhaqqadde malee hin foorfanne; alaan lola, keessa keennaan sodaa qannaayyu.</verse>
				<verse number="6">Waaqi worra se'a cabe jajjabeessu ammoo, dhufa Tiitoosiitiin nu jajjabeesseera.</verse>
				<verse number="7">Nuuti dhufa isaa qofaan adoo hin te'in, akka isin isa jajjabeessitanelle waan dhageenneef jajjabaanneerra. Akkasuma dharraa, gaddaa fi yaaddoo anaaf qaddanu yennaa nu'utti hime, ani caalaa gammade.</verse>
				<verse number="8">Ergaan ani tanaan qara isiniif barreesse ta isin gaddisiittu teetulle, ergaa san waan barreesseef hin gaabbu; gaabbee yoo jiraadhelle ergaan tiyya haga diqqo'oof waan isin gaddisiitteef gaabbe.</verse>
				<verse number="9">Amma ammoo waan isin gaddisiiseef adoo hin te'in, gaddi keessan akka cubbuu irraa deebitanu waan isin godheef ani hin gammada. Gaddi keessan akka fedha Waaqaa waan te'eef, nuuti waan tokkolle'een isin hin miine.</verse>
				<verse number="10">Gaddi akka fedha Waaqaa te'e, nama cubbuu irraa deebisee gara fayyinnaa geessa malee, hin gaabbisiisu. Gaddi biyya lafaa ammoo du'a fida.</verse>
				<verse number="11">Gaddi keessan ka akka fedha Waaqaa te'e kun haajamuu attamii, falmata attamii, mufii attamii, sodaa attamii, dharraa attamii, hinaaffaa attamiitii fi dokonkora adabiisa akka feetanu akka isin godhe ilaala'a. Isin ammoo waan ani tanaan dura isinii barreesse irraa bilisa akka teetane mirkaneessitaneertan.</verse>
				<verse number="12">Maarre ani isiniif barreessulle, hinaaffaan isin fuula Waaqaa duratti nu'uuf qaddanu akka isiniif ifa teetu malee, marroo nama yaakkaa hujeetii fi yakkametiifii moti.</verse>
				<verse number="13">Jajjabeenna keenna caalaa gammada Tiitoos dhaggateen ka caalu gammanneerra; wonni nuuti gammanneefille isin duudiin Tiitoos waan jajjabeessitanee fi yaada isaa foorfachiittaneef.</verse>
				<verse number="14">Ani ifi jajiisa isiniin qabu Tiitoositti himeeraayyu; isinille ana hin qaanessine; nuuti yennaa maraa dhugaa isinitti hinneerra; maarre ifi jajiisi marroo teessaniif Tiitoositti hinne, dhugaa akka teete mirakanootteerti.</verse>
				<verse number="15">Isin duudiin Tiitoosiif ajajamaa, soda'aa fi roromiisaan akka isa fudhattane yenna qaabatu, jaalaltiin inni isiniif qabu ittuma ede'ante.</verse>
				<verse number="16">Ani karaa maraan isinitti addatiisa waan dande'eef guddoo gammadeera.</verse>
			</chapter>
			<chapter number="8">
				<verse number="1">Obboleeyyan tiyya! Badhadha Waaqi wolde'oota kiristaana lafa Maqedooniya'aatiif kenne akka beettanu barbaanna.</verse>
				<verse number="2">Isaan rakkinna gudda'aan haga ilaallamaneeran; te'uu malee gammadi isaanii gudda'a; isaan akka malee hiyyeeyyii te'anulle, guddoo arjoomaneeran.</verse>
				<verse number="3">Isaan haga dande'anuu fi haga dande'anuun caalaa, fedhii ifiitiin akka kennane ani isaaniif dhugaa hin baya.</verse>
				<verse number="4">Carraa qarqaarsa kolbaa Waaqaa ta biyya Yihuda'aa keessa jirtuuf kenniisa irratti hirmaatiisaaf magannifatanee nu kadhatane;</verse>
				<verse number="5">haga nuuti isaan irraa eenne caalaa godhane; matooma Gootta'aaf ifi kennane; itti aansaneelle fedha Waaqaatiin ifi nu'uuf kennaneeran.</verse>
				<verse number="6">Hujii tana matooma ka jalqabe Tiitoos waan te'eef, ammalle hujii arjoomaa tana akka muummessu isuma kadhanneerra.</verse>
				<verse number="7">Isin dhugeeffanna'aan, haasowaan, beekkunsaan, gargaariisaaf quxiquxamiisaan, jaalala nu'uuf qaddanulle'een waan maraan hin caaltan; hujii arjoomaa tanalle'een ka caaltanu te'a.</verse>
				<verse number="8">Maarre quxiquxamiisa worri dhibiin kenniisaaf qabu keessaniin wol bira qabee ilaaliisaan, jaalaltiin teessan ta dhuga'aa akka teete mirkaneessiisaaf jedheeti malee, isin ajajiisaafii moti.</verse>
				<verse number="9">Isin badhaadha Goottaa keenna Yesuus Kiristoosii hin beettan; inni dureessa adoo te'eeruu, hiyyummaa isaatiin akka isin dureeyyii teetanuuf isinii jedhee hiyyeessa ifi godhe.</verse>
				<verse number="10">Waan kana irratti gorsa isinii dansaa fakkaatee anatti mudhate isiniif kenna: Bara engeddaa kenniisa qofaaf adoo hin te'in, waan kana godhiisaaf matooma isinitti barbaade.</verse>
				<verse number="11">Tanaaf quxiquxiin isin kenniisaaf qaddanu hujii irra ooltee akka muummottu, haguma qaddanutti waan yaaddane san godha'a.</verse>
				<verse number="12">Nami tokko kenniisaaf quxiquxama yoo qabaate, kennansi isaa fudhatama ka qabaatu, haga qabutti yoo kenne malee, haga hin qanne yoo kennee moti.</verse>
				<verse number="13">Kana jechuun kiyya ifii dhaddanee worra dhibii rakkoo keessaa akka baattanuuf adoo hin te'in, isin lamaanuu akka wol qixxoottanu.</verse>
				<verse number="14">Isin yennaa rakkattanu karri isaanii rakkoo teessaniif akka ooltu, karri teessan amma rakkoo isaaniitiif ooltuu ti. Akka kanaan isin wodhakka'atti wol qixxummaan hin jiraatti.</verse>
				<verse number="15">Kunille akkuma Barreeffami Woyyichi, “Ka guddaa wolitti qabate hagaan ol hin qabaanne, ka diqqoo wolitti qabatelle hagaan gad hin qabaanne” jedhu.</verse>
				<verse number="16">Akkuma ani isiniif quxiquxamu, Tiitoosille akka isiniif quxiquxamu Waaqi godhe galatoomu.</verse>
				<verse number="17">Tiitoos waan nuuti isa kadhanne qofaaf adoo hin te'in, fedhii ifiitiin ka'ee gammadaan gara keessan dhufe.</verse>
				<verse number="18">Isa woliin obboleessa Oduu Gammadaa lallabiisaan wolde'oota kiristaanaa duudii keessatti kabajamaa te'e ergaarra.</verse>
				<verse number="19">Obboleessi kun kana qofa adoo hin te'in, hujii dansaa tana ulfinna Gootta'aatiif yennaa nuuti muummessinuu fi fedhii dansaa tajaajiliisaaf qannulle yennaa mudhinnu, nu woliin deemiisaan qooda huji'ii nu woliin akka fudhatu wolde'oota kiristaanaatiin fowameera.</verse>
				<verse number="20">Kennansa arjoomaa ka wolitti qabame kana qabiisa irratti eennulle akka nu hin komanne ifi eeganna.</verse>
				<verse number="21">Yaad keenna waan sirrii te'e fuula Gootta'aa duratti callaa adoo hin te'in, fuulaa worra dhibi'ii durale'etti huju'u.</verse>
				<verse number="22">Yennaa hedduu karaa heddu'uun haga isa ilaallee, akka inni nama gargaariisaaf quxiquxamaa te'e waan dhaggineef obboleessa keenna Tiitoos woliin ergineerra; addiin inni isinitti qabu guddoo waan iteeteef, amma hujii tana qarqaariisaaf ka durii caalaa inni quxiquxi jedheera.</verse>
				<verse number="23">Marroo Tiitoosii beekiisa yoo barbaachise, inni isin qarqaariisaaf waa'ela kiyya ka ana woliin huju; isa woliin ka dhufanu marroo obboleeyyan dhibi'ii yoo teete, isaan bakka bu'oota wolde'oota kiristaanaa ka ulfinna Kiristoosiitiif dhabbataneeranu.</verse>
				<verse number="24">Tanaaf akka wolde'ooti kiristaanaa jaalalli keessan ka dhuga'aa akka te'ee fi maaf akka nuuti isiniin ifi janyu akka dhagganu, jaalala keessan isaanii mudhisa'a.</verse>
			</chapter>
			<chapter number="9">
				<verse number="1">Marroo gargaarsa kolbaa Waaqaa ta Yihudaa keessa jirtuuf godhamuu, isiniif barreessuun barbaachisa'aa moti.</verse>
				<verse number="2">Ani quxiquxamuu keessan waan beekuuf, “Worri Akaayya'aa bara engeddaatiin jalqabee qarqaariisaaf qophayeera” jedhee marroo teessaniif worra Meqedooniya'aa biratti ifi jaje; quxiquxamuun keessanille worra hedduu kakkaaseera.</verse>
				<verse number="3">Marroo teessaniif wonni ani waan kana irratti ifi jaju, soba teetee akka hin hanne amma obboleeyyan tana ergaara; isin ammoo akkuma ani jedhetti qophowa'aa eega'a.</verse>
				<verse number="4">Worri Maqedooniya'aa ana woliin dhufee, adoo isin hin qophoyin yoo dhagge, nuuti isinitti addachuu keennaan waan jennu dhannee hin qaanonna; isin fa'a guddoo qaanottan.</verse>
				<verse number="5">Maarre obboleeyyan tun anaan dura gara keessan dhufanee, gargaarsa arjoomiisaaf waadaa galtane dura keessa akka qopheessitanu akka isin qaassisanuuf, gara keessan erguun barbaachisaa te'ee anatti mudhateera. Akka kanaan ani yennaa dhufu kennansi arjoomaa keessan ka qophaye te'a; isinille dirqamaan adoo hin te'in fedhi'iin akka kennitanu beessisa.</verse>
				<verse number="6">“Ka diqqoo facaase diqqoo galfata; ka hedduu facaase hedduu galfata” yaada jedhu qaabadha'a.</verse>
				<verse number="7">Tanaaf Waaqi nama gammadaan kennu waan jaalatuuf, nami tokko tokkonuu waan gadhaa ifiitiin kenniisaaf barbaade gammadaan kennuuti malee, gaabbaa yookiin hunnaan hin kennin.</verse>
				<verse number="8">Yennaa mara waan isinii barbaachisu maraa ifii qabaattanee, hujii dansa'aafille ka geyee hafu akka qaabbattanu Waaqi badhaadha ifii bira dabarsee isinii kennuu hin dande'a.</verse>
				<verse number="9">Kunille akkuma Barreeffam Woyyichi, “Worra hiyyeeyyi'iif arjoomaan kenne; balchummaan isaalle haga bara baraa jiraatti” jedhu.</verse>
				<verse number="10">Waaqi ka facaasuuf sanyii, ka nyaatuuf sagalee kennu, sanyii facaattanu mara isinii kennee akka guddattu hin godha; midhaan arjummaa teessaniille hin fakkansa.</verse>
				<verse number="11">Worri arjummaa teessan karaa keennaan fudhatu mara, Waaqa akka galateeffatuuf yennaa maraa akka arjoontanu, Waaqi waan maraan isin hin duroonsa.</verse>
				<verse number="12">Tajaajilli keessan kun dhidhuu kolbaa Waaqaa guutiisa qofa adoo hin te'in, akka galata guddaa Waaqaaf dhikeessanu godha.</verse>
				<verse number="13">Tajaajilli arjooma keessanii kun, Wongeela Kiristoosii fudhattanee ajajamuu keessan, isaanii fi worra dhibiille'eef arjoomuu keessan waan mirkaneessuuf, nami hedduun Waaqa hin leellisa.</verse>
				<verse number="14">Isaanille badhaadha guddaa Waaqi waan isinii keenneef, isin dharra'aa isinii daadimatan.</verse>
				<verse number="15">Kennaa isaa ta hagana hin jedhanneef, Waaqi galatoomu.</verse>
			</chapter>
			<chapter number="10">
				<verse number="1">Ani Phawuloos yennaa isin bira jiru nama, “Nama ila laafu” jedhame; yennaa isin irraa fagaadhe ammoo, “Nama ila jabaatu” jedhame; gadhi laaffinnaa fi arjummaa Kiristoosiitiin,</verse>
				<verse number="2">ani yennaa isin bira dhufe ila jabeennaan akka ana hin dubbachiinne isin kadhadha; worra akka yaada fooniititti deddeebina nu seyanu duratti ammoo, ila jabeennaan dubbatiisaaf barbaada.</verse>
				<verse number="3">Biyya lafaa keessa leenulle, nuuti akka biyya lafaa hin lollu.</verse>
				<verse number="4">Mey woraanaa keennalle ka kushee diigiisaaf dandeessisu, ka hunna Waaqaa qabu malee, meya woraanaa ka biyya lafaatii moti.</verse>
				<verse number="5">Waaqa beekiisa irratti moroma'aa fi kijiba gufuu te'ee ka'u duudii hin ballessina; yaada namaa duudiille booji'aa Kiristoosiif akka ajajamu goona.</verse>
				<verse number="6">Eega ajajamuun keessan muummoye, ajajama dhaba duudii adabiisaaf hin qophoonna.</verse>
				<verse number="7">Isin waan ila duratti mudhatu qofa ilaaltan. Nami tokko ani ka Kiristoosiiti jedhee yoo ifi addate, nuutille akkuma isaatuu ka Kiristoosii te'uu kenna hubatuu ti.</verse>
				<verse number="8">Marroo baallii Goottaan nuu kenneetiif, yoo guddoo ifi jajelle itti hin fokkiffadhu; balliin tun isin ijaariisaaf malee, isin diigiisaaf hin kennanne.</verse>
				<verse number="9">Ani xaleyaa kiyyaan akka waan isin sodaachisiisaatti jiruu akka yaddanu hin fedhu.</verse>
				<verse number="10">Worri gariin, “Ergaan Phawuloosii jajjaddu'uu fi ulfatu'u; inni ammoo yennaa nu biratti dhaggamu dadhaba'a; dubbiin isaalle goofa” jedhan fa'a teeti.</verse>
				<verse number="11">Worri akkasii waan nuuti fagoo jiraannee barreessinuu fi waan yennaa isin woliin jirru hunyu odduu garaa garummaan akka hin jirre hubatuu ti.</verse>
				<verse number="12">Nuuti worra ifi saadutti ifi laakkowu'uuf yookiin isaaniin wol biratti ifi qannee ilaaliisaaf ila hin jabaannu. Isaan ammoo ifiinuu ifi waan madaalanuu fi ifiinuu ifi wol biratti qabanee ifi waan ilaalanuuf gowwoole'e.</verse>
				<verse number="13">Nuuti ammoo haga isin bira geenulle'etti, meessaa tajaajila Waaqi nuu kenneen ifi jajaarra malee, haga irra tarree ifi hin janyu.</verse>
				<verse number="14">Isinille meessaa tajaajila keennaa keessa waan jirtanuuf, nuuti Oduu Gammadaa ta Kiristoosii gara keessan finnee yennaa dhunne meessaa san hin tarre.</verse>
				<verse number="15">Tanaaf meessa Waaqi nuu murteesse irra dabarree, hujii worra dhibi'iitiin haga malee ifi hin janyu; addee akkasii dhugeeffannaan teessan akka guddattuu fi hujii teennalle haga meessaa Waaqi nuu murteesseetitti, odduu teessanitti irra caalaa akka babadhatu hin addanna.</verse>
				<verse number="16">Maarre meessaa tajaajila nama dhibi'ii keessa seennee, hujii tanaan qara hujanteen adoo ifi hin jajin, biyyoota isiniin gamaatille'etti Oduu Gammadaa lallabuu hin dandeenna.</verse>
				<verse number="17">Ammoo akkuma Barreeffam Woyyichi jedhutti, “Ka ifi jajuu Gootta'aan ifi jajuu ti”.</verse>
				<verse number="18">Sababille nama Goottaan saadutti fudhatama qaba malee, nami ifi saadu fudhatama hin qabu.</verse>
			</chapter>
			<chapter number="11">
				<verse number="1">Ani diqqoo gowwoomulle akka anaa ossattanu hin addadha; magane'ee na ossadha'a.</verse>
				<verse number="2">Ani akka durra duudduu qulqullitti'ii Kiristoosii abbaa manaa tokkochatti, isin heerunsiisiisaaf waan isin kadhadheeruuf, akkuma Waaqi hinaafu anille isin hinaafa.</verse>
				<verse number="3">Akkuma bofi maltumma'aan Hewwaan sobe, yaadi keessanille gara badee qajeelumma'aa fi qulqullummaa Kiristoosiif qaddanu irraa isin gorsinnaa jedhee sodaadha.</verse>
				<verse number="4">Nami tokko gara keessan dhufee, Yesuusii nuuti isinitti lallanne malee, Yesuusii dhibii yoo isinitti lallabe yookiin ayyaana kanaan dura fudhattane malee, ayyaana dhibii yoo fudhattane yookiin Wongeela tanaan dura fudhattane malee, Wongeela dhibii yoo fudhattane, cadhittanee itti ilaaltan jechu'u.</verse>
				<verse number="5">Ani ammoo karaa tokkolle'een ergantoota guguurddoo tana irraa waan diqqaadhu hin seyu.</verse>
				<verse number="6">Ani dandeettii dubbi'ii dhabulle, beekkunsa hin qaba; nuuti yennaa maraa karaa maraan waan kana ifa isiniif gooneerra.</verse>
				<verse number="7">Ani gatii malee Oduu Gammadaa ta Waaqaa waan isinii lallabeef, akka isin ol jettanuuf ifi gad qabuu kiyyaan cubbuu hujee ree?</verse>
				<verse number="8">Isin tajaajiliisaaf, wolde'oota kiristaanaa dhibii irraa qarqaarsa waan fudhadheef, ani isaan saameera.</verse>
				<verse number="9">Yennaa isin woliin jiraataa woyi dhabee rakkadhe, obboleeyaan Maqedooniiya'aa dhufane waan anaa barbaachisu maraan waan na qaraqaaraneef, ani nama tokkolle'etti ba'aa hin teene. Akkuma tanaan dura ba'aa isinitti te'uu dhabe, gara duraalle ba'aa isinitti hin te'u.</verse>
				<verse number="10">Dhugaan Kiristoosii haga na keessa jirtu, eennulle ifi jajuu kiyya kana lafa Akaayya'aa keessatti na hin dhooggu.</verse>
				<verse number="11">Ani waan isin hin jaalanneef kana jedhaa? Akka ani isin jaaladhu Waaqinuu hin beeka.</verse>
				<verse number="12">Ergantooti dhibiin sun, “Nuutille akkuma isaanii hujaarra” jedhaa sababa ittiin ifi jajanu isaan dhassiisiisaaf, akkuma amma godhiisatti jiru gara duraalle hin godha.</verse>
				<verse number="13">Namooti akkasii ergantoota Kiristoosii fakkaatiisaaf worra ifi jijjiiru, ergantoota sobaatii fi hojjattoota maltoole'e.</verse>
				<verse number="14">Kunille waan nama baaseffachiisuu moti; Seexanninuu ergantoota ifaa fakkaatiisaaf ifi jijjiira.</verse>
				<verse number="15">Tanaaf tajaajiltooti Seexanaa tajaajiltoota balchumma'aa fakkaatiisaaf yoo ifi jijjiirane hin baaseffachiisu. Muummee irratti gatii hujii ifii hin dhaggatan.</verse>
				<verse number="16">Ani ammalle isiniin jedha; eennulle gowwaa na hin seyin; yoo seetane ammoo diqqumalle akka ifi jajuuf akka gowwa'aatitti ana fudhadha'a.</verse>
				<verse number="17">Akka kana ifi jajiisaan yennaa dubbadhu akka gowwa'aa te'eeti malee, akka fedha Gootta'aatii moti.</verse>
				<verse number="18">Worri hedduun akka yaada fooniititti ka ifi jaju eega te'e, anille ifi hin jaja.</verse>
				<verse number="19">Isin qaroolee waan teetaneef, gowwoolee gammadaan hin ossattan.</verse>
				<verse number="20">Nami yoo garba isin godhate yookiin yoo isin irra nyaate yookiin bu'aa ifiitiif yoo isin fayyadame yookiin yoo isin tuffate yookiin yoo isin dhabanaase hin ossattan.</verse>
				<verse number="21">Nuuti ammoo waan saniin dadhaboolee te'uu kennaan fokkifataa dubbadha. Eennulle ifi jajiisaaf ila yoo jabaate, anille akkuma isaa ila jabaadhee ifi jaja. Ammalle akka gowwa'aa te'ee tana jedha.</verse>
				<verse number="22">Isaan worra Ibirootaatii? Anille nama Ibirootaa ti. Isaan worra Isiraa'eliitii? Anille nama Isiraa'elii ti. Isaan sanyii Abrahaamiitii? Anille sanyii Abiraamii ti.</verse>
				<verse number="23">Isaan tajaajiltoota Kiristoosiitii? Ani isaan caalaa tajaajilaa Kiristoosii ti. Ani akka maraata'aa tana dubbadha; ani isaan caalaa yennaa hedduu huji'iin dadhabeera, yennaa hedduu hidhameera, yennaa hedduu dikameera, yennaa hedduulle du'a geyeera.</verse>
				<verse number="24">Ani lichee soddomii sagal sagal yennaa shan harka Yihudootaatitti dhaanameera.</verse>
				<verse number="25">Yennaa sadi ciira'aan dhaanameera; yennaa tokko dhaka'aan tumameera; yennaa sadi caccab hoboloo gudditti'ii na dhaqqabeera; guyyaa tokkoo fi halkan tokko galaana irra oolee buleera.</verse>
				<verse number="26">Yennaa hedduu ideensa irra waan tureeruuf, balaan laga guutee, balaan santootaa, balaan gosa tiyyaatii fi worra Yihudoota hin te'in irraa, balaan qacha'aa fi gammoojjii keessatti, balaan abbaayaa keessalle'etti, balaan kiristaanota dharaameyyii irraa na dhaqqabeera.</verse>
				<verse number="27">Hujii hantuu hujee, akka malee eloyeera; yennaa hedduu hirriiba dhabeera; yennaa hedduu beelodhee dheebbodheera; yennaa hedduulle sagalee dhabeeraayyu; boojji'ii fi daara dageera.</verse>
				<verse number="28">Waan dhibii lakkisii marroo wolde'oota kiristaanaatiif, guyyuma guyya'aan hedaa yaadda'aa ture.</verse>
				<verse number="29">Eentu dadhabeeruun, ani dadhabuu dhabeera? Eentu cubbu'uun gufatuun, gadhaan na laalatuu dhabeera?</verse>
				<verse number="30">Ifi jajiis yoo barbaachise, ani waan dadhabbii tiyya mudhisuun ifi jaja.</verse>
				<verse number="31">Waaqi, Abbaan Goottaa kenna Yesuus Kiristoosii, ka haga bara baraa galatoonfame, akka ani sobaa hin dubbanne hin beeka.</verse>
				<verse number="32">Yennaa ani qachaa Damaasiqo'oo keessa jiru, bulchaan mooticha Areexaasiin jalatti bulchiisatti jiru, ana qassiisiisaaf barbaadee, karroota qacha'aa eeddotaan eessisaa ture.</verse>
				<verse number="33">Namooti ammoo, qiriccoo keessa na keyanee urata dalleyaatiin na buusaneeranuun isa jalaa miliqe.</verse>
			</chapter>
			<chapter number="12">
				<verse number="1">Ifi jajiisaan bu'aan dhaggamu jiraatuu dhabulle, ifi jajiisa yoo barbaachise yaadaan dhaggu'uu fi mudhii Goottaan anaaf kenneen ifi jaja.</verse>
				<verse number="2">Nama ka Kiristoosii te'e tokko beeka; nami kun woggaa kudha afuriin dura, haga ol gubbaa olii fuddhatame; akki inni fudhatamelle nafaan te'uu yookiin te'uu dhabuu ani hin beeku; Waaqi hin beeka.</verse>
				<verse number="3">Ifii ammoo nami kun gara addee gammadaa akka fudhatame hin beeka; teetuu malee nafaan te'uu yookiin te'uu dhabuu ani hin beeku; Waaqi hin beeka.</verse>
				<verse number="4">Inni gara addee gammadaa fudhatamee, waan jecha namaatiin himamiisaa fi namille dubbatiisaaf hin dandeenne dhage'e.</verse>
				<verse number="5">Ani nama akkana jiruun ifi jaja; marroo ifii kiyyaa ammoo, dadhabbii tiyya malee waan ifi jajadhuun hin qabu.</verse>
				<verse number="6">Ani dhugaa waan dubbataaruuf, ifi jajiisa yoo barbaadelle ani hin gowwoomu; ammoo eennulle waan ana irratti dhagguu fi waan ana irraa dhage'u caalaa akka hin herrenneef, ifi jajuu irraa ifi qusadha.</verse>
				<verse number="7">Mudhii guddoo tanaan ha kaate akka ani hin koorre, wonni akka qore'ee nafa kiyya woraanee na farrisiisu, ergamaan Seexanaa anaa kenname.</verse>
				<verse number="8">Wonni ana rakkisu kun, akka ana lakkittu yennaa sad gara Gootta'aa daadimadhe.</verse>
				<verse number="9">Inni ammoo, “Hunni tiyya mijuu teetee ka mudhattu yennaa ati dadhabaa teete waan teeteef, badhaadhi kiyya si hin geya” anaan jedhe. Tanaaf hunni Kiristoosii akka ana irra jiraattu, ka durii caalaa dadhabbii tiyyaan gammadaa ifi jajiisa barbaada.</verse>
				<verse number="10">Ani hunna ka dhaggadhu dadhabaa yennaa te'utti waan teeteef Kiristoosiif yennaa dadhabu, yennaa arraffamu, yennaa rakkadhu, yennaa miidhamu fi yennaa yaaddawu hin gammada.</verse>
				<verse number="11">Ani akka gowwa'aa dubbadhe; akka ani akkas dubbadhu isinitti na godhe; ana deeggaruu ka qaddanu silaa isin; ani woyittuu laakkowamuu dhabulle, worra ergantoota guguurdoo jedhamane karaa tokkolle'een hin hanqadhu.</verse>
				<verse number="12">Ani yennaa odduu teessan jiru, hujiin ani ossaan huje, akka ani ergamaa dhuga'aa te'e hin mirakaneessiti. Kunille beessisa, basaa fi bilibaasota.</verse>
				<verse number="13">Ani ijjumaa isinitti ba'aa te'a dhabuu kiyya malee, ani maaniin wolde'oota Kiristaanaa dhibii isin hanqise? Tunille akka yakka'aatitti ta laakkowantu yoo teete naa araarama'a.</verse>
				<verse number="14">Gara keessan dhufiisaaf qophawuun kiyya, amma yennaa sadeesso'oo ti; ani isinitti ba'aa te'iisa hin fedhu; ani ka barbaadu isin malee, beesee tessanii moti. Ijoollee ifiitiif karra ka kuusu worra malee, ijoolleen worra ifiitiif karra hin kuuchu.</verse>
				<verse number="15">Ani isiniif jedhee waan qabu duudii, ifille dabarsee adoo isiniif kenne guddoo hin gammada. Eega ani akkana guddisee isin jaaladhe, isin diqquma na jaalatanii ree?</verse>
				<verse number="16">Maarre teetuutii akka ani isin irratti ba'aa hin te'in tana wolii galla; ammoo maltumma'aa fi sobaan waan harkatti isin galfadhe seyaartan.</verse>
				<verse number="17">Ani namoota gara keessan erge keessaa, karaa nama tokkochaatille'een woyi isin irraa nyaadheera ree?</verse>
				<verse number="18">Tiitoos gara keessan akka dhufu kadhadhee, obboleessa keenna sanille isa woliin ergeera. Tiitoos woyi isin irraa nyaateeraa ree? Anii fi inni ayyaana tokkoonii motii ka isin tajaajille? Ideensi keennalle tokkoo motii ree?</verse>
				<verse number="19">Isin duudiin haga ammaa, waan nuuti isin duratti marroo teennaaf falmataarru gootanee ilaalaartanii? Nuuti Kiristoosiin jiraannee, Waaqa duratti dubbataarra. Jaalota tiyya! Nuuti isin ijaariisaaf jennee tana duudii dubbataarra.</verse>
				<verse number="20">Yennaa ani gara keessan dhufu akka ani barbaadu adoo isin hin te'in, anille akka isin baarbaaddanu adoo hin te'in, takki wol dhaggina fa'a jedhee sodaadha. Takki fa'a lolli, hinaaffaan, aariin, ifi jaalatuun, maqaa namaa balleessuun, hamiin, kooriisaa fi hogaan odduu teessan jiraatuu jedhee sodaadha'a.</verse>
				<verse number="21">Deebi'ee gara keessan yennaa dhufu, Waaqi kiyya isin duratti na fokkisiisa jedhee sodaadha; tanaan qara worri cubbuu battumma'aa, sagaagalumma'aatii fi baalagumma'aa hujane, waan cubbuu irraa hin deebi'iniif gaddda keessa bu'innaa jedhee sodaadha.</verse>
			</chapter>
			<chapter number="13">
				<verse number="1">Gara keessan dhufiis kiyya kun yennaa sadeesso'oo ti; akkuma Barreeffam Woyyichi jedhu, “Himannaan marti dhugaa baatota lamaan yookin sadiin mirkanootti”.</verse>
				<verse number="2">Ani yennaa lammeesso'oo isin ilaaliisaaf dhufee isin woliin jiru, isin ifi eegachiiseera. Ammalle fagoo jiraadhee, worra tanaan qara cubbuu hujee fi worra dhibiille ifi eegachiisa; amma yennaa gara keessan deebi'ee dhufu eennulle hin hilu.</verse>
				<verse number="3">Isin ka ana keessa jiraatee dubbatu Kiristoos akka te'e mirkaneeffatiisaaf barbaaddan; ka isin keessatti mudhatulle hunna isaati malee, dadhabbii isaatii moti.</verse>
				<verse number="4">Inni fannooo gubba'atti fannifamee ka du'e dadhabbi'iin te'ulle, amma hunna Waaqaatiin jiru'uun le'a; nuutille isa woliin dadhaboolee teeneerra; tokkummaa isin woliin qannuun ammoo, isa woliin hunna Waaqaatiin leena.</verse>
				<verse number="5">Dhugeeffanna'aan akka jirtanu beekiisaaf ifi qorqora'a; haga ifi ilaala'a; Yesuus Kiristoos akka isin keessa jiru hin hubannee? Yoo akkas hin te'in haga ilaallatamaan jiddaneertan jechu'u.</verse>
				<verse number="6">Nuuti haga ilaallatamaan akka hin jigin hin beettan jedhee addadha.</verse>
				<verse number="7">Waan hantuu akka isin hin hunye, gara Waaqa daadimanna; wonni daadimannuufille nuuti haga ilaalcha taruu dhannee yoo dhagganne, isin yennaa maraa waan dansaa akka gootanuuf malee, haga ilaalcha tariisa keenna mudhisiisaafii moti.</verse>
				<verse number="8">Nuuti dhuga'aaf hunya malee, waan dhuga'aan mormu tokkolle hujiisaaf hin dandeennu.</verse>
				<verse number="9">Nuuti dadhaboolee teenee, isin ammoo jajjaba yennaa teetanu hin gammanna; nuuti akka isin mijuu teetanu daadimanna.</verse>
				<verse number="10">Ani waan kanaaf, adoo fagoo jiruu ergaa tana isiniif barreesse; akka kanaan gara keessan yennaa dhufu, baallii Goottaan anaaf kenneen ila isinitti hin jabaadhu; Goottaan baallii anaaf ka kenne akka isin ijaaruuf malee, akka isin diiguufii moti.</verse>
				<verse number="11">Obboleeyyan tiyya! Yoona nageyaan tee'a'a; leetoo teessan sirreeffadha'a; gorsa kiyya dhage'a'a; wolii gala'a; nageyaan le'a'a; Waaqi jaalalaatii fi nageyaa isin woliin hin jiraata.</verse>
				<verse number="12">Sunqata woyyichaan wol sunqataa nageya wol fuudha'a.</verse>
				<verse number="13">Kolbaan Waaqaa marti nageya isinii dhaanteerti.</verse>
				<verse number="14">Badhadhi Goottaa Yesuus Kiristoosii, jaalalli Waaqaa, tokkummaan Ayyaana Woyyichaalle isin duudii woliin jiraattu.</verse>
			</chapter>
		</book>
		<book number="48">
			<chapter number="1">
				<verse number="1">Namootaan yookiin karaa nama tokkootiin adoo hin te'in, Yesuus Kiristoosii fi Waaqa Abbaa Kiristoos du'aa kaaseen, ergaamaa te'ee ka ergame, ana Phawuloos biraa,</verse>
				<verse number="2">obboleeyyan ana woliin jirtu mara biraa: wolde'oota kiristaanaa ka Galaatiyaa keessa jirtanuuf,</verse>
				<verse number="3">Waaqi Abbaan keenna, Goottaan keenna Yesuus Kiristoosille badhaadhaa fi nageya isiniif kennu!</verse>
				<verse number="4">Akka fedha Waaqa Abbaa keennaatitti, bara hamaa kana keessaa nu bilisa baasiisaaf jedhee, Kiristoos marroo cubbuu teennaatiif ifi dabarsee kenne.</verse>
				<verse number="5">Baraa haga bara baraatitti Waaqaaf ulfinni te'u! Ameen.</verse>
				<verse number="6">Badhaadha Kiristoosiitiin ka isin waame irraa garagaltanee, gara oduu gammadaa ta biraa ariifattanee deebi'uun keessan na baaseffachiitteerti.</verse>
				<verse number="7">Worri isin kem'i godhiisaa fi Oduu Gammadaa ta Kiristoosii daddasiisaaf barbaadu waan jiruuf tana jedhe malee, dhugumaan Oduun Gammadaa ta biraa hin jirtu.</verse>
				<verse number="8">Te'uu malee, nu'ulle yoo te'e, yookiin ergamaa Waaqaa ka ol-gubba'aalle yoo te'e, Oduu Gammadaa ta nuuti isinitti lallanne irraa ta gorte, yoo lallabe ka abaarame te'uu ti!</verse>
				<verse number="9">Akkuma tanaan dura dubbadhe, ammalle irra deebi'ee dubbadha: eennulle Oduu Gammadaa ta isin fudhattane irraa ta gorte, yoo isinitti lallabe ka abaarame te'uu ti!</verse>
				<verse number="10">Ani amma nama moo, Waaqa duratti fudhatama dhaggatiisaaf barbaadiisatti jira ree? Yookiin nama gammachiisu'uuf barbaadatiisatti jiraa? Nama gammachiisu'uuf adoo waan barbaadu teete, ani tajaajilaa Kiristoosii hin te'uuyyu.</verse>
				<verse number="11">Obboleeyyan tiyya! Oduun Gammadaa ta ani isiniif lallabe, ta nami ifi keessaa maddisiise akka hin te'in, akka beettanu barbaada.</verse>
				<verse number="12">Oduu Gammadaa tana, Yesuus Kiristoositti natti mudhise malee, ani eennulle irraa hin fudhanne, yookiin eennulle ana hin barsiinne.</verse>
				<verse number="13">Yennaa duri dhugeeffannaa Yihudootaa hordofu, attam akka ani le'e dhageettaneertan; ani wolde'a kiristaana Waaqaa akka malee miidhaa balleesiisaaf wodhaanaa ture.</verse>
				<verse number="14">Worra bara kiyya jiru, lansoota tiyya ta Yihudoota te'ane hedduu, ani dhugeeffannaa Yihudootaa eeggatiisaan hin caala; marroo aadaa abbootii teenaatille'eef akka malee hin hinaafaayyu.</verse>
				<verse number="15">Waaqi ammoo adoo ani hin dhalatin dura ana filate; badhaadha ifiitille'een ana waame.</verse>
				<verse number="16">Oduu Gammadaa ta marroo Ilma isaa, worra Yihudoota hin te'in oddu'utti akka ani lallabuuf, yennaa Waaqi Ilma ifii anatti mudhisiisa jaallate, ani nama tokkolle woliin hin mari'anne;</verse>
				<verse number="17">yookiin gara worra anaan dura ergantoota te'ee Yerusaalem hin dhandhe, ammoo yoosuma gara biyya Arabaa dhaqee, achiin duuba Damaasqo'otti deebi'e.</verse>
				<verse number="18">Eegii san woggaa sadiin duuba Pheexroos ilaaliisaaf gara Yerusaalemii dhaqee, isa bira guyyaa kudha shan ture.</verse>
				<verse number="19">Obboleessa Gootta'aa Yaaqoobi malee, ergantoota dhibii keessaa tokkolle hin dhaggine.</verse>
				<verse number="20">Wonni ani isiniif barreessu kun dhara akka hin te'in, Waaqi hin beeka.</verse>
				<verse number="21">Ani Yerusaalem dhaqeen duuba gara biyya Sooriya'aatii fi Qiliiqiya'aa dhaqe.</verse>
				<verse number="22">Wolde'ooti kiristaanaa ka Kiristoosii, ka lafa Yihuda'aa keessa jiru, ilaan na dhagganee hin beekanu.</verse>
				<verse number="23">Oduu, “Namichi duri nu miidhaa ture, dhugeeffannaa balleessiisaaf barbaadu san, amma lallabiisatti jira” jettu qofa dhage'aneeran.</verse>
				<verse number="24">Sababa kiyyalle'eef Waaqa galateeffatane.</verse>
			</chapter>
			<chapter number="2">
				<verse number="1">Eega san wogga kudha afuriin duuba, Tiitoos ifi faana fudhadhee, Baarnaabaas woliin gara Yerusaalemii deebi'ee dhaqe.</verse>
				<verse number="2">Akka ani achi dhaqu, Waaqi natti mudhinnaan dhaqe. Hujiin ani kanaan dura hujee fi ta amma hujiisatti jiru, tola akka hin banneef jedhee, Oduu Gammadaa ta worra Yihudoota hin te'initti lallabu, sooreyyii gugurdo'oof qofitti hime.</verse>
				<verse number="3">Tiitoosiin ana woliin jiru, nama Giriikii te'ulle, akka haqanqabaa qabatu hunnaan hin godhanne.</verse>
				<verse number="4">Te'uu malee obboleeyyan dharaammeyyiin tokko tokko, ka luuxanee nu odduu seenane, akka inni haqanqabaa qabatu barbaadaneeraniiyyu. Isaan bilisummaa nuuti Yesuus Kiristoosiin qannu dooyanee, garbumma'atti nu deebisiisaaf barbaadanee, luuxanee seenane.</verse>
				<verse number="5">Dhugaan Oduu Gammadaa, akka yennaa mara isin woliin jiraattuuf, nuuti yennaa diqqolle'eef isaaniif hin ajajane.</verse>
				<verse number="6">Worri sooreyyii gugurdoo ifi fakkeessuu ammoo, eennummaan isaanii ta qaraa womaa natti hin fakkaatu; Waaqi fuula namaa ilaalee hin golu; isaan Oduu Gammadaa ta ani lallabu irratti womaa hin daballe.</verse>
				<verse number="7">Ammoo akka Waaqi, akkuma Pheexroos Oduu Gammadaa worra Yihudootaatiif akka lallabuuf adaraa itti kenne, anille Oduu Gammadaa worra Yihudoota hin te'iniif, akka lallabuuf adaraa anatti kenneeru beekaneeran.</verse>
				<verse number="8">Waaqi akka Pheexroos ergamaa worra Yihudootaa te'ee tajaajilu godhe, akka anille ergamaa worra Yihudoota hin te'inii te'ee tajaajilu godheera.</verse>
				<verse number="9">Akkasuma sooreyyiin akka utuba'aa ilaalamanu Yaaqoob, Pheexrosii fi Yohaannis, badhaadha anaaf kenname hubatanee, tokkumaa mudhisiisaaf Baarnaabaasii fi ana woliin harka wol qabanneerra; Baarnaabaasii fi ani gara worra Yihudoota hin te'inii akka dhandhu, isaaniille gara worra gosa Waaqaa akka dhaqanu woliif galleerra.</verse>
				<verse number="10">Isaan marroo hiyyeeyyi'iitiif akka nuuti yaadannu callaa nutti dubbatane, kun waan ani dhugumaan godhiisaaf fedhuuyyu.</verse>
				<verse number="11">Pheexroos gara Anxokiya'aa yennaa dhufe waan dokonkoreeruuf, ani fuula duratti isa morme.</verse>
				<verse number="12">Namooti gariin Yaaqoob biraa adoo hin dhufin dura, Pheexroos worra Yihudoota hin te'in keessaa worra dhugeeffate woliin nyaataa ture; yennaa isaan dhufane ammoo, golii worra haqanqabaa qabatee sodaatee, worra Yihudoota hin te'in irraa ifi gargar baasee qarqarfate;</verse>
				<verse number="13">Worri Yihudoota keessaa dhugeeffatanelle, kijiba Pheexroosii hordofaneeran; Baarnaabaasinuu kijiba isaaniitiin duubatti harkifameera.</verse>
				<verse number="14">Akka isaan akka dhugaa Oduu Gammadaatitti hujaa hin jirre, ani yennaa dhagge, isaan mara duratti Pheexroosiin, “Ati Yihudii teetee, akka Yihudi'iititti adoo hin te'in, akka nama Yihudii hin te'iniititti eega jiraatte, attamiin worri Yihudoota hin te'in, akka Yihudootaatitti akka jiraatuuf uttitta ree?” jedhe.</verse>
				<verse number="15">Nuuti dhalootaan Yihudoota malee, worra Yihudoota hin te'in worra cubbichaa moti.</verse>
				<verse number="16">Te'uu malee nami Yesuus Kiristoositti dhugeeffatiisaan malee, Seera eeggatiisaan akka hin balchoonne beenneera. Nuutille Seera eeggatiisaan adoo hin te'in, Kiristoositti dhugeeffatiisaan akka balchoonnuuf Yesuus Kiristoositti dhugeeffanneera. Eennulle Seera Muuse'ee eeggatiisaan hin balchoomu.</verse>
				<verse number="17">Kiristoositti dhugeeffatiisaan balchoomiisaaf adoo barbaannuu, nuutinuu cubbaalleyyii teenee yoo mudhanne, akka cubbuu tolchinu ka godhiisatti jiru Kiristoos jechu'u ree? Ijjumaa, hin teetu!</verse>
				<verse number="18">Ani Seera diige deebisee yoo ka ijaaru te'e, aninuu nama Seera diigu te'uu kiyya mudhisiisatti jira jechu'u.</verse>
				<verse number="19">Ani Waaqaaf le'iisaaf, karaa Seeraatiin Seera duraa du'eera; ani Kiristoos woliin fannifameera.</verse>
				<verse number="20">Maarre haganaa achi Kiristoos ana keessa le'a malee, ani ifiif hin le'u. Le'ii amma fooniin le'ulle, Ilma Waaqaa ka ana jaallatee, ifi dabarsee anaaf kennetti dhugeeffatiisaan le'a.</verse>
				<verse number="21">Ani badhaadha Waaqaa gatii hin dhooggu; Seera eeggatiisaan adoo waan balchoomanu teete, Kiristoos toluma du'e jechu'uu motii ree!</verse>
			</chapter>
			<chapter number="3">
				<verse number="1">Worra Galaatiya'aa gowwoole'e! Eentu muusessee isin dooche? Yesuus Kiristoos fannifamee, akka waan barreeffamee rarraafamee, ila teessan dura jiraayyuu.</verse>
				<verse number="2">Ani waan tokko callaa beekuu barbaada: isin Seera eeggatiisaan moo, yookiin Oduu Gammadaa dhageettanee itti dhugeeffatiisaan Ayyaana Woyyicha fudhattane?</verse>
				<verse number="3">Attam akkas gowwitan? Ayyaana Waaqaatiin jalqaddanee, amma ammoo yaada fooniitiin muummessu'u barbaaddanii ree?</verse>
				<verse number="4">Dhugumaan waan woy hin baaneef yoo te'e, toluma waan isin irra dhaqqabe kana mara fudhattanee ree?</verse>
				<verse number="5">Waaqi Ayyaana ifii isinii kennee, bilbaasa isin oddu'utti wonni hujuuf, waan Seera eeggattaneef moo, yookiin Oduu Gammadaa dhageettanee waan itti dhugeeffattaneef?</verse>
				<verse number="6">Abrahaam ilaala'a me; Barreeffami Woyyichi, “Abrahaam Waaqatti dhugeeffate; dhugeeffannaan isaalle balchumma'atti laakkowanteef” jedha.</verse>
				<verse number="7">Maarre worri dhugeeffatu maraa ilmaan Abrahaamii akka te'e hubadha'a!</verse>
				<verse number="8">Barreeffam Woyyichi akka Waaqi worra gosa isaa hin te'in dhugeeffanna'aan balchoonsu, duraan dursee dhaggee Abrahaamiin, “Gosi maraa si'iin hin eebbifama” jedhee, Oduu Gammadaa itti himeera.</verse>
				<verse number="9">Tanaaf worri dhugeeffatu maraa, Abrahaamii dhugeeffate woliin ka eebbiffame.</verse>
				<verse number="10">Barreeffam Woyyichi, “Waan Kitaaba Seeraa keesatti barreeffame mara, nami hin eegganne maraa ka abaarame!” waan jedhuuf, worri Seera eeggatiisatti ciqliffatu abaarsa jala jira.</verse>
				<verse number="11">Barreeffam Woyyichi, “Nami balchaan dhugeeffanna'aan le'a” waan jedhuuf, eennulle Waaqa duratti Seeraan balchoomiisaaf akka hin dandeenne ifa.</verse>
				<verse number="12">Seerri dhugeeffannaa irratti hin hundeeffamu; te'uu malee Barreeffam Woyyichi, “Nami waan Seerri jedhu guutu, ittiin hin le'a” jedha.</verse>
				<verse number="13">Barreeffam Woyyichi, “Nami muka irratti rarraafamu maraa ka abaarame” waan jedhuuf, Kiristoos nu'uuf jedhee abaaramaa te'ee, abaarsa Seerri nutti fidu jalaa nu wode.</verse>
				<verse number="14">Eebbi Abrahaam dhaggate, karaa Kiristoos Yesuusiitiin, worra Yihudoota hin te'in maraaf akka kennamuuf, Ayyaana Waaqi addii kennelle, dhugeeffanna'aan akka fudhannuuf Kiristoos nu wodeera.</verse>
				<verse number="15">Obboleeyyan tiyya, le'ii guyyuma guyya'aa keessaa fakkeenna tokko fuudhee dubbadha: yoo nami lamaan waan tokko irratti wolii galee, wolii galtee san mallatteesse, eennulle wolii galtee san diigiisaaf, yookiin wo itti dabaliisaaf hin dande'u.</verse>
				<verse number="16">Maarre Waaqi Abrahaamii fi sanyii isaatiif addii kenneera; Barreeffam Woyyichi, akka nama heddu'uuf dubbatamuutitti, “Sanyoota” hin jedhu, akka nama tokkoof dubbatamuutitti, “Sanyii” jedha, innille Kiristoos.</verse>
				<verse number="17">Kana jechuun kiyyalle, Seerri woggaa dhibba afurii fi soddomaan duuba kenname, gondooroo qara Waaqaan gondoorante diigee, waadaa galame san balleesiisaaf hin dande'u jechuu kiyya.</verse>
				<verse number="18">Kennansi Waaqaa Seeratti ciqilfatiisaan adoo te'ee, waadaa galametti ciqilfatiisaan hin te'uuyyu. Te'uu malee, karaa waadaa galameetiin, Waaqi kennansa ifii Abrahaamiif kenneera.</verse>
				<verse number="19">Yoona Seerri maaf kenname ree? Sanyiin Abrahaamiif waadaa galameen kenname haga dhufu, seera tariis maan akka te'e mudhisiisaaf, Seerri dabalamee kenname. Seerri ergantoota Waaqaatiin, karaa araarsaa tokkochaatiin kenname.</verse>
				<verse number="20">Te'uu malee, araarsaan tokko golii lama wolakka'atti malee takkaa calla'aaf hin barbaachisu; Waaqi ammoo tokkocha.</verse>
				<verse number="21">Seerri waadaa Waaqi galeen hin mormaa ree? Ijjumaa hin mormu! Seerri akka jiruu kennuuf adoo kennamee jiraate, sila dhugumaan, Seera eeggatiisaan balchumaan hin dhaggantiiyyu.</verse>
				<verse number="22">Waadaan galame, ta Yesuus Kiristoositti dhugeeffatiisaan dhaggantu, worra dhuggeeffatuuf akka kennantuuf, Barreeffam Woyyichi biyyi lafaa duudiin cubbu'uuf bitamiisaan hidhantee akka jirtu dubbata.</verse>
				<verse number="23">Adoo dhugeeffannaan hin dhufin dura, haga dhugeeffannaan mudhatutti, Seeraan hidhannee, Seera jalatti eeggamaa ture.</verse>
				<verse number="24">Maarre nuuti dhugeeffanna'aan akka balchoonnuuf, haga Kiristoos dhufu, Seerri guddisoo keenna te'eeraayyu.</verse>
				<verse number="25">Amma ammoo, dhugeeffannaan waan dhutteef, haganaa achi guddisoo Seeraa jala hin jiraannu.</verse>
				<verse number="26">Kiristoos Yesuusitti dhugeeffatiisaan, isin martinuu ijoollee Waaqaa ti.</verse>
				<verse number="27">Isin worri Kiristoos woliin tokko te'iisaaf cuuphantane maraa, Kiristoos akka woya'aa uffattaneertan.</verse>
				<verse number="28">Karaa Kiristoos Yesuusiitiin, isin martinuu tokko waan teetaneef, worra Yihudi'iitii fi Giriikii, garbichaa fi ka garbicha hin te'in, dhiiraa fi dubartii oddu'utti garaagarummaan hin jirtu.</verse>
				<verse number="29">Ka Kiristoosii eega teetane, isin sanyii Abrahaamii ti; waan Waaqi isiniif addii kennelle hin dhaaltan.</verse>
			</chapter>
			<chapter number="4">
				<verse number="1">Ammalle wonni ani jedhuu barbaadu kana: ilmi karra abbaa ifii dhaalu tokko, karra abbaa ifii mara irratti goottaa yoo te'elle, haga ijoollumma'aan jiru garbicha tokko hin caalu.</verse>
				<verse number="2">Yennaan abbaan isaaf murteesse haga geettu, harka worra isa guddisuutii fi worra isa bulchuu jala tura.</verse>
				<verse number="3">Nuutille akkasuma, ayyaanaan adoo hin guddatin duratti, seera biyya lafaatiif garba teenee turre.</verse>
				<verse number="4">Barri murtaye sun yennaa geye, Waaqi ilma ifii nuuf erge. Inni dubartii irraa dhalatee, Seera jalatti bule.</verse>
				<verse number="5">Inni worra Seera jala jiru wodee, ilmaan Waaqaa nu godhiisaaf tana godhe.</verse>
				<verse number="6">Isin ilmaan isaa waan teetaneef, Waaqi Ayyaana ilma ifii ka, “Abbaa, Abbaa” jedhee waamu gara keessa keennaa ergeera.</verse>
				<verse number="7">Maarre yoona, ati ilma malee garbichaa moti; ilma eega teete, Waaqi akka dhaaltu si godheera.</verse>
				<verse number="8">Isin dur adoo Waaqa hin beekin, waan dadamaan waaqota dhuga'aa hin te'iniif garba teetaneertaniiyyu.</verse>
				<verse number="9">Amma ammoo Waaqa beettaneertan; dhugumaan Waaqi isin beekeera. Attam deebitanee gara hunnoota biyya lafaa dadhaboole'ee fi ka woy hin baane kanatti garagaltan ree? Ammalle deebitanee garba isaanii te'iisaaf barbaaddan?</verse>
				<verse number="10">Guyyaa, ji'a, bonaa-gannaa fi woggaa adda te'e ulfeessitan.</verse>
				<verse number="11">Hujiin ani isinii huje mara tola baddeerti jedhee isinii sodaadha.</verse>
				<verse number="12">Obboleeyyan tiyya, waan ani akka keessan te'eef, isinille akka kiyya akka teetanuuf isin kadhadha. Isin womaa ana hin yakkine.</verse>
				<verse number="13">Yennaa jalqabaa, akka ani sababa dhibee tiyyaatiin, Oduu Gammadaa isinii lallabe, isinuu hin beettan.</verse>
				<verse number="14">Dhibeen tiyya ilaalachaa isinitti teetulle, akka ergamaa Waaqaatii fi akka Kiristoos Yesuusiititti na fudhattane malee, isin ana hin tuffanne, yookiin ana hin jibbine.</verse>
				<verse number="15">Gammad keessan sun eessa dhaqe ree? Adoo dandeettane ila teessanille ifi keessaa baattanee, worra anaaf kennitanu akka teetane anuu dhugaa hin baya.</verse>
				<verse number="16">Ani waan dhugaa isinitti himeef diina keessan te'ee ree?</verse>
				<verse number="17">Namooti kuun isiniif akka malee yadatan, te'uu malee dansa'aafii moti; akka isin isaaniif jabaattanee yaadattanuuf, nu irraa isin kutiisa barbaadan.</verse>
				<verse number="18">Yaada dansa'aaf yoo te'e, namaaf yaadatuun waan dansa'a; tun ammoo yennaa maraaf malee, yennaa ani isin bira jiru calla'aaf hin te'in.</verse>
				<verse number="19">Ijoollee tiyya, haga bifi Kiristoosii isin keessatti mudhatutti, ani ammalle akka dubartii deettuu isiniif hin ciniinsifadha.</verse>
				<verse number="20">Ani marroo teessaniif waan godhu waan wollaaleeruuf, adoo isin biratti dhaggamee akka dhibi'iin isinitti dubbadhee hin fedhaayyu.</verse>
				<verse number="21">Isin worri Seera jalatti buliisaaf barbaadanu, waan Seerri jedhu hin dhageennee? Anatti hima'a!</verse>
				<verse number="22">Abrahaam ilmaan lama qabaayyu; tokkocha dubartii garbitii irraa, kaan dubartii garbitii hin te'in irraa, akka uumate barreeffanteerti.</verse>
				<verse number="23">Ilmi tokkochi dubartii garbitii irraa, akka fedha foonii calla'aan dhalate; kuun ammoo dubartii garbitii hin te'in irraa, addii kennanteen dhalata.</verse>
				<verse number="24">Amma kun fakkeenna; dubartooti lamaan sun fakkeenna gondooroo lamaanii ti. Takkattiin ta ijoolleen isi'ii garbummaa keessatti dhalatte Aggaari; isiin fakkeenna gondooroo Gaara Siina'aa irratti gondooranatee ti.</verse>
				<verse number="25">Aggaariin Gaara Siina'aa ka biyya Arabaa keessa jiruun fakkeeffante sun, fakkeenna Yerusaalemii amma kolbaa ifii woliin garbummaa keessa jirtuu ti.</verse>
				<verse number="26">Yerusaalemiin ol-gubba'aa ammoo bilisoontu'u; isiin haadha teenna.</verse>
				<verse number="27">Barreeffa Woyyicha keessatti, “Ijoollee dubartii abbaa manaa qadduu caalaa, ijoolleen dubartii qofi lakkifantee waan heddatteef, ati maseentittiin deettee hin beenne gammadi, ati ta ciniinsifattee hin beenne iyyii ilillisi!” jedhantee barreeffanteerti.</verse>
				<verse number="28">Amma obboleeyyan tiyya, akkuma Yisihaaqii, isinille ijoollee addii kennantee ti.</verse>
				<verse number="29">Te'uu malee, yennaa san ka akka fedha foonii calla'aan dhalate, ka fedha Ayyaana Waaqaatiin dhalate akkuma ari'e, ammalle akkasuma hin te'a.</verse>
				<verse number="30">Barreeffami Woyyichi ammoo maan jedha? Wonni jedhu, “Ilmi garbitti'ii, ilma ta garbittii hin te'inii woliin dhaala waan hin qoodanneef, garbittii ilma isi'ii woliin ari'i!” hin jedha.</verse>
				<verse number="31">Maarre obboleeyyan tiyya, nuuti ijoollee ta garbitii hin te'inii ti malee, ijjoollee garbitti'iitii moti.</verse>
			</chapter>
			<chapter number="5">
				<verse number="1">Bilisumma'aan akka leenuuf Kiristoos bilisa nu baase. Tanaaf jabaadha'aa dhaabbadha'a! Deebitaneelle waanjoo garboomaatiin hin hidhamina'a!</verse>
				<verse number="2">Dhage'aa! Yoo haqanqabaa ifi qassiittane, akka Kiristoos ijjumaa isiniif wo hin baane, ani Phawuloos isinitti hima.</verse>
				<verse number="3">Nami haqanqabaa qassiiffatu mara, dirqama Seera duudii muummeesiisaa akka qabu ani ammalle dhugaa hin bayaaf.</verse>
				<verse number="4">Isin worri Seera eeggatiisaan balchoomiisaaf barbaaddanu, Kiristoos irraa ifi kuttaneertan; badhaadha waaqaa irralle'ee bayyattaneertan.</verse>
				<verse number="5">Nuuti ammoo karaa Ayyaana Waaqaatiin, balchummaa addii godhannu dhugeeffanna'aan dharra'aa eegganna.</verse>
				<verse number="6">Kiristoos Yesuusiin yoo jiraanne, dhugeeffannaa jaalalaan hujjuttuu gatii qaddi malee, haqanqabaa qabatiisa yookiin haqanqabaa qabatiisa dhabiisaa moti.</verse>
				<verse number="7">Isin akkuma dansaa hujaa turtane; akka isin dhuga'aaf hin ajajanne eentu gufuu isinitti te'e ree?</verse>
				<verse number="8">Hawwadiin tun ta Waaqa gara dhuga'aa isin waamu biraa dhuttee moti.</verse>
				<verse number="9">Uukoon diqqoon bukoo duudii bukeessiti.</verse>
				<verse number="10">Akka isin yaada kana irraa gore hin qabaatiin, ani Gootta'aan ifi-addii qaba. Eennulle teenaan nami isin jaanjursu muraa hin fudhata.</verse>
				<verse number="11">Ammoo obboleeyyan tiyya, haqanqabaa qabatiis barbaachisaa akka te'e, adoo waan lallabiisatti jiraadhee, maaf na miidhan ree? Yoo akkasii, fannoon Kiristoosii namaaf gufuu te'iis, silaa hin hafaayyu.</verse>
				<verse number="12">Worri isin jaanjursu sun, haqanqabaa qabatiisa callaa adoo hin te'in, adoo ifi yakkate ani hin jaaladha.</verse>
				<verse number="13">Obboleeyyan tiyya, isin bilisumma'aaf waammantaneertan; jaalalaan wol tajaajila'a malee, bilisummaa teessan tana halchaa foonii muummeffatiisaaf karaa dagu'uu hin godhatina'a!</verse>
				<verse number="14">Seerri duudiin Jecha, “Akkuma ifi jaallattu nama jaalladhu!” jedhuun wolitti qabama.</verse>
				<verse number="15">Yoo ammoo ka wol cicciniittanee wol nyaattanu teete, akka wol hin balleessine ifi eeggadha'a!</verse>
				<verse number="16">Wonni ani jedhu tana: yoona Ayyaanaan soorreffamaa le'aa malee, halchaa foonii hin muummessina'a!</verse>
				<verse number="17">Halchaan foonii halchaa Ayyaanaatiin mormiti; halchaan Ayyaanaalle halchaa fooniitiin mormiti; halchaan lamaan tun waan wol mormituuf, waan jaallattanu godhiisaaf hin dandeettanu.</verse>
				<verse number="18">Yoo Ayyaanaan soorreffantane ammoo, Seera jala hin jirtanu.</verse>
				<verse number="19">Hujiin foonii ta beekkante. Isiille: sagaagaluu, battummaa, baalagummaa,</verse>
				<verse number="20">waaqota dharaa waaqonsuu, moruu, diinummaa, moromaa, hinaaffaa, mufii, ifi jaallatuu, wol dhabuu, wol fojuu,</verse>
				<verse number="21">dhiibbaleessa te'uu, machii, sarbicha dhiitu'uu fi ta tana fakkaattu. Akkuma kanaan dura isinitti hime, ammalle itti deebi'ee isinitti hima: worri waan akkasii huju mootummaa Waaqaa hin dhaalu.</verse>
				<verse number="22">Midhaan Ayyaanaa ammoo jaalala, gammada, nageya, ossa, arjummaa, dansumaa, addatama,</verse>
				<verse number="23">qajeelumma'aa fi if qabu'u. Seerri waan akkasii kana dhooggu hin jiru.</verse>
				<verse number="24">Worri ka Kiristoosii te'e, halchaa hantu'uu fi fedha isaa woliin foon ifii fanniseera.</verse>
				<verse number="25">Worra Ayyaanaan leenu yoo teene, Ayyaanaan sooreffannuu ti.</verse>
				<verse number="26">Wol aarsaa, wol hinaafaa, tola mee ifi jajnuu ti!</verse>
			</chapter>
			<chapter number="6">
				<verse number="1">Obboleeyyan tiyya, yoo nami tokko cubbu'uun qabame, isin worri ayyaantoleen qajeelumma'aan isa qajeelcha'a! Ammoo isinille akka hin ataabanne ifi eeggadha'a.</verse>
				<verse number="2">Ba'aa wolii ba'adha'a! Akkasiin Seera Kiristoosii muummessitan.</verse>
				<verse number="3">Nami woy hin baane tokko, nama woy bawu yoo ifi seye, ifi gowwoonsa.</verse>
				<verse number="4">Nami maraa hujii ifii qoree ilaaluu ti! Achiin duuba worra dhibii woliin wol bira qabee ifi ilaaliisaan adoo hin te'in, ifumaaf waan ittiin ifi jaju hin dhaggata.</verse>
				<verse number="5">Nami maraa ba'aa ifii ba'atuu qaba.</verse>
				<verse number="6">Nami Jecha Waaqaa baratu, barsiisaa ifii woliin waan dansaa mara qoodamuu ti!</verse>
				<verse number="7">Ifi hin sobina'a! Waaqatti funnaan hin dhaabanu. Nami waanuma facaase haammata.</verse>
				<verse number="8">Nami akka fedha foon ifii facaasu, fedha foon ifii irraa du'a haammata; nami akka fedha Ayyaanaa facaasu, Ayyaana irraa jiruu bara baraa haammata.</verse>
				<verse number="9">Yoo addii kutatuu dhanne, yennaan haamma'aa yennaa geette, waan wolitti qabannuuf, hujii dansaa hujiisa mee dadhannuu ti.</verse>
				<verse number="10">Maarre yennaa daguu dhagganne maratti, nama maraaf, keessattuu worra dhugeeffannaa keessa jiruuf, waan dansaa goonuu ti.</verse>
				<verse number="11">Qubee gugurdoo attamiitiin akka ani harka kiyyaan isiniif barreessiisatti jiru ilaala'a!</verse>
				<verse number="12">Worri waan nafa namaa irratti alaan mudhatu dhaggisiisuu barbaadu, akka isin haqanqabaa qabattanu hunnaan isin godha. Marroo fannoo Kiristoosiitiif, akka miidhaan isaan hin geenne qofaaf tana godhan.</verse>
				<verse number="13">Isaan haqanqabaa qabatiisa keessaniin ifi jajiisaaf, haqanqabaa qabatiisa keessan barbaadan malee, worri haqanqabaa qabateeyyuu Seera hin eegatu.</verse>
				<verse number="14">Fannoo Goottaa Keenna Yesuus Kiristoosii, ta biyyi lafaa ana irraa ittiin fannifante, ka anille biyya lafaa jalaa ittiin fannifameen malee, waan biraatiin ifi jajuun ijjumaa anaaf hin te'in.</verse>
				<verse number="15">Dadaa haareya te'iisa malee, haqanqabaa qabatiisii, yookiin haqanqabaa qabatiisa dhabiisi womaayyuu moti.</verse>
				<verse number="16">Worra seera kana hordofu maraa fi Israa'elii worra Waaqaa teeteef, nageyaa fi marartiin teetu.</verse>
				<verse number="17">Gadaannisi ani nafa kiyya irratti qabu, garbicha Yesuusii te'uu kiyya waan mudhisuuf, haganaa achi namuu ana hin rakkisin.</verse>
				<verse number="18">Obboleeyyan tiyya, badhaadhi Goottaa keenna Yesuus Kiristoosii isin woliin jiraatu. Ameen.</verse>
			</chapter>
		</book>
		<book number="49">
			<chapter number="1">
				<verse number="1">Ana Phawuloosii fedha Waaqaatiin ergamaa Kiristoos Yesuusii te'e irraa, worra Kiristoos Yesuusiif addatantane, kolbaa Waaqaa ta Efesoon keessa jirtanuuf:</verse>
				<verse number="2">Waaqi abbaan keennaa fi Goottaan keenna Yesuus Kiristoos badhaadhaa fi nageya isiniif kennu.</verse>
				<verse number="3">Waaqi Abbaan Goottaa keenna Yesuus Kiristoosii, ka Kiristoosiin eebba Ayyaana ol-gubba'aa maraan nu eebbise, galatoomuu ti!</verse>
				<verse number="4">Inni dadama biyya lafaatiin duraayyuu, isa duratti woyyootaa fi worra komii hin qanne akka teenu, Kiristoosiin nu filateera. Jaalala ifiitiin,</verse>
				<verse number="5">karaa Yesuus Kiristoosiitiin ijoollee ifii akka nu godhatuuf Waaqi akka fedhaa fi halchaa ifii dansa'aatitti duruu murteesseera.</verse>
				<verse number="6">Badhaadhi isaa ulfaataan, ka inni ilma ifii jaallatama'aan tola nuuf kenne, akka galateeffamuuf tana godhe.</verse>
				<verse number="7">Akkuma durummaa badhaadha Waaqaatitti, dhiiga Kiristoosiitiin wodannee, araara cubbuu teennaa dhaggane.</verse>
				<verse number="8">Badhaadha ifiille qaroomaa fi beekkunsa maraan nuuf dhangalaase.</verse>
				<verse number="9">Waaqi akkuma duraan karaa Kiristoosiitiin karoorfate, dhossaa fedha ifii akka halchaa ifii dansa'aatitti akka nuuti beennu godhe.</verse>
				<verse number="10">Karoorri Waaqi yennaa barri geye muummessu, dadaan ol-gubbaa jirtuu fi lafa irra jirtu mara, wolitti qabantee baallii Kiristoosii jala akka teetu godhiisa.</verse>
				<verse number="11">Waaqi waan mara akka fedhaa fi gorsa ifiititti hujatu, jalqaba irrattuu akkuma murteessetti, Kiristoosiin kolbaa isaa akka teenuuf nu filate.</verse>
				<verse number="12">Wonni inni tana godheef, nuuti worri Kiristoositti addi godhatiisaan worra duraa teene, akka ulfinna Waaqaatiif galata galchinu.</verse>
				<verse number="13">Isinille ergaa dhuga'aa, Oduu Gammadaa ta fayyinna keessanii yennaa dhageettane Kiristoositti dhugeeffattanee, Chaappaa Ayyaana Woyyicha waadaa galame te'een mallatteeffantaneertan.</verse>
				<verse number="14">Ayyaanni waan Waaqi kolbaa ifiitiif waadaa gale fudhatiisa keenna hin mirkaneessa. Ulfinna Waaqaatiif galata galchinuu ti.</verse>
				<verse number="15">Waan kanaaf, ani haga Goottaa Yesuusitti dhugeeffatiisa keessanii fi kolbaa Waaqaa mara jaallatiisa keessan dhage'ee jalqabee,</verse>
				<verse number="16">daadimata kiyya keessatti isin qaabataa, marroo teessaniif Waaqa galateeffatiisa hin lakkinne.</verse>
				<verse number="17">Abbaa ulfinnaa, Waaqa Goottaa keenna Yesuus Kiristoosii, akka isin isa beettanu, Ayyaana qaroo isin godhuu fi ka Waaqa isinitti mudhisu, akka isinii kennuuf daadimadha.</verse>
				<verse number="18">Addiin inni itti isin waame maan akka teete, eebbi baasaa ka inni kolbaa ifiitiif addii kennu durummaa attamii akka te'e, qalbiin teessan banantee ifa isaa akka dhaggitanu,</verse>
				<verse number="19">nu worra dhugeeffatulle'eef, hunna isaa ta waan duudi'iin ol teete, attam guddoo akka teete, akka beettanu daadimadha. Hunni tun jabeenna guddaa tama akka,</verse>
				<verse number="20">yennaa inni Kiristoos du'a keessaa kaasee, ol-gubba'atti midda ifiititti isa teessise ittiin hujee ti.</verse>
				<verse number="21">Waaqi Abbaan bulchitootaa, worra baallii qabu, hunnootaa fi goottota maraa ol, akkasuma biyya lafaa tana qofatti adoo hin te'in, ta dhuttulle'etti, maqaa ulfinnaa ka maqaa maraa olii kenniisaan Kiristoos midda ifiititti teessise.</verse>
				<verse number="22">Waaqi waan mara baallii Kiristoosii jala galchee, waan mara irratti mataa godhee wolde'a kiristaanaatiif isa kenne.</verse>
				<verse number="23">Wolde'i kiristaanaa nafaa fi guutummaa Kiristoosii waan mara karaa maraan guutuu ti.</verse>
			</chapter>
			<chapter number="2">
				<verse number="1">Isin sababa yakka'aa fi cubbuu teessaniitiif dutaneertaniiyyu.</verse>
				<verse number="2">Yennaa san isin karaa hamaa biyya lafaa gula deentane; ayyaana amma kolbaa Waaqaaf hin ajajanne towatu, bulchaa hunnoota ayyaanota qilleensa keessaatiif ajajantane.</verse>
				<verse number="3">Dhugumaan marti keennaayyuu akkuma isaanii halchaa foon keennaatii fi qalbii teennnaa waan guutu mara hujataa, akkuma halchaa teennaatitti jiraanne. Nuuti akka dadama keennaatitti, akkuma namoota kaanii, mufii Waaqaa jala jirraayyu.</verse>
				<verse number="4">Waaqi mararti'iin dureessaa ammoo, jaalala guddaa nu jaallate irraa ka ka'e,</verse>
				<verse number="5">yakkaa teennaan yennaa nuuti duneerruyyuu, inni Kiristoosiin gara jiru'uu nu fide. Isin badhaadha Waaqaatiin fayyitaneertan.</verse>
				<verse number="6">Waaqi karaa Kiristoos Yesuusiitiin isa woliin du'a keessaa nu kaasee, isuma woliin addee ol-gubba'aa keessa nu teessise.</verse>
				<verse number="7">Durummaa badhaadha ifii ta hagana hin jedhanne, ta arjummaa ifiitiin karaa Kiristoos Yesuusiitiin nutti mudhise, baroota dhufulle mudhisiisaaf inni tana godhe.</verse>
				<verse number="8">Isin badhaadha Waaqaatiin karaa dhugeeffanna'aatiin fayyitane malee, hujii teessaniinii moti; isiin tun kennaa Waaqaa ti.</verse>
				<verse number="9">Akka nami tokkolle ittiin ifi hin jajne, huji'iinii moti.</verse>
				<verse number="10">Nuuti hujii harka isaa waan teeneef, hujii inni duraan dursee qopheesse akka hunyuuf, Waaqi karaa Kiristoos Yesuusiitiin hujii dansa'aaf nu dade.</verse>
				<verse number="11">Isin worri dhalootaan worra Yihudootaa hin te'in, Yihudoota harka namaatiin haqanqabaa qabattee, “Haqanqabaa qabanneerra” ifiin jettuun, “Worra haqanqabaa hin qabatin” jedhantanee waamamaa akka turtane qaabadha'a.</verse>
				<verse number="12">Isin yennaa san Kiristoos irraa gargar baatanee, kolbaa Israa'eliitiif alagaa teetanee, gondooroo addii Waaqi kenneetiif orma teetanee, biyya lafaa tana keessatti addi'ii fi Waaqa malee akka leetane qaabadha'a.</verse>
				<verse number="13">Amma ammoo, isin worri dur fagaattanee turtane, Kiristoos Yesuus woliin tokkummaa qabaachu'uun, dhiiga Kiristoosiitiin dhikaattaneertan.</verse>
				<verse number="14">Kiristoos nageya keenna; dalleya diinumma'aa ka isaan gargar nu baaseeru dhiiga ifiitiin diigee, Yihudootaa fi worra Yihudoota hin te'in kolbaa tokko godheera.</verse>
				<verse number="15">Karaa kanaan negeya fidiisaaf, gosa lamaanuu irraa ka te'e nama haareya isa woliin wolii galu tokko dadiisaaf, Seera Yihudootaa ajajootaa fi aadaa seerotaa woliin diige.</verse>
				<verse number="16">Fannoo irratti du'iisaan Kiristoos diinummaa isaanii balleesse; inni fanno'oon worra lamaanuu nafa tokko godhee Waaqaan wolitti araarse.</verse>
				<verse number="17">Maarre Kiristoos dhufee worra Waaqa irraa fagaate, isin worra Yihudoota hin te'iniif, worra gara Waaqaa dhikaate, isin worra Yihudootaatiifille, Oduu Gammadaa ta nageyaa maraafuu lallabe.</verse>
				<verse number="18">Yuhudootaa fi worri Yihudoota hin te'in, nuuti martinuu karaa Kiristoosiitiin Ayyaana tokkoon Abbaa bira geyiisa hin dandeenna.</verse>
				<verse number="19">Tanaaf, isin worri Yihudoota hin te'in haganaa achi orma yookiin alaga'aa moti; isin amma miseensota maatii Waaqaatii fi kolbaa Waaqaatiin woliin nama biyya tokkoo ti.</verse>
				<verse number="20">Isinille hundee ergantootii fi raagoti hundeessan irratti ijaarantaneertan; dhakaan roga qaccee ijaarsaalle Kiristoos Yesuus.</verse>
				<verse number="21">Kiristoos Yesuusiin ijaarsi duudiin wolitti qabamee, Galma Waaqaa woyyicha te'iisaaf Gootta'aan guddata.</verse>
				<verse number="22">Isinille isumaan worra dhibii woliin addee Waaqi Ayyaana ifiitiin jiraatu te'iisaan ijaaramiisatti jirtan.</verse>
			</chapter>
			<chapter number="3">
				<verse number="1">Sababa kanaaf, ani Phawuloos, isin worra Yihudoota hin te'iniif jedhee hidhamaa Kiristoos Yesuusii te'eera.</verse>
				<verse number="2">Bu'aa teessaniif hujiisaaf akka Waaqi badhaadha ifiitiin hujii tana anaaf kenneeru isin dhugumaan dhageettaneertan.</verse>
				<verse number="3">Akkuma ani armaan gubba'atti gabaassee isinii barreesse, Waaqi yaada ifii ka dhossa'aa mudhisee akka ani beeku godheera.</verse>
				<verse number="4">Isin waan ani barreesseeru yoo dubbittane, hubantii tiyya ta marroo dhossaa Kiristoosii beekuu dandeettan.</verse>
				<verse number="5">Dhossaan tun tanaan dura ilmaan namaatitti hin mudhiffanne, Waaqi ammoo Ayyaanaan ergantoota woyyootaa fi raagota woyyoota ifiititti amma mudhiseera.</verse>
				<verse number="6">Dhossaan tun, worri Yihudoota hin te'in karaa Wongeelaatiin Yihudoota woliin worra dhaaluu fi miseensa nafa tokkoo te'anee, waadaa Waaqi karaa Kiristoos Yesuusiitiin gale keessalle'etti qoodamiisa.</verse>
				<verse number="7">Ani karaa kennansa badhaadha Waaqaa, ka hujii hunna isaatiin anaaf kennameetiin tajaajilaa Wongeela kanaa te'eera.</verse>
				<verse number="8">Ani kolbaa Waaqaa mara caalaa diqqaadha; te'uu malee, Oduu Gammadaa ta marroo durummaa Kiristoosii muummee hin qannee worra Yihudoota hin te'iniif akka lallabuuf Waaqi badhaadha kana anaaf kenne.</verse>
				<verse number="9">Akkasuma karoorri dhossaa baroota dabarane keessatti Waaqa waan mara dadeen dhoffantee turtee, maan akka te'e, akka mudhisuuf badhaadhi naa kenname.</verse>
				<verse number="10">Wonni tun teeteef, bara ammaa, karaa wolde'a kiristaanaatiin, bulchitootii fi hunnooti ol-gubba'aa qarooma Waaqaa bifa adda addaa maraan akka beekkanu.</verse>
				<verse number="11">Waaqi akkuma karoora isaa ka bara baraatitti, karaa Goottaa keenna Kiristoos Yesuusiitiin tana muummesse.</verse>
				<verse number="12">Nuuti Kiristoosiin waan jirruu fi isatti waan dhugeeffanneeruuf, sodaa malee gara Waaqaa dhikaatiisaaf ifi addii qanna.</verse>
				<verse number="13">Sababa ani isiniif rakkatiisatti jiruuf, akka addii hin kutanne isin kadhadha; wonni martinuu ulfinna keessaniif teete.</verse>
				<verse number="14">Waan kanaaf ani Abbaa duratti jilbiiffadha.</verse>
				<verse number="15">Maatiin ol-gubbaa jirtuu fi lafa irra jirtu marti maqaa dhuga'aa Waaqa biraa fudhatti.</verse>
				<verse number="16">Durummaa ulfinna isaatiin keessi keessan karaa Ayyaana isaatiin akka jajjabaatu hunna akka isiniif kennu daadimadha.</verse>
				<verse number="17">Karaa dhugeeffanna'aatiin Kiristoos gadhaa keessan keessa akka qubatu ani hin daadimadha. Ani akka isin jaalalaan hiddaa fi hundee qabaattanu daadimadha.</verse>
				<verse number="18">Jaalalli Kiristoosii hagam akka badhatuu fi dheeratu, hagam akka ol fagaatuu fi gad fagaatu, akka isin kolbaa Waaqaa mara woliin hunna hubanti'ii qabaattanu,</verse>
				<verse number="19">akkasuma jaalala Kiristoosii ka beekkunsa bira dabare te'e san beettanee, guutummaa Waaqaa maraan akka guutantanu daadimadha.</verse>
				<verse number="20">Hunna amma nu keessa hujiisatti jirtuun waan nuuti gaafatiisa, yookiin yaadatiisa dandeennu mara irra akka malee caalchisee hujiisa ka dande'uuf,</verse>
				<verse number="21">Karaa wolde'a kiristaanaatii fi karaa Kiristoos Yesuusiitiin bara baraan ulfinni Waaqaaf te'u! Ameen.</verse>
			</chapter>
			<chapter number="4">
				<verse number="1">Ani sababa Goottaa tajaajiluuf hidhamaa ka te'e, waamicha itti waamantane saniif akka maletti akka leetanu isin gorsa.</verse>
				<verse number="2">Yennaa mara worra ifi gadi qabu, worra qajeela'aa fi ossaameyyii te'a'a. Jaalalalle'een wol dande'a'a.</verse>
				<verse number="3">Nageya wolitti isin qabu ka Ayyaanni Woyyichi kennu eegatiisaaf waan dandeettanu mara godha'a.</verse>
				<verse number="4">Akkuma addiin Waaqi itti isin waame takkaa teete, nafa tokkoo fi Ayyaana tokkotti jira.</verse>
				<verse number="5">Akkasuma Goottaan tokko, dhugeeffannaan tokko, cuupham tokko jira;</verse>
				<verse number="6">ammalle ka mara caalu, ka mara keessalle huju, ka mara keessa jiraatu, Abbaa kolbaa maraa ka te'e, Waaqa tokkochatti jira.</verse>
				<verse number="7">Akkuma safara kennansa Kiristoosiititti badhaadhi tokko tokkoo keennaaf kennameera.</verse>
				<verse number="8">Barreeffam Wayyichi, “Inni gara gubba'aa yennaa ol baye, boojuu hedduu booji'ee, namootaaf kennansa kenne” jedha.</verse>
				<verse number="9">Amma, “Ol baye” jechuun maan jechuu isaa ti? Duraan dursee biyya lafaa tana keessa addee gad aantu'utti gad dhufeera jechu'u.</verse>
				<verse number="10">Maarre ka gad dhufe, waan duudii dhaggama ifiitiin guutiissaf kama ol-gubbaa maraan ol baye.</verse>
				<verse number="11">Inni worri gariin ergantoota, gariin raagota, gariin lallaboota Wongeelaa, gariin towattoota, gariin barsiisota akka te'anuuf kennansa isaaniif kenne.</verse>
				<verse number="12">Inni nafa Kiristoosii ka te'e wolde'i kiristaanaa akka ijaaramuuf, kolbaa Waaqaa hujii tajaajila kiristaanaatiif qopheesiisaaf tana godhe.</verse>
				<verse number="13">Maarre marti keenna dhugeeffannaa teennaa fi Ilma Waaqaa beekiisaan tokko hin teena; ayyaanaan bilchaannee, nama geyaa teenee, haga Kiristoosii geenna.</verse>
				<verse number="14">Nuuti danbali'iin gara duraatii fi duubaa raafamaa, qilleensa barsiisa kolbaa dokonkorsitu'uu, ka maltumma'aan worra dhibii sobee dokonkorsuu fi asii achi afuufuun, haganaa achi ijoollee hin teenu.</verse>
				<verse number="15">Kanaa mannaa, jaalalaan dhugaa dubbataa, gara Kiristoosii mataa te'ee, karaa maraan guddanna.</verse>
				<verse number="16">Kiristoosiin nafi duudiin morgeyaan hidhamee wol qabatee, mitikaan nafaa marti wol qaqqabateera. Maarre yennaa mitikaan martinuu akka hujiisaaf maletti huju, nafi duudiin jaalalaan guddatee ifi ijaara.</verse>
				<verse number="17">Yoona akka worra yaadi isaanii bu'aa hin qannee, akka worra Yihudoota hin te'inii akka hin leene, maqaa Gootta'aatiin jabeessee isin gorsa.</verse>
				<verse number="18">Qalbiin isaanii dukkanootteerti; sababa beekuu hin barbaannee fi gadhaa jabeenna isaaniitiif jiruu Waaqi kennu irraa gargar bayaneeran.</verse>
				<verse number="19">Isaan fokkoo dhabanee, amala bada'aa fi battummaa mara hujiisaaf joljolanee ifi dabarsanee kennaneeran.</verse>
				<verse number="20">Marroo Kiristoosii wonni isin barattane akkasii moti.</verse>
				<verse number="21">Dhugumaan marroo isaa dhageettaneertan; dhugaa Yesuus keessa jirtulle barattaneertan.</verse>
				<verse number="22">Le'ii dullattii dur le'aa turtane, ta halchaa sobaatiin badde san ifi irraa gata'a.</verse>
				<verse number="23">Ayyaana qalbii teessaniitiin haareffama'a.</verse>
				<verse number="24">Jiruu haareya, balchumma'aa fi woyyummaa dhuga'aatiin ifi mudhittu, ta fakkeenna Waaqaatiin dadante san uffadha'a.</verse>
				<verse number="25">Maarre, yoona soba lakkisa'a! Nafa Kiristoosiitiin marti keenna miseensa wolii waan teeneef, dhugaa wolitti dubbannuu ti.</verse>
				<verse number="26">Isin yoo mufattane, mufiin teessan gara cubbuu isin hin geessin; mufii teessan irratti aduun isinitti hin seenin.</verse>
				<verse number="27">Seexanaafille karaa hin kennina'a.</verse>
				<verse number="28">Ka hatu hanna lakkisee, worra rakkata'aafille waan kennu akka qabaatu, harka ifiitiin hujii dansaa elowee addatamaan hujuu ti.</verse>
				<verse number="29">Dubbii bu'aa qadduu fi akka barbaachittetti ta ijaartu, worra dhage'uufille badhaadha ta kennitu malee, dubbiin hantuun afaan keessanii hin bayin.</verse>
				<verse number="30">Guyyaa itti wodantanuuf chaappaa ittiin mallatteeffantane, Ayyaana Woyyicha Waaqaa hin gaddisiisina'a.</verse>
				<verse number="31">Hammeenni hadhawaan, mufiin, aariin, caanci moroma'aa, arrabii fi hammeenni martinuu isin irraa fagatu.</verse>
				<verse number="32">Akkuma Waaqi karaa Kiristoosiitiin isiniif araarame, woliif araarama'a, woliif arjooma'a, gadhaalle woliif laafa'a.</verse>
			</chapter>
			<chapter number="5">
				<verse number="1">Isin jaallatantoota ijoollee Waaqaa eega teetanee, fakkeenna isaa gula deema'a.</verse>
				<verse number="2">Akkuma Kiristoos nu jaallatee, akka kennansa uddowa'aa fi woreega Waaqa gammachiisuu, jiruu ifii akkuma nu'uuf kenne, isinille jaalalaan jiraadha'a.</verse>
				<verse number="3">Isin kolbaa Waaqaa eega teetanee, sagaagaluun yookiin battummaan martinuu yookiin joljolummaan wodhakkaa teessanitti te'uu lakkisiitii, oduunuu dhage'amuu hin qaddu.</verse>
				<verse number="4">Waaqa galateeffadha'a malee, dubbii gurratti hin tolle, dubbii shufuroo, dubbii fokkisiittu hin dubbatina'a.</verse>
				<verse number="5">Sagaagaltichi, yookiin battichi, yookiin joljoltichi jechuun ka waaqa dharaa waaqefatu mootummaa Kiristoosiitii fi Waaqaa keessatti qooda akka hin fudhanne beeka'a.</verse>
				<verse number="6">Eennulle dubbii dharaatiin isin hin sobin; sababa waan kanaatiif mufiin Waaqaa worra isaaf hin ajajanne irratti hin dhutti.</verse>
				<verse number="7">Tanaaf kolbaa akkasii woliin tokkummaa hin qabaatina'a.</verse>
				<verse number="8">Isin dur dukkana keessa turtane, kolbaa Gootta'aa eega teetane ammoo, ifa keessa jirtan. Maarre isin akka kolbaa ifaa jiraadha'a.</verse>
				<verse number="9">Sababille wonni dansaan marti, balchumma'aa fi dhugaan ifa keessaa madditi.</verse>
				<verse number="10">Waan Goottaa gammachiisu qorqora'aatii bira geya'a.</verse>
				<verse number="11">Hujii dukkanaa, ta bu'aa hin qanne san, ifatti baasa'a malee, itti hin hirmaatina'a.</verse>
				<verse number="12">Waan isaan dhossa'atti hujanee dubbatiisinuu hin fokkifachiisa.</verse>
				<verse number="13">Wonni marti yennaa gara ifaa baate, bifi isi'ii dhugichi ifa te'ee hin mudhata;</verse>
				<verse number="14">Sababille ifi waan mara mudhisa. Tanaaf, “Ati ka rafiisatti jirtu, dammaqi! “Du'a keessaa ka'i! “Kiristoos si'iif hin issa” jedhame.</verse>
				<verse number="15">Maarre isin attam akka leetanu ifi hubadha'aa ilaalladha'a. Akka qaroole'ee malee, akka gowwoole'ee hin le'ina'a.</verse>
				<verse number="16">Barri kun hamaa waan te'eef, yennaa dagu'uu maratti fayyadama'a.</verse>
				<verse number="17">Fedhiin Gootta'aa maan akka teete hubadhaa malee, gowwoolee hin te'ina'a.</verse>
				<verse number="18">Ayyaana Woyyichaan guutama'a malee, daadhii woyni'ii ta isin balleessituun, hin machowina'a.</verse>
				<verse number="19">Faaru'uu fi faruu leellisaatiin, faaruu Ayyaanaatille'een woliin dudubbadha'a; faaru'uu fi faaruu leellisaatiin gadhaa keessan keessatti Goottaa galateeffadha'a.</verse>
				<verse number="20">Maqaa Goottaa keenna Yesuus Kiristoosiitiin, waan maraaf, yennaa mara, Waaqa Abba'aaf galata galcha'a.</verse>
				<verse number="21">Ulfinna Kiristoosiitiif jedha'aatii woliif ajajama'a.</verse>
				<verse number="22">Haadhotiin manaa, akkuma Goottaa Yesuusiif ajajamanu abbootii manaatiif ajajamanuu ti.</verse>
				<verse number="23">Akkuma Kiristoos wolde'a kiristaanaatiif mataa te'e, abbaan manaa haadha manaatiif mata'a; Kiristoos nafa isaa ka teete, wolde'a kiristaanaatiifille fayyisa'a.</verse>
				<verse number="24">Wolde'i kiristaanaa Kiristoosiif akkuma ajajamu haadhotiin manaa abbootii manaa isaaniitiif waan maraan ajajamanuu ti.</verse>
				<verse number="25">Abbootii manaa! Akkuma Kiristoos wolde'a kiristaanaa jaallatee ifi dabarsee kenne, isinille haadhotii manaa teessan jaalladha'a.</verse>
				<verse number="26">Inni wolde'a kiristaanaa karaa Jecha ifiitiin bisaaniin dhiqee qulqulleessee, Waaqaaf woyyoonsiisaaf tana godhe.</verse>
				<verse number="27">Maarre akkasiin xurii yookiin shuntuurata fuulaa yookiin wonni hantuun akkasii irratti adoo hin dhaggamin, Woyyicha, ka komii hin qanne, shaggaa godhee, wolde'a kiristaanaa gara ifii dhikeessa.</verse>
				<verse number="28">Akkasuma, abbootiin manaa akkuma nafa ifii jaallattu haadhotii manaa ifiille jaallatuu ti. Ka haadha manaa ifii jaallatu ifi jaallata.</verse>
				<verse number="29">Nami nafa ifii jibbu hin jiru; ammoo akkuma Kiristoos wolde'a kiristaanaatiif godhu, hin nyaachisa, hin qananiisa.</verse>
				<verse number="30">Sababille nuuti mitikaa nafa Kiristoosii ti.</verse>
				<verse number="31">Barreeffam Woyyichi, “Sababa kanaaf nami haadhaa fi abbaa lakkisee, haadha manaa ifiititti maxxana; lamaanuu tokko hin te'an” jedha.</verse>
				<verse number="32">Kun dhossaa guddo'o; ani marroo Kiristoosiitii fi marroo wolde'a kiristaanaa dubbatiisatti jira.</verse>
				<verse number="33">Te'uu malee, isin martinuu akkuma ifi jaallattanu haadha manaa teessan jaalladha'a; haati manaalle abbaa manaa ifii ulfeessituu ti.</verse>
			</chapter>
			<chapter number="6">
				<verse number="1">Ijoolle! Waan barbaachisaa te'eef, abbooti'ii fi haadhotii teessaniif akka Goottaan fedhutti ajajama'a.</verse>
				<verse number="2">“Abba'aa fi haadha teeti ulfeessi” ajaja jedhu woliin addiin qara kennante:</verse>
				<verse number="3">“Dansaan akka siif teetuu fi lafa irra bara dheeraa akka leetu” jedha.</verse>
				<verse number="4">Abbootii! Ijoollee teessan adabaa fi gorsa Gootta'aatiin guddisa'a malee, akka aartu hin godhina'a.</verse>
				<verse number="5">Garboota! Isin akkuma Kiristoosiif ajajantanu, gadhaa tokkochaan, soda'aa fi rommiisaan goottota teessan ta biyya lafaatiif ajajama'a.</verse>
				<verse number="6">Isaan gammachiisuu qofaaf, ila isaanii dura calla'atti adoo hin te'in, akka garbicha Kiristoosiititti, gadhaa tokkoon fedhii Waaqaa muummessa'a.</verse>
				<verse number="7">Akkasuma nama adoo hin te'in, akka Goottaa tajaajiltanutti, gammadaan tajaajila'a.</verse>
				<verse number="8">Garbichalle te'ee yookiin ka garbicha hin te'in, hujii dansaa hujeef, Goottaa biraa gatii akka fudhatu hin beettan.</verse>
				<verse number="9">Isinille goottole'e! Goottaan keessanii fi garboota teessanii ka nama wol hin caalchinne, akka ol-gubbaa jiru waan beettanuuf, sossodaachisiisa lakkisa'aatii, garboota teessaniif dansaa godha'a.</verse>
				<verse number="10">Yoona, Gotta'aa fi hunna isaa jaddu'uun jabaadha'a.</verse>
				<verse number="11">Maltummaa Seexanaatiin mormuu akka dandeettanu, meya woraanaa ka Waaqaa duudii hidhadha'a.</verse>
				<verse number="12">Wodhaantoon teenna ilmaan namaatiin mormiisa adoo hin te'in, bulchitoota, worra baallii qabanuu fi hunna biyya lafaa ta dukkanaa tana ka te'ane, irree ayyaana hamaallessa ol-gubba'aatiin mormiisa.</verse>
				<verse number="13">Maarre guyyaa hamaa san, hunna diinaa adhatiisa akka dandeettanuuf, waan mara muummesitanee, jabaattanee dhaabbatiisa akka dandeettanu, meya Waaqaa ka woraanaa mara hidhadha'a.</verse>
				<verse number="14">Tanaaf, dhugaa akka hiitu'uu hidha keessanitti hidhada'aatii, balchummaa akka qomoo sibiilaa kayadha'aa dhaabbadha'a.</verse>
				<verse number="15">Wongeela nageyaallee akka Kophe'ee miilatti keyadha'aatii qophowa'aa dhaabbadha'a.</verse>
				<verse number="16">Kana mara woliin, daayota hamaallessaa ka bobe'u mara, dhugeeffannaa ittiin dhaanfuu dandeettanu, akka wonte'ee qabadha'a.</verse>
				<verse number="17">Fayyinna akka gullee sibiilaa keyadha'a; Jecha Waaqaa ka Ayyaanni Woyyichi isinii kennulle akka goraade'ee qabadha'a.</verse>
				<verse number="18">Yennaa daadimattanuu fi kadhattanu mara Ayyaana Woyyichaan sooreffamaa daadimadha'a. Akkasiin kolbaa Waaqaa maraaf dammaqa'aatii jabaadha'aa daadimadha'a.</verse>
				<verse number="19">Dhossaa Wongeelaa sodaa malee beessisiisaaf, yennaa ani dubbatiisaaf qophaaye, Waaqi akka jecha anaaf kennu analle'eef daadimadha'a.</verse>
				<verse number="20">Ani amma wodaroo sibiilaatiin hidhamee jiraadhulle, ergamaa Wongeela kanaa ti. Tanaaf akka dubbatu'uuf maletti, marroo Wongeelaa sodaa malee akka ani dubbadhu daadimadha'a.</verse>
				<verse number="21">Obboleessi keenna Xikiqoosiin jaallatama'aa fi tajaajila hujii Gootta'aatiin addatamaan, waan ani hujiisatti jiruu fi attam akka ani jiru akka beettanu, waan mara isinitti hin hima.</verse>
				<verse number="22">Nuuti martinuu attam akka jirru akka beettanuu fi akka isin jajjabeessuuf, isa gara keessan erga.</verse>
				<verse number="23">Waaqa Abbbaa biraa, Goottaa Yesuus Kiristoos biralle'ee, nageennii fi jaalalli dhugeeffannaa woliin kiristaanota maraaf te'uu ti.</verse>
				<verse number="24">Badhaadhi Waaqaa worra Goottaa keenna Yesuus Kiristoos jaalala hin banneen jaallatu maraaf te'uu ti.</verse>
			</chapter>
		</book>
		<book number="50">
			<chapter number="1">
				<verse number="1">Tajaajiltoota Yesuus Kiristoosii ka teene Phawuloosii fi Ximootewoos irraa, worra qachaa Filiphisiiyuusii keessa le'u, ka karaa Yesuus Kiristoosiitiin balchoome maraaf, akkasuma toyattootaa fi gargaartuu wolde'a kiristaanaatiif:</verse>
				<verse number="2">Waaqi Abbaan keennaa fi Goottaan Yesuus Kiristoos badhaadhaa fi nageya isiniif kennu!</verse>
				<verse number="3">Ani yennaa isin qaabadhu maraa Waaqa galateeffadha;</verse>
				<verse number="4">Guyyaa qaraatii jalqaddanee haga ammaa hujii Oduu Gammadaa keessatti waan hirmaattaneef, yennaa isin maraaf daadimadhu maraa gammadaan daadimadha.</verse>
				<verse number="5"></verse>
				<verse number="6">Waaqi hujii dansaa isin keessatti jalqabe, haga guyyaa Yesuus Kiristoos deebi'ee dhufuutitti, akka muummessu ani mama hin qabu.</verse>
				<verse number="7">Yennaa ani amma hidhameeruu fi adoo hin hidhamin Oduu Gammadaatiif falmadhuu fi isii jabeessu, isin martinuu ana woliin badhaadha Waaqaa waan qoodantaneef, yennaa mara gadhaa kiyya keessa jirtan. Maarre marroo teessaniif yaadi natti dhage'amiisatti jiru sirri'i.</verse>
				<verse number="8">Jaalala Yesuus Kiristoosiitiin attam akka ani isin maraa dharra'u Waaqi hin beeka.</verse>
				<verse number="9">Jaalalli keessan beekkumaa fi hubanti'iin ka gutame te'ee ittuma akka guddatuuf hin daadimadha.</verse>
				<verse number="10">Waan irra caalu qorattanee akka beettanuu fi yennaa Kiristoos deebi'ee dhufu qulliyye'ee fi komii malee akka dhaggantanuuf ani tana godha.</verse>
				<verse number="11">Akka kanaan jiruun teessan midhaan balchumma'aa, ka Yesuus Kiristoosiin dhaggamuun ta guutante teetee, ka ulfinnaa fi galata Waaqaaf dhaggisiittanu hin teetan.</verse>
				<verse number="12">Obboleeyyan tiyya! Wonni na dhaqqabe maraa, Oduun Gammadaa akka badhattu akka godhe, akka beettanu barbaada.</verse>
				<verse number="13">Akka ani Kiristoosiif jedhee hidhame, eedduu mana mootumma'aatii fi worra dhibii maraa biratti beekkameera.</verse>
				<verse number="14">Waan ani hidhameef dhugeeffattoota keessaa hedduun Gootta'atti addataneeran; jecha Waaqaa sodaa malee lallabiisaafille ka qaraa caalaa jabeenna dhaggataneeran.</verse>
				<verse number="15">Worri gariin hinaaffa'aa fi qoxxe'een Kiristoos lallaban; worri kuun ammoo fedha dansa'aan lallaban.</verse>
				<verse number="16">Worri jaalala dansa'aan Kiristoos lallabu, akka ani Oduu Gammadaatiif falmatiisaaf as keyameeru hin beeka.</verse>
				<verse number="17">Worri halchaa fedha ifii hordofiisaan dabaan Kiristoos lallabu ammoo, hidhamuu kiyya irratti rakkinna dabaliisaaf yaadatanee lallaban.</verse>
				<verse number="18">Womaa moti! Fakkeessiisaanille te'ee, dhuga'aanille te'u karaa maraan Kiristoos lallabameera! Ani kanatti hin gammada. Haganaa achille ittuma hin gammada;</verse>
				<verse number="19">sababille daadimannaa keessanii fi gargaarsa Ayyaana Yesuus Kiristoosiitiin akka bilisa bawu hin beeka.</verse>
				<verse number="20">Karaa tokkolle'een akka ani hin qaanonne, halcha'aa fi addiin tiyya san; ammoo akkuma yennaa maraa tolchu, amma jiru'uun yookiin du'aan Kiristoos nafa kiyya irratti akka ulfaatu jabeenna guutuu hin qabaadha.</verse>
				<verse number="21">Maarre jiruu jechuun anaaf Kiristoosiin le'iisa, duutille bu'aa tiyya.</verse>
				<verse number="22">Ani yoo fooniin jiraadhe, sun anaaf hujii midhaan qaddu ittumma hujiisa; ammoo kam akka filadhu hin beeku.</verse>
				<verse number="23">Waan lamaan kanaan rakkadheera: ani le'ii tana lakkisee, Kiristoos woliin le'uu fedha; kun waan mara calaa anaaf woyya.</verse>
				<verse number="24">Te'uu malee fooniin jiraachuun kiyya isiniif caalaa barbaachisa'a.</verse>
				<verse number="25">Ani kana hubatiisaan, akka isin dhugeeffanna'aan guddattanuu fi akka gammaddanu, isin maraa bira akka turuu fi akka jiraadhu beekeera.</verse>
				<verse number="26">Ani yennaa deebi'ee gara keessan dhufe, booniisi isin Kiristoos Yesuusiin qaddanu sababa kiyyaan hin fakkana.</verse>
				<verse number="27">Isinummaan akka Oduun Gammadaa ta Kiristoosii jettutti jiraadha'a; tana yoo gootane, ani dhufee yoo isin dhagge yookiin fagoo jiraadhee waan keessan yoo dhage'e, dhugeeffannaa Oduu Gammadaatiif akka nama tokkoo teetanee falmatiisaan ayyaana tokkochaan jabaattanee akka dhaabbattanu hin beeka.</verse>
				<verse number="28">Waan tokkolle'een mormitoota teessan sodaattanee hin raafamina'a! Jabeenni kun Waaqa irraa isiniif kenname; kunille isaaniif beessisa badi'ii ti; isiniif ammoo beessisa fayyinnaa ti.</verse>
				<verse number="29">Carraa Kiristoosiitti dhugeeffatiisaa callaa adoo hin te'in, carraan isaaf rakkinna fudhatiisaalle, isiniif kennameera.</verse>
				<verse number="30">Tanaaf akkumma kanaan dura rakkinni ana geyeeruun dhaggitanee fi akkuma ammalle ana geyiisatti jiruun dhageettanu, isinille rakkinnuma san fudhatiisatti jirtan.</verse>
			</chapter>
			<chapter number="2">
				<verse number="1">Kiristoosiin jabeenna, jaalala isaatille'een jajjabeenna, Ayyaana Woyyicha wolille'een tokkummaa yoo qabaattane, mararti'ii fi gadhi-laafummaa woliif yoo mudhittane,</verse>
				<verse number="2">yaada tokko te'iisaan, jaalala tokko qabaatiisan, ayyaanaa fi kaayo'oon tokko te'iisaan gammadi kiyya guutuu akka te'u tolcha'a.</verse>
				<verse number="3">Ifi gad qabiisaan worra dhibii ifi caalchisa'aatii ilaala'a malee, halchaa ifi jaallatiisaatiin, yookiin ifi saadiisaatiin waan tokkolle hin godhina'a!</verse>
				<verse number="4">Nami martinuu bu'aa worra dhibi'iille ilaaluuti malee, bu'aa ifii callaa hin ilaalin!</verse>
				<verse number="5">Yaada Kiristoos Yesuus qabaate isinille qabaadha'a:</verse>
				<verse number="6">Inni yennaa maraa adaba waaqqumma'aa adoo qabuu, ulfinna waaqumma'aa, ka Waaqa woliin isa qixxeessu lakkisiis akka hin malleetitti hin laakkonne.</verse>
				<verse number="7">Ammoo ulfinna ifii lakkisee akka garbaa te'ee mudhate; akka namaa te'ee dhalate; nama fakkaatee mudhate.</verse>
				<verse number="8">Ifi gad qabee, haga du'aatitti, haga fannifamee du'ulle'etti, ka ajajamu te'e.</verse>
				<verse number="9">Tanaaf Waaqi isa guddisee ol aansee, maqaa maqaa mara caalulle kenneef.</verse>
				<verse number="10">Tanaaf worri ol-gubbaa jiru, worri lafa irra jiruu fi worri lafa jala jirulle martinuu, ulfinna maqaa Yesuusiitiif hin jilbiiffatan.</verse>
				<verse number="11">Arrabi martinuu, ulfinna Waaqa Abba'aatiif, Yesuus Kiristoos Goottaa akka te'e, dhugaa baasee hin dubbata.</verse>
				<verse number="12">Tanaaf, obboleeyyan tiyya! Yennaa mara akkuma ajajantane, yennaa ani isin bira jiru callaa adoo hin te'in, irra caalaa yennaa ani amma isin bira hin jirre ajajama'a! Soda'aa fi rommiisaan fayyinna keessan muummessiisaaf ittuma huja'a;</verse>
				<verse number="13">sababille yaada isaa muummessiisaaf, fedha akka qabaattanu ka isin keessatti huju Waaqa.</verse>
				<verse number="14">Waan mara gungumiisaa fi moromaa malee godha'a!</verse>
				<verse number="15">Yoo tana gootane, ijoollee Waaqaa ta komii hin qannee fi qulliyyee teetanee, dhaloota miccirama'aa fi hamaa kana keessatti akka urji'ii hin issitan.</verse>
				<verse number="16">Jecha jiru'uu jabeessitanee yoo qabattane, rukke'ee fi dadhabbiin tiyya gatii malee waan hin hanneef, guyyaa Kiristoos mura'aaf dhufu waan ittiin ifi jaju hin qabaadha.</verse>
				<verse number="17">Ciinca'aa fi kennaa isin dhugeeffanna'aan Waaqaaf kennitanu irratti, dhiigi kiyyalle akka dhibaayyu'uu adoo dhibaaffamelle ani hin gammada, isinille gammada kiyya ana woliin hin qoodantan.</verse>
				<verse number="18">Akkasuma isinille gammaddanee, gammada keessan ana woliin qoodamuu qaddan.</verse>
				<verse number="19">Marroo teessan dhage'ee gadhaan kiyya akka gammaduuf, dafee Ximootewoos gara keessan ergiisaaf Goottaa Yesuusitti addii godhadha.</verse>
				<verse number="20">Nama nageya keessaniif gadha'aan isiniif yaadatu ani isa malee hin qabu.</verse>
				<verse number="21">Worri kuun maraa Yesuus Kiristoosiif adoo hin te'in, bu'aa ifii barbaadatan.</verse>
				<verse number="22">Ximootewoos ammoo nama addatam isaa mirkanaye akka te'e, ana wolille'een akka abba'aa fi ilmaa teenee, hujii Oduu Gammadaa hujaa akka turre isinuu hin beettan.</verse>
				<verse number="23">Dubbiin tiyya maan akka teetu akkuma beekeen isa gara keessan akka ergu hin addadha.</verse>
				<verse number="24">Aninuu gara keessan dafee akka dhufu Gootta'atti addi qaba.</verse>
				<verse number="25">Akkasuma, obboleessa kiyya Ephafrodixos, ka cinaa tiyya dhaabbatee loltichaa fi waa'ela hujii tiyya te'e, ka waan anaaf barbaachiseen akka ana tajaajiluuf isin ergitane, ergamaa keessan san deebisee gara keessan erguun barbaachisaa teetee anatti mudhateerti.</verse>
				<verse number="26">Inni isin maraa dhaggiisaaf dharra'eera; akka inni dhukkuffateeru waan dhageettanelle'eef yaadeera.</verse>
				<verse number="27">Inni dhugumaan akka malee dhukkuffatee du'a geyeeraayyu. Waaqi ammoo isaaf marareera; isa calla'aaf adoo hin te'in, akka ani gadda irratti gadda hin dabalanneef analle'eef marareera.</verse>
				<verse number="28">Tanaaf isin isa deebitanee dhaggitanee akka gammaddanuu fi gaddi kiyyalle akka goomuuf, isa gara keessan ergiisaaf guddoo fedheera.</verse>
				<verse number="29">Maarre maqaa Gootta'aatiin gammada guutu'uun isa fudhadha'a; nama akka isaa jiru mara ulfeessa'a.</verse>
				<verse number="30">Gargaarsa isin anaaf kennuu hin dande'in guutiisaaf jedhee, adoo jiruu ifiitiifille hin qorin, hujii Kiristoosiitiif du'a geyeeraayyu.</verse>
			</chapter>
			<chapter number="3">
				<verse number="1">Muummee irratti, obbboleeyyan tiyya! Gootta'atti gammada'a; waan kanaan dura isiniif barreesse irra deebi'ee yoo isiniif barreesse ana hin bagsiisu; kun isinille dokonkora irraa hin eega.</verse>
				<verse number="2">Worra akka sare'ee foon nafa namaa kukkutiisaan, hantuu godhu irraa ifi eeggadha'a!</verse>
				<verse number="3">Nuuti worra Ayyaanaan Waaqa waaqoffannuu fi worra Yesuus Kiristoosiin ifi janyu malee, worra sirna fooniititti addannu waan hin te'iniif, dhugumaan haqanqabaa qabanneerra.</verse>
				<verse number="4">Adoo waan ifi jajiisi barbaachisaa te'e, ani waan heddu'uun ifi jajiisaaf hin dande'a; nami sirna fooniitiin ifi jaju yoo jiraate, ani isa caalaa waan ittiin ifi jaju qaba.</verse>
				<verse number="5">Dhaladhee guyyaa saddeetesso'oo haqanqabaa qabadhe; sanyii Israa'elii, gosa Beniyaamii keessaa dhaladhe. Abbaan kiyyaa fi haati tiyya Ibroota waan te'aneef ani Ibricha makaa hin qanne; karaa seera eegatiisaatille'een, ani worra Fariisaayotaa keessaa tokko.</verse>
				<verse number="6">Seera kanaaf hinaafiisaan wolde'a kiristaanaa miidhaa ture; balchummaan seera eegatiisaan waan dhaggantu adoo teetee, ani komii hin qabuuyyu.</verse>
				<verse number="7">Amma ammoo Kiristoosiif jedhee, waan bu'aa anaaf qabu maraa akka waan bu'aa hin qanneetitti laakkoweera.</verse>
				<verse number="8">Kana calla'aa moti; Goottaa kiyya Yesuus Kiristoos beekuun, waan mara waan caaluuf, ani waan maraa akka waan bu'aa hin qanneetitti hin laakkowa; Kiristoos bu'aa kiyya godhatiisaaf kun maraa anaaf waan bu'aa hin qanne te'eera; akka kosi'iille laakkoweera.</verse>
				<verse number="9">Akkisiin ani ka Kiristoosii te'ee dhaggame. Maarre balchummaan tiyya ta seera eeggatiisaan dhaggante adoo hin te'in, Kiristoositti dhugeeffatiisaan ta dhaggante; balchummaan tun Waaqa irraa dhutti; dhugeeffannaa irralle'etti hundootti.</verse>
				<verse number="10">Ani Kiristoosii fi hunna du'aa ka'a isaa beekuu, rakkinna isaa qoodamu'uu fi du'alle'een isa fakkaatuu barbaada.</verse>
				<verse number="11">Du'aa ka'ee akka jiraadhu hin addadha.</verse>
				<verse number="12">Kana maraa dhaggadheera yookiin guutadheera jechu'uu moti; ammoo Kiristoos ka ifii na godhatee badhaasa anaaf qopheesse san harkatti galfatiisaaf hin mixiixxadha.</verse>
				<verse number="13">Obboleeyyan tiyya! Ani ammalle akka waan harka keessa galfadheetitti hin laakkowu. Te'uu malee ani waan tokko hin godha; waan duubatti hafe lakkisee, gara waan na dura jiruutitti hiixadha.</verse>
				<verse number="14">Badhaasa kiyya dhaggatiisaafille gara yaada na dura jiruu rukkisa; badhaasi kunille jiruu Waaqi karaa Yesuus Kiristoosiitiin gara ol-gubba'aa na waamee naaf kennu.</verse>
				<verse number="15">Yoona nuti worri jiruu ayyaanaatiin bilchaanne maraa yaada tokko qabaatuu qanna; waan tokko tokko irratti yaada adda addaa yoo qabaattanelle, Waaqi sanille isiniif hin mudhisa.</verse>
				<verse number="16">Te'uu malee waanuma duraan baranne callaa jabeessinee qabannuu ti.</verse>
				<verse number="17">Obboleeyyan tiyya! Fakkeenna kiyya hordofiisatti hirmaadha'a! Worra fakkeenna keenna hordofulle hubadha'aa ilaala'a!</verse>
				<verse number="18">Kanaan dura akkuma yennaa hedduu isinitti hime, ammalle imimmaaniin isintitti hima; worri hedduun fannoo Kiristoosiitiif diina te'aneeran.</verse>
				<verse number="19">Muummeen isaanii badi'i; gadhaan isaanii waaqa isaanii ti; salphinni isaaniif ulfinna; waan lafaa qofa yaadatan.</verse>
				<verse number="20">Nuuti ammoo nama biyya ol-gubba'aa ti; nuuti Goottaa keenna Yesuus Kiristoos, Fayyisaa achii dhufu dharra'aan eegganna.</verse>
				<verse number="21">Inni hunna ittiin waan mara baallii ifii jala godhuun, nafi keenna salphataan kun, nafa isaa ka ulfinna qabu san akka fakkaatuuf hin jijjiira.</verse>
			</chapter>
			<chapter number="4">
				<verse number="1">Maarre tanaaf, obboleeyyan tiyya ta ani jaalladhuu fi dharra'u, ta gammadaa fi kallacha kiyya teetane, Gootta'aan jabaadha'aa dhaabbadha'a.</verse>
				<verse number="2">Obboleettoti teenna Ewodiya'aa fi Sinxiikeen maqaa Gootta'aatiin gadhaa tokko akka te'anu kadhadha.</verse>
				<verse number="3">Atille waa'elli kiyya addatamaan, dubbartoota tana akka gargaartuuf si kadhadha; dubartooti tun, Kilemensii fi worra dhibii worra maqaan isaanii kitaaba jiru'uu keessatti barreeffame, lansoota tiyya woliin te'anee, Oduu Gammadaa dhaqqassiisiisaaf ana woliin jabaatanee hujaneeran.</verse>
				<verse number="4">Yennaa mara Gotta'aan gammada'a! Ittuma deebi'ee jedha, gammada'a!</verse>
				<verse number="5">Qajeelummaan teessan nama mara biratti ta beekkante teetuu ti; Goottaan dhufiisa geyeera.</verse>
				<verse number="6">Maarre daadimataan, kadha'aa fi galataan waan mara Waaqatti beessisa'a malee waan tokkolle'eef hin yaadina'a.</verse>
				<verse number="7">Nageenni Waaqaa ka hubantii namaa mara caalu, karaa Yesuus Kiristoosiitiin gadha'aa fi qalbii teessan hin eega.</verse>
				<verse number="8">Muummee irratti obboleeyyan tiyya! Qalbii teessan waan dansa'aa fi waan galateeffachiisuun guuta'a: waan dhugaa te'e, waan ulfinnaa, waan sirrii te'e, waan qulluu te'e, waan gammachiisuu fi waan galata qabu maraa yaadadha'a!</verse>
				<verse number="9">Waan ana irraa barattane, waan ana irraa fudhattane, waan ana irraa dhageettanee fi waan ani hujuun dhaggitane maraa isinille tolcha'a! Waaqi abbaan nageyaa isin woliin hin jiraata.</verse>
				<verse number="10">Yennaa heddu'uun duuba ammalle anaaf yaadatuu waan jalqaddaneef, ani Gootta'atti guddoo gammada. Duraanuu dhugumaan anaaf yaadataa turtane; huji'iin mudhisiisaaf ammoo daguu hin dhagganne.</verse>
				<verse number="11">Kana jechuun kiyya ani gatameera jechu'uu moti; ani, “Ka qabuu na geya” jechuu baradheera.</verse>
				<verse number="12">Ani waan diqqo'oo fi haga barbaachisuun caalaalle horatiis maan akka te'e beeka; maarre ani dhossaa haala maraa fi addee maratti quufaa fi beelaan, haga naa barbaachisuun gadii fi haga naa barbaachisuun ol qabaatiisalle baradheera.</verse>
				<verse number="13">Hunna Kiristoos anaaf kennuun waan mara godhiisaaf hin dande'a.</verse>
				<verse number="14">Te'uu malee rakkinna kiyya waan qoodantaneef, dansaa gootaneertan.</verse>
				<verse number="15">Yennaa ani jalqaba Oduu Gammadaa lallabiisaaf Maqedooniya'aa baye, isin malee wolde'i kiristaanaa tokkolle kenniisaa fi fudhatiisaan na gargaariisaaf akka hin hirmaatin, isin worri Filiphisiiyuusii hin beettan.</verse>
				<verse number="16">Yennaa ani Tasalonqe'elletti rakkadhe, itti deddeebitanee gargaarsa anaaf ergitaneertan.</verse>
				<verse number="17">Kenniisaan ittuma eebba akka dhaggattanuuf malee, kennaa teessan dhaggatiisaaf barbaadeetii moti.</verse>
				<verse number="18">Waan anaaf barbaachisuu fi haga anaaf barbaachisuun caalaalle fudhadheera; kennaa isin naa ergitane harka Ephafrodixosii irraa fudhadhee naa mijooteerti; kennaan teessan tun, akka ciincaa uddaa qabuu, ka Waaqi fudhatuutii fi itti gammaduu ti.</verse>
				<verse number="19">Waaqi kiyyalle durummaa ulfinna ifiitiin, karaa Yesuus Kiristoosiitiin, waan isiniif barbaachisu maraa isiniif hin mijeessa.</verse>
				<verse number="20">Waaqa Abbaa keennaaf ulfinni bara baraa haga bara baraa te'u! Ameen.</verse>
				<verse number="21">Kolbaa Waaqaa maratti maqaa Yesuus Kiristoosiitiin nageya anaaf hima'a; obboleeyyan asi na woliin jirtulle nageya isiniif dhaanti.</verse>
				<verse number="22">Kolbaa Waaqaa mara, keessattuu worri mana mootii worra Rooma'aa keessa jiru nageya isiniif dhaama.</verse>
				<verse number="23">Badhaadhi Goottaa Yesuus Kiristoosii isin woliin jiraatu.</verse>
			</chapter>
		</book>
		<book number="51">
			<chapter number="1">
				<verse number="1">Ana Phawuloosii fedha Waaqaatiin ergamaa Yesuus Kirsistoosii te’ee fi obboleessa keenna Ximootewoos irraa,</verse>
				<verse number="2">dhugeeffattoota Kiristoosiin woyyoontanee fi addatantane, ka qachaa Qolaasiyaasii keessa jirtanuuf: Waaqi Abbaan keenna badhaadhaa fi nageya isiniif kennu.</verse>
				<verse number="3">Yennaa isiniif daadimannu, yennaa mara Waaqa Abbaa Goottaa keenna Yesuus Kiristoosii hin galateeffanna.</verse>
				<verse number="4">Sababille Kiristoos Yesuusitti dhugeeffatuu kessaanii fi kolbaa Waaqaa mara jaallachuu keessan dhageenneerra.</verse>
				<verse number="5">Jecha Waaqaa ka teete Oduun Gammadaa, yennaa jalqaba gara keessan geette, addii isii keessa jirtu dhageettaneertan; tanaaf dhugeeffanna'aa fi jaalalli keessan addii ol-gubba'atti qophoottee, isin eegattu irratti hundootte.</verse>
				<verse number="6">Isin Oduu Gammadaa tana haga dhageettanee fi dhugummaa badhaadha Waaqaalle guyyaa hubattaneen jalqaddanee, Oduun Gammadaa tun odduu teessanitti akkuma teete, biyya lafaa duudii keessatti midhaan buusiisaa fi guddatiisatti jirti.</verse>
				<verse number="7">Ephafraa jaallatamaa ka addee teenna bu'ee tajaajilaa addatamaa Kiristoosii te’ee fi ka nu wolille'een hojjatu irraa tana barattaneertan.</verse>
				<verse number="8">Ayyaana Waaqaatiin isin wol jaallatiisa keessanille inni nutti himeera.</verse>
				<verse number="9">Tanaaf guyyaa waan kana dhageennee jalqannee, isin qaroomaa fi hubantii Ayyaanaa maraan, beekkuma guutuu ka ittiin fedhii Waaqaa hubatanu akka qabaattanu isiniif daadimatiisaa fi Waaqa kadhatiisa hin lakkinne.</verse>
				<verse number="10">Akka isin akka Goota'aa maltetti le'iisaan guutuma guutu'utti isa gammachiittanu, hujii dansaa hujiisaan midhaan akka buuttanuu fi Waaqalle beekiisaan ittuma guddattanu hin daadimanna.</verse>
				<verse number="11">Goottaan hunna ifii ulfaata'aan, jabeenna isiniif kennu; waan mara ossaan dande'iisaafille ka gammaddanu isin godhu.</verse>
				<verse number="12">Mootummaa ifaa keessatti worra woyyicha woliin dhaala akka qoodattanu, Waaqa Abbaa isin geessiselle gammadaan galateeffadha'a.</verse>
				<verse number="13">Inni hunna dukkanaa jalaa nu fayyisee gara mootummaa Ilma jaallatamee akka gallu nu tolcheera.</verse>
				<verse number="14">Nuuti Ilma isaatiin wodannee, araara cubbuu teennaa dhagganneerra.</verse>
				<verse number="15">Kiristoos Waaqa ilaan hin dhagganneef fakkeenna dhugaamessa. Inni angafa waan dadame maraa ti.</verse>
				<verse number="16">Sababilleen wonni ol-gubba'aa fi lafa irra jiru, wonni mudhatuu fi hin mudhanne, hunnootii fi bulchitooti ol-gubba’aa, dura aantole'ee fi worri baallii qabanu duudiinuu isaan dadamane. Waaqi waan duudii karaa isaatii fi isaaf dade.</verse>
				<verse number="17">Inni waan duudi'iin duraa jira; wonni duudiin isaan wol qaqqabatee dhaabbate.</verse>
				<verse number="18">Inni wolde'a kiristaanaa ka nafa isaa te'eef mata'a; waan maraan ka durse te'iisaaf, du'aa ka'iisalle'een ka qaraatii fi ka jalqabaa ti.</verse>
				<verse number="19">Guutummaa waaqumma’aa Ilma isaa keessa akka jiraattu, fedha Waaqa Aabba'aa waan te’eef tun teete.</verse>
				<verse number="20">Waaqi waan ol-gubbaa jirulle te'ee, waan lafa irra jiru mara ifi woliin araarse; dhiiga Ilma ifii ka fannoo irratti jigeen nageya buuseera.</verse>
				<verse number="21">Duraan Waaqa irraa fagaattanee le’aa turtane; waan hantuu yaadiisaa fi hujiisaan diina isaa teetaneettaniiyyu.</verse>
				<verse number="22">Amma ammoo woyyoole'ee fi qulqulloolee, ka komiille hin qanne isin godhee fuula ifii duratti dhikeessiisaaf, Ilmi isaa nafa namumma'aatiin waan du’eef Waaqi ifi woliin isin araarse.</verse>
				<verse number="23">Te'uu malee dhugeeffanna'aan hundoottanee, jabaattanee dhaabbachu’uun, addii karaa wongeelaatiin dhageettane irraa hin tacho'ina'a. Wongeelli kunille kama isin dhageettanee fi worra biyya lafaa irra jiru maraaf lallabameeru; ani Phawuloosille tajaajilaa wongeela kanaa ta’eera.</verse>
				<verse number="24">Ani amma isiniif rakkachuu kiyyaan hin gammada; marroo wolde'a kiristaanaa ka nafa isaa te'eelle, rakkinna Kiristoosii qoodamiisa irraa waan naa dhidhate foon kiyyaan rakkatiisaan hin guuta.</verse>
				<verse number="25">Jecha Waaqaa guutuma guutu'utti isiniif mudhisiisaaf, akkuma itti gaafatamummaan naa kennantetti ani tajaajilaa wolde'a kiristaanaa te'eera.</verse>
				<verse number="26">Jechi Waaqaa kunille, dhossaa baroota dabarane ilmaan namaa duraa dhokattee turtee, amma ammoo kolbaa isaatitti mudhiffante.</verse>
				<verse number="27">Waaqi dhossaa ifii ta ulfinna guutuu qaddu tana worra Yihudoota hin te’in oddu'utti, kolbaa ifiititti mudhisuu filateera. Dhossaan mudhatte tunille Kiristoosii isin keessa jiru; inni ulfinna isin dhaggattanuuf addii keessan.</verse>
				<verse number="28">Maarre nuuti nama maraaf Kiristoos lallanna. Nami mara Kiristoosiin ka bilchaate akka te'u, qarooma maraan nama mara hin gorsina, hin barsiinnalle'e.</verse>
				<verse number="29">Tun akka teetuuf, karaa hunna jadduu Kiristoos kennuu, ta ana keessatti hujiisatti jirtuutiin, ani wodhaantoo qabataa itti elowa.</verse>
			</chapter>
			<chapter number="2">
				<verse number="1">Ani isinii fi worra Laa'odiiqeyaatiif, akkasuma worra fuula kiyya hin dhaggin maraaf attam akka eloyiisatti jiru akka beettanu barbaada.</verse>
				<verse number="2">Akka gadhaan isaanii jajjabaatuu fi jaalalaan wolitti hidhamanee, hubantii durummaa addachiittuu maraa fi dhossaa Waaqaa ka te'e Kiristoos akka beekanuuf tana godha.</verse>
				<verse number="3">Karri qaroomaatii fi beekkumaa marti Kiristoos keessa dhoffantee jirti.</verse>
				<verse number="4">Akka eennulle jecha dansaa fakkaatuun isin hin sonneef ani tana jedha.</verse>
				<verse number="5">Ani fooniin isin woliin jiraachuu dhabulle ayyaanaan isin woliin jira; seera dansa'aan le'uu keessanii fi dhugeeffannaa jadduu isin Kiristoositti qaddanu dhaggiisatti hin gammada.</verse>
				<verse number="6">Yoona Yesuus Kiristoos Goottaa godhattanee, akkuma fudhattanetti isaan le'a'a.</verse>
				<verse number="7">Akkuma barattanetti hidda gadi naqadha'aatii, isatti ijaarama'aatii, dhugeeffannaa teessaniin jabaadha'a; galata guutee dhangala’ulle dhiyeessa'a.</verse>
				<verse number="8">Akka barsiisa Kiristoosiititti adoo hin te’in, qarummaa namaatii fi gowwoonsiisa waan tokko ifi keessaa hin qanne, ka aadaa namaatii fi ayyaanota gubba'aa fi lafa bulchanu irratti hundayeen, eennulle akka isin hin boojine ifi eegadha'a.</verse>
				<verse number="9">Guutummaan waaqumma'aa mijuun Kiristoosiin nafaan mudhattee jiraatti.</verse>
				<verse number="10">Isinille Kiristoosii dadaa ifii duudii irratti mataa bulchiisaatii fi baallii maraa te'een, jiruu guutuu dhaggattane.</verse>
				<verse number="11">Isin waan isaan jirtanuuf haqanqabaa qabattaneertan; haqanqabaa qabatuun keessan kunille namummaa foonii cubbicha balleessiisaaf ka Kiristoosiin te'e malee, ka harka namaatiin te'ee moti.</verse>
				<verse number="12">Yennaa cuuphantane Kiristoos woliin awwalantane; isa wolille'een du’aa kaataneertan; hunna Waaqaa ka Kiristoos du'aa kaasetti waan dhugeeffattaneef, du'aa kaatane.</verse>
				<verse number="13">Cubbaaleyyii te’uu keessanii fi foon cubbaalessi keessan sun waan haqanqabaa hin qabatiniif isin worra du’eeru; amma ammoo Waaqi Kiristoos woliin jireeyyii isin godheera; yakkaa teessanille duudii isiniif araarameera.</verse>
				<verse number="14">Inni barreeffama beenya'aa ka seera keessa jiru, ka nu himataa nu'uun mormaa ture san balleeseera; fannoo irralle'etti diree nu irraa balleesseera.</verse>
				<verse number="15">Worra hunnaa fi baallii ayyaanaa qabu fannoo saniin injifatee, hidhata isaaniille hiissisee, badhinnatti bayanee akka mudhatanu godhee itti geerare.</verse>
				<verse number="16">Yoona marroo nyaataatii yookiin marroo unto'ootii, marroo guyyaa jilaatii yookiin marroo baatii laakkowu'uu, yookiin marroo Sanbata ulfeessu'uutii eennulle isinitti hin murin.</verse>
				<verse number="17">Isaan kun waan gara duraa dhufuuf akka gaaddiddu'uu ti; dhugaan ammoo Kiristoos keessa jirti.</verse>
				<verse number="18">Nami sobee ifi gadi qabiisaa fi ergantoota ol-gubba'aa waaqessiisaan ifi jaju, worra gatii hin qanne akka isin hin goone ifi eegadha'a; nami akkasii kun marroo mudhii dhagguutiif ifi saadee, waan gatii hin qanneef yaada fooniitiin ifi jaja.</verse>
				<verse number="19">Nami akkasii, Kiristoosii mataa nafaa te'eerutti qabatiisa lakkiseera; nafa duudii mitikaa fi ribu'uun wolitti qassiisee ka nyaachisuu mata'a; akkasiin guddinna Waaqi fedhu nafi guddata.</verse>
				<verse number="20">Eega Kiristoos woliin duutanee, ayyaanota gubba'aa fi lafa bulchanu jalaa bilisa baatane, maaf akka waan ka biyyaa lafaa teetaneetitti leetan ree? Maaf seera,</verse>
				<verse number="21">“Kana harkaan hin qabin, san afaaniin hin qabin, kaan hin tuqin!” jedhuuf ajajantan ree?</verse>
				<verse number="22">Kun maraa ajaja nami baasee fi barumsa namaa irratti waan hundayeeruuf, hujii irra ooleen duuba bu'aa hin qabu.</verse>
				<verse number="23">Seeroti akkasii kun, waaqeffannaa fedha ifii, ifi gad qabiisa dharaatii fi nafa ifii rakkisuu irratti waan xiyyeeffatanuuf, waan qarooma qabanu fakkaatan; karaa halchaa foonii tooyatiisaatiin ammoo gatii hin qabanu.</verse>
			</chapter>
			<chapter number="3">
				<verse number="1">Yoona eega Kiristoos woliin du’aa kaatane, waan ol-gubbaa addee Kiristoos midda Waaqaatitti tee'eeru jiru barbaada'a!</verse>
				<verse number="2">Marroo waan ol-gubbaa jiruu yaadadha'a malee, marroo waan lafa irra jiruu hin yaadatina'a.</verse>
				<verse number="3">Isin duutaneertan; jiruun teessanille Kiristoos woliin Waaqa keessa dhokatteerti.</verse>
				<verse number="4">Kiristoosiin jiruu nuuf te’e yennaa mudhatu, isinille isa woliin ulfinnaan hin mudhattan.</verse>
				<verse number="5">Tanaaf halchaa le'ii lafaa ta isin keessa jirtu: sagaagala, battummaa, fedhii sagaagalaa, halchaa baddu'uu fi waaqota waaqesuu ka te'e joljoluu ijjeesa'a.</verse>
				<verse number="6">Sababa waan kanaatiif worra hin ajajanne irratti mufiin Waaqaa hin dhutti.</verse>
				<verse number="7">Isinille yennaa worra waan akkasii huju odduu leetanu san waan kana tolchaa turtane.</verse>
				<verse number="8">Amma ammoo; mufii, aarii, jallu'uu fi maqaa wolii balleessuu mara ifi irraa balleessa'a; dubbiin nama fokkisiittulle afaan keessan keessaa hin bayin.</verse>
				<verse number="9">Namummaa dullacha hujii isaa woliin ifi irraa baattanee waan gattaneertanuuf, dhara wolitti hin dubbatina'a.</verse>
				<verse number="10">Namummaa haareyalle uffattaneertan; isiille ta akka guutuma guutu'utti isa beettanuuf, Waaqi isii dade fakkeenna ifiititti haaressiisatti jiru.</verse>
				<verse number="11">Akka kanaan worra Giriikotaatii fi worra Yihuudotaa, worra haqanqabaa qabatee fi ka haqanqabaa hin qabatin, orma beekkichaa fi orma gowwicha, ka bilisummaa qabuu fi ka bilisummaa hin qanne odduu garaa garummaan hin jirtu; Kiristoos ammoo duudi'i, duudii keessa jira.</verse>
				<verse number="12">Yoona worra Waaqaaf filatantane, woyyoontanee fi jaallatantane akkuma teetanetti naasuu, arjummaa, ifi gad qabiisa, qajeelumma'aa fi ossata uffadha'a.</verse>
				<verse number="13">Wol dande'a; nami namatti quuqameeru yoo jiraate, woliif araarama'a; akkuma Kiristoos isiniif araarame, isinille woliif araarama'a.</verse>
				<verse number="14">Kana mara caalaa jaalala waan mara tokkummaa miju'uun wolitti hidhu uffadha'a.</verse>
				<verse number="15">Nageenni Kiristoosii, ka isin nafa tokko te'iisaaf itti waamantane, gadhaa keessan keessatti moowuu ti; worra galateeffatulle te’a.</verse>
				<verse number="16">Jechi Kiristoosii durummaa ifiitiin gadhaa keessan keessa le'uu ti; qarooma duudi'iin wol barsiisa'a, wol gorsa'a; faaruu adda addaa, faaruu leellisaatii fi faaruu Ayyaantitti'iin Waaqa gadha'aan galateeffataa faarsa'a.</verse>
				<verse number="17">Karaa Yesuusiitiin Waaqa Abbaa galateeffataa, jechaan yookiin huji'iin waan gootanu mara maqaa Goottaa Yesuusiitiin godha'a.</verse>
				<verse number="18">Haadhotii manaa! Goottaa duratti waan male waan te'eef abbootii manaa keessaniif ajajama'a.</verse>
				<verse number="19">Abbootii manaa! Haadhotii manaa teessan jaalladha'a; gadhaa jabeeyyiille itti hin te’ina'a.</verse>
				<verse number="20">Ijoollee! Kun waan Goottaa gammachiisu waan te'eef, haadhaa fi abbaa keessaniif ajajama'aatii, waan isaan jedhanu mara godha'a.</verse>
				<verse number="21">Abbootii! Akka isaan addii hin kutanne, ijoollee teessan hin aarsina'a.</verse>
				<verse number="22">Worri garbooma jala jirtanu! Goottolee teessan ta lafaatiif waan maraan ajajama'a; ila isaanii duraa fi isaan gammachiisuu qofaaf adoo hin te'in, Goottaa soodaatiisaa fi gadhaa qajeela'aan isaaniif ajajama'a.</verse>
				<verse number="23">Woma gootanu maraa namaaf adoo hin te’in, akka waan Gootta'aaf gootanutitti, gadha'aan godha'a.</verse>
				<verse number="24">Sababille Goottaan dhaala ol-gubba'aa gatii tolchee akka isiniif kennu isin hin beettan; Goottaan isin tajaajiltanulle Kiristoos.</verse>
				<verse number="25">Nama woli caalchisuun Waaqa bira waan hin jirreef, nami balleessaa huju, balleessaa ifii saniif gatii hin dhaggata.</verse>
			</chapter>
			<chapter number="4">
				<verse number="1">Goottolle'e! Isinille ol-gubba'atti Goottaa akka qaddanu beeka'aatii, tajaajiltoota teessan qajeelumma'aa fi wol qixxumma'aan bulcha'a.</verse>
				<verse number="2">Waaqa jabaattanee galateeffatiisaan, adoo addaan hin kutin daadimadha'a.</verse>
				<verse number="3">Akkasuma dhossaa Kiristoosii, ka ani marroo isi'iitiif hidhamee jirulle lallabiisaaf akka dandeennu, Waaqi ergaa ifiitiif akka karaa nuu banu daadimadha'a.</verse>
				<verse number="4">Anille akka maltetti ifa tolchee ergaa isaa akka dubbadhu anaaf daadimadha’a.</verse>
				<verse number="5">Yennaa daguu teete maratti fayyadamaa, worra hin dhugeeffanne biratti qaroomaan le'a.</verse>
				<verse number="6">Nama tokko tokkoofuu deebii malte deebisiisa akka beettanu, haasonni keessan yennuma maraa ka gurratti toluu fi ka akka sooddaa mi'awu te'uu ti.</verse>
				<verse number="7">Tikiqoos, marroo waan kiyyaa waan mara isinitti hin hima; inni tajaajilaa addatama'aa fi lansa kiyya ka hujii Gootta'aa ana woliin huju.</verse>
				<verse number="8">Akka inni marroo teenna isinitti himuu fi gadhaa keessan jajjabeessuuf, isa gara keessan erge.</verse>
				<verse number="9">Isa wolille'een nama keessan ka te'e, obboleessi addatama'aa fi jaallatamaan Oneesimoos gara keessan hin dhufa; isaan waan asitti te'iisatti jiru duudii isinitti hin himan.</verse>
				<verse number="10">Arisxaarkosiin ana woliin hidhameeru nageya isiniif dhaama. Durriin Baarnaabaasii Maarqoosiin ani duraan, “Yennaa inni gara keessan dhufe fudhadha'a jedhee isin yaadachiiselle” nageya isiniif dhaama.</verse>
				<verse number="11">Yoshu'aan Yusxos jedhamulle nageya isiniif erga; worra marroo mootummaa Waaqaatiif ana woliin huju keessaa, worri Yihudootaa kana qofa; isaan analle jajjabeessaneeran.</verse>
				<verse number="12">Akkasuma Ephafraasiin nama keessan te'e, tajaajilaan Kiristoos Yesusii nageya isiniif erga; jiruu ayyaanaatiin guddatiisaan jabaattanee, akka dhaabbattanuu fi fedha Waaqaa mara akka muummessitanu, inni yennaa mara isiniif jabaatee daadimata.</verse>
				<verse number="13">Inni isinii fi worra qachoota Laa'odiiqeya'aatii fi Heraapholisii keessa jiruuf guddoo akka eloye aninuu dhugaa hin bayaaf.</verse>
				<verse number="14">Cidheessi jaallatamaan Luqaasii fi Deemaas nageya isiniif dhaaman.</verse>
				<verse number="15">Obboleeyyan Laa'odiiqeyaa keessa jirtu Niimfa'aa fi wolde'a kiristaanaa ka mana isi'iititti wolitti qabamuuf nageya naa hima'a!</verse>
				<verse number="16">Xalayaa kana ifii dubbiffattaneen duuba, wolde'a kiristaanaa ka Laa'odiiqeyaa keessa jirulle'etti akka dubbifamu godha'a. Isinille xalayaa Laa'odiiqeyaa irraa ergamu dubbifadha'a.</verse>
				<verse number="17">Arkiphosille'een, “Hujii karaa Goota'aatiin fudhatte san akka muummessitu te'i” jedha'aa naa hima'a.</verse>
				<verse number="18">Ani Phawuloos nageya kana harkuma kiyyaan isiniif barreesse; akka ani wodaroo sibiilaatiin hidhamee jiru yaadadha'a! Badhaadhi Waaqaa isin woliin jiraatu.</verse>
			</chapter>
		</book>
		<book number="52">
			<chapter number="1">
				<verse number="1">Phawuloos, Silwaanoosii fi Ximootewoos biraa, wolde'a kiristaanaa, ka Waaqa Abba'aatii fi Goottaa Yesuus Kiristoosii teetane, ka Tasalonqee keessa jirtanuuf: Badhaadhaa fi nageenni isiniif te'u.</verse>
				<verse number="2">Nuuti daadimata keenna keessatti isin qaabataa, yennaa duudii marroo isin maraatiif Waaqa galateeffanna.</verse>
				<verse number="3">Waaqa Abbaa keennaa duratti hujii dhugeeffannaa teessanii, jaalalaaf jettanee attam akka dadhaddanee fi addiin isin Goottaa keenna Yesuus Kiristoositti qaddanu attam jadduu akka teete hin qaabbanna.</verse>
				<verse number="4">Obboleeyyan tiyya, akka Waaqi isin jaalatee isin fooyate hin beenna.</verse>
				<verse number="5">Oduun Gammadaa ta nuuti isiniif lallanne hunnaan, Ayyaana Woyyichaa fi mirkaneeffata guutu'uun malee, oduu calla'aan gara keessan hin dhunne. Yennaa isin woliin turre, isiniif jennee attam akka leene hin beettan.</verse>
				<verse number="6">Isin guddoo rakkattanulle, ergaa Ayyaana Woyyicha irraa dhutte gammadaan fudhattanee, nu'uu fi Goottaa keenna fakkaattaneertan.</verse>
				<verse number="7">Maarre isin dhugeeffattoota Maqedooniya'aa fi Akaayyaa keessa jirtu duudi'iif fakkeenna teetaneertan.</verse>
				<verse number="8">Dubbiin Gootta'aa ta isin biraa kaate, Maqedooniya'aa fi Akaayya'atti dhage'amuu callaa adoo hin te'in, dhugeeffannaan isin Waaqatti qaddanu addee mara dhaqqaddeerti. Tanaaf marroo waan kanaa womaa dubbatiisa nu hin barbaachisu.</verse>
				<verse number="9">Yennaa nuuti gara keesan dhunne attam akka nu fudhattane, Waaqa jiraata'aa fi dhugicha tajaajiliisaaf, waaqota dharaa irraa deebitaanee, gara Waaqaa attam akka deebitane isaanuu hin himan.</verse>
				<verse number="10">Akkasumaa isaan Ilma isaa Yesuus, ka ol-gubbaa irraa dhufu, ka inni du'a keessaa kaase, ka mufii Waaqaa ta dhuttu jalaa nu baasu akka eegattanu hin himan.</verse>
			</chapter>
			<chapter number="2">
				<verse number="1">Obboleeyyan tiyya, gara keessan dhufiis keenna ka gatii hin qanne akka hin te'in isinuu hin beettan.</verse>
				<verse number="2">Nuuti gara keessan adoo hin dhufin dura, Filiphisiiyuusitti akka rakkannee fi arraffanne hin beettan. Mormiin guddoon nu dhaqqaddulle, Oduu Gammadaa ta isa irraa dhutte akka isiniif hinnu Waaqi keenna jajjabeenna nu'uuf kenne.</verse>
				<verse number="3">Nuuti dokonkoraan, yookiin yaada hammeennaatiin, yookiin maltumma'aan isin hin gorsine.</verse>
				<verse number="4">Waaqi nu addatee, Oduu Gammadaa maganne'een waan nutti kenneef hin dubbanna. Nuuti nama gammachiisiisaaf adoo hin te'in, Waaqa gadhaa keenna qoree ilaalu, gammachiisiisaaf tana goona.</verse>
				<verse number="5">Dubbii sossobaatiin, yookiin joljolummaa teenna gollannee gara keessan akka hin dhufin midhaassitanee hin beettan! Waan kana Waaqille hin beeka.</verse>
				<verse number="6">Nuuti isin irraa yookiin worra dhibii irraa, nama tokko irralle'ee galata hin barbaanne.</verse>
				<verse number="7">Nuuti akka ergantoota Kiristoosiititti waan barbaachisaa te'e isin gaafatuu hin dandeennaayyu. Ammoo akka haadha daa'ima ifii hoosittee guddittuu, qajeelumma'aan odduu teessan leene.</verse>
				<verse number="8">Nuuti waan guddoo isin jaalannuuf, Oduu Gammadaa ta Waaqa irraa dhutte callaa adoo hin te'in, jiruu teennalle isiniif qoodiisaaf qophoonneerraayyu. Sababille isin jaalota teenna!</verse>
				<verse number="9">Obboleeyyan tiyya, attam akka hunyee fi akka dadhanne hin qaabattan. Nuuti isin keessaa nama tokkolle'etti ba'aa akka hin teene, halkanii fi guyyaa hujataa, Oduu Gammadaa isiniif lallanne.</verse>
				<verse number="10">Isin worra dhugeeffattane oddu'utti adabi keenna qulluu, balcha'aa fi ka komii hin qanne akka te'e isin dhugaa baatota; Waaqille nuuf dhugaa baya.</verse>
				<verse number="11">Nuuti tokko tokkoo keessan, akka abbaan ijoollee ifii ilaalutti, akka ilaalle hin beettan.</verse>
				<verse number="12">Le'ii Waaqa gara mootummaa ifiitii fi ulfinna ifiititti isin waame gammachiittu akka leetanu isin gorsaa, jajjabeessaa, magannee isiniin jenneerra.</verse>
				<verse number="13">Nuuti marroo teessaniif yennaa maraa waan Waaqa galateeffannu qanna. Jecha Waaqaa, ka nuuti isiniif lallanne yennaa dhageettane, akka dubbii namaa adoo hin te'in akka jecha Waaqaatitti fudhattaneertan; jechi kun dhugumaan jecha Waaqaa, kama isin worra dhugeeffattane keessatti hujiisatti jiru.</verse>
				<verse number="14">Obboleeyyan tiyya, isin fakkeenna worra biyya Yihuda'aa, ka Yesuus Kiristoosiin wolde'oota kiristaana Waaqaa te'anee hordottaneertan. Akkuma isaan harka worra Yihudootaatitti rakkatane, isinille harka kolbaa teessaniititti rakkattaneertan.</verse>
				<verse number="15">Worri Yihudootaa Goottaa Yesuusii fi raagota ijjeesanee, nu'ulle miidhane. Isaan Waaqa hin gammachiisanu, nama tokkolle'een wolii hin galanu.</verse>
				<verse number="16">Worra Yihudoota hin te'iniif, jecha isaan fayyisuuyyuu akka hin dubbanne nu dhooggan. Akkasiin yennaa maraa cubbuu ifi irratti fakkanfataa deeman. Amma gara muumme'eetitti mufiin Waaqaa isaan irratti dhutteerti.</verse>
				<verse number="17">Obboleeyyan tiyya, gadhaan keenna adoo isin bira jiruu, yennaa diqqo'oof ilaan wol dhagguu dhannee gargar baanulle, waan guddoo isin dharraaneef ila teennaan isin dhaggiisaaf guddoo wodhaanneerra.</verse>
				<verse number="18">Nuuti gara keessan dhufiisaaf barbaanneerraayyu. Keessumattuu ani Phawuloos yennaa hedduu wodhaane; Seexanni ammoo nu kute.</verse>
				<verse number="19">Addiin teenna, gammadi keenna, kallachi ulfinnaa ka nuuti Yennaa Goottaan keenna Yesuus dhufu dura dhaabbannee, ittiin ifi janyu isin malee eennu ree?</verse>
				<verse number="20">Dhugumaan, ulfinnii fi gammadi keenna isin.</verse>
			</chapter>
			<chapter number="3">
				<verse number="1">Maarre kana caalaa ossuu dadhannaan, qofii teenna ollaa Ateena'aatitti hafiisaaf murteeffanne.</verse>
				<verse number="2">Dhugeeffanna'atti akka isin jabeessuu fi jajjabeessu, obboleessa keenna ka lallabaa Oduu Gammadaa ta Kiristoosii te'ee, nu woliin Waaqaaf tajaajilu Ximootewoos gara keessan ergineerra.</verse>
				<verse number="3">Sababa rakkinna kanaatiif nami tokkolle akka hin raafanne tana goone. Rakkinni akkanaa kun ka nu dhaqqabu'uu male akka te'e isinuu hin beettan.</verse>
				<verse number="4">Isin bira adoo jirruu akka rakkinni nu dhaqqabu dursineetuu hinneerra. Akkuma isin beettanu dhugumaan wonni kun teeteerti.</verse>
				<verse number="5">Waan kanaaf ani kana caalaa ossuu dadhannaan, Seexanni isin ataabee hujiin teennaalle tola fa'a baddee jiraatti jedhee sodaadhee, dhugeeffannaa teessan beekiisaaf Ximootewoos erge.</verse>
				<verse number="6">Amma ammoo Ximootewoos isin biraa deebi'ee, marroo dhugeeffanna'aa fi jaalala keessanii oduu nu gammachiittu fidee dhufeera. Akka isin yennaa maraa waan dansa'aan nu yaadattanuu fi akkuma nuuti isin dhaggiisaaf guddoo dharraanu, isinille akka nu dhaggiisaaf dharraatanu inni nutti hime.</verse>
				<verse number="7">Tanaaf obboleeyyan tiyya, rakkoo fi farra keenna maraa keessatti, sababa dhugeeffannaa teessaniitiif isiniin jajjabaanneerra.</verse>
				<verse number="8">Sababille Gootta'aan jabaattanee yoo dhaabbattane, jiruun teenna haareffantee leeti.</verse>
				<verse number="9">Nuuti fuula Waaqa keennaa duratti, gammada marroo teessaniif nutti dhage'ameef Waaqa galateeffanna.</verse>
				<verse number="10">Nuuti ila teennaan isin dhaggiisaa fi waan dhugeeffannaa teessan irraa dhidhatte guutiisaaf halkanii fi guyyaa jabeessinee daadimanna.</verse>
				<verse number="11">Amma Waaqi Abbaan keennaa fi Goottaan Yesuus gara keessan akka dhunnu karaa nu'uuf qajeelchu!</verse>
				<verse number="12">Akkuma nuuti isin akka malee jaalannu, jaalaltiin isin wolii fi worra dhibii maraaf qaddanu ittuma dabalantee akka fakkantu Goottaan godhu.</verse>
				<verse number="13">Guyyaa Goottaan keenna Yesuus woyyoota ifii duudii woliin deebi'ee dhufutti, komii malee woyyumma'aan fuula Waaqa Abbaa keennaa dura akka jiraattanu inni isin jabeessu.</verse>
			</chapter>
			<chapter number="4">
				<verse number="1">Muummee irratti, obboleeyyan tiyya, Waaqa gammachiisiisaaf attam akka leetanu nu irraa barattaneertan. Ammaa tana dhugumaan akka san le'iisatti jirtan; tana caalaale akka gootanu, maqaa Goottaa Yesuusiitiin isin kadhataa isin gorsina.</verse>
				<verse number="2">Nuuti baallii Goottaa Yesuusiitiin ajaja isinii kennine hin beettan.</verse>
				<verse number="3">Waaqi akka isin sagaagalummaa irraa fagaattanee woyyontanu fedha.</verse>
				<verse number="4">Nami duudiin haadha manaa woyyumma'aa fi ulfinnaan qabatee eegatiisa beekuu ti.</verse>
				<verse number="5">Akka worra Yihudoota hin te'inii, ka Waaqa hin beennee halchaa foonii badduu hin qabaatin.</verse>
				<verse number="6">Nami tokkolle waan kana irra taree dhugeeffataa dhibii hin yakkin. Akkuma tanaan qara isin ifi eegachiinne, worra waan kana godhu Goottaan hin adaba.</verse>
				<verse number="7">Waaqi woyyumma'aan akka leenu malee, akka battumma'aan leenuuf nu hin waanne.</verse>
				<verse number="8">Tanaaf, nami barsiisa kana tuffatu, nama adoo hin te'in, Waaqa Ayyaana Woyyicha ifii isiniif kennu tuffata.</verse>
				<verse number="9">Marroo wol jaalatiisaa isinuu Waaqa irraa waan barattaneef attam akka wol jaalattanu barreesiisa hin barbaachisu.</verse>
				<verse number="10">Isin dhugumaan dhugeeffattoota biyya Maqedooniya'aa keessa jirtulle duudii jaalattan. Maarre obboleeyyan tiyya, kana caalaalle akka jaalattanu isin gorsina.</verse>
				<verse number="11">Akkuma tanaan dura isinitti hinne sirnaan le'iisaaf, haajaa keessan baafatiisaa fi harkuma keessaniin hujatiisa yaada qabaadha'a.</verse>
				<verse number="12">Karaa kanaan worra hin dhugeeffatin biratti ulfinna dhaggattan; waan isiniif barbaachisulle harka namaa irraa hin eegattanu.</verse>
				<verse number="13">Obboleeyyan tiyya! Akka namoota addii hin qannee akka hin gaddine, marroo worra du'ee dhugaa jirtu akka beettanu barbaanna.</verse>
				<verse number="14">Yesuus du'ee, du'a keessaa akka ka'e hin dhugeeffanna; maarre Waaqi, worra Yesuusitti dhugeeffatee du'e, isa woliin deebisee akka fidu hin dhugeeffanna.</verse>
				<verse number="15">Akka barsiisa Gootta'aatitti waan isinitti hinnu qanna: nuuti worri guyyaa Goottaan deebi'ee dhufu adoo hin dui'in jirru, worra du'eeru hin dursinu.</verse>
				<verse number="16">Qoonqoo ajaja gudda'aatiin, qoonqoo mootii erganticha Waaqaatiin, qoonqoo tultullaa Waaqaatiin bookarfamee, Goottaanuu ol-gubbaa irraa gadi hin dhufa. Worri Kiristoositti dhugeeffatee du'e, dursee hin ka'a;</verse>
				<verse number="17">achiin duuba nuuti worri adoo hin du'in jirru isaanuma woliin qilleensa irratti Gootta'aan wolde'iisaaf duumensa keessa ol butanna. Maarre haga bara baraallee Goottaa woliin leena.</verse>
				<verse number="18">Tanaaf jecha kanaan wol jajjabeessa'a.</verse>
			</chapter>
			<chapter number="5">
				<verse number="1">Obboleeyyan tiyya! Marroo baraa fi yennaa wonni kun itti teetuu isiniif barreessuun hin barbaachisu.</verse>
				<verse number="2">Guyyaan Gootta'aa akka hattuu halkaniin dhuttuu akka dhufu isinuu akka dansaa beettan.</verse>
				<verse number="3">Namooti, “Wonni duudiin nageya, qabbana” adoo jedhanuu, akkuma ciniinissuun dubartii ulfaatitti dhuttu, badiin tasa isaanitti dhutti; ijjumaa jalaa hin bayanu.</verse>
				<verse number="4">Obboleeyyan tiyya! Isin ammoo dukkana keessa waan hin jirreef, guyyaan sun akka hattu'uu isinitti hin dhufu.</verse>
				<verse number="5">Isin duudiin ijoollee ifaatii fi guyya'aati. Nuuti worra halkanii yookiin worra dukkanaatii moti.</verse>
				<verse number="6">Maarre, dammandhee ifi qabatiisaan hagatti leenuuti malee, akka worra dhibi'ii mee rannuu ti.</verse>
				<verse number="7">Worri rafu halkan rafa; worri machowulle halkan machowa.</verse>
				<verse number="8">Nuuti ammoo worra guyya'aa waan teeneef, ifi qabannee hagatti leenuu ti; dhugeeffanna'aa fi jaalala akka qomoo sibiilaa, addii fayyinnaalle akka gullee sibiilaa keyannuu ti.</verse>
				<verse number="9">Waaqi akka nuuti karaa Goottaa keenna Yesuus Kiristoosiitiin fayyinna dhaggannuuf malee, mufi'iif nu hin waanne.</verse>
				<verse number="10">Nuuti jiraannulle yookiin duunulle isa woliin akka jiraannuuf, Kiristoos nu'uuf du'e.</verse>
				<verse number="11">Maarre akkuma amma godhiisatti jirtanu, wol jajjabeessaa wol ijaara'a.</verse>
				<verse number="12">Obboleeyyan tiyya! Worra odduu teessanitti jabaatee hujaa, karaa Gootta'aatiin isin sooressuu fi gorsu akka ulfeessitanu isin kadhanna.</verse>
				<verse number="13">Sababa hujii isaan hujanuutiif jaallaan guddisa'aa isaan ulfeessa'a. Isinille woliif nageya qabaadha'a.</verse>
				<verse number="14">Obboleeyyan tiyya! Worra hujii jibbu akka xixxanu, worra yaraa akka jajjabeessitanu, worra dadhabaa akka qarqaartanu, nama maraaf akka ossattanu isin gorsina.</verse>
				<verse number="15">Yennaa duudii wolii keessanii fi namoota duudi'iif dansaa godhiisaaf yaadadha'a malee, nami tokkolle waan hantu'uuf hantuu akka hin deebinne ilaalladha'a.</verse>
				<verse number="16">Yennaa mara gammada'a;</verse>
				<verse number="17">yennaa mara daadimadha'a;</verse>
				<verse number="18">waan maraa keessatti Waaqa galateeffadha'a. Jiruu isin Yesuus Kiristoosiin qaddanu keessatti wonni Waaqi isin irraa barbaadu kana.</verse>
				<verse number="19">Ayyaana Woyyicha hin ukkaansina'a;</verse>
				<verse number="20">jecha raagaa hin tuffatina'a;</verse>
				<verse number="21">ammoo waan maraa qorqora'aa ilaala'a; waan dansaa qabadha'a;</verse>
				<verse number="22">waan hantuu duudii irraa fagaadha'a.</verse>
				<verse number="23">Waaqi Abbaan nageyaatuu, guutumatti isin woyyoonsu; ayyaanni keessan, lubbuun teessanii fi nafi keessan duudiin komii malee, guyyaa dhufa Goottaa keenna Yesuus Kiristoosiitiif eegamu.</verse>
				<verse number="24">Ka isin waame addatamaa waan te'eef, inninuu tana hin godha.</verse>
				<verse number="25">Obboleeyyan tiyya! Nu'uufille daadimadha'a.</verse>
				<verse number="26">Sunqata woyyichaan dhugeeffattoota duudii nageya fuudha'a.</verse>
				<verse number="27">Ergaa tana akka dhugeeffattoota duudi'iif dubbittanu maqaa Gootta'aatiin magane'e isiniin jedha.</verse>
				<verse number="28">Badhaadhi Goottaa keenna Yesuus Kiristoosii isin woliin jiraatu.</verse>
			</chapter>
		</book>
		<book number="53">
			<chapter number="1">
				<verse number="1">Phawuloos, Sillaasii fi Ximootewoos biraa, wolde'a kiristaanaa ka Waaqa Abbaa keennaatii fi Goottaa keenna Yesuus Kiristoosii teetane, ka Tasalonqee keessa jirtanuuf:</verse>
				<verse number="2">Waaqi Abbaan keennaa fi Goottaan Yesuus Kiristoos nageyaa fi badhaadha isiniif kennu.</verse>
				<verse number="3">Obboleyyan tiyya! Nuuti marroo teessaniif yennaa mara Waaqa galateeffatiisa qanna. Dhugeeffannaan teessan akka malee guddataa, jaalaltiin isin woliif qaddanulle ittuma waan dabalamiisatti jirtuuf, akkas tolchuun keenna sirri'i.</verse>
				<verse number="4">Tanaaf miidha'aa fi rakkoo isin dhaqqadde duudii keessatti waan ossattanee fi dhugeeffanna'aan jabaattaneef, nuuti wolde'ota kiristaanaa, ka Waaqaa keessatti isiniin ifi jajanna.</verse>
				<verse number="5">Wonni kun maraa, muraan Waaqaa qajeeltuu akka teetee fi isinille mootummaa Waaqaa ta rakkatiisatti jirtanuuf, ka maltane akka te'uuf jirtanu mirkaneessa.</verse>
				<verse number="6">Waaqi waan sirrii te'e huja; inni worra isin rakkisutti rakkoo fida.</verse>
				<verse number="7">Isin worra amma rakkatiisatti jirtanu, Yesuus ergantoota ifii hunnaameyyii woliin ol-gubbaa irraa yennaa mudhatu nu woliin tana jalaa isin baasa.</verse>
				<verse number="8">Inni ibidda bobe'uun mudhata; gaafa san worra Waaqa hin beennee fi Oduu Gammadaa ta Goottaa keenna Yesuusiitiif hin ajajane hin adaba.</verse>
				<verse number="9">Isaan fuula Gootta'aatii fi ulfinna hunna isaa irraa gargar bayanee, badii bara baraatiin adabaman;</verse>
				<verse number="10">tun guyyaa inni woyyoota ifii irraa ulfinna dhaggatiisaa fi worra dhugeeffatu duudii biralle'etti baaseffatamiisaaf dhufutti teeti. Isinille dhugaa baya teenna waan dhugeeffattaneef, woyyoota isaa woliin laakkowantan.</verse>
				<verse number="11">Waaqi keenna worra waamicha isaatiif male akka isin godhuuf, waan dansaa godhiisaaf halchaa qaddanuu fi hujii dhugeeffannaa teessanii mara hunna ifiitiin akka muummessuuf, nuuti yennaa mara isiniif daadimanna.</verse>
				<verse number="12">Akkasuma maqaan Goottaa keenna Yesuus Kiristoosii isiniin akka ulfaatuu fi isinille karaa badhaadha Waaqa keennaatii fi Goottaa keenna Yesuus Kiristoosiitin, akka isaan ulfaattanuuf daadimanna.</verse>
			</chapter>
			<chapter number="2">
				<verse number="1">Obboleeyyan tiyya! Marroo dhufa Goottaa keenna Yesuus Kiristoosiitii fi marroo isa woliin wolitti qabamiisa keennaa akka beettanuuf, waan isin kadhannu qanna:</verse>
				<verse number="2">raagaan yookiin jechaan akka himametti, yookiin akka ergaa nu'u irraa isiniif barreeffantee gootanee “Guyyaan Gootta'aa dhiyaateera” jedhaa dattanee yaadaan hin raafamina'a, yookiin rifatina'a.</verse>
				<verse number="3">Finqilli adoo hin ka'in dura jallichi ilmi badi'iille adoo hin mudhatin guyyaan sun waan hin dhunneef, nami tokkolle karaa kamiinuu isin hin wollalchisin.</verse>
				<verse number="4">Inni waan waaqa jedhamanu yookiin waaqonfatanu caalaa ifi ol qaba; ifille'een, “Ani Waaqa” jedhaa Galma Waaqaa keessa ifi teessisa.</verse>
				<verse number="5">Ani yennaa isin woliin jiru waan kana duudii akka isinitti hime hin qaabattanuu?</verse>
				<verse number="6">Yennuma isaatitti akka inni mudhatuuf amma waan isa dhooggu isinuu hin beettan.</verse>
				<verse number="7">Hunni dhossa'aa ta jallu'uu ammumaa hujiisatti jirti; ammoo wonni amma isa dhooggu haga karaa irraa kaatutti wonni sila te'uu malte hin teetu.</verse>
				<verse number="8">Achiin duuba jallaamessi sun hin mudhata; Goottaan Yesuus hafuura afaan ifiitiin isa ijjeessee, ulfinna deebi'ee dhufiisa ifiitiin isa balleessa.</verse>
				<verse number="9">Jallaamessi sun hunna Seexanaatiin bilbaasota, beessisaa fi baasota dharaa duudii hujaa dhufa.</verse>
				<verse number="10">Akkasuma isaan waan hantuu mara hujiisaan worra badu gowwoonsan. Isaan dhugaa isaan fayyittu jaalatanee fudhatuu waan didaneef badan.</verse>
				<verse number="11">Tanaaf waan dhugaa hin te'in akka dhugeeffatanuuf, Waaqi hunna isaan wollalchittu isaanitti erga.</verse>
				<verse number="12">Worra hantu'utti gammadee dhuga'atti hin dhugeeffanne duudi'itti akka murantuuf, wonni kun teete.</verse>
				<verse number="13">Obboleeyyan Gootta'aan jaalatantane, Ayyaanaan kolbaa woyyittii isaa teetanee, dhuga'atti dhugeeffatiisaan akka fayyitanuuf Waaqi worra jalqabaa godhee waan isin fooyateef, yennaa maraa marroo teessaniif, nuuti Waaqa galateeffatiisa qanna.</verse>
				<verse number="14">Ulfinna Goottaa keenna Yesuus Kiristoosii akka dhaggattanuuf, karaa Oduu Gammadaa ta nuuti lallannuutiin Waaqi isin waameera.</verse>
				<verse number="15">Yoona obboleeyyan teenna, jabaadha'aa dhaabbadha'a; barsiisa jecha afaaniitiin yookiin ergaa barreeffamaan nu biraa isiniif ergantelle jabeessa'aa qabadha'a.</verse>
				<verse number="16">Amma Goottaan keenna Yesuus Kiristoosii fi Waaqi Abbaan keenna ka nu jaalatee, badhaadha ifitiin jajjabeenna bara baraatii fi addii jadduu nu'uuf kenne,</verse>
				<verse number="17">waan dansaa mara akka gootanuu fi akka dubbattanu gadhaa keessan jajjabeessee, isin jabeessa.</verse>
			</chapter>
			<chapter number="3">
				<verse number="1">Muummeffata irratti, obboleeyyan teenna! Jechi Gootta'aa wodhakkaa teessanitti akkuma te'e, ariifatee akka badhatuu fi ulfaatu nu'uuf daadimadha'a.</verse>
				<verse number="2">Ammalle worri hedduun dhugeeffannaa waan hin qanneef, harka namoota yakkaameeyyi'iitii fi dabaaleyyi'ii irraa akka inni nu baasu nu'uuf daadimadha'a.</verse>
				<verse number="3">Goottaan ammoo addatama'a; inni isin jajjabeessee, waan hantuu irraa isin eega.</verse>
				<verse number="4">Waan isinitti hinne akka hujaartanuu fi gara duraallee ittuma akka hujjanu Gootta'atti addii qanna.</verse>
				<verse number="5">Goottaan gadhaa keessan gara jaalala Waaqaatii fi gara ciniinnatee ossiisa Kiristoosii isin qajeelchuu ti.</verse>
				<verse number="6">Obboleeyyan teenna! Kiristaana harka maratee tee'uu fi akka barsiisa nu'u irraa fudhatetti hin leene irraa akka fagaattanu, maqaa Goottaa Yesuus Kiristoosiitiin isin ajanya.</verse>
				<verse number="7">Nuuti yennaa isin bira turre harka marannee hin teenne. Fakkeenna keenna fudhatiisa akka maltane isinuu miidhaassitanee hin beettan.</verse>
				<verse number="8">Nuuti nama tokkolle'etti ba'aa akka hin teene, halkanii fi guyyaa eloonnee hunye malee, sagalee nama tokkoollee akkasumaan hin nyaanne.</verse>
				<verse number="9">Wonni nuuti tana gooneef fakkeenna keenna akka fudhattanuuf malee, waan nu'uuf barbaachisu isin irraa dhaggatiisaaf baallii dhanneetii moti.</verse>
				<verse number="10">Nuuti yennaa isin bira jirru, “Nami hujiisa jibbu hin nyaatin” jennee ajaja isiniif kennineerra.</verse>
				<verse number="11">Isin keessa worri gariin ka harka maratee tee'u akka jiru waan dhageenneef tana jenna; isaan waan isaan hin galchine keessa galan malee, hujii tokkolle hin hujanu.</verse>
				<verse number="12">Namooti akkasii, miiranee akka hujatanuu fi waan ittiin bulanu akka dhaggatanu maqaa Goottaa Yesuusiitiin isaan ajanya; hin gorisinalle'e.</verse>
				<verse number="13">Obboleyyan tiyya! Isin ammoo waan dansaa hujiisa hin dadhabiina'a.</verse>
				<verse number="14">Ergaa nuuti xalayaa kana keessatti isiniif ergineef, nami hin ajajanne yoo jiraate, hubadha'aa beeka'a; akka inni qaanowuufille waan tokkolle isa woliin hin tolchina'a.</verse>
				<verse number="15">Teetuu malee akka obboleesaatitti itti gorsa'a malee, akka diinaatitti hin laakkoyina'a.</verse>
				<verse number="16">Goottaan abbaan nageyaa, yennaa mara karaa maraan, inninuu nageya isiniif kennuu ti. Gottaan isin mara woliin jiraatu.</verse>
				<verse number="17">Ani Phawuloos harkuma kiyyaan nageya kana barreesse. Beessis ergaa tiyya mara keessatti dhaggamu kana; akki ani barreessulle akkana.</verse>
				<verse number="18">Badhaadhi Goottaa keenna Yesuus Kiristoosii isin mara woliin jiraatu.</verse>
			</chapter>
		</book>
		<book number="54">
			<chapter number="1">
				<verse number="1">Ana Phawuloosii, ajaja Waaqa fayyisaa keennaatii fi Yesuus Kiristoosii addii teenna te'eetiin, ergamaa Yesuus Kiristosii te'e irraa,</verse>
				<verse number="2">Ximootewoosii dhugeffanna'aan ilma dhuga'aa kiyya ite'e: Badhaadhi, mararti'ii fi nageenni Waaqa Abba'aatii fi Goottaa keenna Kiristoosii siif te'u.</verse>
				<verse number="3">Yennaa gara Maqedooniya'aa dhaqu'uuf ka'e akkuma sitti hime kaan, worra garii ka barsiisa sobaa achitti barsiisu, biyya Efesoonii keessa teettee akka isaan dhooggitu fedha.</verse>
				<verse number="4">Oduu duriitii fi laakkossa sanyii abbooti'ii ka dhuma hin qanne, akka lakkisanu isaanitti himi. Wonni isaan godhanu kun moromaa callaa kaatti malee, hujii Waaqaa ta dhugeeffanna'aan hujantuuf ta teetuu moti.</verse>
				<verse number="5">Yaadi ajaja kanaa ammoo jaalala gadhaa qulluu irraa, wodanaa dansa'aa fi dhugeeffannaa dhuga'aa irraa ka ka'e.</verse>
				<verse number="6">Worri gariin kana irraa deebi'anee gara dubbii bu'aa hin qannee deebi'aneeran.</verse>
				<verse number="7">Isaan barsiisota seera Waaqaa te'iisaaf barbaadan, ammoo waan dubbatanuuyyuu yookiin waan guutannee beenna jedhanuuyyuu hin hubatanu.</verse>
				<verse number="8">Nami akka dansaa ittiin yoo huje seerri dansaa akka te'e hin beenna.</verse>
				<verse number="9">Akkasuma seerri worra balchootaaf akka hin tumamin hin beenna; seerri worra seera balleessuuf, yakkaameyyi'iif, worra Waaqa malee jiraatanuuf, worra cubbaaleyyi'iif, worra woyyummaa hin qanneef, worra dhugeeffannaa hin qanne, worra abbaa yookiin hadha ijjeesuuf, ijjeettu'uuf,</verse>
				<verse number="10">sagaagaltootaaf, dhiira wol bukkoonsituuf, worra nama butee gurguruuf, worra nama sobuuf, worra dharaan kakatuu fi worra waan barsiisa sirrii te'een masaanuu te'u mara godhuuf tumame.</verse>
				<verse number="11">Barsiis sirrii te'e ammoo Wongeela ulfaataa Waaqa galateeffama'aa, ka ani lallabuuf inni anatti kenne keessatti dhaggama.</verse>
				<verse number="12">Ani Goottaa keenna Yesuus Kiristoos, ka addatamaa godhee na laakkowee tajaajila ifiitiif muudee na jabeesse hin galateeffadha.</verse>
				<verse number="13">Ani tanaan qara isa faanshessaa, miidhaa irratti geessisaa nama hunnaan isatti ka'u te'ulle, dhugeeffaannaa dhabaa fi wollaalchaan tana waan godheef marartii dhaggadheera.</verse>
				<verse number="14">Dhugeeffanna'aa fi jaalaltii Yesuus Kiristoosiin dhaggantu woliin badhaadhi guddaan Goottaa keennaa anaaf dhangala'eera.</verse>
				<verse number="15">Dubbiin, “Kiristoos Yesuus cubbaaleyyii fayyisiisaaf gara biyya lafaa dhufe” jettu dhugiti'ii fi guutuma guutu'utti ta fudhatamuu malte. Cubbaaleyyii san keessaalle'ee, cubbaalessi sara tare ana.</verse>
				<verse number="16">Teetu malee, Yesuus Kiristoos worra cubbaaleyyii keessaa, ana cubbaaleessa sara tareef ossa ifii ka haga hin qanne mudhisiisaaf, worra isatti dhugeeffatu'uu jiruu fi worra jiruu bara baraa dhaggatu'uu jiruuf, fakkeenna akka te'uuf marartii isaa dhaggadheera.</verse>
				<verse number="17">Amma mootii bara baraa, ka hin duunee fi ka ilatti hin mudhanne, Waaqa tokkochuma saniif, baruma baraaan guddinnii fi ulfinni isaaf te'u! Ameen.</verse>
				<verse number="18">Ilma kiyya, Ximootewoos, tanaan qara waan keetiif dubbiin raagaa akkuma dubbatte, isii tanaan midhaasitee akka loltuuf ajaja kana magannee sitti kenna.</verse>
				<verse number="19">Dhugeeffanna'aa fi wodanaa dansaa qabaadhu. Worri gariin wodanaa ifii tuffatiisaan, akkuma hoboloon guddittiin danbali'iin baddu dhugeeffannaa ifii balleessaneeran.</verse>
				<verse number="20">Himnewoosii fi Iskindir fa'alle, jara san keessa jiran; ani akka isaan Waaqa faansheessuu dhiisuu baratanu adaba hunna Seexanaatitti dabarsee isaan kenneera.</verse>
			</chapter>
			<chapter number="2">
				<verse number="1">Amma waan duudi'iin dura, kadhaan, daadimannaan, worra dhibiif daadimatu'uu fi galata dhiyeessuun Waaqa duratti nama duudi'iif akka godhamuuf gorsa.</verse>
				<verse number="2">Nageyaa fi sarmiisaan, Waaqa soda'aa fi adaba dansa'aan akka leenu, mototaa fi worra baallii ol aantuu qabu duudi'iif daadimadha'a.</verse>
				<verse number="3">Daadimati akkasii Waaqa fayyisaa keenna duratti dansa'aa fi ka fudhatama qabu.</verse>
				<verse number="4">Inni nami duudiin akka fayyuu fi dhugaa akka beeku barbaada.</verse>
				<verse number="5">Waaqi tokkocha; wodhakkaa jiraatee Waaqaa fi nama ka wolitti araarsu tokkocha; inni nama te'ee ka mudhate Yesuus Kiristoos.</verse>
				<verse number="6">Ka sanyii namaa duudii wodiisaaf mataa ifii dabarsee kenne isa; isiin tunille yennaa itti te'uu maltetti mirkanootte.</verse>
				<verse number="7">Maarre anille sababa kanaaf dhugeeffanna'aa fi dhugaa lallabiisaaf ergama'aa fi barsiisaa te'ee, gara worra Yihudoota hin te'inii ergame. Ani dhugaa dubbatiisatti jira malee hin sobu.</verse>
				<verse number="8">Worri dhiiraa addee maratti aari'ii fi moromaa malee, yaada qullu'uun harka isaanii ka woyyoome ol kaasanee akka daadimatanu barbaada.</verse>
				<verse number="9">Dubartootille mataa shoobaa dhowattee, yookiin worqi'iin yookiin dooqaan seefatiisa, yookiin woyaa gatii guddo'oo uffatiisa adoo hin te'iin, ifi qabattee woyaa isi'iif malte akka uffattu barbaada.</verse>
				<verse number="10">Dubartooti Waaqa waaqeffanna jettu akka godhuu maltetti hujii dansa'aan ifi seefattuuti.</verse>
				<verse number="11">Dubartiin cadheessaa fi ajajamaan barattuu ti.</verse>
				<verse number="12">Isiin akka barsiittu yookiin dhiira irratti baallii akka qabaattu ani hin eeyyamu; isiin cadhisuu qaddi.</verse>
				<verse number="13">Sababille Addaam matooma dadamee, Heewwan ammoo achiin duuba dadante.</verse>
				<verse number="14">Ka sobamelle Addaamii moti; sobantee seera Waaqaa ta cassite dubartitti'i.</verse>
				<verse number="15">Teetuu malee dubartiin dhugeeffanna'aa fi jaalalan, woyyumma'aan ifi qabattee yoo jabaatte ilmee deyiisaan hin fayyiti.</verse>
			</chapter>
			<chapter number="3">
				<verse number="1">Nami tokko sooressaa Wolde'a kiristaanaa te'iisaaf yoo barbaade, hujii kabajantuu halcha jechi jedhu dhuga'a.</verse>
				<verse number="2">Sooressaan wolde'a kiristaanaa nama komii hin qanne, nama niitii takkattii qofa qabu, nama hagatti le'u, nama ifi qabatu, nama kabajjaa qabu, nama keessummaa fudhatu, nama barsiisuu dande'u,</verse>
				<verse number="3">nama hin machoonne, nama hunnaan hin lolle, nama qajeelaa, nama moromaa hin jaalanne, nama beesee hin jaalanne,</verse>
				<verse number="4">nama maatii ifii sirri'itti bulfatu, nama ijoolleen ulfinnaan isaaf ajajantu te'uu qaba.</verse>
				<verse number="5">Nami tokko maatii ifii bulfatiisa yoo hin dandeenne, attam dande'ee wolde'a kiristaanaa ka Waaqaa bulchiisaaf dande'a ree?</verse>
				<verse number="6">Kijibaan afuufamee, muraa tanaan qara Seexannatti muranteetti akka hin jinne, nama dhiyoo dhugeeffate hin te'in.</verse>
				<verse number="7">Maqaa isaa badee tiyyoo Seexanaa keessatti akka hin jinne, nama alaa biratti gurra dansaa qabaachuu qaba.</verse>
				<verse number="8">Akkasuma qarqaartoti wolde'a kiristaanaallee worra ulfinna qabu malee, worra arraba lama dubbatu, worra unii fakkansu, worra qarshi'iif joljolu te'uu hin qabanu;</verse>
				<verse number="9">wodanaa qullu'uun dhossaa dhugeeffannaa dhuga'aa jabeessanee qabatuu qaban.</verse>
				<verse number="10">Isaan dursanee ilaallatamanuu ti; achiin duuba ka komii hin qanne yoo te'ane qarqaartota wolde'a kiristaanaa te'anee tajaajilaanuu ti.</verse>
				<verse number="11">Akkasuma niitoti qarqaartotaalle ta kabajjaa qaddu, ta hin hamanne, ta hagatti leetu, ta waan maraan addatantu te'uu qaddi.</verse>
				<verse number="12">Qarqaartichi wolde'a Kiristaanaa tokko ka niitii takkaa qofa qabu te'ee, ijoolle'ee fi maatii ifii akka dansaa ka bulfatu te'uu qaba.</verse>
				<verse number="13">Qarqaartoti wolde'a kiristaanaa, worri hujii dansaa hujanu ulfinna guddaa dhaggatanee, marroo dhugeeffannaa ifii ta Yesuus Kiristoositti qabanuun jabeenna guddaa dhaggatan.</verse>
				<verse number="14">Ani dafee gara keeti akka dhufu addii qaba, haga sanitti ammoo gorsa kana si'iif barreesaara.</verse>
				<verse number="15">Ammoo yoo ani ture, mana worra Waaqaa keessatti nami amala attamii qabaachuu akka male akka beettuuf kun si gargaara; manni kunille utuba'aa fi hundee dhugaa wolde'a kiristaanaa ka Waaqa jiraata'aa ti.</verse>
				<verse number="16">Dhossaan dhugeeffannaa teennaa mama tokko malee guddo'oo; tanaaf, “Inni foon uffatee mudhateera, dhugaa akka te'e Ayyaanaan mirkaneeffameera, ergantoota Waaqaatitti mudhateera, kolbaa biyya lafaatiif lallabameera, biyya lafaa duudi'itti dhugeeffatameera ulfinnaan gara ol-gubba'aa fudhatameera” jedhamee himameera.</verse>
			</chapter>
			<chapter number="4">
				<verse number="1">Bara duubaatittii namooti gariin, ayyaanota wollalchisa'aa fi barsiisa durriisotaa hordofiisaan dhugeeffannaa irraa akka dacha'anu Ayyaanni Waaqaa qulleessee hima.</verse>
				<verse number="2">Barsiis akkasii kijiboota dhara dubbatiisan wodanaan isaanii akka sibiila o'aan gubamee dillaye irraa dhufa.</verse>
				<verse number="3">Worri kun fuudhaa fi heeruma, sagalee akkasiitii fi akkasii nyaatuun dhoogga'a” jedhan. Waaqi ammoo, sagalee tana akka nyaatanuuf dade; worri dhugeeffatuu fi worri dhugaa beekiisaaf dhufe daadimata galataatiin nyaata.</verse>
				<verse number="4">Wonni Waaqi dade duudiin dansa'a; wonni daadimata galataatiin fudhatante takkaalle hin jibbatantu,</verse>
				<verse number="5">isiin sababa jecha Waaqaatii fi daadimataatiif Waaqa biratti fudhatama dhaggatti.</verse>
				<verse number="6">Barsiisa kana dhugeeffattoota yoo barsiitte, jecha dhugeeffanna'aatii fi barsiisa dhuga'aa ka hordotte saniin guddataa, tajaajilaa dansaa Yesuus Kiristoosii hin teeta.</verse>
				<verse number="7">Oduu durii ta beera dulloontee, ta gatii hin qanne hin fudhatin. Addee san leetoo Waaqi fedhuu le'iisaaf ifi leenjisi.</verse>
				<verse number="8">Nafa jajjabeessu'uuf ifi leenjisuun bu'aa diqqoo qaba; leetoo Waaqi fedhu le'iisaaf ifi leenjisuun ammoo, le'ii ammaatii fi ta dhuttulle'eef addii waan qabuuf karaa maraan bu'aa qaba.</verse>
				<verse number="9">Jechi kun jecha dhugicha guutuma guutu'utti fudhatamu'uu male.</verse>
				<verse number="10">Nuuti Waaqa jiraataa fayyisaa nama duudi'ii, keessattuu ka worra isatti dhugeeffatuu te'etti waan addannuuf huji'iin dadhabaa farralle dhaggina.</verse>
				<verse number="11">Tana duudii isaan ajajii barsiis.</verse>
				<verse number="12">Dubbii afaan keeti keessaa baatuun, haasowaan, le'iin, jaalalan, dugeeffanna'aa fi qulqullumma'aan dhugeeffattootaaf fakkeenna te'i malee, dargaggeessa waan teeteef eennulle si hin tuffatin.</verse>
				<verse number="13">Haga ani dhufutti, Barreeffama Woyyicha kolba'aaf dubbisiisa, lallabiisaa fi barsiisiisatti jabaadhu.</verse>
				<verse number="14">Kennansa yennaa raagoti dubbaattee fi jaarsooleen wolde'a kiristaanaa harka ifii si irra keette si'iif kenname, kennansa Ayyaanaa ka si keessa jiru san hin dagatin.</verse>
				<verse number="15">Akka nami duudiin guddinna keeti dhaggu waan kana ifi kennii huji.</verse>
				<verse number="16">Ati mataa keetii fi barsiisa keeti miidhassii ilaalladhu, waan kana itti jabaadhu; akkas godhiisaan mataa keetii fi worra si dhage'u hin fayyitta.</verse>
			</chapter>
			<chapter number="5">
				<verse number="1">Jaarsa akka abba'aatitti gorsi malee hin xixin; dargaggageeyyii dhiiraa ammoo akka obboleeyyaniititti qabadhu;</verse>
				<verse number="2">jaartii akka haadhaatitti, dubartii ka'ima akka obboleettii tiru'uu yaada qullu'uun qabadhu.</verse>
				<verse number="3">Dubartii dhugumaan haadha hiyyeessaa teete kabaji.</verse>
				<verse number="4">Isiin ijoollee yookiin akkoowwan yoo qabaatte ammoo, ijoolleen sun duraan dursitee maatii ifii qarqaaraa, haadhaa fi abba'aaf, akko'oo fi akaakoo ifiitille'eef haluu guddisaa isaaniif deebisaa, dhugeeffannaa ifii huji'iin mudhisiisa baratanuu ti. Sababille wonni kun Waaqa hin gammachiitti.</verse>
				<verse number="5">Haati hiyyeessaa takka, ta nama isii qarqaaru hin qanne, addii ifii Waaqatti godhatee halkanii fi guyyaa qarqaarsa isaa kadhataa daadimataa leeti.</verse>
				<verse number="6">Haati hiyyeessaa takka ta gammada lafaa callaa jaalattu, aduma jirtuu duuteerti.</verse>
				<verse number="7">Nami tokkochille waan ittiin isaan komatu akka hin qabaanne, gorsa kana isaaniif kenni.</verse>
				<verse number="8">Nami tokko fira ifiitiif, keessattuu maatii ifiitii ka hin qarqaarre, nama dhugeeffannaa ifii mormate; inni nama hin dhugeeffatin caalaalle hamma'a.</verse>
				<verse number="9">Haadha hiyyeessaa ta woggaan isi'ii jaatamaa gadi te'e, galmee haadhotiin hiyyeessaa itti galmeeffantutti hin galmeessin. Isiin sunuu ta dhirsa tokko qofa heerunteertu te'uu qaddi.</verse>
				<verse number="10">Akkasuma ijjoollee guddisiisaan, keessummaa fudhatiisaan, miila kolbaa Waaqaa dhiqiisaan, worra rakkate qarqaariisaan, hujii dansaa mara hujiisaa fi ifi kenniisaan ta gurra dansaa qaddu te'uu qaddi.</verse>
				<verse number="11">Haadhotii hiyyeessaa ta ka'ima teete ammoo, galmee san keessa hin galchin; sababille halchaan foonii yennaa itti hammaatte, Kiristoos irraa deebi'anee heerumuu barbaaddan.</verse>
				<verse number="12">Maarre isaan waadaa Kirstoosiif matooma galane diiganee muraa ifi irratti fidatan.</verse>
				<verse number="13">Ammalle isaan hujii malee tee'uu fi mana kanaa kaan labiisa baratan; tana qofa adoo hin te'in, nama hamataa dubbii namaa keessa galaa, waan dubbatu'uu hin malle ka dubbatanu te'an.</verse>
				<verse number="14">Tanaaf diinni hantuu nu'u irratti dubbatuuf karaa akka hin dhagganne, haati hiyyeessaa ka'intittiin heeruntee ijoollee deettee, mana ifii akka bulfattu gorsa.</verse>
				<verse number="15">Isaan keessaa gariin tanaan qaraa Seexana hordofiisaaf karaa dhugeeffanna'aa irraa goraneeran.</verse>
				<verse number="16">Dubartiin dhugeeffatte takka ammoo, haadha hiyyeessaa maatii ifii keessaa yoo qabaatte, akka isaan wolde'a Kiristaanaatitti ba'aa hin teene qarqaartuuti; wolde'i Kiristaanaa ammoo, dubartoota abbaan manaa irraa du'e, ta ijjumaa qarqaarsa hin qanne qarqaaruu ti.</verse>
				<verse number="17">Jaarsolee wolde'a kiristaanaa akka dansaa sooressitu, keessumattuu ta jabaattee lalladdee barsiittuuf, ulfinna gudda'atti male.</verse>
				<verse number="18">Barreeffam Woyyichi, “Qotiyyoo midhaan dhoottu afaan hin hidhin”, akkasuma, “Hojjata'aaf mindaan kennamuu qaba” jedha.</verse>
				<verse number="19">Dhugaa baatoota lama yookiin sadi yoo qabaate malee, himata jaarsa tokko irratti dhiyaatu hin fudhatin.</verse>
				<verse number="20">Worri dhibiin akka sodaatu, worra cubbuu huju addee nami mara jirutti xixi.</verse>
				<verse number="21">Waan gootu mara namuufuu adoo hin golin, yookiin adoo wol hin caalchisin gorsa kiyya akka muummessitu Waaqa duratti, Yesuus Kiristoosii fi ergantoota Waaqaa ta fooyante duratti si ajaja.</verse>
				<verse number="22">Namoota tajaajila Waaqaatiif muudiisaaf ariifattee harka irra hin keyin. Cubbuu worra dhibi'ii keessa hin galin; mataa keeti qulqullumma'aan eegi.</verse>
				<verse number="23">Gadhaa keetii fi dhibee deddeebitee sitti kaatuuf, daadhii woyini'ii diqqoo uni malee haganaan achi bisaan callaa hin unin.</verse>
				<verse number="24">Cubbuun worra gari'ii ifa teete waan mudhattuuf, dursitee muraa isaanii akeetti; cubbuun worra gari'ii ammoo duuba irra mudhatti.</verse>
				<verse number="25">Akkasuma hujiin dansaan ifa teetee mudhatti, ta hin mudhanelle dhokattee hin hattu.</verse>
			</chapter>
			<chapter number="6">
				<verse number="1">Worri waanjoo garbumma'aa jala jiru maqaan Waaqaatii fi barsiis keenna akka hin arraffanne, goottoti isaanii ulfinna guutuu akka dhaggatu'uuf malanetti laakkowanuu ti.</verse>
				<verse number="2">Garbooleen goottoti isaanii dhugeeffattoota te'ane, lamaanuu woliif Gootta'aan obboleeyyan waan te'aneef, goottota ifii tuffatiisa hin qabanu. Addee san, goottoti isaanii dhugeeffattootaa fi jaalota tajaajila isaanii irraa ka bu'aa dhaggatanu waan te'aneef, ta durii caalaa isaan tajaajilanuu ti. Tana barsiisii gorsi.</verse>
				<verse number="3">Nami barsiisa sobaa barsiisaa, jecha sirrii te'e ka Goottaa keenna Yesuus Kiristoosiitii fi ka ittiin Waaqa waaqeffatanuun wolii hin galle yoo jiraate,</verse>
				<verse number="4">nami akkasii nama kooraan ifi bokossee womaa hin beenne. Inni jechoota irratti moroma'aa fi lolaaf fedha hamaa ifi keessaa qaba. Wonni kun ammoo hinaaffaa, wol dhaba, arrabaa fi mama badaa fiddi.</verse>
				<verse number="5">Wol mormiin worra qalbii hin qanne irraa dhutti, isaan dhugaan waan irraa fudhatanteef dhugeeffannaa karaa karra dhaggatiisaa seyan.</verse>
				<verse number="6">Dhugeeffannaan, nama waan qabuun dande'ee le'u biratti bu'aa guddaa qaddi.</verse>
				<verse number="7">Nuuti waan tokkolle finnee gara biyya lafaa hin dhunne; waan tokkolle isii keessaa fuunee deemiisa hin dandeennu.</verse>
				<verse number="8">Ammoo woya'aa fi sagalee yoo qabaanne sun nu hin geetti.</verse>
				<verse number="9">Worri durummaa barbaadu ataabe'etti jigee, tiyyoo gowwummaa heddu'uutii fi halchaa isaan miituutiin, ta isaan balleessituu fi dhidhinsituun qabaman.</verse>
				<verse number="10">Sababille beesee jaalatuun hidda hammeenna duudi'ii ti. Worri gariin durummaa dhaggatuu halchee, dhugeeffannaa irraa badee qalbii ifii gaddaan laalesseera.</verse>
				<verse number="11">Ati nami Waaqaa ammoo, waan kana duudii irraa fagaadhu; balchummaa, akka nama Waaqaa le'uu, dhugeeffannaa, jaalala, ciniinnatanee ossu'uu fi qajeelummaa hordof.</verse>
				<verse number="12">Lola dansaa dhugeeffanna'aa loli. Jiruu bara baraa ta yennaa gara isaa waammante dhugaa baatota hedduu duratti dhugaa baate qabadhu.</verse>
				<verse number="13">Fuula Waaqa waan duudi'iif jiruu kennuutii fi Yesuus Kiristoosii Phoonxoos Philaaxoos duratti dhugeeffannaa ifiitiif akka dansaa dhugaa baye duratti si ajaja.</verse>
				<verse number="14">Haga guyyaa Goottaan keenna Yesuus Kiristoos deebi'ee mudhatuutitti ajaja kana balleessa'aa fi komii malee eegadhu.</verse>
				<verse number="15">Waaqi eebbiffama'aa fi qofuu Bulchaa te'e, Mootichi moototaa, Goottaan goottotaa guyyaa ifii murteessetti mudhiin Kiristoosii teeti.</verse>
				<verse number="16">Ka hin duune isa qofa; inni ifa eennulle itti dhiyaatu'uuf hin dandeenne keessa le'a. Nami tokkochille isa hin dhaggine; eennulle isa dhaggu'uuf hin dande'u. Ulfinnii fi hunni bara baraa isaaf te'u! Ameen.</verse>
				<verse number="17">Worri amma biyya lafaa tanatti dureeyyii te'ane akka hin koorre, yookiin addii isaanii karra hin addachiinne irratti adoo hin te'in, akka ittiin gammannuuf Waaqa waan duuchii fakkansee nu'uuf kennutti akka addii godhatanu isaan ajaji.</verse>
				<verse number="18">Hujii dansaa akka hujanu, akka hujii dansa'aan dureeyyii te'anu, akka arjoomanuu fi waan qabanu qoodiisaaf ka qophayane akka te'anu ajaji.</verse>
				<verse number="19">Karaa kanaan jiruu dhuga'aa dhaggatiisaaf karra hundeen isi'ii jadduu teete bara dhufuuf kuufatan.</verse>
				<verse number="20">Ximootewoos! Waan maganne'een sitti kenname jabeessi eegi. Dubbii midhaan hin qanne, ta waan dhuga'aatiin mormituu fi moromaa gowwittii ta worri gariin “Beekkuma” jedhu irraa fagaadhu.</verse>
				<verse number="21">Worri gariin beekkunsa kana qanna jedhaa, karaa dhugeeffanna'aa irraa badeera. Badhadhi Waaqaa isin woliin jiraatu.</verse>
			</chapter>
		</book>
		<book number="55">
			<chapter number="1">
				<verse number="1">Ana Phawuloosii, waadaa jiru'uu ka Yesuus Kiristoosiin kenname akka himuuf, fedha Waaqaatiin ergamaa Yesuus Kiristoosii te'e irraa,</verse>
				<verse number="2">ilma kiyya jaalatamaa Ximootewoosiif: Waaqi Abbaan keennaa fi Goottaan keenna Yesuus Kiristoos badhaadha, mararti'ii fi nageya siif kennu.</verse>
				<verse number="3">Ani yennaa maraa daadimata kiyya ka halkaniif fi guyya'aa keessatti yennaa si qaabbadhu, Waaqa akkuma abbootii tiyyaa wodanaa qullu'uun tajaajilu hin galateeffadha.</verse>
				<verse number="4">Imimmaan teeti qaabbataa, akka gammadaan guutamu, si dhaggiisaaf guddoo barbaada.</verse>
				<verse number="5">Dhugeeffannaa dhuga'aa ta ati qaddu hin qaabbadha; dhugeeffannaa akkasii akkoon teeti Lo'isii fi haati teeti Ewuniiqeen hin qabaniiyyu. Akka atille qaddu hubadheera.</verse>
				<verse number="6">Tanaaf kennaa Waaqi yennaa ani harka kiyya mataa keeti irra keye siif kenne, tuxxee akka gabbittu si qaabachiisa.</verse>
				<verse number="7">Ayyaanni Waaqi nu'uuf kenne ka hunnaa, ka jaalalaatii fi ka ifi qabatu'uuti malee, Ayyaana soda'aatii moti.</verse>
				<verse number="8">Yoona, hunna Waaqi siif kenneen, Oduu Gammadaatiif ana woliin rakkadhu malee, Goottaa keennaaf dhugaa bayuu yookiin marroo tiyya ka ani kiristoosiif jedhee hidhame hin fokkifatin.</verse>
				<verse number="9">Waaqi waan nuuti gooneef adoo hin te'in, fedhaa fi badhaadha ifiitiin nu fayyisee akka kolbaa isaa teenu nu waame. Badhaadhi kun bara heddu'uun dura kara Kiristoosiitiin nu'uuf kenname.</verse>
				<verse number="10">Amma ammoo karaa dhufiisa fayyisaa keenna Yesuus Kiristoosii du'a balleessee, karaa Oduu Gammadaatiin jiru'uu fi badii irraa hafuu, gara ifaa fideetiin, nutti mudhiffameera.</verse>
				<verse number="11">Ani Oduu Gammadaa tanaaf lallabaa, ergama'aa fi barsiisaa te'ee filameera.</verse>
				<verse number="12">Ani tanaaf rakkatiisatti jira. Ammoo eennutti akka dhugeeffadhe waan beekuuf isatti hin fokkifadhu; akkasuma waan maganne'een anatti kenname, haga guyyaa sanii akka inni eeguu dande'u addadheera.</verse>
				<verse number="13">Barumsa fayyaalessa akka fakkeennaatitti hordofiisaaf ana irraa baratte, dhugeeffanna'aa fi jaalala tokkummaa nuuti Yesuus Kiristoosiin qannu jabeessii qabadhu.</verse>
				<verse number="14">Waan dansaa maganne'een sitti kenname san, hunna Ayyaana Woyyicha nu keessa jiruutiin eegi.</verse>
				<verse number="15">Worri biyya Asiya'aa keessa jiru duudiin, Fiigelosii fi Heromogenesis fa'alle akka ana bagane hin beetta.</verse>
				<verse number="16">Oneesiforos yennaa hedduu waan na jajjabeesseef, Goottaan maatii isaatiif mararuu ti. Inni ani waan hidhameef hin fokkifanne;</verse>
				<verse number="17">ammoo akkuma biyya Rooma'aa geyeen, asii fi achi barbaadee ana dhagge.</verse>
				<verse number="18">Guyyaa muumme'ee san Goottaan marartii isaaf godhu. Biyya Efesooniititti attam akka inni anaaf ergame atinuu akka dansaa beetta.</verse>
			</chapter>
			<chapter number="2">
				<verse number="1">Ilma kiyya Ximootewoos, yoona badhaadha Yesuus Kiristoosiin dhaggamutti jabaadhu.</verse>
				<verse number="2">Dhugaa baatota hedduu duratti waan ana irraa dhageette, namoota dhibii barsiisiisaaf worra dandeettii qabu, worra addatama'atti magannee kenni.</verse>
				<verse number="3">Akka loltuu dansaa Yesuus Kiristoosiititti, rakkoo nu woliin fudhadhu.</verse>
				<verse number="4">Nami hujii loltumma'aatiin tajaajilu tokko, ajajaa ifii gammachiisiisaaf mixiixxata malee, hujii dhibi'iin ifi hin hidhu.</verse>
				<verse number="5">Akkasuma nami rukke'een doggomu tokko, akka seeraatitti yoo doggome malee, badhaasa injifanno'oo hin dhaggatu.</verse>
				<verse number="6">Qotee bulaan eloyee huju qooda midhaan sanii qara dhaggatuu qaba.</verse>
				<verse number="7">Goottaan waan duudi'iin hubantii waan sii kennuuf, waan ani jedhu qalbeeffadhu.</verse>
				<verse number="8">Akkuma ani Oduu Gammadaa keessatti lallabe, Yesuus Kiristoosii du'a keessaa ka'e, ka sanyii Daawwittii keessaa dhalate, qaabbadhu.</verse>
				<verse number="9">Ani Oduu Gammadaa waan lallabeef akka yakkaamessaa hidhameelle rakkataa jira. Jechi Waaqaa ammoo hin hidhamu.</verse>
				<verse number="10">Tanaaf, worri fooyame fayyinnaa fi ulfinna bara baraa ka karaa Yesuus Kiristoosiitiin dhufu akka dhaggatuuf jedhee waan duuchii hin ossadha.</verse>
				<verse number="11">Dubbiin, “Isa woliin yoo duune, isa wolille'een jiraanna.</verse>
				<verse number="12">Yoo ittuma ossine isa woliin hin moona. Yoo isa mormanne, innille nu hin mormata.</verse>
				<verse number="13">Yoo nuuti addatamuu dhanne, inni waan ifi hin mormanneef, addatamee jiraata” jettu tun dhuga'a.</verse>
				<verse number="14">Waan kana isaan yaadachiis, akka jechoota irratti wol hin mormine Waaqa duratti isaan seeri. Wonni kun worra dhage'u balleessiti malee, dansa'aa moti.</verse>
				<verse number="15">Ati akka hojjataa ilaallamee fudhatamee, ka hujii ifiititti hin fokkifanne, ka dubbii dhugaa Waaqaa sirri'itti barsiisuu, fuula Waaqaa duratti ifi dhiyeessiisaaf jabaadhu.</verse>
				<verse number="16">Dubbii Waaqi ittiin hin ulfaannee fi marii gowwittii, ta Waaqa irraa nama fageessitu irraa fagaadhu.</verse>
				<verse number="17">Barsiis akkasii akka madaa foon nyaattee badhataa deentuu ti. Himnewoosii fi Filexoos worra dubbii akkasii dubbatane keessa jiran.</verse>
				<verse number="18">Isaan karaa dhuga'aa lakkisanee, du'aa ka'uun kanaan dura teeteerti jedhaa dhugeeffannaa worra gari'ii balleessaaran.</verse>
				<verse number="19">Teetuu malee hundeen Waaqi keye hin lellexxu; isii irratti, “Goottaan worra isaa ka te'e hin beeka”, ammalle “Nami maqaa Gootta'aa wamuu duudiin hammeenna irraa deebi'uu ti” ta jettu barreeffanteerti.</verse>
				<verse number="20">Mana guddaa tokko keessa meyi worqii irraa yookiin meetii irraa hujame callaa adoo hin te'in, meyi muka irraa yookiin faara irraa hujame hin jiraata; meyi kun gariin ulfinnaaf, kuun ammoo tajaajila ulfinna hin qanneef te'a.</verse>
				<verse number="21">Yoona worri waan hantuu duudii irraa ifi qulleessu, waan ulfinnaatiif te'a; sababille isaan fooyamanee, Goottaa isaaniitiif ka bu'aa qabanu waan te'aneef, hujii dansaa duudi'iif qophowaneeran.</verse>
				<verse number="22">Halchaa badduu dargaggumma'aa irraa baqadhu; worra gadhaa qullu'uun Goottaa waammatu woliin balchumaa, dhugeeffannaa, jaalalaa fi nageya hordof.</verse>
				<verse number="23">Moromaan gowwittiin bu'aa hin qanne lola akka fiddu waan beettuuf, irraa ifi eegadhu.</verse>
				<verse number="24">Tajaajilaan Gootta'aa ka lolu te'uu hin qabu. Inni nama duudi'iif arjaa, dansa'aa fi barsiisaa ossataa te'uu qaba.</verse>
				<verse number="25">Worra isa mormulle gadhi-laafinnaan gorsuu qaba. Akka isaan cubbuu irraa deebi'anee dhugaa beekanu, Waaqi carraa isaanii hin kenna fa te'a.</verse>
				<verse number="26">Yoo san isaan qalbii ifiititti deebi'anee, tiyyoo Seexanaa ta isaan qaddee fedha isaatiif akka ajajamanu goote jalaa hin bayan.</verse>
			</chapter>
			<chapter number="3">
				<verse number="1">Guyyoota muume'eetitti yennaan rakkittu akka dhuttu beeki.</verse>
				<verse number="2">Namooti ka mataa ifii jaalatanu, ka beesee jaalatanu, ka ifi saadanu, kijiboota, ka nama arrassanu, ka worra ifiitiif hin ajajanne, ka galata hin qanne, ka woyyummaa hin qanne,</verse>
				<verse number="3">ka jaalala hin qanne, ka hin araaranne, ka maqaa namaa balleessanu, ka ifi hin qabanne, ka gadhaa jabaatanu, ka waan dansaa jibbanu,</verse>
				<verse number="4">ka dabarsanee nama kennanu, jajjartoota, ka ana malee jedhanu te'an; isaan Waaqa caalaa gammada jaalatan;</verse>
				<verse number="5">isaan dugeeffannaa waan qabanu fakkaatan, ammoo hunna isi'ii mormataneeran. Worra akkasii irraa ifi eegadhu.</verse>
				<verse number="6">Isaan keessaa gariin gara mana namaa dhaqaa, dubartoota dadhadduu ta cubbuun irratti tuulantee, halchaa gara garaatiin asii fi achi oofantu, hin qabatan.</verse>
				<verse number="7">Dubartiin akkasii yennaa mara hin baratti, ammoo ijjumaayyuu dhugaa beekiisa bira hin geettu.</verse>
				<verse number="8">Akkuma Yaaneesii fi Yaamberes Muuse'een mormane, kolbaan qalbii isi'ii baddee fi dhugeeffannaa irraa jidde tun dubbii dhuga'aa mormiti.</verse>
				<verse number="9">Gowwummaan Yaaneesiitii fi Yaamberesii, nama duudi'itti akkuma beekkante, ta isaaniille nama duudi'itti waan beekkantuuf isaan ur hin geyanu.</verse>
				<verse number="10">Ati ammoo barsiisa kiyya, adaba kiyya, akeeka jiruu tiyyaa, dhugeeffannaa tiyya, ossata kiyya, jaalala kiyya, fi ciniinnadhee ossatuu kiyya hin beetta.</verse>
				<verse number="11">Miidha'aa fi rakkoo tiyya, ta Anxokiya'atti, Iqoniiyumii fi Lisxira'atti ana dhaqqadde mara ossatuu kiyya hin beetta. Goottaan ammoo san duudii jalaa ana hanbure.</verse>
				<verse number="12">Akkasuma nami karaa Yesuus Kiristoosiitiin nama Waaqaa te'ee le'uu fedhu duudiin hin miidhadhama.</verse>
				<verse number="13">Worri hama'aa fi malaan nyaattuun worra dhibii dokonkorsaa ifille'eef dokonkoraa, hammeenna irraa gara hammeennaa ittuma deeman.</verse>
				<verse number="14">Ati ammoo waan barattee jabeessitee itti dhugeeffatte, eennuu fa'a irraa akka baratte waan beettuuf itti jabaadhu.</verse>
				<verse number="15">Ati Barreeffama Woyyicha, qarooma Yesuus Kiristoositti dhugeeffatiisaan fayyinni ittiin dhaggamu si'iif kenniisa dande'u ijoollummaa teetiin jalqaddee beetteetta.</verse>
				<verse number="16">Barreeffam Woyyichi duudiin qajeelfama Ayyaana Waaqaatiin waan barreeffameef, dhugaa barsiisiisaaf, worra dokonkore xixiisaaf, balleessaa sirreessiisaa fi karaa balchumma'aatitti qajeelchiisaaf bu'aa qabeessa.</verse>
				<verse number="17">Nami Waaqaa hujii dansaa maraaf ka dandeettii qabu te'ee, ka hidhatee qophoye akka te'u godha.</verse>
			</chapter>
			<chapter number="4">
				<verse number="1">Waaqaa fi Yesuus Kiristoosii worra jiruu fi worra du'elle'etti muru'uuf jiru duratti, deebi'ee dhufiisaa fi mootummaa isaa yaadataa jabeessee si gorsa.</verse>
				<verse number="2">Jecha Waaqaa lallabi; yennaan toltulle, toluu dhabaattulle qophayi; ossa gudda'aan namoota balleessanu sirreessaa, xixaa, jajjabeessaa barsiis.</verse>
				<verse number="3">Yennaan namooti barsiisa sirrii te'e dhage'uu jibbanu hin dhutti; isaan barsiisota hedduu ta akka fedhii isaaniititti, waan gurra isaaniitiif tolu isaan barsiittu wolitti raratan.</verse>
				<verse number="4">Isaan dubbii dhuga'aa dhage'uu didanee, gurra ifii gara oduu durii deebifatan.</verse>
				<verse number="5">Ati ammoo haala mara keessatti ititi; rakkoo ossadhu; hujii lallaba Oduu Gammadaa huji; hujii itti ergante mara muummessi.</verse>
				<verse number="6">Ani akka dhibaayyu'uu dhibaafamuu geyeera; yennaan ani du'u geetteerti.</verse>
				<verse number="7">Ani akka dansaa wodhaantoo qabadheera; doggommii tiyya fixadheera; dhugeeffannaa tiyyalle eegadheera.</verse>
				<verse number="8">Yoona ammaa achi badhaas balchumma'aa anaaf qophoyeera; badhaasa kana guyyaa san Goottaan balchichi anaaf hin kenna; ana qofaaf adoo hin te'in, worra deebi'ee mudhinnaan dhufa isaa dharra'aan eegatu duudi'iif hin kenna.</verse>
				<verse number="9">Ariiti'iin akka teete te'ii koyi.</verse>
				<verse number="10">Sababille Deemaas biyya lafaa tana jaalatee, ana lakkisee gara qachaa Tasalonqe'ee dhaqeera. Kiresqes biyya Galaatiya'aa, Tiitoos ammoo biyya Dalmaatiya'aa dhaqeera.</verse>
				<verse number="11">Luqqaas qofattuu ana bira jira. Maarqoos huji'iin waan ana qarqaaruu dande'uuf, yennaa dhuttu isa fidii koyi.</verse>
				<verse number="12">Xikiqoos ammoo gara qachaa Efesoonii ergeera.</verse>
				<verse number="13">Yennaa dhuttu gorfa ani Kaarphoos biratti Xiro'aasitti lakkise, kitaabota mara'aalle, keessattuu ka gogaa duugama'aan hujame anaaf fidi.</verse>
				<verse number="14">Iskindiriin sibiila tumu akka malee na miidhe; Goottaan akkuma hujii isaatitti isaaf hin kenna.</verse>
				<verse number="15">Inni dubbii teenna jabeessee waan mormeef, atille isa irraa ifi eegadhu.</verse>
				<verse number="16">Ani waan itti himataameef yennaa ani guyyaa qaraa dhiyaadhee falmadhe, duudiinuu na lakkisane malee, nami tokkolle ana qarqaariisaaf hin dhunne. Tun isaanitti hin laakkowamin!</verse>
				<verse number="17">Ammoo ergaan isaa guutuun karaa kiyyaan lallabantee worri Yihudoota hin te'in duudiin akka dhage'anu, Waaqi cinaa tiyya dhaabbatee hunna anaaf kenne. Afaan neenqaa irralle'ee na hambure.</verse>
				<verse number="18">Goottaan hammeenna hamaa duudii jalaa na baasee, gara mootummaa ol-gubba'aa nageyaan na hin geessa. Ulfinni baraa haga bara baraa isaaf te'u! Ameen.</verse>
				<verse number="19">Phirisqiilaa, Aqiila'aa fi worra mana oneesiforosiititti nageya naa himi.</verse>
				<verse number="20">Erasxoos Qorontoositti hafe; Xirofimoosille waan dhibameeruuf ani qachaa Miilexoosiititti isa lakkise.</verse>
				<verse number="21">Adoo ganni hin dhufin akka teete te'ii koyi. Yubuloos, Phudenis, Liinos, Kilaawudiiya'aa fi dhugeeffattooti dhiibiille nageya sii dhamaneeran.</verse>
				<verse number="22">Goottaan ayyaana keeti woliin jiraatu. Badhaadhi Waaqaa isin woliin jiraatu.</verse>
			</chapter>
		</book>
		<book number="56">
			<chapter number="1">
				<verse number="1">Ani Phawuloos tajaajilaan Waaqaatii fi ergamaan Yesuus Kiristoosii, dhugeeffannaa worra Waaqaa filameetii fi beekkunsa dhuga'aa ka gara nama Waaqaa te'iisaatitti geessu akka beekanuuf ka erge,</verse>
				<verse number="2">dhugeeffanna'aa fi beekkunsi kun, addii jiruu bara baraa, ka Waaqi dhara hin dubbanne, jalqaba baraatiin dura kenne irratti ta hundootte.</verse>
				<verse number="3">Yennaan inni murteesse geennaan, ajaja Waaqa fayyisaa keennaatiin karaa lallaba maganne'een anatti kennameetiin, Jecha ifii mudhiseera.</verse>
				<verse number="4">Karaa dhugeeffannaa woliin qannuun, dhugumaan ilma kiyya ka teete Tiitoos, Waaqi Abbaan, fayyisaan keenna Yesuus Kiristoos badhaadhaa fi nageya sii kennu.</verse>
				<verse number="5">Wonni ani oddoola Qarxeesii kessatti si lakkisseef, waan karaa hin qabatin hafe akka karaa qassiittuu fi akkuma ani si ajaje qachaa duudii keessatti jaarsolee wolde'a kiristaanaa akka filtuufi.</verse>
				<verse number="6">Jaarsi wolde'a kiristaanaa ka hin komatanne, ka niitii takka'aa, ka ijoolleen isaalle dhugeeffattuu fi baalagumma'aan yookiin ajajama dhabiisaan maqaan isaanii hin kaane te'uu qaba.</verse>
				<verse number="7">Towataan wolde'a kiristaanaa tokko maganneen hujii Waaqaa ka itti kennante waan te'eef, ka hin komatanne te'uu qaba. Inni nama kooru, yookiin nama dafee aaruu, yookiin nama machowu, yookiin nama lola jaalatu yookiin nama beese'eef joljollu te'uu hin qabu.</verse>
				<verse number="8">Nama keessummaa fudhatu, nama waan dansaa jaalatu, nama ifi qabatu, nama qajeelaa, nama woyyichaa fi nama adaba qabu te'uu qaba.</verse>
				<verse number="9">Worra dhibii barumsa sirrii te'een jajjabeessiisaa fi dokonkora worra moromuu mudhisiisaaf akka dande'u akkuma baratetti ergaa addatantuu jabeessee qabatuu qaba.</verse>
				<verse number="10">Namooti hedduun worri hin ajajane, worri jecha midhaan hin qanne dubbatee nama wollaalchisu, keessattuu worri worra Yihudootaa keessaa dhugeeffate jira.</verse>
				<verse number="11">Isaan bu'aa fokkisiisu dhaggatiisaaf jedhanee, waan barsiisiisaaf hin malle barsiisaa, maatii duudii waan laanbubanuuf, haasowa isaan kutiisa barbaachisa.</verse>
				<verse number="12">Isaanuma keessaa, raagichi isaanii tokkoo, “Worri Qarxeesii yennaa maraa dharaameyyii, bineensota hama'aa fi booseyyii gadhito'o” jedheera.</verse>
				<verse number="13">Ragaan kun dhuga'a. Tanaaf, akka isaan dhugeeffannaa sirrii teete qabaatanu, jabeessi isaan xixi;</verse>
				<verse number="14">haganaan achille isaan oduu Yihudootaa ta durii, yookiin ajaja worra dhugaa irraa fagaatee akka hin caqanne godhi.</verse>
				<verse number="15">Worra qullowaneef wonni marti qullu'u; worra batti'ii fi worra hin dhugeeffanneef ammoo, waan qalbii fi yaadi gadhaa isaanii battayeeruuf, wonni takkaalle qullu'uu moti.</verse>
				<verse number="16">Isaan Waaqa hin beenna jedhan, hujii ifiitiin ammoo isa mormatan. Isaan worra jibbama'aa fi worra hin ajajanne, worra waan dansaa tokkolle hujiisaaf hin dandeenne.</verse>
			</chapter>
			<chapter number="2">
				<verse number="1">Ati ammoo waan barnoota sirrii te'een wolii galu barsiis.</verse>
				<verse number="2">Jaarsi ka hagatti le'u, ka kabajaa qabu, ka ifi qabatuu fi ka dhugeeffannaa, jalalaa fi ossa sirrii te'e qabu akka te'u barsiis.</verse>
				<verse number="3">Akkasuma jaartiin adaba ifiitiin ta ifi qabattu teetee, waan dansaa barsiittuutii malee, ta hamattu yookiin ta daadhii yortu akka hin teene barsiis.</verse>
				<verse number="4">Isaan, akka dubartooti ka'imi abbaa manaatii fi ijoollee ifii jaalattu,</verse>
				<verse number="5">Jechi Waaqaalle akka hin arraffanne, ta ifi qabattuu fi qulluu, ta akka dansaa mana ifii qabattu, arja'aa fi ta dhirsaaf ajajantu akka teetu barsiisanuu ti.</verse>
				<verse number="6">Akkasuma dargaggooti akka ifi qabattu gorsi.</verse>
				<verse number="7">Atinuu waan duudi'iin fakkeenna dansaa isaaniif te'i. Barsiisiisa keeti keessalletti dhugaamessaa fi nama kabajamaa te'uu keeti mudhis.</verse>
				<verse number="8">Worri mormu waan badduu nu irratti dubbatu dhabee akka fokkifatu, jecha sirrii te'e ka hin tuffatanne dubbadhu.</verse>
				<verse number="9">Garbooleen goottolee ifiitiif akka ajajantu, waan maraan akka isaan gammachiittu, akka dubbii ila keessa itti hin deebinnee fi,</verse>
				<verse number="10">akka isaan jalaa wo hin hanne barsiis. Barnooti marroo Waaqa fayyisaa keennaa, karaa duudi'iin akka tolu yennaa mara worra dansa'aa fi addatamaa akka te'ane mudhisanuu ti.</verse>
				<verse number="11">Waaqi badhaadha ifii ka nama maraaf fayyinna kennu mudhiseera.</verse>
				<verse number="12">Badhaadhi kun cubbu'uun jiraatiisaa fi halchaa badduu biyya lafaa akka lakkinnee, bara kana keessatti ifi qabannee, qajeellee, akka nama Waaqaatitti akka jiraannu barsiisa.</verse>
				<verse number="13">Addii gammachiituu fi ulfinnaan mudhatiisa Waaqa guddaa fayyisaa keenna Yesuus Kiristoosii hin eeganna.</verse>
				<verse number="14">Kiristoos hammeenna duudii irraa akka nu fayyisuu fi waan dansaa hujiisaaf akka dharraanu, kolbaa ifii qulleeffatiisaaf mataa ifii dabarsee nuu kenneera.</verse>
				<verse number="15">Worra si dhage'u jajjabeessaa yennaa xixxu, baallii teeti guutu'uun waan kana duudii barsiisi. Nami tokkolle si hin tuffatiin.</verse>
			</chapter>
			<chapter number="3">
				<verse number="1">Kolbaan bulchitootaa fi worra baallii qabu jalatti akka bultu, akka ajajantuu fi karaa maraan waan dansaa hujiisaaf ka qophootte akka teetu qaassis.</verse>
				<verse number="2">Nama tokko irralle'etti hantuu akka hin dubbanne, nageelliyye'ee fi nama dansaa te'anee, yennaa mara karaa maraan nama duudi'iif gadhi-laafinna akka mudhisanu himi.</verse>
				<verse number="3">Tanaan qara nuutille gowwoolee, worra hin ajajanne, worra sobame, worra halcha'aa fi gammachuu foonii ta adda addaatiif garboolee teeneerru. Nuuti hammeennaa fi hinaaffa'aan le'aa, worra dhibi'iin jibbatannee wolille jibbaa turre.</verse>
				<verse number="4">Ammoo arjumma'aa fi jaalaltiin Waaqa fayyisaa keennaa yennaa mudhatte,</verse>
				<verse number="5">hujii balchummaa nuuti hunyeef adoo hin te'in, marartii ifiitiin, karaa dhiqata dhaloota lammeesso'ootii fi Ayyaana Woyyichaan haareffamiisaatiin nu fayyise.</verse>
				<verse number="6">Waaqi karaa Yesuus Kiristoosiitiin Ayyaana Woyyicha nu irratti fakkansee buuse.</verse>
				<verse number="7">Badhaadha isaatiin balchoonnee, jiruu bara baraa ta addi'iin eegannu san akka dhalluuf inni tana godhe.</verse>
				<verse number="8">Wonni kun jecha dhuga'aa ti. Worri Waaqatti dhugeeffate hujii dansaa hujiisaaf akka ifi kennu, jabeessitee akka gorsitu barbaada; wonni kun dansa'aa fi ta nama maraaf bu'aa qaddu.</verse>
				<verse number="9">Ammoo wol mormii gowwootaa, hidda dhalootaa laakkowuu, wol lolu'uu fi Seera Muuse'ee irratti wol dhabiisa irraa fagaadhu. Sababille wonni kun bu'aa fi gatii hin qaddu.</verse>
				<verse number="10">Nama gargar bayiisa kaasu yennaa tokkoo fi lama itti gorsi, achiin duuba isa woliin womaa hin qabaatin.</verse>
				<verse number="11">Nami akkasii, nama jallatee cubbuu hujee, yakkaa ifitti mure akka te'e beeki.</verse>
				<verse number="12">Ganna qachaa Niqopholiisii keessatti dabarsu'uuf waan murteeffadheef, yennaa ani Arxemaas yookiin Xikiqoos gara keeti erge, haga dandeette ariiti'iin achitti natti dhufiisaaf wodhaan.</verse>
				<verse number="13">Zenaasii seera beeka'aa fi Apholosiif, deensa kara'aatii waan barbaachisu maraan haga dandeette gargaar.</verse>
				<verse number="14">Kolbaan teenna leetoo bu'aa hin qanne akka hin leene, waan leeto'oo barbaachisu hujjee dhaggatiisaaf, hujii dansaa hujiisaaf ifi kenniisa barattuu ti.</verse>
				<verse number="15">Worri na woliin jiru duudiin nageya siif dhaameera. Worra dhugeeffanna'aan nu jaalatuuf nageya keenna himi. Badhaadhi Waaqaa isin duudii woliin jiraatu.</verse>
			</chapter>
		</book>
		<book number="57">
			<chapter number="1">
				<verse number="1">Ana Phawuloosii marroo Kiristoos Yesuusiitiif hidhameeruu fi obboleessa keenna Ximootewoos irraa, Filemoonii jaalatamaa nu woliin hujuuf,</verse>
				<verse number="2">obboleettii teenna Aaphifiiya'aaf, Arkiphosii nu woliin lolticha te'eeruu fi wolde'a kiristaanaa ka mana keeti keessatti wolti qabamuuf:</verse>
				<verse number="3">Abbaa keenna Waaqaa fi Goottaa Yesuus Kiristoos biraa badhaadhii fi nageenni isiniif te'u!</verse>
				<verse number="4">Daadimata kiyya keessatti yennaa si qaabbadhu, yennaa mara Waaqa galateeffadha.</verse>
				<verse number="5">Sababille dhugeeffannaa ati Goottaa Yesuusitti qadduu fi jaalala ati kolbaa Waaqaa maraaf qaddu dhage'eera.</verse>
				<verse number="6">Hubantii guutuu waan dansa'aa ka nu Kiristoosiin qannuu maraa akka qabaattuuf, dhugeeffannaa teeti worra dhibi'iif qoodiisatti akka jabaattu hin daadimadha.</verse>
				<verse number="7">Obboleessa kiyya, gadhaa kolbaa Waaqaa waan jajjajabeessiteef jaalala keeti irraa ani gammadaa fi jajjabeenna guddaa dhaggadheera.</verse>
				<verse number="8">Waan godhu'uu malte akka gootuuf, si ajajiisaaf karaa Kiristoosiitiin ifi-addii qaba;</verse>
				<verse number="9">te'uu malee jaalalaan si kadhadha. Ani Phawuloosiin jaarsi, amma ammoo Yesuus Kiristoosiif jedhee ka hidhameeru,</verse>
				<verse number="10">marroo ilma kiyya Oneesmoosii, ka ani adoo mana hidha'aa jiruu akka Kiristoos fudhatu tolcheetiif si kadhadha.</verse>
				<verse number="11">Dur inni nama si'iif wo bawuu moti, amma ammoo anaa fi si'iifille wo hin baya.</verse>
				<verse number="12">Isa deebisee gara keeti ergeera; ani waan isaa jaalladhuuf gadhaan kiyyalle isa faana dhufeera.</verse>
				<verse number="13">Marroo Oduu Gammadaatiif, yennaa ani mana hidha'aa jiru, addee teeti akka inni na qarqaaruuf, ana woliin as akka turuuf fedheeraayyu.</verse>
				<verse number="14">Te'uu malee hujiin dansaan ati hujju maraa jaalala gadhaa keetiitiin malee, hunnaan akka hin teeneef, si'iin hin mari'atiin womaa godhiisaaf hin barbaanne.</verse>
				<verse number="15">Oneesmoos yennaa gabaaddu'uuf si irraa gargar bayee wonni tureef, yennaa mara si woliin akka jiraatuuf deebittee akka isa fudhattuuf fa'a te'a.</verse>
				<verse number="16">Haganaan achi, inni obboleessa jaallatamaa garbicha caaluu malee, akka garbichaati moti. Inni anaaf jaallatama'a, si'iif ammoo namumma'aa fi Gootta'aan, irra caalaa jaallatama'a.</verse>
				<verse number="17">Maarre waa'ela keeti te'uu kiyya yoo fudhattu teete, akkuma ana fudhattu isalle fudhadhu.</verse>
				<verse number="18">Yoo inni si yakkee jiraate, yookiin si irraa wo liqeeffatee jiraate anatti laakkoyi!</verse>
				<verse number="19">Ani Phawuloos, “Si'iif deebisee hin kaffala” jedhee harkuma kiyyaan tana barreessa; atuu Kiristoosiin liqaa kiyya te'uu keeti sitti himuu ana hin barbaachisu.</verse>
				<verse number="20">Obboleessa kiyya, maqaa Gootta'aatiin waan kana anaaf godhi! Kiristoosiin gadhaa na jajjabeessi.</verse>
				<verse number="21">Ajajama keeti addadhee, waan ani si gaafadhu caalchitte akka ati gootu beekiisaan tana si'iif barreessa.</verse>
				<verse number="22">Wonni dhibiin: Waaqi waan isin daadimattane maraaf deebii kennee, gara keessan deebi'ee akka dhufu waan addadhuuf, addee itti foorfadhu anaaf qopheessa'a.</verse>
				<verse number="23">Ephafraas, ka maqaa Kiristoos Yesuusiitiif jedhee ana woliin hidhamee jiru nageya si'iif dhaama.</verse>
				<verse number="24">Akkasuma worri na woliin hujanu Maarqoos, Arisxaarkos, Deemaasii fi Luqaas nageya si'iif dhaaman.</verse>
				<verse number="25">Badhaadhi Goottaa keenna Yesuus Kiristoosii isin woliin jiraatu.</verse>
			</chapter>
		</book>
		<book number="58">
			<chapter number="1">
				<verse number="1">Bara durii Waaqii karaa adda addaatiin, yennaa hedduu karaa raagotaatiin abbootii teennatti dubbateera.</verse>
				<verse number="2">Ammaa ammoo bara duubaa kanatti karaa Ilma ifii ka waan mara akka dhaalu godheetiin nutti dubbate; biyya lafaa duudiille isumaan dade.</verse>
				<verse number="3">Inni calalaqa ulfinna Waaqaa ti; akki isaa guutumatti Waaqaan wol qixxe'e. Jecha ifii hunna qabeessaan waan dadame duudii utubeera. Kolbaalle cubbuu irraa qulqulleesseen duuba, ol gubba'atti midda Waaqa hunnaamessaa tee'eera.</verse>
				<verse number="4">Maqaan Waaqi isaaf kenne maqaa ergantoota Waaqaa ka caalu akkuma te'e, Ilmi Waaqaa ergantoota Waaqaa caala.</verse>
				<verse number="5">Waaqi ergantoota ifii keessaa eennuun, “Ati Ilma kiyya, ani adha si uumadheera” yookiin eennuun, “Ani isaaf Abbaa hin te'a, inille ilma anaaf hin te'a” jedhee beeka?</verse>
				<verse number="6">Waaqi yennaa Ilma ifii angaficha gara biyya lafaa erge, “Ergantooti Waaqaa martinuu isaaf sagadanuu ti” jedhe.</verse>
				<verse number="7">Ammoo yennaa marroo ergantoota ifii dubbatu, “Ergantoota ifii qilleensa, tajaajiltoota ifiille bobe'a ibiddaa hin godha” jedhe.</verse>
				<verse number="8">Marroo Ilmaa ammoo, “Ee Waaqa, barcumaan mootumaa keetii bara baraa haga bara baraa hin jiraata; mootummaa teetille sirri'itti hin bulchita.</verse>
				<verse number="9">Ati balchummaa jaallatee yakkaa jibbite; tanaaf Waaqi keeti si filatee, muudaa gammachiisuun hari'oota teeti caalaa si muude” jedhe.</verse>
				<verse number="10">Akkasuma, “Gootta'a, ati jalqabatti hundee lafaa hundeessite; ol gubbaan marti hujii harka keetii ti.</verse>
				<verse number="11">Isaan hin badan; ati ammoo hin jiraatta; isaan martinuu akka woya'aa hin dullooman.</verse>
				<verse number="12">Ati akka bullukko'oo isaan hin marta; isaaniille akka woya'aa hin jijjiiraman. Ati ammoo yennaa mara sanuma; woggooti keetille dhuma hin qabanu” jedhe.</verse>
				<verse number="13">Waaqi ergantoota ifii keessaa eennuun, “Haga ani diinota keeti ejjata miila keetii jala godhutti midda kiyyatti tee'i!” jedhee beeka?</verse>
				<verse number="14">Maarre, ergantooti Waaqaa martinuu ayyaanota worra fayyu tajaajiliisaaf ergamanu, tajaajiltoota Waaqaatii motii ree?</verse>
			</chapter>
			<chapter number="2">
				<verse number="1">Tanaaf nuuti waan dhageenne irraa fallaannee akka hin jinne, marroo waan dhageennee xiyyeeffannaa caalte kennuu qana.</verse>
				<verse number="2">Dubbiin karaa ergantoota Waaqaatiin himante mirkanooteerti; nami dubbii tana irra taree fi nami isi'iif hin ajajanne maraa adaba isaaf male hin fudhata.</verse>
				<verse number="3">Nuuti fayyinna guddaa kanaaf xiyyeeffannaa yoo kennuu dhanne attamiin jalaa baana ree? Fayyinna kana ka dursee lasse Gootta'aayyu; worri isa irraa dhage'elle tanuma nu'uuf mirkaneesseera.</verse>
				<verse number="4">Waaqille beessisoota, baasota, bilbaasota adda addaa godhiisaa fi kennansa Ayyaana Woyyichaa ka akka fedha isaa qoodamaneen dhugaa baya ifii itti dabaleera.</verse>
				<verse number="5">Waaqi biyya lafaa ta dhuttu, ta amma nuuti marroo isi'ii dubbanuu tana akka ergantooti isaa bulchanuuf hin goonne.</verse>
				<verse number="6">Barreeffama Woyyicha keessatti addee takkatti, “Ee Waaqa, akka isaaf yaadattuuf, nami maan inni? Yookiin akka kununsituuf, ilmi namaa maan inni?</verse>
				<verse number="7">Diqquma ergantoota Waaqaa isa hanqitte; kallacha ulfinnaatii fi guddinnaa itti keette;</verse>
				<verse number="8">waan mara baallii ilma namaatiin jala goote” hin jedha. Waaqi waan mara baallii ilma namaatiin jala yennaa godhu, baallii isaatiin jala adoo hin godhin wonni inni hanbure tokkolle hin jiru. Te'uu malee wonni mara baallii ilma namaatiin jala akka jiru ammaa tanalle nuuti hin dhaggine.</verse>
				<verse number="9">Amma ammoo ka yennaa diqqo'oof ergantoota Waaqaatiin jala te'ee ture, ka rakkinna du'aa waan fudhateef kallachi ulfinnaatii fi guddini itti keyame, Yesuus hin dhaggina; inni badhaadha Waaqaatiin nu maraaf du'eera.</verse>
				<verse number="10">Waaqi wonni duudiin isaa fi isumaanuu dadame, ilmaan hedduu gara ulfinnaa fidiisaaf, sooressi fayyinna isaanii rakkinnaan guutuu akka te'u godhiis barbaachisaa te'e.</verse>
				<verse number="11">Ka kolbaa woyyoonsuu fi worri isaan woyyoomelle ilmaan abbaa tokkochaa ti; waan kanaaf Yesuus isaaniin, “Obboleeyyan tiyya” jedhee waamiisaaf hin fokkifatu.</verse>
				<verse number="12">Bareeffama Woyyicha keessalle'etti Waaqaan, “Maqaa keeti obboleeyyan tiyyatti hin lassa; wolde'a oddu'ulle'etti faaru'uun si hin leelliffadha” jedha.</verse>
				<verse number="13">Akkasuma, “Ani isatti hin addadha” jedha; ammalle, “Kunoo, anii fi ijoolleen Waaqi anaaf kennelle as jirra” jedha.</verse>
				<verse number="14">Ijoolleen tun namoota foonii fi dhiiga qabanu akkuma te'ane, Yesuusille du'a ifiitiin, Seexana du'a irratti baallii qabu balleessiisaaf, akkuma isaanii nama te'e.</verse>
				<verse number="15">Akkasuma worra du'a sodaatiisaan bara ifii duudii garbummaa jala turelle bilisa baase.</verse>
				<verse number="16">Yesuus sanyii Abrahaamii gargaariisaaf malee, ergantoota Waaqaa gargariisaaf hin dhunne.</verse>
				<verse number="17">Tanaaf inni Waaqa tajaajiliisaan Hayyicha Guddaa addataama'aa fi mararticha te'ee, kolbaan araara cubbu'uu akka dhaggattuuf, waan maraan obboleeyyan ifii fakkaatiis isaaf barbaachise.</verse>
				<verse number="18">Inni ifiifuu ataabamee rakkinna waan fudhateeruuf, worra ataabamu gargaariisaaf hin dande'a.</verse>
			</chapter>
			<chapter number="3">
				<verse number="1">Tanaaf dhugeeffatooti woyyoontanee, worra waamiicha ol-gubba'aa qodamu teetane, ka Waaqi ergee fi Hayyicha Guddaa dhugeeffannaa teennaa Yesuus yaadadha'a.</verse>
				<verse number="2">Muuseen mana Waaqaa mara keessatti addatamaa akkuma te'ee ture, Yesuusille Waaqa isa muudeef addatama'a.</verse>
				<verse number="3">Nami mana ijaaru mana san caalaa ulfinna akkuma qabu, Yesuusille, Muuse'een caalaa ulfinna dhaggatu'uu qaba.</verse>
				<verse number="4">Manni maraa namaan ijaarame; waan mara ka ijaare ammoo Waaqa.</verse>
				<verse number="5">Muuseen waan gara duraa jedhamu'uu maleef dhugaa bayiisaaf, akka tajaajilaa tokkootitti mana Waaqaa duudii keessatti addatamaa te'e.</verse>
				<verse number="6">Kiristoos ammoo mana Waaqaatitti akka ilmaatitti addatama'a. Nutille waan itti addannuu fi addii ittiin koorru jaabeessinnee yoo qabanne mana isaa ti.</verse>
				<verse number="7">Maarre akkuma Ayyaanni Woyyichi jedhu, “Adha, qoonqoo Waaqaa yoo dhageettane,</verse>
				<verse number="8">akkuma guyyaa ilaallacha'aa lafa goomolee keessatti Waaqa finqiltanee san mataa hin jabaatina'a!</verse>
				<verse number="9">Waaqi, ‘Abbootiin teessan achitti na ilaallatte; na wodhaantelle'e; woggaa afurtama waan ani godhelle dhaggitte.</verse>
				<verse number="10">Tanaaf ani dhaloota sanitti aaree, gadhaan isaanii yennaa mara na irraa gora, isaan karaa kiyyalle hin beenne.</verse>
				<verse number="11">Maarre addee fooraa ta ani isaanii kennutti ijjumaa hin galanu jedhee aarii tiyyaan kakadheera’ jedhe”.</verse>
				<verse number="12">Obboleeyyan tiyya, isin keessaa eennulle gadhaa hama'aa fi hin dhugeeffanne, ka Waaqa jiraataa irraa garagalu akka hin qabaanne ifi eeggadha'a!</verse>
				<verse number="13">Ammoo eennulle isin keessaa cubbu'uun sobamee akka mataa hin jabaanne, yennaan “Adha” jedhantu tun adoo hin tarin guyyuma guyya'aan wol jajjabeessa'a!</verse>
				<verse number="14">Nuuti dhugeeffannaa teenna ta qara qannu haga muume'eetitti jabeessinnee yoo qabane, worra Kiristoos woliin qooda qabaannu hin teena.</verse>
				<verse number="15">Tun akkuma Barreeffami Woyyichi, “Adha qoonqoo Waaqaa yoo dhageettane, akkuma yennaa finqilaa gootane san mataa hin jabaatina'a!” jedhu.</verse>
				<verse number="16">Worri qoonqoo Waaqaa dhage'ee finqile eennu fa'a? Worruma Muuse'een sooreffamee biyya Gibxiitii baye maraayyuu motii?</verse>
				<verse number="17">Waaqi woggaa afurtama eennufa'atti aare? Worruma cubbuu hujee, lafa goomole'ee keessatti reeffi isaa jigee badee motii?</verse>
				<verse number="18">Akkasuma worra hin ajajamin san yoo te'e malee, “Addee fooraa ta ani kennutti hin galtanu” jedhee ka itti kakate eennu fa'a?</verse>
				<verse number="19">Maarre worri itti galiisa dadhabe, dhugeeffatiisa dhabiisaan akka te'e dhaggina.</verse>
			</chapter>
			<chapter number="4">
				<verse number="1">Tanaaf addee fooraa ta inni nu'uuf kennutti galiisaaf waadaan galame ammalle waan banaa jiruuf, isin keessaa eennulle carraa itti galiisaa adoo hin dhaggatin akka hin hanne, kowa'a ifi eeggannaa!</verse>
				<verse number="2">Oduu Gammadaa tama akka nuuti dhageennee isaanille dhage'ane; te'uu malee isaan jecha dhage'ane san dhugeeffanna'aan waan hin fudhatiniif isaaniif wo hin baane.</verse>
				<verse number="3">Hujiin isaa haga biyyi lafaa dadanteen jalqaddee fixantulle, “Addee fooraa ta ani kennutti isaan ijjumaa hin galanu jedhee aarii tiyyaan kakadheera” akkuma jedhe, ammalle nuuti worri dhugeeffanne addee fooraa ta waaqi nu'uuf kennu sanitti hin galla.</verse>
				<verse number="4">Marroo guyyaa torbeesso'ootiif addee takkatti, “Waaqi hujii ifii duudii irraa guyyaa torbeesso'oo foorfate” jedhantee barreeffanterti.</verse>
				<verse number="5">Ammalle adduma tanatti, “Addee fooraa ta ani kennutti ijjumaa hin galanu” jedha.</verse>
				<verse number="6">Addee fooraa sanitti worri galu gariin jira; worri Oduu Gammadaa dursee dhage'e sun ajajamiisa waan dhabeef addee fooraa ta Waaqi isaaf kennutti hin galle.</verse>
				<verse number="7">Tunille akkuma kanaan dura, “Adha qoonqoo isaa yoo dhageettane; mataa hin jabaatina'a” jedhee, Waaqi bara heddu'uun duuba karaa Daawwitiitiin dubbii dubbateen, guyyaan dhibiin ka, “Adha” jedhamee waamame waan murtoyeef mirkanooyeera.</verse>
				<verse number="8">Iyaasuun addee fooraa san adoo isaaniif kennee jiraate, Waaqi ammalle, “Adha” jedhaa marroo guyyaa biraa hin dubbatuuyyu.</verse>
				<verse number="9">Yoona kolbaa Waaqaatiif foorri foora guyyaa Sanbataa fakkaatu ammalle hafeera.</verse>
				<verse number="10">Akkuma Waaqi hujii ifii irraa foorfate, nami foora Waaqi kennutti galu huji ifii irraa hin foorfata.</verse>
				<verse number="11">Maarre eennulle akka worra sanii ajajamiisa dhabiisaan jigee akka hin hanne, kowa'a addee fooraa sanitti galiisaaf jabaannaa!</verse>
				<verse number="12">Jechi Waaqaa jiraata'aa fi ka huju; goraadee qara lama qaddu calaa qara qaba; lubbuu ayyaana irraa, morgeya dhuka irraa muree gargar hin baasa; yaadaa fi halchaa gadhaa namaalle qoree itti hin mura.</verse>
				<verse number="13">Dadaan Waaqa duraa dhokattu takkaalle hin jirtu; wonni maraa fuula isaa duratti mulqama'aa fi qullaa te'ee mudhata; nuutille marroo teennaaf ka deebii kennuu qannu fuula isaa duratti te'a.</verse>
				<verse number="14">Yoona Hayyicha Guddaa guddicha ka gara ol-gubba'aa dabare, Yesuusii ilma Waaqaa waan qannuuf dhugeeffannaa teenna jabeessinee qabannuu ti.</verse>
				<verse number="15">Hayyichi Guddaan nuuti qannu ka dadhabbii teenna nu'uuf nayuu dande'u; inni waan maraan akkuma keenna ataabameera; te'uu malee ijjumaa cubbuu hin hunye.</verse>
				<verse number="16">Yoona yennaa gargarsi nu'uuf barbaachisetti akka marartii fudhannuu fi badhaadha dhaggannu, kowaa gara badhaadhi itti dhaggamu, gara barcumaa mootuma'aa ka Waaqaa sodaa malee dhikaannaa.</verse>
			</chapter>
			<chapter number="5">
				<verse number="1">Hayyichi guddaan mara namoota keessaa filamee, haajaa Waaqa woliin woldeessisu irratti addee kolba'aa bu'ee kennansaa fi woreega cubbu'uu dhikeessiisaaf muudama.</verse>
				<verse number="2">Inni ifiifuu dadhabbii akkasii waan qabuuf, worra wollaala'aa fi worra karaa irraa bade gadhi-laafumma'aan ilaaliisaaf hin dande'a.</verse>
				<verse number="3">Inninuu dadhabbii waan qabuuf, akkuma cubbuu kolba'aatiif dhikeessu, cubbuu ifiitille'eef woreega dhikeessuu qaba.</verse>
				<verse number="4">Akkuma Aroonii ka Waaqaan waamame malee, eennulle ulfinna kana ifiin hin fudhatu.</verse>
				<verse number="5">Akkasuma Kiristoos ulfinna Hayyicha Guddaa te'iisaa ifiin hin fudhanne; ammoo Waaqa isaan, “Ati ilma kiyya, ani adha si uumadheera!” jedhettu ulfinna kana kenneef.</verse>
				<verse number="6">Addee dhibiille'etti, “Akkuma hayyumaa, Malkiisedeqii, ati haga bara baraa hayyu'u” hin jedha.</verse>
				<verse number="7">Yesuus biyya lafaa tana irra yennaa le'e, iyyansa gudda'aa fi imimmaaniin, daadimanna'aa fi kadhaa gara Waaqa du'a irraa isa fayyisiisaaf dande'uu dhikeesse; ifi gadi qabee waan ajajameef Waaqi daadimannaa isaa dhage'eef.</verse>
				<verse number="8">Ilma Waaqaa te'ulle, rakkinna fudhateen ajajamiisa barate.</verse>
				<verse number="9">Guutuu te'een duuba worra isaaf ajajamu maraaf madda fayyinna bara baraa te'e.</verse>
				<verse number="10">Waaqi akkuma hayyummaa Malkiisedeqii, Hayyicha Guddaa godhee isa muude.</verse>
				<verse number="11">Marroo waan kanaa waan jennu waan hedduu qanna; ammoo hubatiisaaf waan rinciccanuuf, ifa tolchanee himuun rakkisa'a.</verse>
				<verse number="12">Yennaa kana barsiisota te'uu maltane; amma ammoo jecha Waaqaa barumsa jalqabaa nami biraa ammalle akka isin barsiisu barbaachisa; sila sagalee jaddu'utti isinii male; ammoo ammalle aananitti isiniif barbaachisa.</verse>
				<verse number="13">Nami aananiin jiraatu annuu waan te'eef, barsiisa dansa'aa fi hamaa gargar baasiisaa hin baranne.</verse>
				<verse number="14">Sagaleen jadduun ammoo worra gugurdaa, worra dansa'aa fi hamaa gargar baasiisa barateeruuf barbaachitti.</verse>
			</chapter>
			<chapter number="6">
				<verse number="1">Yoona kowa'a barsiisa marroo Kiristoosiitiif kenname, ka jalqabaa lakkinnee gara barsiisa guutu'uu dabarra. Nuuti hundee hujii gara du'aa geessitu irraa deebi'iisaatii fi Waaqatti dhugeefatiisaa, deebinee hin hundeessinu.</verse>
				<verse number="2">Akkasuma barsiisa marroo cuuphiisaa, marroo harka mataa namaa irra keyiisaa, marroo du'aa ka'iisaa, marroo muraa bara baraa deebinee hin hundeessinu.</verse>
				<verse number="3">Yoo Waaqi jedhe tana hin goona.</verse>
				<verse number="4">Worra dhugeeffannaa ifii mormate gara cubbuu irraa deebi'iisaa deebisiis atamiin dande'ama? Kanaan qaraa ifi isaaniif ifeera; kennansa ol-gubba'aalle dhandhamaneeran; Ayyaana Woyyicha wolille'een qoodamaneeran.</verse>
				<verse number="5">Dansummaa jecha Waaqaatii fi hunna bara dhufiisaaf jiruulle dhandhamaneeran.</verse>
				<verse number="6">Kanaan duuba yoo isaan dhugeeffannaa ifii mormatane, Ilma Waaqaa ifiifuu deebisanee waan fannisaanuu fi waan ifaataan salphisanuuf, isaan gara cubbuu irraa deebi'iisaa deebisiis hin dande'amu.</verse>
				<verse number="7">Latti bokkeya isii iratti roobu yennaa hedduu untee, abbaa biqiltuu irratti dhaabeef bu'aa buuchu Waaqa irraa eebba hin dhaggatti.</verse>
				<verse number="8">Qore'ee fi qum'uuduu yoo baache ammoo, gatii hin qaddu; yennaa gabaadduu keessatti hin abaaranti; duubi isi'iille ibiddaan gubatiisa.</verse>
				<verse number="9">Lansoota tiyya akkas dubbannulle, isin ejjannoo caaltuu ta fayyinna keessan isiniif fiddu irra jiraachu keessan mirkaneeffanneerra.</verse>
				<verse number="10">Waaqi Waaqa sirri'itti muru; inni hujii teessanii fi jaalala isin kolbaa isaa gargaariisaan maqaa isaatiif mudhittanee fi ammalle gargaariisaan mudhisiisatti jirtanu hin dedhu.</verse>
				<verse number="11">Isin martinuu waan addi'iin eeggattanu haga harkaan qabattanutti, jabeenna keessan haga muumme'eetitti akka mudhitanu barbaanna.</verse>
				<verse number="12">Worra dhugeeffanna'aa fi ossatiisaan jabaatee, waan waadaan galameef dhaalu akka fakkaattanu barbaanna malee, worra rincicaa akka teetanu hin barbaannu.</verse>
				<verse number="13">Waaqi, Abrahaamiif yennaa waada gale, ittiin kakatiisaaf ka isa caalu waan hin jirreef, ifiin kakatee,</verse>
				<verse number="14">“Ani dhugumaan si hin eebbisa, sanyii teetille hin fakkansa” jedhe.</verse>
				<verse number="15">Abrahaam ossataan eeggatee waan waadaan galameef dhaggate.</verse>
				<verse number="16">Namooti yennaa kakatanu maqaa nama isaan caaluutiin kakatan; dubbii ifiille kaku'uun jabeesiisaan, wol mormii isaan wolakaa jirtu maraa balleesan.</verse>
				<verse number="17">Waaqi akki yaada isaa ka hin jijjiiranne akka te'e irra calaa ifa tolchee mudhisiisaaf barbaadee, worra waadaa galame dhaaluuf, waadaa ifii gale kaku'uun jabeesse.</verse>
				<verse number="18">Akkuma kanaan Waaqi waan lama ka hin jijjiirannee fi ka ittiin hin sonne addi'ii fi kakuu nu'uuf kenneera; karaa waan lama kanaatiin addii nu dura jirtu jabeesiinee qabatiisa akka dandeennu, nu worri isatti baqanne jajjabeenna guddaa hin dhagganna.</verse>
				<verse number="19">Akka hookkoon sibiilaa, hoboloo guddittii qabee dhaabu, nuutille addii addatantu'uu fi jadduu ta lubbuun teenna qabattee dhaabbattu qanna; addiin tun golla'aan duuba dabartee gara addee woyyittii Galma Waaqaa ka ol-gubba'aa hin seenti.</verse>
				<verse number="20">Addeen sun addee Yesuus akka seera hayyummaa Malkiisedeqii, Hayyicha Guddaa bara baraa te'ee, nu'uuf nu'uun dura seeneeru.</verse>
			</chapter>
			<chapter number="7">
				<verse number="1">Malkiisedeqiin kun mootii Saalemiitii fi hayyicha Waaqa Ol Aaana'aa ti; inni yennaa Abrahaam mootota injifatee deebi'u kara'atti wolde'ee isa eebbise.</verse>
				<verse number="2">Abrahaam waan duudii keessaa, kudhan keessaa tokko baasee kenneef; hiikkaan maqaa Malkiisedeqii tokkoffaan, “Mootii balchuma'aa ti”, akkasuma “Mootii Saalemii” jechuun “Mootii nageyaa” jechu'u.</verse>
				<verse number="3">Malkiisedeq abbaa, haadha, yookiin hidda dhalootaa hin qabau; barri jireenna isaalle jalqabaa fi dhuma hin qabu; akka Ilma Waaqaa haga bara baraa hayyuu te'ee jiraata.</verse>
				<verse number="4">Abbaan sanyii teennaa Abrahaam waan booji'e keessaa, kudhan keessaa tokko eega isaaf kenne, nami kun attam guddaa akka te'e ilaala'a!</verse>
				<verse number="5">Worri sanyii Lewwi'ii te'anee hujii hayyumma'aatitti ramadamanu, sanyii Abrahaamii te'anulle kolbaa ifii irraa jechuun obboleeyyan ifii irraa kudhan keessaa tokko akka fudhatanu seerrii hin ajaja.</verse>
				<verse number="6">Malkiisedeq ammoo sanyii Lewwi'ii te'uu dhabulle, Abrahaamii waadaan galameef irraa kudhan kessaa tokko fudhatee, isa eebbise.</verse>
				<verse number="7">Diqqaan gudda'aan ebbifamiis mama hin qabu.</verse>
				<verse number="8">Karaa tokkoon kudhan keessaa tokko worri fudhatu worra du'a'a; karaa kaaniin ammoo kudhan keessaa tokko ka fudhatu, hayyicha jiraataa akka te'e ka dhugaan hinteef Melkiisedeq.</verse>
				<verse number="9">Lewwiin kudhan keessaa tokko fuudhuuyyu, yennaa san karaa Abrahaamiitiin, “Kudhan keessaa tokko baaseera” jedhiisaaf hin dande'ama.</verse>
				<verse number="10">Sababille yennaa Malkiisedeq Abrahaamiin wolde'e, Lewwiin gudeeda Abrahaamii abbaa ifii keessa jiraayyu.</verse>
				<verse number="11">Karaa hayyummaa Lewwi'iitiin seerri kolba'aaf kenname; karaa hayyummaa lewwotaa kanaan guutummaan adoo dhaggantee jiraatte, muudaa hayyummaa Aaroonii adoo hin te'in, hayyichi biraa ka muudaa hayyummaa Malkiisedeqii qabu dhufiis sila hin barbaachisuuyyu.</verse>
				<verse number="12">Yennaa hayyummaan jijjiirrantu seerrille jijjiiramuu qaba.</verse>
				<verse number="13">Goottaan keenna ka marroo isaatiif amma dubbatamu kun ka gosa dhibii keessaa ti; gosa tana keessaa addee ciinca'aa dhiyaatee nami tajaajileeru tokkolle hin jiru.</verse>
				<verse number="14">Goottaan keenna gosa Yihuudaa keessaa dhalatiis ka beekkame; te'uu malee Muuseen yennaa marroo hayyootaa dubbate, waan gosa Yihuuda'aa womaa hin dubbanne.</verse>
				<verse number="15">Hayyichi biraa ka akka Malkiisedeqii gaafa ka'u, wonni kun caalaa ifa teeti.</verse>
				<verse number="16">Inni karaa aada'aa fi seera sayni'iitiin adoo hin te'in, karaa hunna jireenna isaa ka dhuma hin qanneetiin hayyuu te'e.</verse>
				<verse number="17">Marroo isaatiif barreeffama Woyyicha keessatti, “Akkuma hayyummaa Malkiisedeqii, ati haga bara baraa hayyuu hin teeta” jedhamee dhugaan bayameeraaf.</verse>
				<verse number="18">Ajaji duraa dadhaba'aa fi ka wo hin baane waan te'eef diigameera.</verse>
				<verse number="19">Seera Muuse'eetiin wonni tokkolle guutuu te'iisaaf hin dandeenne; amma ammoo addiin caaltuun ta ittiin gara Waaqaa dhikaannu nu'uuf kennanteerti.</verse>
				<verse number="20">Hayyummaan tun kakuu Waaqaatiin malee hin teene; worri duraan hayyoota te'ane kakuu malee te'ane.</verse>
				<verse number="21">Yesuus ammoo kakuu Waaqaatiin hayyuu te'e; marroo isaatiif Barreeffama Woyyicha keessatti, “Waaqi, ‘Ati haga bara baraa hayyu'u’ jedhee kakateera, inni yaada ifii hin jijjiirratu” jedhantee barreeffanteerti.</verse>
				<verse number="22">Sababa kakuu tanaatiin Yesuus gondooroo caaltu'uuf wobii te'eera.</verse>
				<verse number="23">Hayyooti duraa hujii hayyummaa ifii akka itti hin fufne duuti waan dhooggituuf, laakkossi isaanii heddu'u.</verse>
				<verse number="24">Yesuus ammoo haga bara baraa waan jiraatuuf, hayyumaan isaa hin jijjiirantu.</verse>
				<verse number="25">Tanaaf inni isaaniif kadhatiisaaf yennaa duudii waan jiraatuuf, worra karaa isaatiin gara Waaqaa dhiyaatu ijjumaa fayyisiisaaf hin dande'a.</verse>
				<verse number="26">Yoona Hayyicha Guddaa: Woyyicha, ka komii hin qanne, qulqulluu, ka cubbaalleyyii irraa gargar baye, ka ol-gubba'aan irra ol aaneeru ka waan nu'uuf barbaachisu mara godhu nu'uuf barbaachisa.</verse>
				<verse number="27">Inni akka hayyoota gugurdoo dhibi'i, dursee cubbuu ifiitiif, achiin duuba cubbuu kolba'aatiif guyyuma guyya'aan woreega dhiyeessiis hin barbaachisuuf; yennaa ifi woreega tolchee dhiyeesse, takkumaan yennaa maraaf muummeseera.</verse>
				<verse number="28">Seerri Muuse'ee worra dadhabaa hayyoota gugurdoo godhee muuda; jechi kaku'uu ka Seera Muuse'eetiin duuba dhufe ammoo, haga bara baraa guutuu ka te'e Ilma Waaqaa muudeera.</verse>
			</chapter>
			<chapter number="8">
				<verse number="1">Yoona waan dubbannu keessaa wonni guddaan, “Nuuti Hayyicha Guddaa ol-gubba'atti midda barcumaa mootummaa Waaqa ol-aana'aatitti te'eeru qanna” ka jedhu.</verse>
				<verse number="2">Inni addee woyyittii dunkaanii dhugittii teete, keessatti tajaajila; dunkaaniin tun harka namaatiin adoo hin te'in Gootta'aan dhaabbante.</verse>
				<verse number="3">Hayyooti gugurdoon martinuu, kennansaa fi woreega dhiyeessiisaaf muudaman; tanaaf hayyichi kun waan dhiyeessu qabaatiisa barbaachisa.</verse>
				<verse number="4">Akka seeraatitti hayyooti kennansa dhiyeessanu waan jiranuuf, inni adoo lafa tana irra jiraatelle'e hayyuu hin te'uuyyu.</verse>
				<verse number="5">Dunkaaniin hayyooti keessatti tajaajilanu tun, dunkaanii ol-gubbaa jirtuuf fakkeennaa fi gaaddiddu'u; yennaa Muuseen dunkaanii ijaarsaaf ka'e Waaqi, “Waan mara malaan akkuma fakkeenna gaara irratti sitti mudhiseetitti tolchi!” jedheen.</verse>
				<verse number="6">Amma ammoo, gondooroon Yesuus wolakkaa namaatii fi Waaqaa itti te'e, ta waadaa caalu irratti hundeeffante, akkuma gondooroo dullattii caaltu, tajaajli isaaf kennamelle caala'a.</verse>
				<verse number="7">Goondooroon duraa ta komii hin qanne adoo teete, gondooroon lammeesso'oo sila hin barbaachittuuyyu.</verse>
				<verse number="8">Waaqi kolbaa ifii irratti balleessaa dhaggee, “‘Kunoo, guyyaan ani kolbaa Israa'eliitii fi kolbaa Yihuuda'aa woliin, gondooroo haareya gondooru hin dhufa’ jedha Goottaan.</verse>
				<verse number="9">‘Gondooroon tun, ta akka yennaa biyya Gibxiitii harka qabee isaan baase, abbootii isaanii woliin gondooreetii moti; waan isaan gondooroo tiyyatti hin jabaatiiniif, anille xiyyeeffannaa isaaniif hin kennine’ jedha Goottaan.</verse>
				<verse number="10">‘Yennaa saniin duuba, kolbaa Israa'eelii woliin gondooroon ani gondooru, Seera kiyya qalbii isaanii keessa hin keya, gadhaa isaanii keessalle'etti hin barreessa; ani isaaniif Waaqa hin te'a, isaanille kolbaa tiyya hin te'an, ta jettu’ jedha Goottaan.</verse>
				<verse number="11">‘Nami tokkolle ollaa ifiitiin yookiin obboleessa ifiitiin, Goottaa beeki! jedhee hin barsiisu; diqqa'aa haga gudda'aatitti martinuu na beekan.</verse>
				<verse number="12">Yakka isaaniille isaaniif hin araarama, cubbuu isaaniille haganaan achi hin qaabadhu’ jedheera” jedhe.</verse>
				<verse number="13">Yoona Waaqi, “Gondooroo haareya” jedhee dubbatiisaan, gondooroo duraa dulloonseera jechu'u; wonni dulloomee fi moofoye maraa badiisa geyeera.</verse>
			</chapter>
			<chapter number="9">
				<verse number="1">Gondooroon duraa seera waaqeffanna'aatii fi Galma Waaqaa ka lafaa qaddi.</verse>
				<verse number="2">Dukaaniin kolloo lama qaddu qopheeffanteertiiyyu. Kolloon balbalatti aantu ta wonni ifa irra keyanu, xarapheessa'aa fi daabboon Waaqaaf kennante keessa jirtu, “Addee Woyyittii” jedhanti.</verse>
				<verse number="3">Gollaa lammeesso'ootiin gara duubaa addeen jirtu ta keessaa, “Woyyittii woyyootaa” jedhanti.</verse>
				<verse number="4">Achi keessa addeen ciinca'aa, ta worqi'iin hujantee hixaanni irratti aarfamuu fi saanduqi gondooro'oo ka worqi'iin gonfameeru jiran; saanduqa gondooro'oo kana keessa okkoteen worqi'iin hujanteertu ta sagaleen mannaa jedhantu keessa jirtu, uleen Aaroonii ta lattee fi dhakaan baxxichi lamaan ka ajaji kudhan irratti barreeffame jiran.</verse>
				<verse number="5">Saanduqa Gondooro'oo irra Kiruubeliin ulfinnaa, ta qadaaddaa addee araarri cubbu'uu kennamuu, koola ifiitiin golliteertu jirti; amma ammoo marroo waan kana maraa tokko tokkoon dubbatiisaaf hin dandeennu.</verse>
				<verse number="6">Wonni mara akkasitti qopheeffameen duuba, hayyooti tajaajila ifii muummesiisaaf, yennaa mara gara kolloo dunkaani'ii ta balbalatti aantuu seenan.</verse>
				<verse number="7">Kolloo gara boro'oo Hayyicha Guddaa calla'atti seena; innille wogga'atti yennaa tokko callaa seena; inni cubbuu ifiitii fi cubbuu kolbaan wollaalaan huje maraaf, dhiiga dhikeessu adoo hin qabatin hin seenu.</verse>
				<verse number="8">Dunkaaniin qaraa haga jirtu karaan gara addee woyyittii woyyootaa geessu, ammalle akka hin banamin Ayyaanni Woyyichi akkasiin mudhisa.</verse>
				<verse number="9">Kunille fakkeenna yennaa ammaa ti; kenna'aa fi woreegan akka kanaan dhikaatanu wodanaa nama waaqonfatuu qulqulleesiisaaf ijjumaa hin dande'anu.</verse>
				<verse number="10">Wonni kun mara marroo nyaataatii fi uni'ii, marroo aadaa ifi qulleessiisa adda addaa waan te'eef, seera foonii ka haga yennaan seera haareyaa dhuttutti huju.</verse>
				<verse number="11">Kiristoos ammoo waan dadansaa dhufaaruuf Hayyicha Guddaa te'ee mudhateera; dunkaaniin inni seene guddo'oo fi guutu'u; dunkaaniin tun ta harka namaatiin hin hujaminii fi ka dadaa tana keessaa hin te'in.</verse>
				<verse number="12">Kiristoos woreega dhikeesiisaaf dhiiga re'e'eetii fi dardaraa qabatee adoo hin te'in, takkumaan yennaa maraaf dhiiga ifii qabatee, addee woyyitii woyyoota seene; akkasiin wodama bara baraa akka dhagganu nu'uuf godhe.</verse>
				<verse number="13">Dhiigii re'e'eetii fi dardaraa, daadhaan goronsa ciinceffameelle namoota battayane irratti facaasuun, battawuu foon isaanii irraa isaan ka qulleessu yoo te'e,</verse>
				<verse number="14">dhiigi Kiristoosii ka karaa Ayyaana bara baraatiin, woreega fokkoo hin qanne godhee, Waaqaaf ifi dhikeesse, Waaqa jiraataa akka Waaqonsinuuf, hujii du'atti geessitu irraa atam attam irra caalaa wodanaa keenna qulleessa ree!</verse>
				<verse number="15">Worri waamamane dhaala bara baraa ka waadaan galameef akka fudhatanu, Kiristoos Gondooroo Haareyaaf wodhakkicha. Yennaa Gondooroo duraa jala jiranu san cubbuu hujane irraa bilisa baasiisaaf wodoo te'ee du'e.</verse>
				<verse number="16">Yoo dhaamati dhaalaa jiraate, du'a nama dhaamatuu san mirkaneeffatiis barbachisa'a.</verse>
				<verse number="17">Dhaamati dhaalaa gafa namichi dhaala kenne sun du'e callaa hujii irra oola malee, adoo inni jiruu hujii irra ooluu hin dande'u.</verse>
				<verse number="18">Tanaaf Gondooroon duraatuu dhiigaan malee hujii irra hin oolle.</verse>
				<verse number="19">Muuseen ajaja Seeraa tokko tokkoon kolbaa maraaf himeen duuba, dhiiga dardaraatii fi re'e'ee bisaan woliin fuudhee, baala muka hisoophiitii fi rifeensa hoole'ee diima'aan, Kitaaba Seeraatii fi kolbaa maratti fiffixaa,</verse>
				<verse number="20">“Dhiigi gondooro'oo ka akka eeggattanuuf Waaqi isin ajaje kana” jedhe.</verse>
				<verse number="21">Akkasuma dunkaani'ii fi miya waaqeffanna'aaf tajaajilu maratti diiga fiffixe.</verse>
				<verse number="22">Dhugumaan akka Seera Muuse'eetitti waan diqqoo malee, wonni maraa dhiigaan qulleeffama; adoo dhiigi hin dhangala'in araarri cubbu'uu hin jiru.</verse>
				<verse number="23">Wonni fakkeenna waan ol-gubba'aa te'e mara, waan kana maraan qulloomis barbaachisa'aayyu; wonni ol-gubbaa jiru maraa ammoo ifiifuu woreega kana caaluun qulleeffama.</verse>
				<verse number="24">Kiristoos Galma Waaqaa ka harka namaatiin ijaarame, ka fakkeenna dunkaanii dhugitti'ii te'e hin seenne; inni amma nu'uuf Waaqa duratti mudhatiisaaf jedhee ol-gubbaa seene.</verse>
				<verse number="25">Hayyichi guddichi Yihudootaa dhiiga ka isaa hin te'in qabatee, wogguma wogga'aan addee woyyittii Woyyoota seenaa ture; Kiristoos ammoo yennaa hedduu woreega godhee ifi dhikeessiisaaf hin seenne.</verse>
				<verse number="26">Adoo akkas te'ee, haga biyyi lafaa dadanteen jalqabee, sila Kiristoos yennaa hedduu rakkinna fudhatiisa qabaayyu. Amma ammoo bara muumme'eetitti, ifi woreegiisaan cubbuu balleessiisaaf, takkumaan yennaa maraaf mudhateera.</verse>
				<verse number="27">Nami mara akka du'uu fi achiin duuba mura'aaf akka dhikaatu murtayeera.</verse>
				<verse number="28">Kiristoos cubbuu nama heddu'uu ba'atiisaaf yennaa takkaa woreegameera; ammalle cubbuu ba'atiisaaf adoo hin te'in, worra dharra'aan isa eeggatu fayyisiisaaf lammeessoo hin dhufa.</verse>
			</chapter>
			<chapter number="10">
				<verse number="1">Seerri waan dansaa dhufuuf gaaddiddu'u malee, bifa dhugaamessa isaatii moti; tanaaf wogguma wogga'aan yennaa mara woreega woreegamu worra gara Waaqaa dhikaatu guutuu godhiisaaf ijjumaa hin dande'u.</verse>
				<verse number="2">Adoo Seerri isaan guutuu godhiisaaf dande'ee jiraate, worri waaqeffatiisaaf dhikaatu karaa itti deddeebii hin qanneen cubbuu irraa waan qulqulloomuuf, wodanaa isaaniititti cubbuun isaanii waan hin dhage'anneef, sila woreega dhikeessiisa hin lakkisaniiyyu.</verse>
				<verse number="3">Woreegi kun mara ammoo wogguma wogga'aan ka isaan cubbuu ittiin qaabbatanu.</verse>
				<verse number="4">Sababille dhiigi dardaraatii fi re'e'ee cubbuu balleessiisaf hin dandeenne.</verse>
				<verse number="5">Tanaaf Kiristoos gara biyya lafaa yennaa dhufe, “Ati woreegaa fi kenna'atti hin gammanne, ammoo nafa anaaf qopheessite.</verse>
				<verse number="6">Woreega ciinca'aatii fi, woreega cubbu'uuf woreegamutti ati hin gammanne.</verse>
				<verse number="7">Yennaa san ani, ‘Waaqa kiyya, Kitaaba Maramu keessatti akkuma marroo tiyyaaf barreeffante, ani fedhii teeti muummesiisaaf dhufeera’ jedhe” jedhee dubbate.</verse>
				<verse number="8">Seerri akka inni tana tolchuuf ajajulle, inni ammoo asiin olitti, “Ati woreegaa fi kennaa, woreega ciinca'aatii fi woreega cubbu'uu hin barbaanne, ittille hin gammanne” jedhe.</verse>
				<verse number="9">Itti dabaleelle, “Kunoo, ani fedhii teeti muummessiisaaf dhufeera” jedhe; woreega lammeesso'oo addee buusiisaaf, woreega qaraa diige.</verse>
				<verse number="10">Akka fedhii Waaqaatitti, karaa foon Yesuus Kiristoosiitiin takkumaan yennaa maraaf woreega woreegamen woyyuu teeneerra.</verse>
				<verse number="11">Hayyichi mara guyyuma guyya'aan dhaabbatee tajaajila hayyumma'aa tajaajila; woreega cubbuu balleesiisaaf hin dandeenne sanille yennaa mara dhikeessa.</verse>
				<verse number="12">Kiristoos ammoo woreega tokkocha yennaa maraaf te'u dhikeesseen duuba, midda Waaqaatitti tee'eera.</verse>
				<verse number="13">Yennaa sanii jalqabee diinoti isaa ejjata miila isaa akka te'anu eeggatiisatti jira.</verse>
				<verse number="14">Sababille inni worra woyyoome san woreega tokkochaan haga bara baraa guutuu akka te'u godheera.</verse>
				<verse number="15">Ayyaanni Woyyichille marroo waan kanaa dhugaa nu'uuf hin baya. Inni duraan dursee,</verse>
				<verse number="16">“Guyyooti sun yennaa geyane, gondooroon ani isaan woliin gondoorradhu, Seera kiyya gadhaa isaanii keessa hin keya, qalbii isaanii keessalle'etti hin barreessa ta jettu jedha Goottaan” jedhee dhugaa bayeef.</verse>
				<verse number="17">Itti dabaleelle, “Ani cubbu'uu fi jalluu isaanii deebi'ee hin qaabbadhu” jedhe.</verse>
				<verse number="18">Eega kana araarri maraaf kenname, haganaan achi woreegi cubbu'uuf dhikeeffamu hin jiraatu.</verse>
				<verse number="19">Obboleeyyan tiyya, yoona dhiiga Yesuusiitiin addee woyyittii woyyootaa seeniisaaf ifi-addii dhagganneerra.</verse>
				<verse number="20">Nuuti karaa golla'aatiin, jechuun karaa hareyyaa fi jiraataa inni foon ifiitiin nu'uuf baneen seenna.</verse>
				<verse number="21">Nuuti Hayyicha Guddaa mana Waaqaa irratti baallii qabu qanna.</verse>
				<verse number="22">Tanaaf wodanaa hamaa irraa akka qulloonnu yaada gadha'aa qulleeffannee, nafa keennalle bisaan qullichaan dhiqannee, gadhaa qajeela'aa fi dhuugeeffannaa dhugittii qabannee, koowa'a gara Waaqaa dhikaanaa.</verse>
				<verse number="23">Waaqi waadaa nu'uuf gale addatamaa waan te'eef, addii dhugeeffannee dhugaa baanuuf tana, koowa'a adoo asii fi achi hin jedhin jabeessinee qabanna.</verse>
				<verse number="24">Jaalalaa fi hujii dansa'aan dammaqnee akka leenuuf, koowa'a wolii yaadannaa.</verse>
				<verse number="25">Yennaa mara wolitti qabamaa wol jajjabeessinuuti malee, akkuma worri gariin lakkisiisa barate, wolitti qabamiisa mee lakkinnuu ti; guyyaan dhufiisa Gootta'aa akka dhikaate qaabbataa waan kana irra caalaa godha'a.</verse>
				<verse number="26">Dhugaa beenneen duuba, beekaatuma cubbuu yoo hunye, haganaan achi woreegi cubbu'uuf dhikaatu hin jiru.</verse>
				<verse number="27">Amma ammoo, muraa sodaachisuu fi ibidda hammaa mormitoota Waaqaa nyaatu eeggatiisatti hafeera.</verse>
				<verse number="28">Nama Seera Muuse'eetiif ajajama dhabe, yoo nami lama yookiin nami sadi itti dhugaa baye, marartii malee du'aan adabama.</verse>
				<verse number="29">Nami Ilma Waaqaa tuffate, ka dhiiga gondoro'oo ka ittiin balchoome shasheesse, ka Ayyaana badhaadhaa arrasse, adabama kana caalu attamiititti barbaachisaaf isinitti fakkaata?</verse>
				<verse number="30">Nuuti, “Haluu ka baasu ana, ani gatii malte deebisee hin kaffala”, akkasuma, “Goottaan kolbaa ifiititti hin mura” ka jedhe ennuu akka te'e hin beenna.</verse>
				<verse number="31">Harka Waaqa jiraata'aa seenuun akka malee sodaachisa'a.</verse>
				<verse number="32">Ifi isiniif ifeen duuba, guyyoota duri rakkinna fudhattanee wodhantoo guddo'oon ossattane san qaabbadha'a.</verse>
				<verse number="33">Yennaa tokko tokko nama duratti arraffantanee, farritaneertan; yennaa dhibii worra rakkinna akkasii fudhatu wolille'een rakkinna fudhataneertan.</verse>
				<verse number="34">Isin karra caaltuu fi yennaa mara jiraattu akka qaddanu waan beettanuuf, worra hidhameef gadhaa laattane; yennaa karri teessan saamantulle gammadaan fudhattane.</verse>
				<verse number="35">Yoona ifi-addii Waaqatti qaddanu, ta gatii guddoo ittiin dhaggattanu san hin gatina'a!</verse>
				<verse number="36">Fedhii Waaqaa muummessitanee, waan Waaqi isiniif waadaa gale fudhatiisaaf ossataan eeggatiisa barbaachisa.</verse>
				<verse number="37">Sababille Barreeffam Woyyichi, “Yennaa diqqo'oon duuba, ka dhufu'u male hin dhufa, hin turu;</verse>
				<verse number="38">Nami balchaan kiyya ammoo, dhugeeffanna'aan jiruu dhaggata; yoo duubatti sissiqe ammoo ani itti hin gammaddu” hin jedha.</verse>
				<verse number="39">Nuuti worra dhugeeffatee fayyu malee, worra gara duubaatitti sissiqee baduu moti.</verse>
			</chapter>
			<chapter number="11">
				<verse number="1">Dhugeeffannaa jechuun waan addi'iin eeggatamu tokko, “Dhuguma hin te'a” jedhanee fudhatiisa; waan ilaan hin dhaggine tokkolle akka waan dhaggamuutitti lakkowiisa.</verse>
				<verse number="2">Worri durii dhugeeffanna'aan Waaqa biraa fudhatama dhaggate.</verse>
				<verse number="3">Ol-gubba'aa fi biyyi lafaa jecha Waaqaatiin akka dadamane dhugeeffanna'aan hin hubanna; waan kanaaf wonni ilaan dhaggamu maraa waan ilaan hin dhaggine iraa akka hujame hin beenna.</verse>
				<verse number="4">Abeel dhugeeffanna'aan woreega ka Qaayinii caalu Waaqaaf dhikeesse; Waaqi woreega Abeelii gammadaan yennaa fudhate, Abeel dhugeeffanna'aan balchaa akka te'e dhugaa bayeef; Abeel du'ulle karaa dhugeeffanna'aatiin ammalle dubbatiisatti jira.</verse>
				<verse number="5">Heenok akka duuti isaa hin dhaqqanne dhugeeffanna'aan ol fudhatame; waan Waaqi isa fudhateef inni hin dhagganne; adoo hin fudhatamin dura akka inni Waaqa gammachiseeru dhugaan bayameeraaf.</verse>
				<verse number="6">Dhugeeffanna'aan malee Waaqa gammachiisuun hin dande'amu; nami gara Waaqaa dhiyaatu, akka Waaqi jiruu fi worra isa barbaaduuf ka gatii kennu akka te'e dhugeeffatuu qaba.</verse>
				<verse number="7">Noh marroo waan ilaan hin dhagginee yennaa Waaqi ifi eeggachiise, Waaqa sodaatee maatii ifii fayyisiisaaf hoboloo guddittii dhugeeffanna'aan huje. Sabaaba dhugeeffannaa isaatiif biyya lafaatitti yakkaan murante; innille balchumaa dhugeeffanna'aan dhaggantu dhaale.</verse>
				<verse number="8">Abrahaam biyya ifiitii bayee, addee akka dhaalaa fudhatu akka dhaquuf yennaa waamame gara itti dhaqaaru beekuu dhabulle, dhaqiisaaf dhugeeffanna'aan ajajame.</verse>
				<verse number="9">Inni Yisihaaqii fi Yaaqoobii isa woliin waadaa galame dhaalanu woliin, biyya waadaan galame keessa, akka ormaa dunkaanii keessa dhugeeffanna'aan le'e.</verse>
				<verse number="10">Inni qachaa guddaa hundee jabaa qabu, ka Waaqi akka inni itti ijaaramu qopheessee ijaare waan eeggataa tureef tana godhe.</verse>
				<verse number="11">Abrahaam guddoo dulloomulle, Saaraan ta deya hin qanne teetulle, Waaqi waada gale addatamaa akka te'e waan beekeeruuf, dhugeeffanna'aan hunna uumatiisaa dhaggate.</verse>
				<verse number="12">Tanaaf Abrahaamii tokkocha akka nama du'eetitti laakkowamu irraa, finni akka urjii ol-gubba'aa fakkannuu fi akka maansa abbaayaa qarqaraa laakkossa hin qanne dhaggame.</verse>
				<verse number="13">Worri kun duudiin waadaa isaaniif galame adoo hin fudhatin dhugeeffanna'aan adoo jiranuu du'ane; ammoo fago'otti dhagganee, akka waan dhaggataneetitti gammadaan fudhatane. Lafa tana irralle'etti ormaa fi keessummoota akka te'ane beekaneeraniiyyu.</verse>
				<verse number="14">Worri akkas dubbatanu biyya ifii eegatiisatti akka jiranu mudhisan.</verse>
				<verse number="15">Biyya keessaa bayane san adoo yaadaa jiraatane itti deebi'iisaaf sila hin dande'aniiyyu.</verse>
				<verse number="16">Amma ammoo, isaan biyya san caalu ka ol-gubbaa jirtu dharra'an; tanaaf Waaqi qachaa guddaa waan isaniif qopheesseruuf, “Waaqa isaanii” jedhamee waamamiisaaf hin fokkifanne.</verse>
				<verse number="17">Abrahaam yennaa Waaqi isa haga ilaale, dhugeeffanna'aan Yishaaqi woreega godhee dhikeesse. Abrahaamiin waadaa fudhate sun ilma ifii tokkochuma san woreega godhee kenniisaaf qophoyeeraayyu.</verse>
				<verse number="18">Ilmi isaalle ka Waaqi, “Sanyiin teeti Yisihaaqiin waammanti” jedheen san.</verse>
				<verse number="19">Waaqi du'aa kaasiisaaf dandeettii akka qabu Abrahaam waan hubateeruuf, akka waan du'aa ka'eetitti deebi'ee Yisihaaqi dhagge.</verse>
				<verse number="20">Yisihaaqi waan gara duraa te'u yaadatee dhugeeffana'aan Yaaqoobii fi Eesawu eebbise.</verse>
				<verse number="21">Yaaqoob yennaa du'a geye, qaccee borjoo ifiititti irkifatee Waaqaaf sagadaa, dhugeeffanna'aan ilmaan Yoseefii tokkuma tokkoon eebbise.</verse>
				<verse number="22">Yoseefille yennaa du'a geye, dhugeeffanna'aan kolbaan Israa'elii biyya Gibxii keessaa akka baatu dubbatee, lafee isaalle maan godhuu akka malane ajaja kenne.</verse>
				<verse number="23">Yennaa Muuseen dhalate, haatii fi abbaan isaa akka inni shaggicha te'e dhagganee, ajaja mootichaa adoo hin sodaatin ji'a sadi dhugeeffanna'aan dhossane.</verse>
				<verse number="24">Muuseen yennaa guddate, dhugeeffanna'aan ilma intala Fara'oonii jedhamee waamamuu dide.</verse>
				<verse number="25">Inni yennaa gabaaddu'uuf gammada cubbu'uutiin gammadu'uun irra, kolbaa Waaqaa woliin rakkatuu filate.</verse>
				<verse number="26">Gatii gara duraa fudhatu waan ilaaleeruuf, marroo Masihiitiif salphatuun, karra biyya Gibxiitiin irra, ta caaltu akka teete yaadate.</verse>
				<verse number="27">Inni dhugeeffanna'aan, mufii mootichaa adoo hin sodaatin biyya Gibxiitii baye; Waaqa ilaan hin dhagginelle akka waan dhaggeetitti te'ee yaada qabutti jabaate.</verse>
				<verse number="28">Ergamaan Waaqaa ka akka ilmaan angafoota ijjeesuuf ajajame, angafoota kolbaa Israa'elii akka hin ijjeenneef jedhee, dhugeeffanna'aan Jila Irra Dabaramaatii fi aadaa fixiisa dhiigaa godhe.</verse>
				<verse number="29">Kolbaan Israa'elii Abbaayaa Guddittii Diintuu keessa, akkuma lafa goddu'uu dhugeeffanna'aan qaxxaamurte; worri Gibxii ammoo akkuma isaanii godhiisaaf wodhaanee liqinfame.</verse>
				<verse number="30">Worri Israa'elii dhugeeffanna'aan Yerikoo marsee, guyyaa torba irra naannayeen duuba dalleen dhaka'aa jige.</verse>
				<verse number="31">Sagaagaltittiin Rahaab jedhantu dootuu waan nageyaan fudhatteef, worra hin ajajane woliin du'iisa irraa dhugeeffanna'aan hatte.</verse>
				<verse number="32">Yoona tana caalaa maan jedhu ree? Marroo Gidewoonii, Baaraaqii, Samsonii, Yifta'aa, Daawwitii, Saamu'eliitii fi raagotaa isinitti odeessiisaaf yennaan naa hin geettu.</verse>
				<verse number="33">Isaan dhugeeffanna'aan mootota injifatane; sirri'itti bulchane; waan waadaa galamelle fudhatane; afaan neeqaa cufane;</verse>
				<verse number="34">bobe'a ibiddaa dhaanfane; qara goraade'ee jalaa bayane; dadhabbii ifii irraa jajjabaatane; lolaan janna te'ane; loltoota ormaa ari'ane.</verse>
				<verse number="35">Dubartooti firoottaan isaanii duraa du'anee, du'aa ka'ane, deebisanee fudhatane. Worri kuun ammoo du'aa ka'anee jiruu caalte dhaggatiisaaf, hiikkamuu didanee, farra dhaggane.</verse>
				<verse number="36">Worri kuun taphatamanee licheen dhaanamanee, wodaroo sibiilaatiinille hidhamanee, mana hidha'aatitti hidhamane.</verse>
				<verse number="37">Dhaka'aan tumamane; magaazi'iin adde lamatti baqaffamane; goraade'een ijjeefamane; gogaa hoole'eetii fi re'e'ee uffatanee asii fi achi deemane; hiyyoommatanee, miidhamanee, akka malee tolfamane.</verse>
				<verse number="38">Biyyi lafaa isaaniif ta malte hin teene! Isaan akka worra baqatuu goomole'ee fi gaara, godaa fi boolla lafaa keessa olii gadi deemane.</verse>
				<verse number="39">Dhugeeffannaa isaan maraatiifuu dhugaan bayantulle, waadaa isaaniif galame ammalle hin fudhanne.</verse>
				<verse number="40">Waaqi waan caalu waan nu'uuf qopheesseeruuf, isaan nu woliin malee, qofuu guutuu te'iisaaf hin dande'anu.</verse>
			</chapter>
			<chapter number="12">
				<verse number="1">Maarre dhugaa baatota akka duumensaa adaala teenna naannessane tana mara waan qannuuf, kowa'a waan ba'aa nu irratti te'e maraa fi cubbuu nu'utti maxxante ifi irraa balleessinee, doggommii rukkee nu dura jirtuu ciniinnannee ossatiisaan rukkinna.</verse>
				<verse number="2">Nuuti jalqaba'aa fi muummessaa dhugeeffanna teennaa ka te'e Yesuus ilaaliisaan rukkinna; inni waan gammadi fuula isaa dura jiruuf, salphinna fannoo irratti du'iisaa adoo woyitti hin laakkowin, rakkinnaa fi du'a fanno'oo ossatee midda barcumaa mootumma'aa ka Waaqaatitti tee'e.</verse>
				<verse number="3">Yoona akka hifattanee addii hin kutanne, mormii cubbaaleyyi'ii tana mara ka ossate Yesuus ilaala'a.</verse>
				<verse number="4">Isin cubbu'uun woliin wodhaantoo qabatiisaan haga dhiiga keessan dhangalaasiisaatitti haga ammaa hin falmane.</verse>
				<verse number="5">Gorsa Waaqi akka ijoollee ifiititti isinitti dubbate deetaneertan; inni, “Ilma kiyya! Yennaa Goottaan sirreessiisaaf si xixu, akka kaso'ootitti hin ilaalin; yennaa inni si adabelle, gadhaa hin kutatin!</verse>
				<verse number="6">Sababille Goottaan nama jaallatu hin xixa, nama akka ilma ifiititti fuudhatulle hin adaba” hin jedha.</verse>
				<verse number="7">Waaqi akka ijoollee ifiititti waan isin ilaaluuf, rakkoo adabbi'ii ossadha'a! Ilmi abbaan hin adabne kam inni?</verse>
				<verse number="8">Adabbii ijoolleen fudhattu maraa isinille yoo hin fudhane, isin baana malee ijoolle'ee moti.</verse>
				<verse number="9">Kana maleelle nuuti martinuu abbootii nu adabanu qanna; nuutille isaan hin ulfeessina. Akka jiru'uun leenuuf irra calaa Abbaa keenna ayyaanaatiif ajajamu'uu mallee motii ree?</verse>
				<verse number="10">Abbootiin teenna yennaa diqqo'oof akkuma dansaa fakkaattee isaanitti mudhattetti nu adabane; Waaqi ammoo akka nuuti woyyummaa isaa qoodannuuf, bu'aa teennaaf nu adaba.</verse>
				<verse number="11">Adabbiin kennantu yennaa san ka nama gaddisiittu malee, ka nama gammachiittu hin fakkaatu; duuba ammoo worra itti barateef midhaan balchumma'aa ka nageyaan guutame hin buuchi.</verse>
				<verse number="12">Tanaaf harka keessan ka isin irraa bu'ee fi jilba keessan ka dadhabe jabeessa'a!</verse>
				<verse number="13">Miilli keessan ka naafate akka fayyu malee akka adde'een hin kaane, miila keessaniif karaa qajeelfadha'a.</verse>
				<verse number="14">Nama maraa woliin nageyaan le'a! Woyyumma'aan malee, eennulle Goottaa dhaggiisaaf waan hin dandeenneef, woyyumma'aan le'iisaaf jabaadha'a.</verse>
				<verse number="15">Isin keessaa eennulle irraa badhaadhi Waaqaa akka hin dhidhanne, akkasuma hiddi hadhowaan isin keessatti latee akka isin hin rakkinnee fi worra hedduu akka hin xureessine ifi eeggadha'a.</verse>
				<verse number="16">Eennulle baalagee, yookiin akka Eesaawuu sagalee yennaa takka'aatiif jedhee, angafummaa ifii gurguree ka Waaqa malee le'u te'ee, akka hin teene ifi eeggadha'a.</verse>
				<verse number="17">Duuba irra Esaawu eebba dhaggatiisaaf yennaa barbaade, akka dhooggame isinuu hin beettan; boowaa eebba dhaggatiisaaf barbaadatulle, waan huje irraa deebi'iisaaf carraa hin dhagganne.</verse>
				<verse number="18">Isin akka Israa'elootaa gara gaara Siina'aa ka harkaan qabamuu dande'uu, ka ibiddaan bobe'uu hin geenne; gara dukkannaa, gara dimmaa, gara bubbe'ee,</verse>
				<verse number="19">gara qoonqoo tultulla'aatii fi qoonqoon jechaan himantu dhage'antuu hin dhikaanne; worri jecha san dhage'ane akka jechi dhibiin dabalamee itti hin dhage'anne kadhatane.</verse>
				<verse number="20">Ajaji, “Bineensille gaara san yoo tuqe, dhaka'aan tumamee du'uu ti” jedhu waan isaanitti ulfaateef, ba'atiisaaf hin dandeenne.</verse>
				<verse number="21">Wonni achitti dhaggame akka malee sodaachisaa waan te'eef, Muuseenuu, ‘Ani sodaadhee holladhe” jedhe.</verse>
				<verse number="22">Isin ammoo gara gaara Xiyooniitii dhikaattaneertan; Xiyoon qachaa Waaqa jiraata'aa ka teete Yerusaalemii ol-gubba'aati; isin gara ergantoota Waaqaa ta kuma heddu'utti laakkowantuu, ta gammadaan wolitti qabanteertuu dhikaattaneertan.</verse>
				<verse number="23">Gara Wolde'a worra maqaan isaanii ol-gubba'atti barreeffamee, ka angafoota ijjoollee Waaqaa te'anee dhikaattaneertan. Gara Waaqa kolbaa duudi'itti muruutii fi lubbuu balchoole'ee ta guutuu teetee dhikaattaneertan.</verse>
				<verse number="24">Gara Yesuusii wodhakkicha gondooroo haareyaa te'ee, gara ka dhiiga Abeelii caalaa dubbatuutii fi dhiiga isaa ka fixamee dhikaattaneertan.</verse>
				<verse number="25">Ka dubbatiisatti jiru san akka hin didanne ifi eeggadha'a! Worri Waaqi biyya lafaa irratti dubbatuun didane jalaa bayiisa eega dadhabane, nuuti ka ol-gubbaa irraa nutti dubbatu yoo didanne attamiin jalaa baana ree!</verse>
				<verse number="26">Yennaa san qoonqoon isaa lafa tachooteerti; amma ammoo, “Ani ammalle yennaa tokko, lafa callaa adoo hin te'in, ol-gubbaalle hin tachoosa” jedhee waadaa galeera.</verse>
				<verse number="27">Jechi, “Ani ammalle yennaa tokko” jedhu kun, wonni hin tachoone jabaatee akka le'u, wonni tacho'u yookiin wonni dadame akka badu mudhisa.</verse>
				<verse number="28">Yoona nuuti mootummaa hin tachoone waan dhaalluuf kowa'a Waaqa galateeffanna; karaa inni itti gammaduun, ulfinnaa fi soda'aan kowa'a isa Waaqonfanna.</verse>
				<verse number="29">Sababille Waaqi keenna ibidda gubee balleessu.</verse>
			</chapter>
			<chapter number="13">
				<verse number="1">Yennaa mara akka obboleeyyanii wol jaalladha'a!</verse>
				<verse number="2">Keessummaa fudhattanee keessumeessiisa hin dedhina'a; sababille akkas godhiisaan namooti gariin adoo hin beekin ergantoota Waaqaa fudhatanee keessummeesaneeran.</verse>
				<verse number="3">Akka isaan woliin hidhantanee jirtanuutitti, worra hidhameeru yaadadha'a! Akka isaan woliin rakkatiisatti jirtanuutitti, worra rakkinna fudhatiisatti jiru yaadadha'a!</verse>
				<verse number="4">Fuudhaa fi heerum nama mara biratti ulfinna qabaatuu ti; Waaqi worra sagaagaluu fi worra gaarayyeeffatutti waan muruuf, abbaan manaatii fi haati manaa woliif addatamanuu ti.</verse>
				<verse number="5">Jaalala beese'ee irraa if qusadha'a; wonni isin qaddanu isin gewuu ti. Waaqi, “Ani ijjumaa si hin lakkisu, ijjumaa si hin gatu” jedheera.</verse>
				<verse number="6">Maarre sodaa malee, “Goottaan gargaaraa kiyya, ani hin sodaadhu; nami maan na godhuu dande'a ree?” hin jenna.</verse>
				<verse number="7">Worra jecha Waaqaa isinitti dursee hime sorreyyii teessan qaabbadha'a! Leetoo isaanii keessaa waan dhaggame ilaala'a, fakkeenna dhugeeffannaa isaaniille fudhadha'aatii hordofa'a.</verse>
				<verse number="8">Yesuus Kiristoos kaleelle, adhaalle, haga bara baraalle sanuma!</verse>
				<verse number="9">Barsiisa adda addaa, barsiisa orma te'e maraan hin booji'amina'a! Gadhaan keenna seera sagale'ee eeggatiisaan adoo hin te'in, badhaadha Waaqaatiin adoo jabaate dansa'a; worri seera sagale'ee eeggateeyyuu womaa hin dhagganne.</verse>
				<verse number="10">Nuuti addee ciincaan itti ciinceffamu qanna; te'uu malee worri dunkaanii Yihudootaa san keessa tajaajilu akka addee ciincaan itti ciinceffamu irraa nyaatuuf hin eeyyamamu.</verse>
				<verse number="11">Hayyichi guddichi Yihudootaa, dhiiga hori'ii ka araara cubbu'uu fidu qabatee addee woyyittii woyyootaa seena; foon horii sanii ammoo addee itti qubataneen alatti gubama.</verse>
				<verse number="12">Akkasuma Yesuus dhiiga ifiitiin kolbaa woyyonsiisaaf, karra qachaa gudda'aatiin alatti rakkate.</verse>
				<verse number="13">Kowa'a nuutille addee quttumaatii baanee gara isaa dhandha; worra salphinna inni fudhatelle qoodannu teena.</verse>
				<verse number="14">Nuuti qachaa guddicha dhufu eeggatiisatti jirra malee, qachaa guddicha hin banne lafa tana irratti hin qannu.</verse>
				<verse number="15">Yoona, karaa Yesuusiitiin woreega galataa adoo gargar hin kutin, kowa'a Waaqaaf kennina. Kunille woreega galataa, ka afaan maqaa isaatiif dhugaa bawu irraa dhikaatu.</verse>
				<verse number="16">Waan dansaa godhiisaa fi waan qaddanu worra dhibi'iin geyiisa hin dedhina'a! Woreegi akkasii Waaqa hin gammachiisa.</verse>
				<verse number="17">Sooreyyii teessaniif ajajama'a; baallii isaaniitille'een jalatti bula'a; isaan baallii Waaqaan itti gaafatamanu waan qabanuuf, lubbuu teessan jabaatanee tissan; yoo isin isaaniif ajajantane, isaan kana gammadaan hujan; yoo akkas hin te'in, gaddaan hujan; kun isiniif dansa'aa moti.</verse>
				<verse number="18">Nu'uuf daadimadha'a; nuuti karaa maraan waan dansaa hujiisaaf halchaa waan qannuuf, wodanaa qulqulluu akka qannu beenneerra.</verse>
				<verse number="19">Irra caalaa akka ani dafee gara keessan deebi'ee dhufuuf akka daadimattanu, jabeessee isin kadhadha.</verse>
				<verse number="20">Waaqi Abbaan nageyaa, ka dhiiga gondooroo bara baraatiin, tissee hoole'ee guddicha, Goottaa keenna Yesuus du'aa kaase,</verse>
				<verse number="21">fedhii isaa akka muummessitanuuf waan dansaa maraan isin hidhachiisu; waan isa gammachiisulle, karaa Yesuus Kiristoosiitiin nu keessatti hujuu ti. Ulfinni haga bara baraa Yesuus Kiristoosiif te'u! Ameen.</verse>
				<verse number="22">Obboleeyyan tiyya! Ergaan ani isiniif barreesse tun gabaadduu waan teeteef, dubbii gorsaa tana ossataan akka fudhattanu jabeessee isin kadhadha.</verse>
				<verse number="23">Obboleessi keenna Ximootewoosille mana hidha'aatii akka hiikame akka beettanu fedha. Yoo inni dafee as dhufe, isa woliin dhufee isin dhagga.</verse>
				<verse number="24">Sooreyyii teessanii fi kolbaa Waaqaa maratti nageya naa hima'a! Obboleeyyan biyya Ixaaliya'aatii dhutte nageya isinitti dhaanti.</verse>
				<verse number="25">Badhaadhi Waaqaa isin mara woliin jiraatu! Ameen.</verse>
			</chapter>
		</book>
		<book number="59">
			<chapter number="1">
				<verse number="1">Ana Yaaqoobii tajaajilaa Waaqaatii fi Goottaa keenna Yesuus Kiristoosii irraa, gosa kudhanii lama ta biyya lafaa duudi'itti bittinnoottaneef: negeenni isiniif te'u.</verse>
				<verse number="2">Obboleeyyan tiyya! Haga ilaallatama adda addaatiin ilaallatamuun yoo isinitti dhuttelle, akka gammadaatitti fudhadha'a!</verse>
				<verse number="3">Sababille haga ilaallatamuun dhugeeffannaa teessanii ciniinnattanee ossiisa akka fidu hin beettan.</verse>
				<verse number="4">Haga muumme'ee ciniinnattanee ossiis keessan worra bilchaatee fi guutuu te'e, ka dhidhinna hin qanne akka teetanu isin gootuu ti.</verse>
				<verse number="5">Nami isin keessaa qarummaan dhidhatte yoo jiraate, Waaqa nama maraaf arjumma'aa fi komii malee kennu kadhatuu ti! Innille isaaf hin kenna.</verse>
				<verse number="6">Ammoo adoo hin mamin dhugeeffanna'aan kadhatuu ti; nami mamu akka danbalii abbaayaa guddo'oo ta qilleensaan asii fi achi darbantuu ti.</verse>
				<verse number="7">Nami akkasii, ka yaada lamaatii fi karaa maraan raafamaa waan te'eef, Goottaa biraa waan tokkolle hin dhaggadha jedhee hin eegatin.</verse>
				<verse number="8"></verse>
				<verse number="9">Obboleessi gad aanaan, waan Waaqaan ol qabamuuf ifi jajuu ti!</verse>
				<verse number="10">Durummaalle akkuma daraara'aa waan dabartuuf, obboleessi dureessille yoo Waaqi isa gad qabe ifi jajuu ti!</verse>
				<verse number="11">Aduun o'a isi'ii ka woxaluun baatee daraaraa qoorsiti; daraaraan hin harca'a, dansummaan isaalle hin baddi. Akkasuma dureessille, hujii ifii adoo hujatuu hin bada.</verse>
				<verse number="12">Nami ataabee ciniinnaatee ossatu ka badhaadhe. Sababille ataabamee haga ilaallameen duuba, gatii jiru'uu ka Waaqi worra isa jaallatuuf waadaa gale hin fudhata.</verse>
				<verse number="13">Nami yennaa ataabamu, “Waaqi na ataabe” hin jedhin; Waaqi hantu'uun hin ataabamu; ifille'eef nama hin ataabu.</verse>
				<verse number="14">Ammoo nami martinuu halchuma ifiitiin yennaa sossobamee sobamu ataabama.</verse>
				<verse number="15">Achiin duuba, halchaan sun yennaa ulfootte, cubbuu dhalti; cubbuun sunille, yennaa guddattee geette, du'a dhalti.</verse>
				<verse number="16">Obboleeyyan tiyya ta jaallatantane, hin sobamina'a.</verse>
				<verse number="17">Arjummaa dansa'aa fi kennansi mijuun mara abbaa ifa ol-gubba'aa dade, ka akka gaaddisaa garagaggaliis yookiin jijjiiramiis bira hin jirre biraa dhufa.</verse>
				<verse number="18">Nuuti dadaa isaa maraaf angafa akka teenuuf, Waaqi fedhii ifiitiin jecha dhuga'aatiin nu uume.</verse>
				<verse number="19">Obboleeyyan tiyya ta jaallatantane, tana hubatuu qaddan! Nami martinuu dhage'iisaf ka ariifate, dubbatisaa fi aariisaaf ka hin ariifanne te'uu ti;</verse>
				<verse number="20">sababille aariin namaa balchummaa Waaqaa hin fiddu.</verse>
				<verse number="21">Tanaaf battumma'aa fi bacatiisa hammeennaa mara ifi irraa balleessa'a; jecha lubbuu teessan fayyisiisaaf hunna qabu, ka isin keessatti dhaabame san gadhi laafumma'aan fudhadha'a.</verse>
				<verse number="22">Worra jecha hujii irra oolchu te'aa malee, worra dhage'u qofa teetanee ifi hin sobina'a.</verse>
				<verse number="23">Nami jecha dhage'ee hujii irra hin oolchine ammoo, akka nama fuula ifii daaw'iti'iin ilaaluu ti;</verse>
				<verse number="24">inni ifi ilaalee deemeen duuba, yoosuma maan akka fakkaatu hin dedha.</verse>
				<verse number="25">Ammoo nami Seera Waaqaa ka dhidhinna hin qanne, ka bilisa baasu hubatee ilaalu, ka ittille ossatu, ka dhage'ee hujii irra oolchuu fi ka hin deene hujii ifiitiin ka eebbifame hin te'a.</verse>
				<verse number="26">Nami, nama dhugeeffannaa qabu ifi seyee, arraba ifii hin eeganne ammoo ifi soba malee, dhugeeffannaan isaa gatii hin qaddu.</verse>
				<verse number="27">Waaqa Abbaa duratti dhugeeffaannaan qullitti'ii fi xurii hin qanne tana: rakkinna ijoollee abba'aa fi haadha hin qannee, dubartoota abbaan manaa irraa du'eelle gargaaraa, xurii biyya lafaa irralle'ee ifi eeggachu'u.</verse>
			</chapter>
			<chapter number="2">
				<verse number="1">Obboleeyyan tiyya! Goottaa ulfinnaa keenna Yesuus Kiristoositti dhugeeffannaa eega qabaattane, nama wol hin caalchisina'a.</verse>
				<verse number="2">Nami dureessi tokko qubee worqi'ii keyatee, woyaa dansaalle uffatee gara wolitti qabama keessanii yoo dhufe, namichi hiyyeessi woyaa ciccittu'uulle yoo ol seene,</verse>
				<verse number="3">isin namicha woyaa dansaa uffate san ulfeessiisaan, “Ati addee dansaa tana tee'i” jettanee, namicha hiyyeessa saniin ammoo, “Ati achi dhaabbadhu yookiin as miila kiyya jala tee'i” yoo jettane,</verse>
				<verse number="4">odduu teessanitti nama wol caalchittanee, worra yaada hama'aan muru te'uu keessanii motii ree?</verse>
				<verse number="5">Obboleeyyan tiyya ta jaallatantane, dhage'aa! Waaqi akka isaan dhugeeffanna'aan dureeyyii te'anuu fi mootummaa inni worra isa jaallatanuuf waadaa gale san akka dhaalanuuf, worra biyya lafaatitti hiyyeeyyii te'ane filateeraa motii?</verse>
				<verse number="6">Isin ammoo worra hiyyeeyyii ulfinna dhooggitane; worri isin hacuucu, worri gara kora mura'aa isin harkisu dureeyyi'ii motii?</verse>
				<verse number="7">Maqaa dansaa isin ittiin waamantanu ka faanshessu isaanii motii?</verse>
				<verse number="8">Seera mootummaa Waaqaa akka Barreeffam Woyyichi, “Ollaa keeti akka ifi jaallattutti jaalladhu” jedhutti, yoo muummessitane dansaa gootane.</verse>
				<verse number="9">Nama yoo wol caalchittane ammoo cubbuu hujjan; akka yakkaamessa tokkootitti seerri isinitti mura.</verse>
				<verse number="10">Nami tokko seera kaan mara eegatee, tokkocha yoo balleesse, akka waan maraayyuu balleesseetitti yakki itti hin murama.</verse>
				<verse number="11">Ka, “Hin gaarayyeeffatin” jedhettuu, “Hin ijjeesin” waan jedheef, ati yoo gaarayyeeffatuu dhaddelle, eega ijjeette yakkaamessa teeteerta.</verse>
				<verse number="12">Akka worra seera bilisummaa kennu duratti dhikaatee muraa dhaggatuu dubbadha'a, hujadhaalle'e.</verse>
				<verse number="13">Nama marartii hin qannetti, marartii malee itti hin muranti; marartiin muraa hin injifatti.</verse>
				<verse number="14">Obboleeyyan tiyya! Nami tokko, “Ani dhugeeffannaa qaba” jedhee, hujii dansa'aan dhugeeffannaa ifii yoo hin mudhisin, maan isaa baati? Dhugeeffannaan akkasii sun isa fayyisuu hin dandeettii?</verse>
				<verse number="15">Obboleeyyan yookiin obboleettoti, waan uffatanuu fi nyaatanu hin qanne yoo jiraatane,</verse>
				<verse number="16">isin keessaa nami tokko, waan le'ii isaaniitiif barbaachisu adoo hin kenniniif, “Nageyaan deema'a, hin boojjatina'a, quufa'a!” yoo jedheen, maan isaaniif baati?</verse>
				<verse number="17">Maarre dhugeeffannaan hujii dansaa hin qanne ta duute.</verse>
				<verse number="18">Nami tokko, “Ati dhugeeffannaa qadda; ani hujii dansaa qaba” yoo jedhe, ani, “Dhugeeffannaa teeti hujii irraa gargar baasiitii anatti mudhisi; anille dhugeeffannaa tiyya hujii tiyyaan sitti mudhisa” hin jedhaan.</verse>
				<verse number="19">Ati Waaqi tokkochi akka jiru hin dhugeeffatta; dansaa goote! Durriisotille tana hin dhugeessan, sodaataneelle hin hollatan.</verse>
				<verse number="20">Namicha gowwa'a! Dhugeeffannaan huji'iin malee ta gatii hin qanne akka teete beekiisaaf dhugaa itti barbaaddaa?</verse>
				<verse number="21">Abbaan keenna Abrahaam ilma ifii Yisihaaq, addee ciincaan itti ciinceffamu irratti yennaa dhikeesse, huji'inii motii ka balchoome?</verse>
				<verse number="22">Tanaan dhugeeffannaan isaa hujii isaa woliin hujataa akka turte, dhugeeffannaalle huji'iin akka muummotte hin dhaggituu?</verse>
				<verse number="23">Barreeffam Woyyichi, “Abrahaam Waaqa dhugeeffate, dhugeeffannaan isaalle balchumma'atti laakkowante” jedhu muummoye; innille jaala Waaqaa jedhame.</verse>
				<verse number="24">Nami huji'iin malee, dhugeeffannaa qofaan akka hin balchoonne hin dhaggitan.</verse>
				<verse number="25">Akkasuma, Rahaabiin sagaagaltittiille yennaa worra Israa'elii ka ergamee dhufe san fudhattee, karaa dhibi'iin akka bayanu goote, hujii ifiitiin balchoontee motii?</verse>
				<verse number="26">Nafi hafuura hin qanne ka du'e; dhugeeffannaan hujii hin qannelle ta duute.</verse>
			</chapter>
			<chapter number="3">
				<verse number="1">Obboleeyyan tiyya! Isin keessaa nami hedduun barsiisota hin te'ina'a. Sababille nuuti worri barsiisota teene worra kaan caalaa muraa akka fudhannu hin beettan.</verse>
				<verse number="2">Nuuti martinuu dokonkora hedduu goona; nami dubbii ifiitiin hin dokonkorre, nama nafa ifii duudii toyatuu dande'u, nama miju'u.</verse>
				<verse number="3">Fardi akka nu'uuf ajajamu bixaala afaan keessa keenna; gara feene isa geessina.</verse>
				<verse number="4">Me hoboloo guddoo ilaala'a! Hoboloon guddoon adoo guddo'ootuu, qilleessa jabaalle'een adoo oofantuu, nami hoboloo oofu shaffisaa diqqaa tokkoon gara fedhe oofa.</verse>
				<verse number="5">Akkasuma, arrabille qoqoodama nafaa keessaa waan diqqaa tokko adoo te'eeruu, waan gugurdo'oon ifi jaja. Gongomaan guddaan ibidda diqqaa tokkoon attam akka gubatu hubadha'a!</verse>
				<verse number="6">Arrabille ibidda. Inni qoqoodama nafaa oddu'utti ka dhaggamu, biyya lafaa ta hammeennaa ti; nafa duudii batteessa; akka ibidda qillee ibiddaa keessaa bayuulle ideensa le'ii teennaa duudii hin guba; ifille'eef ibidda qile'eetiin gubata.</verse>
				<verse number="7">Nami bineensota adda addaa, simbirroota, bineensota lafa irra lowu, bineensota bisaan keessaa leenjisuu hin dande'a; leenjiseeralle'e.</verse>
				<verse number="8">Nami arraba leenjisuu dande'u ammoo hin jiru; inni hadhaa du'aatiin ka guutamee fi hamaa hin toowatanne.</verse>
				<verse number="9">Nuuti arrabaan Waaqa Abbaa keenna galateessina, isumaanuu namoota fakkeenna Waaqaatiin dadamane abaarra.</verse>
				<verse number="10">Afaanuma tokkocha keessaa galataa fi abaarsi baya; obboleeyyan tiyya! Kun te'uu hin malle.</verse>
				<verse number="11">Maddi tokkochi bisaan mi'owuu fi hadhowu hin maddaa?</verse>
				<verse number="12">Obboleeyyan tiya! Muki harru'uu midhaan ejersaa, muki woyni'iille midhaaan harru'uu buusuu hin dande'aa? Akkasuma maddi horaa bisaan nami unu madduu hin dande'u.</verse>
				<verse number="13">Isin keessaa qarichaa fi hubataan eennu? Inni le'ii ifii dansa'aan, waan ifi qad qabiisaa fi qaroomaan hujuun mudhisuu ti.</verse>
				<verse number="14">Gadhaa keessan keessatti hinaaffaa hadhoottu'uu fi ifi jaallachuu yoo qabaattane ammoo, ifi hin jajina'a! Dhugaa irralle'etti soba hin dubbatina'a!</verse>
				<verse number="15">Qarummaan akkasii tun ta lafaa, ta ayyaantummaa hin qannee fi ta durriisaa ti malee, ta ol-gubbaa irraa dhutee moti.</verse>
				<verse number="16">Addee hinaaffa'aa fi ifi jaallatiis jirtutti hoga'aa fi waan hantuu maratti jira.</verse>
				<verse number="17">Qarummaan ol-gubbaa irraa dhuttu matooma qulqullitti'i; akkasuma nageellitti'i, qajeeltu'u, ifi kennitu'u, mararti'ii fi midhaan dansa'aan ta guutante; wol caalchisiisaa fi kijibille ta keessa hin jirre.</verse>
				<verse number="18">Worri nageya buusu, nageya facaasee, midhaan balchumma'aa wolitti qabata.</verse>
			</chapter>
			<chapter number="4">
				<verse number="1">Lolaa fi falamaan odduu teessan jirtu, eessaa dhutte? Halchaa nafa keessan keessatti wol loltu irraa dhuttii motii?</verse>
				<verse number="2">Isin waan tokko hin halchitan, ammoo hin dhaggattanu; tanaaf nama ijjeettan. Jabaattaneelle wo halchitan, dhaggatiisaaf hin dandeettanu; tanaaf wol falamaa wol loltan. Waan hin daadimanneef, waan barbaaddanu hin dhaggattanu.</verse>
				<verse number="3">Yennaa daadimattanulle, gammada foonii irra olchiisaaf, yaada hama'aan waan daadimattanuuf hin dhaggattanu.</verse>
				<verse number="4">Isin kolbaa Waaqaaf hin addatanne! Biyya lafaatiin jaalomuun diina Waaqaa akka nama gootu hin beettanuu? Tanaaf nami jaala biyya lafaa te'uu halchu, diina Waaqaa hin te'a.</verse>
				<verse number="5">Yookiin Barreeffam Woyyichi, “Waaqi, ayyaana nu keessa keyeef hin hinaafa” yennaa jedhu, akkasumaan ka dubbatu isinitti fakkaataa?</verse>
				<verse number="6">Waaqi ammoo badhaadha irra caalu hin kenna; tanaaf Barreeffam Woyyichi, “Waaqi worra kooru hin morma, worra gad ifi qabuuf badhaadha hin kenna” jedha.</verse>
				<verse number="7">Maarre Waaqaaf ajajama'a; Seexana ammoo morma'a, innille isin baqata.</verse>
				<verse number="8">Gara Waaqaa dhikaadha'a, innille gara keessan hin dhikaata. Isin cubbaaleyyiin, harka keessan qulqulleeffadha'a. Isin worri yaada lamaa, gadhaa keessan qulleeffadha'a.</verse>
				<verse number="9">Laaleffadha'a, gadda'a, booya'a! Kolli keessan gara gaddaa, gammadi keessan gara booyiisaa jijjiiramuu ti.</verse>
				<verse number="10">Goottaa duratti gad ifi qaba'a, innille ol isin hin qaba.</verse>
				<verse number="11">Obboleeyyan tiyya, waan hantuu wol irratti hin dubbatina'a! Nami waan hantuu obboleessa irratti dubbatu yookiin obboleessa ifiititti muru, seera irratti hantuu dubbata, ittille hin mura; ati seera irratti yoo murte ammoo, nama seera irratti muru malee, nama seera hujii irra oolchuu moti.</verse>
				<verse number="12">Ka seera baasuu fi murulle Waaquma tokkocha; ka fayyisiisaa fi balleesiisa dande'ulle isuma calla'a; ati ka namatti murtu eennu ree?</verse>
				<verse number="13">Isin worri, “Adha yookiin boru qachaa akkasiitii fi akkasii dhandhee woggaa tokko achi turra, hin daddalanna, bu'aalle keessaa buufanna” jettanu, caqasa'a!</verse>
				<verse number="14">Isin waan boru te'u hin beettanu; jiruun teessan maan? Isin akka hurrii yennaa diqqo'oof mudhattee deebitee badduu ti.</verse>
				<verse number="15">Addee san, “Yoo Goottaan jedhee fi yoo jiraanne, kana yookiin san hin goona” jedhuu maltane.</verse>
				<verse number="16">Amma ammoo isin hin koortan, ifille hin jajjan; ifi jajuun akkasii duudiin hantu'u.</verse>
				<verse number="17">Nami waan dansaa godhiisa adoo beekuu, hin goone, godhuu dhabiis isaa cubbuu itti teeti.</verse>
			</chapter>
			<chapter number="5">
				<verse number="1">Amma isin dureeyyiille caqasa'a! Gaddi waan isinitti dhufaaruuf, wiiccifadha'aa booya'a.</verse>
				<verse number="2">Karri teessan alootteerti; woyaan teessanille bili'iin nyaatanteerti.</verse>
				<verse number="3">Worqi'ii fi meetiin teessan ciilteerti; ciilli isaanii kun isin irratti dhugaa hin baya, akka ibiddaalle foon nafa keessanii hin nyaata. Guyyoota gara muumme'ee kana keessatti karra wolitti qabattaneertan.</verse>
				<verse number="4">Caqasa'a! Worra fichaa keessan haamaa ooleef mindaan isin kaffaluu dhaddane isin irratti iyyiisatti jira; Goottaan waan mara dande'u iyyansa isaanii dhage'eera.</verse>
				<verse number="5">Isin qanani'ii fi gammadaan lafa irra leetaneertan; guyyaa itti qalantanuuf ifi gabbifattaneertan.</verse>
				<verse number="6">Isin nama balchaa isin hin morminetti murtanee ijjeettaneertan.</verse>
				<verse number="7">Obboleeyyan tiyya! Haga Goottaan deebi'ee dhufutti ossadha'a. Qonnaan bulaan tokko haga latti isaa bokkeya matoomaatii fi eege'ee dhaggattutti ossataa, midhaan gatii-qabeessa fichaan isaa kennu, akka inni eegatu ilaala'a.</verse>
				<verse number="8">Isinille akkasuma ossadha'a! Guyyaan Goottaan dhufu waan dhikaatteef, gadhaa keessan jabeeffadha'a.</verse>
				<verse number="9">Obboleeyyan tiyya! Akka isinitti hin muranne wolitti hin gungumina'a! Kunoo yennaan abbaan mura'aa dhufu geetteerti.</verse>
				<verse number="10">Obboleeyyan tiyya! Marroo rakkatiisaatii fi ossatiisaa, raagota maqaa Gootta'aatiin dubbatane akka fakkeennaatitti fudhadha'a!</verse>
				<verse number="11">Worra ciniinnatee ossaa ture san, nuuti akka worra badhaadheetitti isaan ilaalla. Iyyoob attam akka ciniinnatee osse dhageettaneertan; muummee irratti waan Goottaan godhe dhaggitaneertan; sababille Goottaan marara'aa fi gadhi-laafessa.</verse>
				<verse number="12">Obboleeyyan tiyya! Waan mara caalaa hin kakatina'a! Ol-gubba'aan yookiin lafaan yookiin waan dhibiille'een hin kakatina'a! “Eetiin” teessan eeti, “Waawwoon” teessan waawwoo teetuu ti. Yoo akkas hin te'in, isinitti hin muranti.</verse>
				<verse number="13">Odduu teessan nami rakkatiisatti jiru jiraa? Inni daadimatuu ti! Nami gammadeeru jiraa? Inni faaruu galataa faarfatuu ti.</verse>
				<verse number="14">Odduu teessan nami dhibameeru jiraa? Inni jaarsolee wolde'a kiristaanaa waammatuu ti; isaan maqaa Gootta'aatiin zayitii issanee isaaf daadimatanuu ti.</verse>
				<verse number="15">Daadimannaan dhugeeffanna'aan godhantu dhibamaa hin fayyitti; Goottaalle dhibee irraa isa hin fayyisa; yoo cubbuu hujee jiraatelle araarri hin kennamaaf.</verse>
				<verse number="16">Tanaaf akka dhibee irraa fayyitanuuf, cubbuu teessan wolitti himadha'a, woliifille daadimadha'a! Daadimannaan nama balcha'aa hunnaametti'ii fi bu'aa qabeetti'i.</verse>
				<verse number="17">Eliyaas namuma akka keennaatiiyyu; akka bokkeenni hin roonne yennaa jabeesse daadimate, woggaa sadii fi ji'a jaa lafa sanitti bokkeenni hin roonne.</verse>
				<verse number="18">Yennaa inni deebi'ee daadimate ammoo, gubbaan bokkeya kennitee, lattille midhaan baache.</verse>
				<verse number="19">Obboleeyyan tiyya! Isin keessaa nami tokko dhugaa irraa goreeruun, nami dhibiin dhuga'atti yoo isa deebise,</verse>
				<verse number="20">ka nama cubbaalessa cubbuu irraa deebisu, lubbuu nama cubbaalessaa du'a irraa fayyisee, cubbuu heddu'uufille akka inni araara dhaggatu akka godhe beekuu ti.</verse>
			</chapter>
		</book>
		<book number="60">
			<chapter number="1">
				<verse number="1">Ana Pheexroosii ergamaa Yesuus Kiristoosii irraa, worra Waaqaa foyantane ka biyya jirtanuu baatanee kutaa biyya Phonxoosiititti, Galaatiya'aatitti, Qaphadooqiya'aatitti, Asiya'aatii fi Bitaaniya'aatitti bittinnoottanee jirtanu,</verse>
				<verse number="2">ka akkuma Waaqi Abbaan duraanuu karoorfatetti filantanee, Yesuus Kiristoosiif ajajamiisaa fi dhiiga isaatiin qulqulloomiisaaf Ayyaana Woyyichaan woyyoontaneef: Badhaadhii fi nageenni isiniif fakkanu.</verse>
				<verse number="3">Waaqa Abbaa Goottaa keenna Yesuus Kiristoosiitiif galanni te'u! Inni marartii ifii guddo'oon du'a keessaa ka'iisa Yesuus Kiristoosiitiin addii jiraattuu tanatti akka jiraannuuf haareya godhee nu uumateera.</verse>
				<verse number="4">Akkasuma inni karra guddoo hin banne, yookiin hin aloonne, yookiin hin dulloonne Ol-gubba'atti isiniif qopheesseera.</verse>
				<verse number="5">Kun isin worra karaa dhugeeffannaa fayyinna bara muumme'eetitti mudhatuuf qophayee jiruuf, hunna Waaqaatiin eegantanee jirtanuuf te'a.</verse>
				<verse number="6">Amma yennaa gabaaddu'uuf haga ilaallatama gara garaatiin gadditanulle, marroo waan kanaa guddoo gammada'a.</verse>
				<verse number="7">Worqiin badduuyyuu, ibiddaan haga ilaallatanti; dhugeeffannan teessan ammoo ta worqii caalaa gatii guddo'oo, ta dhuga'aa te'uu isi'ii mirkaneessiisaaf ilaallachaan tun isin dhaqqaddi. Achiin duuba guyyaa Yesuus Kiristoos deebi'ee mudhatu galata, ulfinnaa fi leelloo dhaggattan.</verse>
				<verse number="8">Isin isa dhagguu dhaddanulle isa hin jaalattan; isin amma isa dhagguu dhaddanulle, isatti dhugeeffattanee gammada gudda'aa fi ulfinna hagana jedhamee hin himanneen gammaddan.</verse>
				<verse number="9">Sababille fayyinna lubbuu teessanii, ka dhugeeffanna'aan eeggattanu fudhattan.</verse>
				<verse number="10">Raagoti badhaadha Waaqi isiniif kennu kana raagane, fayyinna kana akka maltetti qoranna'aa fi qu'annaa godhaneeran.</verse>
				<verse number="11">Ayyaanni Kiristoosii ka isaan kessa jiru, rakkoo Kiristoos dhaqqadduu fi saniin duubatti ulfinna inni dhaggatu dursee waan isaanitti beessiseeruuf, yennaan tun yoomii fi attam akka muummottu qorqoraa turane.</verse>
				<verse number="12">Raagoti tun isiniif malee, mataa ifiitiif akka hin tajaajilin Waaqi isaanitti mudhiseera. Kun hunna Ayyaana Woyyicha Ol-gubbaa irraa ergameen karaa worra Oduu Gammadaa lallabuutiin isinitti himame. Waan kana ergantooti Waaqaatuu hubatiisaaf halchaneeran.</verse>
				<verse number="13">Tanaaf, waan gootanuuf qalbii teessan qopheesa'a; worra ifi qabatu te'a'a; addii teessan guutuma guutu'utti badhaadha yennaa Yesuus Kiristoos mudhatu isiniif kennamutti godhadha'a.</verse>
				<verse number="14">Akka ijoollee ajajantuu te'aa malee, halchaa badduu durii ta adoo hin beekin leetanu hin hodofina'a.</verse>
				<verse number="15">Ammoo Waaqi isin waame woyyuu akkuma te'e, isinille waan gootanu duudi'iin woyyuu te'a'a.</verse>
				<verse number="16">Barreeffam Woyyichi, “Ani woyyuu waan te'eef isinille woyyuu te'a'a” jedha.</verse>
				<verse number="17">Waaqa nama adoo wol hin caalchisin, nama maraafuu akka hujii isaatitti muru “Abbaa” jettanee ka waantanu yoo teetane, biyya lafaa ta akka keessumma'aa irra jirtanu tanatti isa sodaataa le'a'a.</verse>
				<verse number="18">Jireenna abbootii teessan irraa isinitti tare, ka woyi hin baane, waan badu ka akka meeti'iin yookiin worqi'iitiin akka hin wodamin, isinuu hin beettan.</verse>
				<verse number="19">Isin dhiiga Kiristoosii, ka gatii guddo'oo, ka akka dhiiga korbeessa komi'ii fi dhidhuu hin qanneetiin wodantaneertan.</verse>
				<verse number="20">Inni biyyi lafaa tun adoo hin dadamin duraanuu Waaqaan foyamee, bara muumme'eetitti isiniif jedhee mudhiffame.</verse>
				<verse number="21">Isin karaa isaatiin, Waaqa isa du'a keessaa kaasee ulfinna isaa kenne dhugeeffattane; maarre tanaaf dhugeeffanna'aa fi addiin teessan Waaqatti godhattane.</verse>
				<verse number="22">Isin dhuga'aaf ajajamiisaan ifi qulqulleessitanee, worra dhibiille jalala dhuga'aatiin jaallataneertan; maarre gadhaa tokkochaan guddisa'aa wol jaaladha'a.</verse>
				<verse number="23">Isin karaa jecha Waaqaa jiraata'aa fi bara baraan jiraatuutiin, sanyii baddu adoo hin te'iin sanyii hin banne irraa lammoo dhalattaneertan.</verse>
				<verse number="24">Sababille Barreeffam Woyyichi “Nami foon uffate duudiin akka marraati; ulfinni isaalle akka daraaraa badda'aati; marri hin qoora; daraaraalle hin harca'a.</verse>
				<verse number="25">Jechi Waaqaa ammoo haga bara baraa le'a. Jechi Oduu Gammadaa ka isiniif lallabamelle kana” hin jedha.</verse>
			</chapter>
			<chapter number="2">
				<verse number="1">Yoona hammeenna duudii, maltummaa duudii, kijibummaa, hinaaffa'aa fi hamii duudii irraa ifi fageessa'a.</verse>
				<verse number="2">Akkuma daa'immaan reefi dhalatte aanan barbaaddu, isinille gara fayyinnaa akka ittiin guddattanu aanan Ayyaanticha hin caamolamin dhara'a'a.</verse>
				<verse number="3">Isin akka Goottaan arjaa te'e waan beettaneertanuuf tana hin gootan.</verse>
				<verse number="4">Maarre gara dhakaa jiraata'aa, gara Goottaa Yesuusii dhiyaadha'a; Inni dhakaa namaan tuffatamee Waaqaan filatamee gatii guddoo qabu.</verse>
				<verse number="5">Isin hayyoota woyyuu te'uuf, ciincaa ayyaanaa ka karaa Yesuus Kiristoosiitiin Waaqa duratti fudhatama qabu dhikeessiisaaf, akka dhakaa jiraata'aa ijaarsa galma ayyaanaatiif te'a'a.</verse>
				<verse number="6">Barreeffam Woyyichi, “Kunoo, dhakaa roga ijaarsaa ka filatamee fi ka gatii guddo'oo qachaa Xiyoonii keessatti hin dhaaba; nami isatti dhugeeffattu tokkolle hin qaanowu” jedha.</verse>
				<verse number="7">Isin worra dhugeeffattanuuf dhakaan kun dhakaa gatii guddo'ooti; worra hin dhugeeffanneef ammoo, “Dhakaan worri mana ijaaru tuffate, dhakaa dhakaa maraa caalaa barbaadamu te'e” jedha.</verse>
				<verse number="8">Akkasuma Barreeffami Woyyichi dhibiin, “Dhakaan nama gufachiisu, rassaa nama jissu hin te'a” jedha. Isaan Jecha Waaqaatiif waan ajajamuu dhabaneef hin gufatan. Kun duraanuu waan isaaniif yaadameeru.</verse>
				<verse number="9">Isin ammoo sanyii foyante, hayyootaa mooti'ii, kolbaa woyyittii, kolbaa Waaqaa teetanee, baasa hujii Waaqaa akka lalladdanuuf, inni dukkana keessaa gara ifa baasaa isin waame.</verse>
				<verse number="10">Tanaan qara isin kolbaa Waaqaatii moti; amma ammoo kolbaa isaa ti; tanaan qara isin marartii Waaqaa hin dhagganne, amma ammoo marartii isaa dhaggattaneertan.</verse>
				<verse number="11">Obboleeyyan tiyya! Biyya lafaa ta akka ormaatii fi keessumma'aa irra leetanu tana keessatti, halchaa foonii ta lubbuu teessan aatu irraa akka fagaattanu isin magannifadha.</verse>
				<verse number="12">Worri Yihudoota hin te'in akka isin hantuu godhaartanuutitti isin himatanulle, hujii dansaa teessan dhagganee guyyaa dhufa Waaqaa akka isa galateeffatanu, isaan wodhakka'atti amala dansa'aan le'a'a.</verse>
				<verse number="13">Gootta'aaf jedha'aatii lafa tanatti worra baallii qabu maraaf: mootii moototaa ka ballii ol aantuu qabuuf,</verse>
				<verse number="14">yookiin bulchitoota biyyaa ka akka yakkaameyyii adabanuu fi worra dansaa godhanu akka galateeffatanuuf, mootii moototaa biraa ergamaneef ajajama'a.</verse>
				<verse number="15">Sababille Waaqi akka isin waan dansaa hujaa, haasowa worra gowwoole'ee afaan qabachiittanu barbaada.</verse>
				<verse number="16">Akka worra bilisaa, Waaqaaf garboolee te'aatii le'aa malee, bilisummaa teessan gollata waan hantu'uu hin godhatina'a.</verse>
				<verse number="17">Nama duudii ulfeessa'a; dhugeeffattoota jaaladha'a; Waaqa sodaadha'a; mootii ulfeessa'a.</verse>
				<verse number="18">Isin worri garbooleen goottota teessaniif ulfinnaan ajajama'a; goottota dansa'aa fi qajeelota calla'aaf adoo hin te'in, hamaaleyyi'iifille ulfinnaan ajajama'a.</verse>
				<verse number="19">Waaqaaf jettanee, rakkoo sababa malee isin dhaqqaddu yoo ossitane, inni isin hin eebbisa.</verse>
				<verse number="20">Hantuu gootaneef dikantanee yoo ossitane, galata maan qaddan ree? Ammoo dansaa gootanee rakkoo fudhattanee yoo ossitane, Waaqi isin hin eebbisa.</verse>
				<verse number="21">Waaqi waan kanaaf isin waame; Kiristoos ammoo isiniif rakkatee isa faana akka horddottanu fakkeenna isiniif te'e.</verse>
				<verse number="22">Inni ijjumaa cubbuu hin hunye; sobille afaan isaa keessaa hin baane.</verse>
				<verse number="23">Inni yennaa arraffame deebisee hin arrassine; yennaa rakkate, Waaqa muraa qajeeltuu murutti addii godhate malee, isaan hin sossodaachinne.</verse>
				<verse number="24">Akka nuuti cubbu'uuf duunee balchumma'aan leenu, Kiristoosinuu cubbuu teenna nafa ifiitiin fannoo irratti ba'ate; isin madaa isaatiin fayyitaneertan.</verse>
				<verse number="25">Isin akka hoolee karaa irraa baddee joonjaa turtane; amma ammoo gara tisse'ee fi eegaa lubbuu teessanii deebitaneertan.</verse>
			</chapter>
			<chapter number="3">
				<verse number="1">Akkasuma isin haadhotiin manaa, abbootiin manaa teessan gariin, Jecha Waaqaatitti ka hin dhugeeffanne teetulle, isin waan tokko adoo hin dubbatin amala isin mudhittanuun booji'amanee dhugeeffatan fa'a te'a, isaaniif ajajama'a.</verse>
				<verse number="2">Sababille isaan qulqullumma'aa fi amala dansaa keessan yennaa dhaggane tana godhan.</verse>
				<verse number="3">Shaggummaan teessan waan alaan mudhatuun mataa dhowatiisaan, worqii naqatiisaan, yookiin woyaa gatii guddo'oo uffatiisaan ifi seefatiisaan hin te'in.</verse>
				<verse number="4">Ammoo shaggummaan teessan, ka ayyaanni qajeela'aa fi sirnaamessi Waaqa duratti gatiin isaa guddaa te'e keessa jiru, ka yennaa mara hin banne, seefata keessa nafa keessanii te'uu ti.</verse>
				<verse number="5">Bara durii hadhootiin manaa ta woyyoonte, ta addii ifii Waaqaatti godhatte, abbootii manaa ifiitiif ajajamaa ifi seeffatteerti.</verse>
				<verse number="6">Isaan akkuma Saaraan Abrahaamiin, “Goottaa kiyya” jedhaa ajajanteef ajajamane. Isinille amma dansaa godhaa waan tokkolle yoo sodaatuu dhaddanne ijoollee isi'iiti.</verse>
				<verse number="7">Akkasuma isin abbootiin manaa, akka haadhotiin manaa teesan isin caalaa dadhaddu'uu isi'iif beeka'aatii woliin le'a'a; ulfinna isaaniif kenna'a; sababille isaan isin woliin badhadha jiru'uu ka Waaqi kennu dhaggatan. Yoo akkas gootane wonni daadimata keessaniif gufuu te'aa hin jiraattu.</verse>
				<verse number="8">Muumme irratti, isin duudiin yaada tokkoon wolii gala'a; woliif dhiiga'a; akka obboleeyyanii wol jaaladha'a; arjoole'ee fi worra ifi gad qabu te'a'a.</verse>
				<verse number="9">Eebbisa'a malee, hammeenna hammeennaan, arraba arrabaan hin deebisina'a; sababille isin waan akkasii kana godhiisaan eebba akka dhaaltanuuf waammantane.</verse>
				<verse number="10">Barreeffam Woyyichi, “Nami jiruu barbaaduu fi bara dansaa dhagguu fedhu, arraba ifii hantuu dubbatiisa irraa, hidhii ifii soba dubbatuu irraa dhooggatuu ti.</verse>
				<verse number="11">Inni hammeenna irraa garagalee dansaa godhuu ti. Nageya barbaaduu ti; hordofatuutille'e.</verse>
				<verse number="12">Ilti Gootta'aa gara worra balchootaa ilaalti; gurri isaalle daadimata isaanii hin dhage'a; worra hantuu godhutti ammoo nyaara guura” jedha.</verse>
				<verse number="13">Waan dansaa godhiisaaf yoo hinaattane ka isin irratti hantuu huju eennu?</verse>
				<verse number="14">Waan dansaa hujiisaan rakkoo yoo fudhattanelle eebba hin dhaggattan; sossodaachisiisa namaa hin sodaatina'a; hin raafaminaalle'e.</verse>
				<verse number="15">Kiristoos ammoo akka Gootta'aatitti adda baasa'aatii ulfeessa'a. Marroo addii isin keessa jirtuu, nama isin gaafatu maraaf deebii kenniisaaf yennaa maraa ka qophoottane te'a'a.</verse>
				<verse number="16">Ammoo deebiin teessan qajeelumma'aa fi kabajja'aan teetuu ti. Ka Kiristoosii waan teetaneef, amala dansaa keessan worri hammeessee dubbatu hantuu dubbataneen akka qaanowanu wodanaa dansaa qabaadha'a.</verse>
				<verse number="17">Yoo fedha Waaqaa te'e, hantuu hujiisaan rakkinna fudhatu'uu mannaa, waan dansaa hujaa rakkinna fudhatuu woyya.</verse>
				<verse number="18">Kiristoos gara Waaqaa nu dhikeessiisaaf jedhee, adoo balchaa te'ee jiruu, nu worra balchummaa hin qanneef sababa cubbuu teennaatiif, yennaa maraaf yennaa takkatuu du'e. Inni fooniin du'ee ayyaanaan ammoo jiraataa te'e.</verse>
				<verse number="19">Inni Ayyaanuma saniin dhaqee ayyaanota mana hidhaa keessa jiranuuf lallabe.</verse>
				<verse number="20">Ayyaanoti mana hidha'aa keessa jiranu sun, bara Nohi hoboloo guddittii ijaarrate adoo Waaqi ossataan isaan eegiisatti jiruu worra ajajama didane. Worri bisaan badi'ii irraa hafe, nama saddeet ka hoboloo guddittii keessa seene qofa.</verse>
				<verse number="21">Bisaan kun fakkeenna cuuphama amma isin fayyisuu ti; cuuphami kunille xurii nafaa dhiqatiisa adoo hin te'in, kadhaa wodanaa qullicha dhaggatiisaaf gara Waaqaa dhikaattu. Innille karaa du'aa fi ka'a Yesuus Kiristoosiitiin isin fayyisa.</verse>
				<verse number="22">Kiristoos amma gara ol gubba'aa dhaqee maddii midda Waaqa Abba'aatitti tee'eera; ergantooti Waaqaa, worri baallii qabuu fi hunnooti, baallii isaa jala jiran.</verse>
			</chapter>
			<chapter number="4">
				<verse number="1">Eega Kiristoos nafa ifiitiin rakkate, isinille akka nama meya woraanaa hidhatee yaada kanaan jabaadha'a; sababille nami nafa ifiitiin rakkatu cubbuu dhiiseera.</verse>
				<verse number="2">Haganaa achi bara le'ii isaa ta lafa irraa, akka halchaa foonii adoo hin te'in akka fedhii Waaqaa le'uu qaba.</verse>
				<verse number="3">Tanaan qara barri isin akkuma worri Yihudooota hin te'in huju: baalagumma'aan, halchaa baddu'uun, machi'iin, akka malee nyaataa caaqu'uun, akka malee uniisaa fi waaqeffannaa farra teete waaqota dharaa waaqonsu'uun dabarsitane hin geya.</verse>
				<verse number="4">Amma lansooti teessan ta durii waan isin isaan woliin samaamuruu dhaddaneef maadeffatanee, isin arrassan.</verse>
				<verse number="5">Isaan ammoo waan godhane kanaaf, Waaqa worra jiruu fi du'etti muriisaaf qophoyeef, deebii mataa ifii hin kennan.</verse>
				<verse number="6">Tanaaf Oduun Gammadaa worra du'anelle'eef lallabante; akka kanaan akkuma nama maratti murante nafa isaaniititti hin muranti; ayyaanaan ammoo akka Waaqi jiraatutti jiraatan.</verse>
				<verse number="7">Muummeen waan maraa dhikaateerti; tanaaf akka daadimatiisa dandeettanu, worra ifi qabatuu fi dammaqe te'a'a.</verse>
				<verse number="8">Jaalalli cubbuu hedduu waan golluuf, waan duudii caalaa gadhaa tokkoon wol jaaladha'a.</verse>
				<verse number="9">Adoo hin gungumin keessumummaa wol fudhadha'a.</verse>
				<verse number="10">Akka towataa addatamaa kennansa Waaqaa ka adda addaa hujii irra oolchu tokkoo, tokko tokkoon keessan kennansa adda addaa ka Waaqa irraa fudhataneen wol tajaajila'a.</verse>
				<verse number="11">Nami lallabu akka Jecha Waaqaatitti lallabuu ti; ka tajaajilu hunna Waaqi isaaf kenneen tajaajiluu ti; maarre Waaqi waan duudi'iin karaa Yesuus Kiristoosiitiin hin galatateeffama. Isaaf ulfinnii fi hunni baraa haga bara baraatitti te'u! Ameen.</verse>
				<verse number="12">Obboleeyyan tiyya! Rakkoon jadduun ta akka ibiddaa guddu haga isin ilaaliisaaf yoo isin dhaqqadde, wonni teetee hin beenne akka isin irra dhaqqaddeetitti hin baaseffatina'a.</verse>
				<verse number="13">Addee akkasii yennaa Kiristoos ulfinna ifiitin mudhatu gammadi keessan guddaa akka te'u, rakkoo isaa worra qoodamu waan teetaneef gammada'a.</verse>
				<verse number="14">Maqaa Kiristoosiitiif yoo arraffantane, Ayyaanni ulfinnaa, Ayyaanni Waaqaa waan isin irratti foorfatuuf isin worra badhaadhe.</verse>
				<verse number="15">Isin keessaa nami rakkoo fudhatu tokko, nama ijjeessee yookiin hatee yookiin yakkee yookiin waan isa hin galchine keessa galiisaan rakkoo hin fudhatin.</verse>
				<verse number="16">Kiristaana waan te'eef nami rakkinna fudhatu yoo jiraate, marroo maqaa Kiristoosiitiif Waaqa galateeffatuu ti malee, hin fokkifatin.</verse>
				<verse number="17">Guyyaan muraan jalqabantu geetteerti; muraan tun worra mana Waaqaa keessa jiru irratti jalqabanti. Eega muraan nu irratti jalqabantu teete, mummeen worra Oduu Gammadaa ta Waaqaatiif hin ajajannee maan te'itti ree?</verse>
				<verse number="18">Barreeffam Woyyichi, “Nami balchaanuu eega rakko'oon fayyu teete, nami Waaqa malee jiraatuu fi cubbamaan attam te'uu jira ree?” jedha.</verse>
				<verse number="19">Maarre worri akka fedha Waaqaatitti rakkatu, ifi Abbaa dadaa addatama'atti magannee kennatee, waan dansaa ittuma hujuu ti.</verse>
			</chapter>
			<chapter number="5">
				<verse number="1">Ani akkuma isaanii jaarsi wolde'a Kiristaanaa, dhugaa bayaan rakkinna Kiristoosii, akkasuma ulfinna Kiristoosii ka mudhatu'uu jiru ka qoodamu, jaarsolee wolde'a kiristaanaa ta wodhakkaa teessan jirtu gorsa.</verse>
				<verse number="2">Hoolee Waaqaa ta Waaqi akka tissitanuuf isinitti kenne hunnaan adoo hin te'in akka Waaqi barbaadutti, fedhii teessaniin tissa'a; bu'aa nama irraa dhaggatiisaaf joljoliisaan adoo hin te'in, halchaa tajaajiliisaaf qaddanuun te'uu ti.</verse>
				<verse number="3">Akkasuma hoolee saniif fakkeenna te'iisaan malee, hoolee tika keessan jala jirtu irratti goottomiisaan hin te'in.</verse>
				<verse number="4">Yennaa tisseen guddaan mudhatu, kallacha ulfinnaa ka ijjumaa hin banne hin fudhattan.</verse>
				<verse number="5">Akkasuma isin dargaggooti jaarsole'eef ajajama'a. Isin martinuu ifi gad qabiisa akka woya'aa uffadha'aatii wol tajaajila'a. Barreeffam Woyyichi, “Waaqi worra kooru hin morma; worra gad ifi qabuuf ammoo badhaadha hin kenna” jedha.</verse>
				<verse number="6">Maarre Waaqi yennaa ifii murteessetti akka isin ol qabu, harka Waaqa hunnaameessaa jalatti ifi gad qaba'a.</verse>
				<verse number="7">Waan Waaqi isiniif yaaduuf, waan isin yaachisu duudii isa irratti gata'a.</verse>
				<verse number="8">Gumeeffadha'a; dammaqa'a! Diinni keessan Seexanni, akka neenqa waan linqinsu barbaadee dhangaa dhowuu, adaala keessan garmaama.</verse>
				<verse number="9">Obboleeyyan teessan ta biyya lafaa duudii keessa jirtu, rakkoo akkasii akka fudhatu beeka'aatii, dhugeeffanna'atti jabaadha'aatii Seexana morma'a.</verse>
				<verse number="10">Yennaa diqqoo rakkattaneen duuba ammoo, Waaqi abbaan badhaadha duudi'ii, ka karaa Kiristoosiitiin ulfinna isaa ka bara baraa akka qoodantanuuf isin waame, inninuu akka duriititti isin deebisee, isin utubee, isin jabeessee hin hundeessa.</verse>
				<verse number="11">Hunni bara baraa haga bara baraa isaaf teetu! Ameen.</verse>
				<verse number="12">Ani karaa Silwaanosii akka dhugeeffataa addatama'atitti laakkowuutiin ergaa gabaadduu tana isiniif barreesseera; ani isin gorsiisaa fi kun badhaadha Waaqaa dhugicha akka te'e dhugaa bayiisaaf jedhee barreesse. Badhaadha Waaqaa kanatti jabaadha'aa dhaabbadha'a.</verse>
				<verse number="13">Wolde'i kiristaanaa ka biyya Baabiloonii keessa jiru, ka akkuma keessan filame nageya isinii dhaama; ilmi kiyya Maarqoosille nageya isinii dhaama.</verse>
				<verse number="14">Jaalala kiristaanumma'aatiin wol sunqataa nageya wol fuudha'a. Nageenni isin worra ka Kiristoosii teetane maraaf te'u.</verse>
			</chapter>
		</book>
		<book number="61">
			<chapter number="1">
				<verse number="1">Ana Simoon Pheexroosii, tajaajila'aa fi ergamaa Yesuus Kiristoosii te'e irraa, worra karaa balchummaa Waaqa keennaatii fi fayyisaa keenna Yesuus Kiristoosiitiin, dhugeeffannaa gatii guddo'oo, tama akka nuuti dhaggannee dhaggattaneef:</verse>
				<verse number="2">Waaqaa fi Goottaa Keenna Yesuus Kiristoos beekiisaan, badhaadhaa fi nageenni isiniif fakkanu.</verse>
				<verse number="3">Waaqa ulfinnaa fi dansummaa ifiitiin nu waame beekiisaan, hunni Waaqummaa isaa, waan jiruu teennaa fi ayyaantummaa dhuga'aatiif nuu barbaachisu duudii kenniteerti.</verse>
				<verse number="4">Ulfinnaa fi dansummaa isaatiin, waadaa isaa ka akka malee gudda'aatii fi ka gatii gudda'aa dhagganneerra; karaa waan kanaatiin, sababa halchaa baddu'uutiin ta kaate, badii biyya lafaa keessa jirtu jalaa baatanee, amala Waaqumma'aa worra qoodamu teetaneertan.</verse>
				<verse number="5">Sababa kanaaf, dhugeeffannaa irratti dansummaan akka dabalantu, dansummmaa irratti beekkunsa,</verse>
				<verse number="6">beekkunsa irratti ifi qabatiisa, ifi qabatiisa irratti ciniinnatanee ossiisa, ciniinnatanee ossiisa irratti nama Waaqaa te'iisa,</verse>
				<verse number="7">nama Waaqaa te'iisa irratti, akka obboleeyyanii woliif yaadiisa, akka obboleeyyanii woliif yaadiisa irratti jaalala nama maraa qabaadha'a.</verse>
				<verse number="8">Wonni kun isin keessa jiraattee heddataa yoo deente, Goottaa keenna Yesuus Kiristoos beekiisaan, akka isin worra woyi hin baanee fi midhaan hin buunne akka hin teene isin hin eega.</verse>
				<verse number="9">Nami waan kana hin qanne ammoo, nama fagoo hin dhagginnee fi balla'a; inni cubbuu durii irraa qulloomuu ifii dedheera.</verse>
				<verse number="10">Tanaaf obboleeyyan tiyya! Waamamiisaa fi filamiisa keessan mirkaneessiisaaf, worra caalchittanee dharraatanu te'a'a; tana yoo gootane dhugeeffannaa teessan irraa ijjumaa hin jiddanu.</verse>
				<verse number="11">Akka kanaan, gara mootummaa Goottaa keennaatii fi fayyisaa keenna Yesuus Kiristoosii, ta bara baraatitti akka galtanu middi guutuun isiniif hin kennama.</verse>
				<verse number="12">Maarre isin amma waan kana beettanee, dhugaa qabattaneen jabaattanee jiraattanulle, ani yennaa maraa waan kana isin yaadachisiisa hin lakkisu.</verse>
				<verse number="13">Ani haga jiruu keessummumma'aa tanaan jiru, yaada keessan dammassuun kiyya sirrii te'ee anatti mudhata.</verse>
				<verse number="14">Sababille Goottaan keenna Yesuus Kiristoos akka anatti mudhisetti jiruu lafa tanaa dafee lakkisee akka deemu hin beeka.</verse>
				<verse number="15">Ani deemeen duubale'etti, waan kana duudii akka isin yennaa mara qaabattanu godhu'uuf hin jabaadha.</verse>
				<verse number="16">Nuuti hunnaa fi deebi'ee dhufiisa Goottaa keenna Yesuus Kiristoosii yennaa isinitti beessinne, guddinna isaa iluma teennaan dhaggineeti malee, mammaassa beekkunsa namaatiin dadame irratti hundoonneetii moti.</verse>
				<verse number="17">Inni qoonqoon, “Kuni ilma kiyya ka ani jaaladhu, ani isatti guddoo gammadeera” jettu ulfinna gudda'aan yennaa dhutte, Waaqa Abbaa irraa guddinnaa fi ulfinna fudhateera.</verse>
				<verse number="18">Yennaa isa woliin gaara woyyicha gubbaa jirru, nuutinuu qoonqoon tun ol-gubbaa irraa dhuttuun dhageenneerra.</verse>
				<verse number="19">Maarre dubbiin raagoti dubbatane irra caalaa nuu mirkanootteerti. Isin haga boruun dayya'ee bakkalchi ganamaa gadhaa keessan keessatti bawutti, dubbii tana akka ifa addee dukkanaatitti ifuuf xiyyeeffannaa kennitanu, dubbii raagoti dubbatte tanaaf yoo xiyyeeffannaa kennitane dansaa gootan.</verse>
				<verse number="20">Waan duudi'iin dura, dubbii raagaa ta Barreeffama Woyyicha keessa jirtu, eennulle yaada ifiitiin hiikiisaaf akka hin dandeenne hubatuu qaddan.</verse>
				<verse number="21">Sababille dubbiin raagaa worra Ayyaana Woyyichaan sooreffammeen Waaqa irraa dhutte malee, ijjummaa fedha namaatiin hin dhunne.</verse>
			</chapter>
			<chapter number="2">
				<verse number="1">Akkuma tanaan qara raagoti dharaa kolbaa oddu'utti ka'ane, barsiisoti dharaa isin oddu'utti hin ka'an. Isaan akka barsiis dharaa ka badii fidu dhokaataan babadhatu godhan; Goottaa isaan wodelle mormatanee, badii ariifattuu ifi irratti fidan.</verse>
				<verse number="2">Namooti hedduun karaa isaanii fokkisiisaa hordofan; waan isaan godhanuun ta kaate karaan dhuga'aa hin arraffama.</verse>
				<verse number="3">Barsiisoti dharaa tun joljolummaa ifiitiin mammaassa ifuma keessaa fuudhaa dubbataa isin irraa nyaatan. Muraan bara duriitiin jalqaddee isaanii qophootteerti. Badiin isaaniille rattee hin jirtu!</verse>
				<verse number="4">Waaqi yennaa ergantooti isaatuu cubbuu hujane, isaan gad darbatee, boolla qilee dukkanaa keessatti wodaroo sibiilaatiin hidhamanee, guyyaa mura'aatiif akka eegamanu godhe malee, isaan hin mararre.</verse>
				<verse number="5">Akkasuma, Inni biyya lafaa ta durii, ta namoota Waaqa malee le'anuu irratti bisaan badi'ii fidee, Nohii waan balchumma'aa lallabe qofa, namoota dhibii torba woliin hanbure malee, isii hin mararre.</verse>
				<verse number="6">Waaqi waan worra Waaqa malee le'u irratti dhufuuf akka fakkeenna te'uuf, qachoota Sodoomiitii fi Gomora'aatitti muree ibiddaan balleessee daadhaa godhe.</verse>
				<verse number="7">Inni Looxii balchicha, hujii fokkisiittu worra seera malee le'uutiin farraa le'u ammoo hanbureera.</verse>
				<verse number="8">Namichi balchaan sun yennaa odduu isaanii le'u hujii isaanii ta seera male'ee, ta dhagguu fi dhage'uun guyyuma guyya'aan lubbuun isaa balchitiin farraa turte.</verse>
				<verse number="9">Maarre Goottaan, namoota Waaqaa haga ilaalcha jalaa attam akka baasu, worra jalloota ammoo haga guyyaa mura'aatitti attam akka adabama jala tursu hin beeka;</verse>
				<verse number="10">keessumattu worra halchaa badduu fedha foon ifii hordofuu fi worra baallii Waaqaa jibbu guyyaa mura'aatiif eega. Barsiisoti dharaa tun worra sodaan keessa hin jirree fi koorameeyyii waan te'aneef, dadaa ulfinnaa ta ol-gubba'aa hin arrassan malee hin ulfeessanu.</verse>
				<verse number="11">Ergantooti Waaqaa, barsiisota dharaa tana caalaa hunnaa fi baallii qabaatanulle, Goottaa duratti dubbii arrabaatiin isaan hin himatanu.</verse>
				<verse number="12">Barsiisoti dharaa tun ammoo waan ifiif hubatuu dadhabane arrassan; isaan akka bineensa duuddittii le'uutii fi yaadee wo gargar hin baannee, ka qabamu'uu fi ijjeefamu'uuf dhalatee ti; akkuma bineensi sun badu, isaaniille ijjumaa hin badan.</verse>
				<verse number="13">Isaan hantuu tolchaneef hantuu dhaggatan. Isaan ila guyya'aatiin halchaa nafa ifii guutatiisaaf waanuma fedhane godhaa gammadan; yennaa nyaataaf isin woliin waamamane, isaan worra hujii isaanii maltitti'iin fokkisiisuu fi qaaneessu.</verse>
				<verse number="14">Iltii isaanii yennaa duudii halcha'aan gara gaarayyeeffataa ilaalti; halchaan isaaniille cubbuu hujiisa irraa dheebuu hin baatu. Namoota dadhaboolee wollaalchisanee tiyyoo ifiititti galfatan. Qalbiin isaanii joljoliisa baratteerti. Isaan abaarsa Waaqaa jala jiran!</verse>
				<verse number="15">Isaan karaa qajeelaa dhiisanee, karaa Bala'aamii ilma Be'orii ka waan hantuu hujiisaan beesee dhaggantu jaalatuu faana goranee dokonkoraneeran.</verse>
				<verse number="16">Inni ammoo yakkaa ifiitiif xixame. Harreen dubbatuu hin dandeenne qoonqoo namaatiin dubbattee maraattummaa raagichaa dhooggiteerti.</verse>
				<verse number="17">Worri akkanaa kun akka bisaan madda gogeetii fi duumeensa bubbe'een oofamuu ti; dukkanti dimmille isaan eegatti.</verse>
				<verse number="18">Isaan ifi saadaa dubbii gara hin qannelle dubbatiisaaf, halchaa badduu fedha fooniitiin, worra dokonkora keessa le'anu keessaa reefuu baqatanee dhufane sossobaa tiyyoo ifii keessatti galchan.</verse>
				<verse number="19">Adoo ifiifuu garbummaa badi'ii jala jiranuu, worra kaaniin ammoo bilisa baatan jedhaa, addii kennaniif; sababille nami tokko waan isaaf goottome maraaf garba.</verse>
				<verse number="20">Goottaa keennaa fi fayyisaa keenna Yesuus Kiristoos beekiisaan, battummaa biyya lafaa jalaa bayaneen duuba, deebi'anee itti qabamanee yoo moyamane, akki isaan itti le'anu ka duubaa ka duraa caalaa itti hammaata.</verse>
				<verse number="21">Karaa balchumma'aa beekaneen duuba, ajaja woyyicha isaaniif kenname beekanee, addee irraa deebi'anu adoo duruu beekuu dhabanee woyya.</verse>
				<verse number="22">Mammaassi dhugichi, “Sareen diddiga ifiitittuu deebiti” jedhu, akkasuma “Booyyeen dhiqatte dhoqqee keessatti gangalatiisaaf deebiti” jedhu isaan irratti te'eera.</verse>
			</chapter>
			<chapter number="3">
				<verse number="1">Jaalota tiyya! Ergaan ani amma isiniif barreessiisatti jiru tun, ta lammeesso'oo ti. Waan kana qaabatiisaan yaada qajeelaa akka qabaattanuuf, isin kakkaasiisaaf jedhee, ergaa lamaanuu isiniif barreesse.</verse>
				<verse number="2">Kanaan dura jechoota raagoti dubbatanee fi ajaja Gootta'aa fi Fayyisaa keennaa, ka karaa ergantoota isin tajaajiltuutiin kenname akka qaabattanu barbaada.</verse>
				<verse number="3">Waan duudi'iin qara, guyyoota muumme'eetitti worri shasheessuu fi worri halchaa badduu ifii hordofu shasheessaa akka dhufu hubatuu qaddan.</verse>
				<verse number="4">Isaan, “Yesuus deebi'ee akka dhufu waadaa galeeraa motii? Inni meeti ree? Haguma abbootiin teenna ta durii duuteenuu jalqabee, wonni duudiin jalqaba dadaatiin jalqaddee akkuma jirtu jirti!” jedhan.</verse>
				<verse number="5">Isaan akka bara heddu'uun duratti, ol-gubbaan jecha Waaqaatiin dadantee fi akka latti bisaan irraa fi bisaaniin hujante adoo beekanu akka hin beennee te'an.</verse>
				<verse number="6">Biyyi lafaa ta yennaa san jirtulle, bisaaniin liqinfantee badde.</verse>
				<verse number="7">Ol-gubba'aa fi latti amma jirtu tun ammoo, akka ibiddaan badanuuf, haga guyyaan mura'aatii fi badiin worra Waaqa malee le'uu geettutti, jechuma kanaan eegaman.</verse>
				<verse number="8">Jaalota tiyya, waan tokko hin dedhina'a! Goottaa birati guyyaan tokko akka woggaa kumaa ti; woggaan kumi akka guyyaa tokkoo ti.</verse>
				<verse number="9">Akka namooti gariin tura seyanutti Goottaan waan waadaa gale muummessiisaaf hin turu. Ammoo nami duudiin cubbuu irraa akka deebi'uuf malee, nami tokkolle akka badu waan hin barbaanneef, isiniif ossa.</verse>
				<verse number="10">Guyyaan Gootta'aa ammoo akka hattu'uu dedha dhufa; guyyaa san ol-gubbaan qoonqoo guddo'oon dhidhinti; dadaan ol-gubba'aalle ibiddaan gubattee baddi; latti waan isii irra jiru duudii woliin hin baddi.</verse>
				<verse number="11">Wonni kun duudiin akka kanaan ta baddu yoo teete, isin attam le'iisaaf maltane ree? Isin woyyumma'aa fi Waaqaaf ifi kenniisaan le'iisa qaddan.</verse>
				<verse number="12">Yoona worra guyyaa dhufa Waaqaa dharra'aan eegattanuu fi worra akka inni ariifatee dhufu hujanu te'a'a. Gaafa ol-gubbaan ibiddaan gubattee baddu, dadaan marti o'aan hin baxxi.</verse>
				<verse number="13">Nuuti ammoo akkuma inni waadaa nu'uuf galetti, ol-gubbaa haareya, addee hujiin balchumma'aa itti hundeefantu san hin eeganna.</verse>
				<verse number="14">Tanaaf jaalota tiyya! Waan kana adoo eegattanuu, fuula Waaqaa duratti worra xuri'ii fi komii hin qanne teetanee jirtanuun, akka nageyaan isin dhaggu jabaadha'aa le'a'a.</verse>
				<verse number="15">Ossiis Goottaa keennaalle akka isin fayyitanuuf akka te'e beeka'a! Akkasuma obboleessi keenna jaallatamaan Phawuloosille qaruu Waaqi isaaf kenneen tanuma isiniif barreesse.</verse>
				<verse number="16">Inni ergaa ifii duudii keessatti marroo dubbii tanaa akkuma kana barreesseera. Ergoota isaa keessatti wonni tokko tokko ka hubatiisaaf nama dhibu jira. Worri wollaala'aa fi afaan lama dubbatu akkuma Barreeffama Woyyicha dhibii dassee hiiku, waan kanalle daddassa. Maarre isaan badii ifi irratti fidan.</verse>
				<verse number="17">Isin ammoo, jaalota tiyya! Waan kana waan duruu beettanuuf dokonkora worra jalliye'eetiin harkifantanee ijjanoo teessan jadduu irraa akka hin banne, ifi eegadha'a.</verse>
				<verse number="18">Ammoo badhaadhaa fi beekkuma Gootta'aa fi Fayyisaa keenna Yesuus Kiristoosiitiin ittuma guddadha'a. Ammaa fi haga bara baraa ulfinni isaaf te'u! Ameen.</verse>
			</chapter>
		</book>
		<book number="62">
			<chapter number="1">
				<verse number="1">Marroo jecha jiru'uu ka jalqabaa jalqabee jiruu, ka gurra keennaan dhageenne, ka ila teennaan dhaggine, ka ilaallee fi ka harka keennaan qaqqannee isiniif barreessina.</verse>
				<verse number="2">Jiruun tun mudhifanteerti; nuutille dhaggineerra, dhugaalle hin baana. Jiruu bara baraa ta Abbaa woliin turtee, nu'utti mudhifante tana isinitti hinna.</verse>
				<verse number="3">Isinille nu woliin tokkummaa akka qabaattanuuf, waan dhagginee fi waan dhageenne isinitti hinna; tokkummaan teennalle Abba'aa fi Ilma isaa Yesuus Kiristoos woliin.</verse>
				<verse number="4">Gammadi keenna guutuu akka te'uuf tana barreessina.</verse>
				<verse number="5">Ergaan nuuti isa irraa dhageennee isinitti hinnu, “Waaqi ifa; dukkanti isa keessa ijjumaa hin jirtu” ta jettu tana.</verse>
				<verse number="6">Waaqa woliin tokkummaa qanna jedhaa, dukkana keessa yoo deddeebine hin sonna; dhugaan nu keessa hin jirtu.</verse>
				<verse number="7">Ammoo akkuma inni ifa keessa jiru, nuutille ifa keessa yoo deddeebine woli woliif tokkummaa qanna; dhiigi Ilma isaa ka Yesuusii, cubbuu teenna mara irraa nu qulleessa.</verse>
				<verse number="8">Cubbuu hin qannu yoo jenne ifi sonna; dhugaalle nu keessa hin jirtu.</verse>
				<verse number="9">Cubbuu teenna yoo Waaqatti dhugaa baanne inni addatama'aa fi qajeelaa waan te'eef cubbuu teenna nu'uuf hin araarama; jalluu teenna mara irralle'ee nu hin qulleessa.</verse>
				<verse number="10">Nuuti cubbuu hunyee hin jirru yoo jenne, Waaqa dharaamessa goona; jechi isaalle nu keessa hin jiru.</verse>
			</chapter>
			<chapter number="2">
				<verse number="1">Ijoolle, akka isin cubbuu hin hunyeef tana isiniif barreessa; eennulle cubbuu yoo huje ammoo, wobii Abbaa biraa qanna; innille Yesuus Kiristoosii balchicha.</verse>
				<verse number="2">Inni woreega gumaa cubbuu teennaa ti; cubbuu biyya lafaa duudi'iif malee, cubbuu teenna calla'aaf moti.</verse>
				<verse number="3">Yoo ajaja isaatiif ajajanne, Waaqa beekiisa keenna hin beenna.</verse>
				<verse number="4">Nami, “Ani isa beeka” jedhaa, ajaja isaatiif hin ajajanne dharaamessa; dhugaalle isa keessa hin jirtu.</verse>
				<verse number="5">Nami jecha Waaqaatiif ajajamu ammoo, jaalalti inni Waaqaaf qabu guutu' u. Isaan jiraatuu keenna tanaan beenna.</verse>
				<verse number="6">Nami “Waaqaan jiraadha” jedhu, akka Yesuus le'e le'uu qaba.</verse>
				<verse number="7">Jaalota tiyya! Ani ka isiniif barreessaaru, ajajuma dullacha dur jalqabaa jalqaddanee isin qaddanu san malee, ajaja haareyaa moti. Ajaji dullachi jechuma isin dhageettane.</verse>
				<verse number="8">Te'uu malee, dukkanti dabariisatti, ifi dhugichi ifiisatti waan jiruuf, Kiristoosii fi isin biratti dhugaa ka te'e, ajaja haareya isiniif barreessa.</verse>
				<verse number="9">Nami, “Ani ifa keessa jira” jedhaa obboleessa ifii jibbu, ammalle dukkanuma keessa jira.</verse>
				<verse number="10">Nami obboleessa ifii jaallatu ifa keessa le'a; wonni nama gufachiisulle isa keessa hin jiru.</verse>
				<verse number="11">Nami obboleessa ifii jibbu ammoo dukkana keessa le'a, dukkana keessa ideema, dukkantille ila isaa waan qaddeef gara itti ideemiisatti jiruuyyu hin beeku.</verse>
				<verse number="12">Ijoolle! Cubbuu teessaniif maqaa Kiristoosiitiin araarri waan kennameef isiniif barreessa.</verse>
				<verse number="13">Abbooti'i! Ka jalqabaa jalqabee jiru waan beettaneertanuuf isiniif barreessa. Dargaggoota! Hamaalessa waan injifattaneef isiniif barreessa.</verse>
				<verse number="14">Ijoolle! Abbaa waan beettaneef isiniif barreessa. Abbooti'i! Ka jalqabaa jalqabee jiru waan beettaneef isiniif barreessa. Dargaggoota! Jajjaba waan teetaneef, jechi Waaqaalle isin keessa waan jiruu fi Hamaalessa waan injifattaneef isiniif barreessa.</verse>
				<verse number="15">Biyya lafaa yookiin waan biyya lafaa hin jaallatina'a; nama biyya lafaa jaallatu, jaalalti Waaqa Abba'aa isa keessa hin jirtu.</verse>
				<verse number="16">Wonni biyya lafaa keessa jiru maraa: halchaan foonii, halchaan ilaatii fi waan qabanuun kooruun, biyya lafaa irraa dhutti malee, Waaqa Abbaa irraa hin dhuttu.</verse>
				<verse number="17">Biyyi lafaatii fi halchaan isi'ii marti hin tarti; nami fedhii Waaqaa muumessu ammoo haga bara baraa le'a.</verse>
				<verse number="18">Ijoolle! Sa'aatiin tun ta muumme'ee ti. Ka Kiristoos mormu akka dhufu kanaan duraa dhageettaneertan; ammumaayyuu worri Kiristoos mormu hedduun dhufeera. Maarre akka sa'aatiin muumme'ee geette nuuti tanaan beenna.</verse>
				<verse number="19">Isaan nu keessaa bayane malee, keennaa moti; adoo keenna te'anee sila nu'uma woliin jiraataniiyyu. Isaan ammoo nu lakkisanee deemiisaan keenna te'uu dhabuu isaanii mudhisane.</verse>
				<verse number="20">Isin ammoo Kiristoos Ayyaana Woyyichaan muudeera; waan maraa isin martinuu hin beettan.</verse>
				<verse number="21">Isin dhugaa beekuu dhaddaneef adoo hin te'in, dhuga'aa fi dhugaa keessaa dharti akka hin baane waan beettanuuf isiniif barreessa.</verse>
				<verse number="22">Yesuus Masiihii moti jedhee ka mormatu malee, dharaamessi eennu ree? Ka Abba'aa fi Ilma mormatu kun mormattuu Kiristoosii ti.</verse>
				<verse number="23">Nami Ilma mormatu Abbaa hin fudhatu; nami Ilma dhugeessu Abbaalle hin dhugeessa.</verse>
				<verse number="24">Wonni isin jalqabaa jalqaddanee dhageettane gadhaa keessan keessa jiraattuu ti! Wonni isin jalqabaa jalqaddanee dhageettane gadhaa keessan keessa yoo jiraatte, isinille Ilmaa fi Abba'aan hin jiraattan.</verse>
				<verse number="25">Addiin inni nu'uuf kenne tun jiruu bara baraa ti.</verse>
				<verse number="26">Marroo worra isin dokonkorsuutiif, ani tana isiniif barreessa.</verse>
				<verse number="27">Ayyaanni isin Kiristoos irraa fudhattane ammoo isin keessa hin jiraata; inni waan isin barsiisuuf, eennulle akka isin barsiisuuf hin barbaachisu. Inni waan mara isin hin barsiisa; wonni inni barsiisulle dhuga'a, dharti keessa hin jirtu. Maarre akkuma Ayyaanni Woyyichi isin barsiisetti Kiristoosiin jiraadha'a!</verse>
				<verse number="28">Yoona, ijoolle! Yennaa Kiristoos mudhatu sodaa malee akka jiraannuu fi guyyaa dhufa isaa akka hin fokkifanne isaan jiraadha'a!</verse>
				<verse number="29">Akka inni balchaa te'e yoo beettane, nami balchumaa huju maraa ilma Waaqaa akka te'e hin beettan.</verse>
			</chapter>
			<chapter number="3">
				<verse number="1">Ijoollee Waaqaa jedhannee akka waammannuuf, Abbaan attam guddisee akka nu jaallate ilaala'a! Maarre nuutille ijoollee isaa ti. Biyyi lafaa Waaqa waan hin beenneef, nu hin beettu.</verse>
				<verse number="2">Jaalota tiyya! Nuuti ijoollee Waaqaa ti; duuba maan akka teenu haga ammaatitti beekkamee hin jiru. Te'uu malee yennaa Kiristoos deebi'ee dhufu akkuma inni jiruun waan isa dhagginuuf, akka isaa akka teenu hin beenna.</verse>
				<verse number="3">Nami Kiristoositti addii tana qabu mara, akkuma Kiristoos qulqullichaa ifi hin qulqulleessa.</verse>
				<verse number="4">Cubbuun seera balleessiisa waan teeteef, nami cubbuu huju mara seera Waaqaa balleessee yakka.</verse>
				<verse number="5">Kiristoos cubbuu teenna balleessiisaaf akka dhufee fi ifii ammoo akka cubbuu hin qanne isin hin beettan.</verse>
				<verse number="6">Nami Kiristoosiin le'u cubbuu hin huju; nami cubbuu huju isa hin dhaggine, yookiin isaa hin beenne.</verse>
				<verse number="7">Ijoolle! Eennulle mee isin sobuu ti! Akkuma Kiristoos balchaa te'e, nami balchummaa huju balcha'a.</verse>
				<verse number="8">Durriisi jalqabaa jalqabee cubbuu waan hujuuf, nami cubbuu huju maraa ilma Durriisaa ti. Ilmi Waaqaa hujii Durriisaa balleessiisaaf mudhate.</verse>
				<verse number="9">Nami Waaqa irraa dhalate adabi Waaqaa isa keessa waan jiraatuuf cubbuu hin huju, hujiisaafille hin dande'u.</verse>
				<verse number="10">Nami balchummaa hin hunyee fi nami obboleessa ifii hin jaallanne mara ka Waaqaatii moti; ijoolleen Waaqaatii fi ijoolleen Durriisaa kanaan gargar baafamanee beekkaman.</verse>
				<verse number="11">Ergaan isin jalqabaa jalqaddanee dhageettane, “Wol jaallatuu qanna” ta jettu tana.</verse>
				<verse number="12">Akka Qaayinii te'uu hin qannu; inni ka hamaalessaa te'ee obboleessa ifii ijjeese. Inni maaf isa ijjeese? Hujiin isaa hantuu teetee, hujiin obboleessa isaa balchittii waan teeteef isa ijjeesse.</verse>
				<verse number="13">Obboleeyyan tiyya! Kolbaan biyya lafaa yoo isin jibbite hin maadeffatina'a!</verse>
				<verse number="14">Nuuti obboleeyyan teenna waan jaallanuuf du'a keessaa gara jiru'uutitti akka dabarre hin beenna. Nami nama hin jaallane du'a keessatti hafa.</verse>
				<verse number="15">Nami obboleessa ifii jibbu, nama nama ijjeesse; nami nama ijjeese, jiruu bara baraa akka ifi keessaa hin qanne isinuu hin beettan.</verse>
				<verse number="16">Kiristoos lubbuu ifii dabarsee waan nu'uuf kenneef, jaalalti maan akka teete tanaan beenna; nuutille lubbuu teenna dabarsinee obboleeyyan teennaaf kennuu qanna.</verse>
				<verse number="17">Nami karra qabu tokko obboleessi isaa rakkatuun dhaggaa yoo gadhaa itti jabaate, attamiin jaalalti Waaqaa isa keessa jiraatti ree?</verse>
				<verse number="18">Ijoolle! Dubbi'iin yookiin afaan calla'aan adoo hin te'in, huji'ii fi dhuga'aan wol jaallannuu ti.</verse>
				<verse number="19">Nuuti ka dhuga'aa te'uu keennaa fi fuula Waaqaa dura ifi-addi'iin dhikaatu'uuf akka dandeennu tanaan beenna.</verse>
				<verse number="20">Yennaa wodanaan keenna nutti muru maraa, Waaqi wodanaa keenna waan caaluuf, waan maraa beeka.</verse>
				<verse number="21">Jaalota tiyya! Yoo wodanaan keenna nutti muruu dhabe, Waaqa duratti ifi-addii qanna.</verse>
				<verse number="22">Nuuti ajaja Waaqaatiif waan ajajannuu fi waan isa gammachiisu waan hunyuuf, waan isa gaafanne maraa isa irraa hin fudhanna.</verse>
				<verse number="23">Ajaji Waaqaa, Ilma isaa Yesuus Kiristoositti akka dhugeeffannuu fi akkuma inni nu ajaje akka wol jaallannu.</verse>
				<verse number="24">Worri ajaja Waaqaatiif ajajamu Waaqaan le'a; Waaqille isaan keessa le'a. Ayyaana inni nu'uuf kenneen, akka Waaqi nu keessa jiru beenna.</verse>
			</chapter>
			<chapter number="4">
				<verse number="1">Jaalota tiyya! Ayyaana maraayyuu hin dhugeeffatina'a; raagoti dharaameyyiin hedduun gara biyya lafaa waan yaa'aneeranuuf, ayyaanni isaan qabanu Ayyaana Waaqaa akka te'e qorqora'aatii ilaala'a.</verse>
				<verse number="2">Ayyaana Waaqaa kanaan beettan: Ayyaanni akka Yesuus Kiristoos fooniin dhufe dhugeessu maraa ka Waaqaa ti;</verse>
				<verse number="3">ayyaanni akka Yesuus Kiristoos fooniin dhufe hin dhugeessine maraa ka Waaqaatii moti; inniin kun ka akka inni dhufu isin dhageettane, ayyaana Kiristoos mormu. Inni ammumaa biyya lafaa keessa jira.</verse>
				<verse number="4">Ijoolle! Isin ka Waaqaati; ka isin keessa jiru ka biyya lafaa keessa jiru waan caaluuf, raagota dharaameyyii injifattaneertan.</verse>
				<verse number="5">Raagoti dharaameyyiin ka biyya lafaa waan te'aneef, waan biyya lafaa dubbatan, biyyi lafaalle isaan dhageetti.</verse>
				<verse number="6">Nuuti ka Waaqaa ti. Nami Waaqa beeku maraa nu dhage'a; nami ka Waaqaa hin te'in mara ammoo nu hin dhage'u. Kanaan Ayyaana dhugaamessaa fi ayyaana dharaamessa gargar baannee beenna.</verse>
				<verse number="7">Jaalota tiyya! Jaalalti Waaqa irraa waan teeteef, kowa'a wol jallannaa! Nami jaallatu maraa ilma Waaqaa ti, Waaqalle hin beeka.</verse>
				<verse number="8">Waaqi jaalala waan te'eef nami hin jaallanne maraa, Waaqa hin beeku.</verse>
				<verse number="9">Akka nuuti jiruu isaan dhaggannuuf, Waaqi Ilma ifii tokkochuma san gara biyya lafaa ergiisaan, jaalala ifii nu'uuf mudhise.</verse>
				<verse number="10">Jaalala jechuun kana: nuuti Waaqa hin jaallanne, inni ammoo nu jaallatee, Ilma ifii cubbuu teennaaf woreega guma'aa akka te'uuf erge.</verse>
				<verse number="11">Jaalota tiyya! Waaqi akkana yoo nu jaallate, nuutille wol jaallatuu qanna.</verse>
				<verse number="12">Eennulle Waaqa ijjumaa hin dhaggine; yoo wol jaallanne Waaqi nu keessa hin jiraata, jaalalti isaalle nu keessatti guutuu teeti.</verse>
				<verse number="13">Inni Ayyaana ifii irraa waan nu'uuf kenneef, nuuti isa keessa, innille nu keessa akka jiraatu hin beenna.</verse>
				<verse number="14">Abbaan Ilma ifii Fayyisaa biyya lafaa godhee akka erge nuuti dhaggineerra, dhugaalle hin baana.</verse>
				<verse number="15">Yesuus Ilma Waaqaa akka te'e nami dhugeessu maraa, Waaqi isa keessa, innille Waaqa keessa hin jiraata.</verse>
				<verse number="16">Nuuti jaalala Waaqi nu'uuf qabu beennee, dhugeeffanneerra. Waaqi jaalala; nami jaalalaan jiraatu Waaqaan jiraata, Waaqille isaan jiraata.</verse>
				<verse number="17">Biyya lafaa tana irratti akkuma Kiristoos le'e waan leeneef guyyaa mura'aa ifi-addii hin qabaanna; akka kanaan jaalalti Waaqaa nu keessatti guutanteerti.</verse>
				<verse number="18">Jaalala keessa sodaan hin jirtu; jaalalti guutuun sodaa baattee gatti; sodaan adabama woliin waan wol qabatteertuuf, nami sodaatu jaalalti isaa guutu'uu moti.</verse>
				<verse number="19">Waan Waaqi dursee nu jaallateef nuutille hin jaallanna.</verse>
				<verse number="20">Eennulle “Ani Waaqa hin jaalladha” jedhaa, obboleessa ifii ammoo yoo jibbe, inni dharaamessa; obboleessa ifii ka ilaan dhaggu ka hin jaallanne, Waaqa ilaan hin dhaggine jaallatuu hin dande'u.</verse>
				<verse number="21">Nami Waaqa jaallatu, obboleessa ifiille jaallatuu qaba, ajaja jedhu Kiristoos nu'uuf kenneera.</verse>
			</chapter>
			<chapter number="5">
				<verse number="1">Yesuus Masiihii akka te'e nami dhugeeffatu maraa ilma Waaqaa ti; nami Abbaa jaallatu, ilma isaalle hin jaallata.</verse>
				<verse number="2">Waaqa yennaa jaallannuu fi ajaja isaatiif ajajannu, ijoolle Waaqaa jaallachuu keenna tanaan beenna.</verse>
				<verse number="3">Waaqa jaallachuu jechuulle ajaja isaatiif ajajamiisa; ajaji isaalle ulfaata'aa moti.</verse>
				<verse number="4">Sababille nami Ilma Waaqaa te'e maraa biyya lafaa hin injifata. Hunni nuuti ittiin biyya lafaa injifannu tunille, dhugeeffannaa teenna.</verse>
				<verse number="5">Eentu biyya lafaa injifatuu dande'a? Yesuus Ilma Waaqaa akka te'e nama dhugeeffatu calla'atti biyya lafaa injifatuu dande'a.</verse>
				<verse number="6">Ka bisaan cuuphama isaa akeekuu fi dhiiga du'a isaa akeekuun dhufe kun Yesuus Kiristoos. Inni bisaanii fi dhiigaan dhufe malee, bisaan calla'aan hin dhunne. Ayyaanni dhugaa waan te'eef, Ayyaanni ifiifuu tun dhugaa akka teete dhugaa baya.</verse>
				<verse number="7">Dhugaa baatoti sadi jiran;</verse>
				<verse number="8">isaanille Ayyaana, bisaanii fi dhiiga; isaan sadiin kun wolii galan.</verse>
				<verse number="9">Nuuti dhugaa baya namaa hin dhugeeffanna; dhugaa bayiisi Waaqaa ammoo, tana caalti. Dhugaan Waaqaa tun ta inni Ilma ifiitiif dhugaa baye.</verse>
				<verse number="10">Nami Ilma Waaqaatitti dhugeeffatu, dhugaa baya tana ifi keessaa qaba; nami Waaqa hin dhugeeffanne ammoo, dhugaa baya Waaqi Ilma ifiitiif baye dhugeeffatiisa waan dhabeef, Waaqa dharaamessa godheera.</verse>
				<verse number="11">Dhugaan inni baye tana: Waaqi jiruu bara baraa nu'uuf kenneera, jiruun tun Ilma isaa keessa jirti.</verse>
				<verse number="12">Nami Ilma Waaqaa qabu jiruu qaba; nami Ilma Waaqaa hin qanne jiruu hin qabu.</verse>
				<verse number="13">Isin worri maqaa Ilma Waaqaatitti dhugeeffattannu, jiruu bara baraa akka qaddannu akka beettanuuf, ani tana mara isiniif barreessa.</verse>
				<verse number="14">Waaqa dura dhikaatiisaaf ifi-addiin nuuti qannu tana: waan mara akka fedha isaa yoo isa gaafanne inni nu hin dhage'a.</verse>
				<verse number="15">Waan isa gaafannu mara akka inni nu'uu dhage'u yoo beenne, yennaa isa gaafannu mara akka fudhannu hin beenna.</verse>
				<verse number="16">Eennulle obboleessi isaa cubbuu du'atti [bara baraatitti] isa hin geessine hujuun yoo dhagge, isaaf daadimatuuti. Waaqi jiruu bara baraa nama saniif hin kenna. Tun worra cubbuu du'a [bara baraatitti] isaan hin geessine hujane calla'aaf teeti. Cubbuun du'a [bara baraatitti] nama geessittu jirti, ta akkanaatiif daadimadhu isaan hin jedhu.</verse>
				<verse number="17">Balleessaan marti cubbu'u; ammoo cubbuun du'a [bara baraatitti] nama hin geessine jirti.</verse>
				<verse number="18">Ijoolleen Waaqaa cubbuu hujaa hin teettu; Ilmi Waaqaa waan isaan tissuuf Hamaalessi isaan miidhu'uuf hin dande'u.</verse>
				<verse number="19">Nuuti ijoollee Waaqaa akka teenee fi biyyi lafaa duudiin hunna Hamaalessaa jala akka jirtu hin beenna.</verse>
				<verse number="20">Ilmi Waaqaa dhufee Waaqa dhugaamessa akka beennuuf, hubantii akka nu'uuf kenne hin beenna. Nuuti Waaqa dhugaamessaa fi Ilma isaa Yesuus Kiristoos keessa leena. Waaqi dugaamessi kana, jiruun bara baraalle tana.</verse>
				<verse number="21">Ijoolle tiyya, waaqota daraameyyii irra ifi eeggadha'a!</verse>
			</chapter>
		</book>
		<book number="63">
			<chapter number="1">
				<verse number="1">Ana jaarsa biraa, giittittii filatantee fi ijoollee isi'iitiif, ani dhugumaan isin jaalladha, ana calla'aa moti, ammoo worri dhugaa beeku duudiinuu isin jaallata.</verse>
				<verse number="2">Sababille dhugaan nu keessa jirtu tun haga bara baraa nu woliin hin jiraatti.</verse>
				<verse number="3">Badhaadhi, arjumma'aa fi nageenni, Waaqa Abba'aa fi Yesuus Kiristoosii Ilma Abba'aa biraa, dhuga'aa fi jaalalaan nu woliin jiraatuu ti.</verse>
				<verse number="4">Akkuma Abbaan nu ajajetti, ijoollee teeti keessaa gariin dhuga'aan jiraatanuun dhaggiis guddoo na gammachiiseera.</verse>
				<verse number="5">Ammalle giitti'i! Akka wol jaallannuuf, ajaja jalqabaa jalqannee qannu san si yaadachiisiisaaf malee, ajaja haareya si'iif barreessiisaaf moti.</verse>
				<verse number="6">Jaalala jechuun ajaja Waaqaatiif ajajamiisaan le'iisa. Akkuma isin martinuu jalqabaa jalqaddanee dhageettane, ajaji isaa akka jaalalaan leetanu.</verse>
				<verse number="7">Akka Yesuus Kiristoos fooniin gara biyya lafaa dhufe worri dhugaa hin baanne, worri nama dokonkorsanu hedduun gara biyya lafaa bayaneeran. Eennulle nami akkasii nama nama dokonkorsuu fi nama Kiristoos mormu.</verse>
				<verse number="8">Gatii guutuu akka dhaggattanu malee, gatii waan hujjanee akka hin dhanne ifi eeggadha'a!</verse>
				<verse number="9">Nami barsiisa Yesuusiitiin hin jiraannee fi irraa goree deemu mara Waaqa hin qabu; nami barsiisa Kiristoosii qabatee ittiin jiraatu mara ammoo Abba'aa fi Ilma qaba.</verse>
				<verse number="10">Barsiisa kana adoo hin qabatin eennulle gara keessan yoo dhufe, mana keessanitti isa hin fudhatina'a! Nageyalle hin fuudhina'a!</verse>
				<verse number="11">Nami nageya isa fuudhu, hujii isaa hantuu san qoodama.</verse>
				<verse number="12">Waan isiniif barreessu waan heedduu qaba; te'uu malee woraqataa fi hallu'uun isiniif barreesiisaaf hin barbaadu; ammoo gammadi keenna guutuu akka te'uuf, gara keessan dhufee ilaan wol dhagginee, isin woliin haasowiisaaf addii qaba.</verse>
				<verse number="13">Ijoolleen obboleettii teeti filatantu'uu nageya si'iif dhaamti.</verse>
			</chapter>
		</book>
		<book number="64">
			<chapter number="1">
				<verse number="1">Ana jaarsa biraa, jaala kiyya ka ani dhugumaan jaalladhuuf:</verse>
				<verse number="2">jaala kiyya! Akkuma lubbuun teeti tolte, akka fayyaa teetuu fi wonni maraa si'iif tolu hin daadimadha.</verse>
				<verse number="3">Obboleeyyan gariin dhufanee dhuga'aaf addatamu'uu fi dhuga'aan jiraachuu keeti yennaa anatti himane ani guddoo gammade.</verse>
				<verse number="4">Ijoolleen tiyya dhuga'aan jiraachuu isi'ii dhage'iisaan irra wonni na gammachiisu hin jiru.</verse>
				<verse number="5">Jaala kiyya! Obboleeyyan si'iif keessummaa haareya te'anulle, ati isaan addatamaan hin qarqaarta.</verse>
				<verse number="6">Isaanille marroo jaalala keetii wolde'a kiristaanaatitti himaneeran; karaa Waaqa gammachiisuun deemsa isaaniitiifille isaan qarqaartee yoo geegessite waan dansa'a.</verse>
				<verse number="7">Isaan Kiristoos tajaajiliisaaf yennaa bayane, worra dhugeeffattoota hin te'in irraa womaa hin fudhane.</verse>
				<verse number="8">Nuuti hujii dhuga'aa tana worra qoodamu akka teenuuf namoota akkasii kana qarqaaruu qanna.</verse>
				<verse number="9">Ani wolde'a kiristaanaatiif xalayaa barreesseera; Diyotreefesiin sooressa te'iisaaf barbaadu ammoo yaada kiyya hin fudhanne.</verse>
				<verse number="10">Maarre ani yoo dhufe, dharaan nu hamataa hantuu inni hujaa ture maraa dubbadha; tunille isa gewuu dhaddee obboleeyyan fudhata dida. Worri dhibille akka isaan hin fudhanne dhooggee, wolde'a kiristaanaa keessaa isaan baasa.</verse>
				<verse number="11">Jaala kiyya! Waan dansaa fakkaadhu malee waan hamaa hin fakkaatin. Nami waan dansaa huju ka Waaqaa ti; nami waan hamaa huju Waaqa hin dhaggine.</verse>
				<verse number="12">Nami maraa dansaa Demeexroosii dubbata; dhugaalle dansaa isaa dubbatti. Nuutille dansaa isaa hin dubbanna; dhugaa bayiis keenna dhugaa akka teete ati hin beetta.</verse>
				<verse number="13">Waan si'iif barreessu waan hedduu qaba; ammoo feeni'ii fi hallu'uun si'iif barreessiisaaf hin barbaadu.</verse>
				<verse number="14">Dhiko'otuu akka si dhaggu hin addadha; yennaa san ilaan wol dhagginee hin haassonna.</verse>
				<verse number="15">Nageenni si'iif te'u. Jaaloti teeti nageya si'iif dhaaman. Jaalota teennatti tokkuma tokkoon nageya nu'uuf him.</verse>
			</chapter>
		</book>
		<book number="65">
			<chapter number="1">
				<verse number="1">Ana Yihudaa garbicha Yesuus Kiristoosii, obboleessa Yaaqoobii biraa, isin worra waamantanee, Waaqa Abba'aan jaallatantanee, Yesuus Kiristoosiin tiffantaneef:</verse>
				<verse number="2">marartiin, nageennii fi jaalalli isiniif fakkanu.</verse>
				<verse number="3">Jaallota tiyya! Marroo fayyinna woliin qoodannuu isiniif barreessiisaaf ani guddoo barbaadeeraayyu; amma ammoo marroo dhugeeffannaa yennaa takka'atti yennaa maraaf Waaqi kolbaa ifiitiif kennee, jabaattanee akka falmattanu isin gorsiisaaf barreessuun, barbaachisaa te'ee natti dhage'ameera.</verse>
				<verse number="4">Worri Waaqa hin sodaanne gariin, dhokaataan luuxanee wodhakaa teenna seenaneeran. Isaan worra badhaadha Waaqa keennaa akka fedhane le'iisatti jijjiiranuu fi Yesuus Kiristoos callaan bulcha'aa fi Goottaa akka te'e mormanu. Akka isaanitti muramu yennaa heddu'uun duraa barreeffameera.</verse>
				<verse number="5">Waan kana maraa isin duruu beettan, te'uu malee, akka Goottaan kolbaa ifii biyya Gibxii keessaa baasee fayyissee fi worra isatti hin dhugeeffatinille duuba irra akka balleesse isin yaadachiisu'uuf barbaada.</verse>
				<verse number="6">Akkasuma ergantoota Waaqaa ta baallii isaanii kennante irra dabaranee, addee tee'anu gad lakkisane qaabadha'a! Waaqi wodaroo sibiilaa ta hidhaa bara baraatiin dukkana keessatti hidhee, haga guyyaa muraa guddo'oo isaan eegaa turseera.</verse>
				<verse number="7">Akkasuma worri qachoota Sodoomiitii fi Gomora'aa, worri qachoota adaala saniille sagaagaltuu te'anee, seera dadamaatiinille ala sagaagalane. Isaan worra ibidda bara baraatiin adabamiisaan rakkatuuf fakkeenna te'aneeran.</verse>
				<verse number="8">Akkasuma, worri kun oojjuu ifii hordofiisaan nafa ifii batteessan; baallii Waaqaalle hin tuffatan, worra ol-gubba'atti ulfinna qabulle hin arrassan.</verse>
				<verse number="9">Mikaa'eliin angafi ergantoota Waaqaatuu, yennaa reeffa Muse'ee irratti Seexanaan wol mormane, “Goottaan si xixu” jedhe malee, arrassee itti muriisaaf itti hin gamne.</verse>
				<verse number="10">Namooti kun ammoo waanuma hin hubanne arrassan; akka bineensota wo yaadanee gargar hin baannee, wonni isaan duuddittii yaada dhalootaatiin beekanu kun waan isaan balleessu.</verse>
				<verse number="11">Isaaniif aanne'e! Isaan karaa Qaayiniititti goraneeran; adoo beese'eef joljolanuu dokonkora Bala'aamii keessa galaneeran; akkuma Qoraahii finqilanee badane.</verse>
				<verse number="12">Jarri tun fokkoo malee isin woliin nyaatiisaan jila jaalalaa keessan batteessan. Isaan gadhaa ifii calla'aaf yaadan; isaan akka duumensa bokkeya ifi keessaa hin qannee, ka qilleensaan oofamuu ti. Isaan akka muka yennaa midhaan buusu'uu maletti midhaan buusuu dhabee, hiddaan buqqa'ee gogee killi jedhee ti.</verse>
				<verse number="13">Isaan akka danbalii abbaayaa guddo'oo, hoomacha fokkoo ifii hoomachowaa, akka urjii taattottee ta addeen dukkana duudduu bara baraa isi'ii qophoottee ti.</verse>
				<verse number="14">Addaamii jalqabee dhaloota torbeesso'oo ka te'e Heenok, marroo namoota kanaatiif raagee, “Kunoo, Goottaan nama duudii irratti muriisaaf woyyoota ifii bindillaa woliin hin dhufa. Inni hujii badduu worri Waaqa hin sodaanne hujee fi dubbii arrabaa ta cubbaaleyyiin Waaqa hin sodaanne isa irratti dubbatte maraaf itti hin mura” jedhe.</verse>
				<verse number="15"></verse>
				<verse number="16">Namooti kun yennaa mara worra gungumanuu fi worra namoota dhibii komatanu; isaan halchaa badduu ifii hordofan, ifi hin jajan, bu'aa ifiitiif jedhanee kolbaa sobanee saadan.</verse>
				<verse number="17">Jaalota tiyya, isin ammoo dubbii ergantooti Goottaa keenna Yesuus Kiristoosii tanaan dura dubbatte qaabbadha'a!</verse>
				<verse number="18">Isaan isiniin, “Bara muumme'eetitti worri Waaqa hin sodaanne worri halchaa badduu ifii hordofu, worri shasheessu hin dhufa” jedhaneeran.</verse>
				<verse number="19">Worri kun worra isin gargar qoodu, worra Ayyaana Woyyicha hin qanne, worra duudditii halchaa ifii ta biyya lafaa gula yaa'u.</verse>
				<verse number="20">Jaalota tiyya, isin ammoo dhugeeffannaa teessan ta waan duudi'iin irra woyyittii teete irratti dhaabbadha'aatii jabaadha'a! Hunna Ayyaana Woyyichaatiin daadimadha'a!</verse>
				<verse number="21">Marartiin Goottaa keenna Yesuus Kiristoosii, ta gara jiruu bara baraatitti isin geessitu eeggataa, jaalala Waaqaa keessatti ifi eega'a!</verse>
				<verse number="22">Worra mama qabuuf marartii qabaadha'a!</verse>
				<verse number="23">Worra kaan ibidda keessaa buta'aa baasa'aatii hanbura'a! Worra kaan worra uffanni isaanii foon cubbama'aan battoyelle jibbaa, soda'aan marara'aaf!</verse>
				<verse number="24">Akka isin hin jinne isin tissiisaa fi komatama malee, gammadaan ulfinna ifii dura isin dhikeessiisaaf ka dande'u,</verse>
				<verse number="25">Waaqa fayyisaa keenna tokkochaaf, karaa Goottaa keenna Yesuus Kiristoosiitiin, ulfinni, guddinni, hunnii fi baalliin bara durii mara duraan jalqabee, bara ammaatii fi haga bara baraa isaaf te'u! Ameen.</verse>
			</chapter>
		</book>
		<book number="66">
			<chapter number="1">
				<verse number="1">Mudhiin Yesuus Kiristoosii, ta akka inni waan dafee te'uu qabu tajaajiltoota ifiititti mudhisuuf Waaqi itti kenne tana; Yesuusille ergamaa Waaqaa ergee tajaajilaa ifii Yohaannisitti waan kana beessise.</verse>
				<verse number="2">Yohaannisille marroo Jecha Waaqaatii fi marroo dhugaa baya Yesuusiitiif waan dhagge mara dhugaa baye.</verse>
				<verse number="3">Barri waan dhiyaateeruuf, dubbii raagaa tana nami dubbisu, worri dhage'uu fi worri waan keessatti barreeffame eeggatu ka badhaadhe.</verse>
				<verse number="4">Ani Yohaannis, wolde'oota kiristaanaa torba ka lafa Asiyaa keessa jirtanuuf, badhaadhii fi nageenni Waaqa amma jiru, ka duri jiru, ka dhufu'uu jiru biraa, ayyaanota torba ka barcumaa mootummaa isaa dura jiranu biraa,</verse>
				<verse number="5">Yesuus Kiristoosii dhugaa-bayaa addatamaa, ka worra du'e keessaa angafa te'ee kaafamee fi bulchaa mootota lafa tanaa te'e biralle'ee isiniif te'u jedha. Ka nu jaallatee cubbuu teenna jalaa dhiiga ifiitiin bilisa nu baasee,</verse>
				<verse number="6">Waaqa Abbaa isaa akka tajaajilluuf mootumma'aa fi hayyoota ka nu godheef, ulfinnii fi hunni bara baraa, haga bara baraa teetu! Ameen.</verse>
				<verse number="7">Kunoo, inni duumensaan dhufaara, ilti marti isa hin dhaggiti, worri isa woraaneeyyuu hin dhagga; kolbaan lafa irraa marti sababa isaatiin hin booyan. Ee! Akkasuma hin teet. Ameen.</verse>
				<verse number="8">Waaqi Goottaan amma jiru, ka durille jiru, ka dhufu, ka waan duudii dande'u, “Alfa'aa fi Omeegaan Ana” jedha; [akkasi jechuun ani ka duraatii fi duubaati jechu'u].</verse>
				<verse number="9">Ani obboleessi keessan Yohaannis, ka waa'ela keessan te'ee Yesuusiin rakkinna, mootumma'aa fi ciniinnatanee ossiisa qoodame, marroo Jecha Waaqaatii fi marroo dhugaa-bayiisa Yesuusiitiif oddoola Phaaximoo jedhantu keessa jiraayyu.</verse>
				<verse number="10">Guyyaa Gootta'aa, ani Ayyaana Waaqaatiin jiraayyu; qoonqoo guddoo ta akka tultulla'aa ifi duubatti dhage'e.</verse>
				<verse number="11">Qoonqoon sun, “Waan dhaggitu kitaaba mara'aatitti barreesiitii, wolde'oota kiristaanaa torba ka qachaa Efesoonii, ka qachaa Simiirnaa, ka qachaa Phergamoonii, ka qachaa Tiyaatiraa, ka qachaa Saardesii, ka qachaa Filaadelfiya'aatii fi ka qachaa Laa'odiiqeya'aa keessa jiruuf ergi!” naan jette.</verse>
				<verse number="12">Anille qoonqoo anatti dubbatiisatti jirtu ilaaliisaaf ifi irra garagale; yennaa ifi irra gara gale waan issaan irra keyamu torba ka worqi'iin hujame dhagge;</verse>
				<verse number="13">waan issaan irra keyamu oddu'ulle'etti waan ilma namaa fakkaatu tokko dhagge; inni uffanna dheeraa hirba bira geyu uffatee, hidhata worqi'iitiin qoma ifii hidhateera.</verse>
				<verse number="14">Mata'aa fi rifeensi isaa adii akka rifeensa hoolee adi'iitii fi adii akka dhakaa bokkeyaa ti; ilti isaalle akka bobe'a ibidaa fakkaatti.</verse>
				<verse number="15">Miilli isaa akka sageettuu dhiillee boolla ibidaa keessatti finiintee morodantee ittuu ti; qoonqoon isaallee akka shookkesa gootuu bisaaniiti.</verse>
				<verse number="16">Harka middichaan urjoota torba qabateera; afaan isaa keessaa goraadee qara lamaa ta qarantetti baati; fuulli isaalle akka aduu orra'aa ifa.</verse>
				<verse number="17">Yennaa isa dhagge akka nama du'ee te'ee miila isaa jallatti jige. Inni ammoo harka ifii middicha ana irra keyee, “Hin sodaatin! Ka duraatii fi duubaalle ana;</verse>
				<verse number="18">ani Jiraata'a; ani du'eeraayyu, amma ammoo baraa haga bara baraa jiraadha; furtuun du'aa fi balbala addee worri du'e jiru bantu harka kiyya jirti.</verse>
				<verse number="19">Maarre waan dhaggite, waan amma jiruu fi waan kanaan duuba te'u barreessi.</verse>
				<verse number="20">Hiikkaan dhossaa urjoota torbaatii fi wonna issaan irra keyamuu ka worqi'iin hujame torbaa, ka ati harka kiyya middichatti dhaggitee kana: Urjooti torba ergantoota Waaqaa ta wolde'oota kiristaanaa torbaa ti; wonni issaan irra keyamu ka worqi'iin hujame torba, wolde'oota kiristaana torba.</verse>
			</chapter>
			<chapter number="2">
				<verse number="1">“Ergamaa wolde'a kiristaana Efesooniitiif akkas jedhii barreessi: Urjoota torba ka harka middichaan qabateeru, waan issaan irra keyamu ka worqi'iin hujame torbaanuu odduu ka deddeebi'u akkana jedha:</verse>
				<verse number="2">Hujii teeti, itti dadhabuu keetii fi ciiniinnattee ossatuu keeti beekeera. Worra hamaa cadhittee akka ati hin lakkinne, worra ergantoota adoo hin te'in ‘Nuuti ergantoota’ ifiin jedhanu qortee ilaaltee sobaalleyyii akka te'ane akka dhaggitelle ani hin beeka.</verse>
				<verse number="3">Ciniinnattee ossattee, maqaa kiyyaaf rakkinna fudhattee, tana mara akka ati hin dadhabin ani hin beeka.</verse>
				<verse number="4">Te'uu malee, waan si ciicadhu qaba; sunilleen, jaalala duri qaddu lakkiteerta.</verse>
				<verse number="5">Yoona maan irraa akka jidde yaadadhu! Cubbuu irraa deebi'iitii hujii duri hujju huji! Yoo cubbuu irraa hin deebi'in, ani sitti dhufee waan issaan keeti irra keyamu addee isaatii fuudha.</verse>
				<verse number="6">Ammoo waan dansaa kana qadda: Hujii Niqolaawotaa ta ani jibbu atille hin jibbita.</verse>
				<verse number="7">“Nami gurra qabu, waan Ayyaanni Waaqaa wolde'oota kiristaanaatiin jedhu dhage'uu ti! Nami injifatu, muka jiruu kennu ka fichaa Waaqaa keessa jiru irraa akka nyaatu hin tolcha.</verse>
				<verse number="8">“Ergamaa wolde'a kiristaana Simiirnaatiif akkas jedhii barreessi: Ka duraatii fi duuba, ka du'ee, deebi'ee jiraataa te'e akkasi jedha:</verse>
				<verse number="9">Rakkinnaa fi hiyyummaa teeti hin beeka; te'uu malee ati dureessa. Yihudoota adoo hin te'in nuti Yihudoota ifiin jedhaa worra maqaa keeti balleessu ani hin beeka; isaan wolde'a Seexanaa ti.</verse>
				<verse number="10">Rakkinna sitti dhufaaru hin sodaatin. Kunoo, Seexanni isin hag ilaaliisaaf, isin keessaa garii mana hidha'aatitti hin galcha; guyyaa kudhan hin rakkatan. Haga du'aatitti ka addatante te'i; anille kallacha jiru'uu si'iif hin kenna.</verse>
				<verse number="11">“Nami gurra qabu, waan Ayyaanni Waaqaa wolde'ota kiristaanaatiin jedhu dhage'uu ti! Nami injifatu du'a lammeesso'ootiin hin miidhamu.</verse>
				<verse number="12">“Ergamaa wolde'a kiristaana Phergamooniitiif akkasi jedhii barreessi: Ka goraadee qara lamaa, ta qarante qabu akkas jedha:</verse>
				<verse number="13">Addee barcumaan mootumaa Seexanaa jiru akka ati leetu ani hin beeka; te'uu malee maqaa kiyya jabeessitee qabateerta. Bara dhugaa-bayaan addatamaan kiyya Antiiphaas qachaa keessan ka Seexanni keessa le'u keessatti ijjeefamelle, dhugeeffannaa ana irratti qaddu hin mormanne.</verse>
				<verse number="14">Te'uu malee waan si irratti ciicadhu waan diqqaa qaba: Ijoolleen Israa'elii sagalee waan Waaqa hin te'iniif woreegante akka nyaattuu fi akka sagaagaltu gufuu dura keyiisaaf, barsiisa Bala'aamii ka Baalaq barsiise worri hordofu isin keessa jira.</verse>
				<verse number="15">Akkasuma barsiisa worra Niqolaawotaa worra hordofulle qadda.</verse>
				<verse number="16">Tanaaf cubbuu irraa deebi'i; yoo akkas hin te'in, ani ariifadhee dhufee, goraadee afaan kiyyaatiin isaan hin lola.</verse>
				<verse number="17">“Nami gurra qabu, waan Ayyaanni Waaqaa wolde'ota kiristaanaatiin jedhu dhage'uu ti! Nama injifatuuf sagalee mannaa jedhantu ta dhokatteertu hin kennaaf. Akkasuma dhakaa adii ka maqaan haarenni irratti barreeffameeru, ka nama fudhatu san malee ennulle hin beenne hin kennaaf.</verse>
				<verse number="18">“Ergamaa wolde'a kiristaana Tiyaatira'aatiif akkas jedhii barreessi: Ilmi Waaqaa, ka ilti isaa bobe'a ibiddaa fakkaattu, ka miilli isaalle sageettuu dhiillee morodante fakkaatu akkas jedha:</verse>
				<verse number="19">Hujii teeti, jaalala keeti, dhugeeffannaa teeti, tajaajilaa fi ciniinnatee ossatuu keeti ani hin beeka; akkasuma hujiin teeti ta qaraa ta ammaa akka caaltu ani hin beeka.</verse>
				<verse number="20">Te'uu malee waan si irratti ciicadhu qaba: Dubartii Izaabel jedhantu ta ifiin, ‘Ani raaddu'u’ jettu cadhittee itti lakkiteerta. Isiin barsiisa ifiitiin akka tajaajiltooti tiyya sagaagaltuu fi sagalee waaqa dharaatiif woreegante akka nyaattu dokonkorsiti.</verse>
				<verse number="21">Akka isiin cubbuu sagaagalumma'aa irraa deebituuf yennaa isi'iif kenneeraayyu; isiin ammoo deebi'uu didatte.</verse>
				<verse number="22">Maarre ani akka isiin dhukkuffattee taqee irra ciittu godha, worri isii gaarayyeeffatulle hujii isi'ii hantuu irraa yoo hin deebi'in, ani rakkinna guddaa itti fida.</verse>
				<verse number="23">Ijoollee isi'iille hin ijjeesa; kanaan wolde'ooti kiristaanaa duudiin, ka yaadaa namaatii fi gadhaa namaa qorqoru ana akka te'e hin hubatan. Tokko tokkoo keessaniifuu akkuma hujii keessaniititti isiniif hin kenna.</verse>
				<verse number="24">“Tiyaatiraa keessatti, isin worra barsiisa isi'ii hin hordofinii fi ‘Dhossaa guddoo Seexanaa’ ta jedhante worra hin baratin hattaneen ammoo, waan jedhu: Ba'aa dhibii isin irratti hin fe'u;</verse>
				<verse number="25">haga ani dhufutti woma qaddanu san jabeessa'aa qabadha'a.</verse>
				<verse number="26">Akkuma ani abbaa kiyya biraa baallii fudhadhe, nama injifatuu fi nama hujii tiyya haga muumme'eetitti hujuuf, gosa mara irratti baallii hin kennaaf; innille, ulee bokku'uu ta sibiilaatiin gosa san hin bulcha; akka okkotee faaraalle isaan caccasee butucha.</verse>
				<verse number="27"></verse>
				<verse number="28">Bakkalcha bari'iille ani isaaf hin kenna.</verse>
				<verse number="29">Nami gurra qabu waan Ayyaanni Waaqaa wolde'oota kiristaanaatiin jedhu dhage'uu ti!</verse>
			</chapter>
			<chapter number="3">
				<verse number="1">“Ergamaa wolde'a kiristaana Sardeesiitiif akkas jedhii barreessi: Ayyaanota Waaqaa torbaa fi urjoota torba ka harkatti qabateeru akkas jedha: Hujii teeti hin beeka; maqa'aan hin jirta, ammoo duuteerta.</verse>
				<verse number="2">Maarre dammaqi! Waan hafe ka du'a geyeeru jabeessi! Hujiin teeti Waaqa kiyya duratti guutuu teeteertuun hin dhaggine.</verse>
				<verse number="3">Yoona, waan fudhattee fi waan dhageette qaabbadhu; ajajamiif, cubbuu irralle'ee deebi'i. Yoo dammaquu dhadde ammoo akka hattu'uu sitti dhufa; sa'aatii tam akka ani sitti dhufulle hin beettu.</verse>
				<verse number="4">Te'uu malee, qachaa Saardeesii keessa namooti diqqaan ka woyaa ifii hin xureessin si woliin jiran. Waan isaanii male waan te'eef, isaan woyaa adii uffatanee ana woliin hin ideeman.</verse>
				<verse number="5">Nami injifatulle akkuma isaanii woyaa adii hin uffata; anille Abbaa kiyyaa fi ergantoota isaa duratti dhugaa hin bayaaf; maqaa isaalle kitaaba jiru'uu keessaa hin haqu.</verse>
				<verse number="6">“Nami gurra qabu, waan Ayyaanni Waaqaa wolde'oota kiristaanaatiin jedhu dhage'uu ti.</verse>
				<verse number="7">“Ergamaa wolde'a kiristaana Filaadelfiya'aatii akkasi jedhii barreessi: Woyyichaa fi dhugaamessa ka te'e, ka furtuu Daawwitiille harkatti qabateeru, ka waan inni cufe eennulle banuu hin dandeenne, ka waan inni banelle eennulle cufuu hin dandeenne akkasi jedha:</verse>
				<verse number="8">Ani hujii teeti hin beeka. Akka ati hunna diqqoo qaddu hin beeka; te'uu malee, dubbii tiyya eeggateerta; maqaa kiyyalle hin mormanne. Kunoo, balbala banante ta eennulle cufu'uuf hin daandeenne si dura keyeera.</verse>
				<verse number="9">Worri Yihudoota adoo hin te'in nuuti Yihudoota ifiin jedhu, worri dharaammeyyiin, worri wolde'a Seexanaa te'e, gara keeti dhufee miila keeti jalatti akka sagadu, akka ani si jaalladhelle akka beekanu hin tolcha.</verse>
				<verse number="10">Ciniinnattee akka ossattuuf ajaja ani kenne waan eeggatteef, anille sa'aatii haga ilaalchaa, ta worra lafa irra le'u haga ilaaliisaaf biyya lafaa duudii irratti dhuttu irraa si eega.</verse>
				<verse number="11">Ani ariifadhee hin dhufa. Eennulle kallacha keeti akka hin fudhanne waan qaddu jabeessii qabadhu.</verse>
				<verse number="12">Nama injifatu Galma Waaqa kiyyaa keessatti utubaa tolcha; ijjumaa keessaa hin bawu. Maqaa Waaqa kiyyaa, maqaa qachaa Waaqa kiyyaa ka Yerusaalemii haareya Waaqa kiyya biraa ol-gubba'aa gadi buutuu, maqaa kiyya haareyalle isa irratti hin barreessa.</verse>
				<verse number="13">“Nami gurra qabu, waan Ayyaanni Waaqaa wolde'oota kiristaanaatiin jedhu dhage'uu ti.</verse>
				<verse number="14">“Ergamaa wolde'a kiristaana Laa'odiiqeya'aatii akkas jedhii barreessi: Ka “Ameen” jedhamu, ka dhugaa-bayaa addatama'aa fi dhugaamessa te'e, ka madda dadaa Waaqaa te'e akkas jedha:</verse>
				<verse number="15">Ani hujii teeti hin beeka; ati o'aa yookiin qabbanowa'aa moti. O'aa yookiin qabbanowaa adoo teetee jiraate sila hin jaalladhaayyu.</verse>
				<verse number="16">Ati ammoo bulluqowa'a malee, o'aa yookiin qabbanowaa waan hin te'iniif, afaan kiyya keessaa si tufaara.</verse>
				<verse number="17">“Ati, ‘Ani dureessa, ani quufaleessa, womaa anaaf hin barbaachisu’ jetta; ammoo, ati deegaa, naassisaa, hiyyeessa, balla'aa, fi nafa-qullaa akka ka jirtu akka teete ifi hin beettu.</verse>
				<verse number="18">Maarre akka duroontuuf, worqii ibiddaan qulqulloonte akka bitatu, nafi-qullaan fokkisiisu akka hin mudhanneef woyaa adii akka bitattu, dhaggiisaafille akka dandeettu qorsa ilatti buufattu akka ana irraa bitattu si gorsa.</verse>
				<verse number="19">Ani worra jaalladhu duudii hin xixa, hin adaballe'e. Tanaaf jabaadhu, cubbuu irralle'ee deebi'i.</verse>
				<verse number="20">Kunoo, ani balbala dura dhaabbadhee balbala dhodhowa; eennulle qoonqoo tiyya dhage'ee yoo balbala anaaf bane, ani seenee isa woliin nyaadha, innille ana woliin nyaata.</verse>
				<verse number="21">Akkuma ani injifadhee Abbaa kiyya woliin barcumaa mootummaa isaa irra tee'e, nami injifatulle ana woliin barcumaa mootummaa tiyyaa irra akka tee'u hin tolcha.</verse>
				<verse number="22">“Nami gurra dhage'u qabu, waan Ayyaanni Waaqaa wolde'oota kiristaanaatiin jedhu dhage'uuti!” jedha.</verse>
			</chapter>
			<chapter number="4">
				<verse number="1">Kanaan duuba ani ilaalee, ol-gubba'atti balbala banante dhagge. Qoonqoon tanaan dura akka tultulla'aa anaan dubbattuun ani dhage'e, “Asi koy, waan kanaan duuba te'u ani sitti mudhisa!” jette.</verse>
				<verse number="2">Anille yoosuma Ayyaanaan jiraayyu; kunoo, ol-gubba'atti barcumaan mootumma'aa keyameera, barcumaa mootumma'aa san irra ka tee'eerutti jira.</verse>
				<verse number="3">Ka barcumaa mootumma'aa irra tee'eeru sunille, akka dhakoota Yaasiphisiitii fi Saardiyonii ka gatiin guddo'oo, calaqqisee mudhata. Adaala barcumaa mootumma'aa san hiituun Waaqaa ta akka dhakaa gatiin guddo'oo ka Simaaragidoos jedhamuu fakkaattu jirtiiyyu.</verse>
				<verse number="4">Adaala barcumaa mootumma'aa san, barcumaan mootumma'aa diddamii afur jiraayyu; isaan san irralle maanguddoon diddamii afur woyaa adii uffatanee, kallacha worqi'iin hujame keyatanee tetee'aneeraniiyyu.</verse>
				<verse number="5">Barcumaa mootumma'aa san keessaa ifi balaqqeetti'ii, qoonqo'oo fi gikkeessi mandiisu'uu baye. Barcumaa mootumma'aa san fuula duratti ifi torba ifiisatti jiraayyu; isaan sunille Ayyaanota Waaqaa torba.</verse>
				<verse number="6">Akkasuma, barcumaa mootumma'aa san fuula dura abbaayaan daaw'iti'ii, qulqulluun cabbii fakkaattu jirtiiyyu. Oddu'uu fi adaala barcumaa mootumma'aa, dadaan lubbuu qaddu arfan ta duraa fi duubaan ila hedduu qaddu jirtiiyyu.</verse>
				<verse number="7">Dadaan lubbuu qaddu ta qaraa neenqa fakkaatti; ta lammeesso'oo qotiyyoo fakkaatti; ta sadeesso'oo fuula fuula namaa fakkaatu qaddi; ta arfeesso'oo risaa koolaan ka'u fakkaatti.</verse>
				<verse number="8">Dadaan lubbuu qaddu arfanuu koola jaan jaan qaddi; keessaa fi gubba'alleen ila hedduu qaddi. Halkanii fi guyyaa adoo hafuura hin fudhatin, “Goottaan Waaqi waan mara dande'u, ka duri jiru, ka amma jiruu fi ka dhufu, Woyyicha, Woyyicha, Woyyicha!” jedhaa faarfatti.</verse>
				<verse number="9">Yennaa dadaan arfanuu, ka barcumaa mootumma'aa irra te'eeruu fi ka haga bara baraa jiraatuuf ulfinna, guddinna fi galata kennitu maraa,</verse>
				<verse number="10">manguddooti diddamii afur, ka barcumaa mootumma'aa irra tee'eeru duratti jiganee, ka haga bara baraa jiraataa te'e le'uuf sagadaaraniiyyu; kallacha ifiille barcumaa mootumma'aa dura keyanee,</verse>
				<verse number="11">“Ati waan mara waan daddeef, isaaniille fedha keetiin waan dadamanee fi waan jiraataneef, Waaqa Goottaa keenna, ulfinna, guddinnaa fi baallii fudhatuu qadda” jedhiisatti jiraniiyyu.</verse>
			</chapter>
			<chapter number="5">
				<verse number="1">Achiin duuba ka barcumaa mootumma'aa irra tee'eeru, kitaaba mara'aa ka keessaa fi gubbaa barreeffamee, chaappaa torbaan dhowameeru harka middichaan qabateeruun dhagge.</verse>
				<verse number="2">Ergamaan Waaqaa jabaan tokko qonqoo guddo'oon, “Ka chaappaa irraa rigee kitaaba mara'aa san banu'uu male eennu?” jedhaa lallabuun dhagge.</verse>
				<verse number="3">Te'uu malee ol-gubbaa keessa yookiin lafa irra, lafaan jalalle, ka kitaaba mara'aa san banee keessa isaa ilaaluu dande'u tokkolle hin jiruuyyu.</verse>
				<verse number="4">Ka kitaaba mara'aa san banee keessa isaa ilaalu'uu male waan hin jirreef, ani laalleffadhee booye.</verse>
				<verse number="5">Achiin duuba maanguddoota keessaa tokkochi, “Hin booyin! Kunoo, neenqi gosa Yihuda'aa, sanyiin Daawwitii injifateera; inni kitaaba mara'aa san baniisaa fi chaappaa torbaanuu irraa rigiisaaf hin dande'a” naan jedhe.</verse>
				<verse number="6">Achiin duuba, ka Hoolicha qalame fakkaatu tokko, dadaa lubbuu qaddu afurii fi maanguddootaan naanneffamee, odduu barcumaa mootumma'aa dhaabbateeruun dhagge. Hoolichi sun gaafa torbaa fi ila torba qaba; isaaniille Ayyaanota Waaqaa torba ka gara lafa duudi'ii ergamane.</verse>
				<verse number="7">Hoolichi sun dhufee, harka middicha ka barcumaa mootumma'aa irra tee'eeru irraa kitaaba mara'aa san fuudhe.</verse>
				<verse number="8">Yennaa inni kitaaba mara'aa san fuudhe, dadaan lubbuu qaddu afurii fi maanguddooti diddamii afur Hoolicha san fuula duratti gad laffatti jigane; tokkoon tokkoon isaanii waan daadimata kolbaa Waaqaa te'e kiraara gudda'aa fi girgiraa worqi'iin hujame ka hixaanaan guutame qabataneeraniiyyu.</verse>
				<verse number="9">Isaan faaruu haareya faarfataa, “Ati kitaaba mara' aa san fudhatiisaaf, chaappota irraa rigiisaafille ka malte; sababille ati qalantee, dhiiga keetiin gosa maraa keessaa, afaan maraa keessaa, kolbaa maraa keessaa, sanyii nama maraa keessaa, namoota Waaqaaf woddeerta.</verse>
				<verse number="10">Waaqa keennaaf, akka isaan mootumma'aa fi hayyoota te'anu gooteerta; isaaniille lafa irratti hin mooyan” jedhane.</verse>
				<verse number="11">Kanaan duuba ilaalee, qoonqoo ergantoota heddu'uu dhage'e; laakkossi isaaniille kuma heddu'uu fi miloona heddu'u. Isaan adaala barcumaa mootumma'aa, adaala dadaa lubbuu qadduutii fi maangudootaa naannayaneeran.</verse>
				<verse number="12">Isaan qoonqoo guddo'oon, “Hoolichi qalame sun, baallii, durummaa, qarummaa, hunna, ulfinna, guddinnaa fi galata fudhatu'uu male” jedhanee faarsane.</verse>
				<verse number="13">Achiin duuba dadaan ol-gubba'aa, ta lafa irraa, ta laafaan jalaa, ta abbaayaa keessaatii fi ta isaan mara keessa jirtu marti, “Galanni, guddinni, ulfinnii fi baalliin, ka barcumaa mootumma'aa irra tee'eeruu fi Hoolichaaf, bara baraa haga bara baraa te'u” jedhaa faarfatanuun dhage'e.</verse>
				<verse number="14">Dadaan lubbuu qaddu arfan, “Ameen!” jette; maanguddootille gad jiddee sagadde.</verse>
			</chapter>
			<chapter number="6">
				<verse number="1">Achiin duuba Hoolichi sun chaappaa torba keessaa ka qaraa banuun dhagge; dadaa lubbuu qaddu arfan keessalle'ee tokkochi qoonqoo akka mandiisu'uutiin, “Koy!” jedhuun dhage'e.</verse>
				<verse number="2">Anille midhadhee, farda adii tokko dhagge; ka farda san irra tee'eerulle daaya qabateera; kallachi isaaf kennamee, innille akka mooyataa tokkoo mooyatiisaaf gad baye.</verse>
				<verse number="3">Yennaa Hoolichi sun chaappaa lammeessoo bane, dadaan lubbuu qabu ka lammeesso'oo, “Koy!” jedhuun dhage'e.</verse>
				<verse number="4">Achiin duuba fardi dhibiin diimaan ibiddi gad baye; ka farda san irra tee'eerulle, akka nageya lafa irraa balleesuu fi akka namooti wol qalanu akka godhuuf baalliin kennanteef; goraadeen guddaalle kennanteef.</verse>
				<verse number="5">Yennaa Hoolichi sun chaappaa sadeesso'oo bane, dadaan lubbuu qabu ka sadeesso'oo, “Koy!” jedhuun dhage'e. Anille achi midhadhee farda gurraacha tokko dhagge; ka farda san irra tee'eeru waan ittiin madaalanu harkatti qabateera.</verse>
				<verse number="6">Qoonqoo dadaa lubbuu qaddu afur keessaa baatu fakkaattu dhage'e; qoonqoon sun, “Qamadiin waan ittiin saffaranu diqqaa tokkocha te'u mindaa hujii guyyaa tokkoo, garbuun waan ittiin saffaranu diqqaa sad te'u mindaa guyyaa tokkoo te'uu ti! Ejersa zayiti'iitii fi muka woyinii hin balleessin” jettuun dhage'e.</verse>
				<verse number="7">Yennaa Hoolichi sun chaappaa arfeesso'oo bane, dadaan arfeesso'oo, “Koy!” jedhuun dhage'e.</verse>
				<verse number="8">Ani midhadhee, farda borora tokko dhagge; ka farda san irra tee'eeru maqaan isaa, “Du'a” jedhama; mootummaan du'aalle dubaan isa hordofiisatti jirtiiyyu. Du'aa fi mootummaan du'aa goraade'een, beelaan, bala'aa fi bineensota lafa irraatiin akka ijjeesanuuf, lafa irratti harka afur keessaa harka tokko baalliin isaaniif kennante.</verse>
				<verse number="9">Yennaa Hoolichi sun chaappaa shaneesso'oo bane, lubbuu worra marroo Dubbii Waaqaatii fi marroo dhugaa bayaneef qalamanee, addee ciincaan ciinceffamu jalatti dhage.</verse>
				<verse number="10">Isaanille qoonqoo guddo'oon, “Goottaa ol aana'a, woyyichaa fi dhugaamessa, worra lafa tana irra le'u irratti murtee, dhiiga keenna nu'uuf adoo hin baasin, haga yoomii turta?” jedhaa iyyane.</verse>
				<verse number="11">Achiin duuba tokkoo tokkoofuu woyaan adiin kennante; haga laakkossi tajaajiltoota isaaniif lansaatii fi obboleeyyan isaanii, ka akkuma isaanii ijjeefamanuu guutuu te'utti, haga diqqoo akka ossatanu itti himame.</verse>
				<verse number="12">Hoolichi chaappaa jayeesso'oo banuun dhagge. Tacho'i lafaa guddaan te'e; aduun akka cile'ee gurraachotte; jiinille guutuma guutu'utti akka dhiigaa diimate.</verse>
				<verse number="13">Akkuma midhaan harru'uu ka hin bilchaatin qilleensa jaba'aan hargufamee harca'u, urjooti gubba'aa gadi lafatti harcaate.</verse>
				<verse number="14">Gubbaan akka kitaaba mara'aa marantee tarte; gaarotaa fi oddoolli duudiin addee ifii irraa balleeffamane.</verse>
				<verse number="15">Kanaan duuba, moototi lafaa, bulchitooti, abbootiin duulaa, dureeyyiin, hunnaammeyyiin, garbichaa fi ka garbicha hin te'in marti, godootaa fi rassoota gaarotaa keessa dhokatane.</verse>
				<verse number="16">Gaarotaa fi rassootalle'een, “Nu irratti jiga'a, ila ka barcumaa mootumma'aa irra tee'eeruutii fi mufii Hoolichaa jalaa nu dhossa'a.</verse>
				<verse number="17">Guyyaan guddaan isaan mufatanu geyeera; eentu dura dhaabbachuu dande'a ree?” jedhane.</verse>
			</chapter>
			<chapter number="7">
				<verse number="1">Kanaan duuba ergantooti Waaqaa arfan, moggaa lafaa arfanuu dhaabbatanee, akka lafatti yookiin abbaayaa guddo'otti, yookiin muka kamille'etti qileensi hin dhoonne, qileensa maddii arfanii dhoogganuun dhagge.</verse>
				<verse number="2">Achiin duuba ergamaan Waaqaa ka dhibiin ka chaappaa Waaqa jiraata'aa qabu gara aduun baatuun dhufuun dhagge; innille, ergantoota Waaqaa arfan, ta akka lafaa fi abbaayaa guddoo miidhanuuf baalliin isaanii kennanteen, qoonqoo ol qabatee,</verse>
				<verse number="3">“Adda tajaajiltoota Waaqa keenaatti haga chaappaa dhoonnu, lafa yookiin abbaayaa guddoo, yookiin mukoota hin miidhina'a” jedhee iyye.</verse>
				<verse number="4">Ani laakkossa worra chaappaan itti dhowameelle dhage'e; worri gosa Israa'elii mara keessaa chaappa'aan dhowame kuma dhibba tokkoo fi kuma afurtamii afur.</verse>
				<verse number="5">Gosa Yihudaa keessaa kuma kudha lama, gosa Ruubenii keessaa kuma kudha lama, gosa Gaadii keessaa kuma kudha lama,</verse>
				<verse number="6">gosa Aseerii keessaa kuma kudha lama, gosa Niftaalemii keessaa kuma kudha lama, gosa Minaase'ee keessaa kuma kudha lama,</verse>
				<verse number="7">gosa Shimi'oonii keessaa kuma kudha lama, gosa Lewwi'ii keessaa kuma kudha lama, gosa Yisaakorii keessaa kuma kudha lama,</verse>
				<verse number="8">gosa Zebuloonii keessaa kuma kudha lama, gosa Yoseef keessaa kuma kudha lama, gosa Beniyaaminii keessaa kuma kudha lamatti chaappaan dhowame.</verse>
				<verse number="9">Kanaan duuba gumiin bindillaan ta nami tokkolle laakkowee hin dandeenne gosa biyya adda addaa mara keessaa, gosa mara keessaa, kolbaa maraa fi afaan adda addaa mara keessaa dhufane dhaabbataneeranuun dhagge; isaan woyaa adii uffatanee, baala meexxi'ii harkatti qabatanee, barcumaa mootumma'aatii fi Hoolichaa dura dhaabbataneeraniiyyu.</verse>
				<verse number="10">Isaan qoonqoo guddo'oon, “Fayyinni Waaqa keenna ka barcumaa mootumma'aa irra tee'eeruu fi Hoolicha biraa dhaggama!” jedhanee iyyane.</verse>
				<verse number="11">Ergantooti Waaqaa martinuu naannoo barcumaa mootumma'aa, maanguddootaatii fi dadaa lubbuu qaddu arfanii dhaabbataneeraniiyyu; barcumaa mootummaa Waaqaa duratti addan gad gombifamanee Waaqaaf sagadanee,</verse>
				<verse number="12">“Ameen! Waaqa keennaaf leelloon, guddinni, qaruun, galanni, ulfinni, hunnaa fi jabeenni bara baraa haga bara baraa te'u! Ameen!” jedhane.</verse>
				<verse number="13">Achiin duuba maanguddoota keessaa tokkochi, “Worri woyaa adii uffateeru kun eennu fa'a? Eessaa dhufane?” jedhee na gaafate.</verse>
				<verse number="14">Anille, “Goottaa kiyya, si'ittuu beeka” jedheen. Innille, “Isaan worra rakkinna guddaa keessaa bayanee dhufane; woyaa ifiille dhiiga Hoolichaatiin dhiqatanee addeeffataneeran.</verse>
				<verse number="15">Tanaaf isaan barcumaa mootumma'aa ka Waaqaa dura dhabbatanee, halkanii fi guyyaa Galma Waaqaa keessatti isa tajaajilan; ka barcumaa mootumma'aa irra tee'eerulle dunkaana ifii isaan gubba'atti hin diriirsa.</verse>
				<verse number="16">Haganaan achi hin beelowanu; deebi'aneelle hin dheebotanu, aduun isaan hin dhoottu, o'i finiinaalle isaan hin gubu.</verse>
				<verse number="17">Sababille, Hooleen odduu barcumaa mootumma'aa jiru tissee isaanii hin te'a; gara madda bisaan jiru'uulle isaan hin geessa. Waaqille ila isaanii irraa imimmaan mara hin haqa” anaan jedhe.</verse>
			</chapter>
			<chapter number="8">
				<verse number="1">Yennaa Hoolichi chaappaa torbeesso'oo bane, ol-gubba'atti gara daqiiqaa soddoomaa cadheessi te'e.</verse>
				<verse number="2">Achiin duuba ani ergantoota Waaqaa torba ta Waaqa dura dhaabbattu dhagge; tultullaan torballe isaaniif kenname.</verse>
				<verse number="3">Ergamaan Waaqaa ka dhibiille girgiraa worqi'iin hujame qabatee dhufee, addee ciincaan itti ciinceffamu bira dhaabbate; innille addee ciincaan itti ciinceffamu ta worqi'iin hujantee barcumaa mootummaa Waaqaa dura jirtu irratti, daadimata worra Waaqaaf woyyoome maraa woliin akka dhiyeessuuf, hixaanni bacaan itti kenname.</verse>
				<verse number="4">Aarri hixaanaalle daadimata worra Waaqaaf woyyoomee woliin harka ergamaa Waaqaa irraa gara fuula Waaqaa ol ka'e.</verse>
				<verse number="5">Ergamaan Waaqaa sunille girgiraa san harkatti qabatee ibidda ciinca'aa itti guutee gad gara lafaa qolaanse; gikkeessi mandiisu'uu, huuruun, balaqqeessi balaqqeetti'iitii fi tacho'i lafaalle te'e.</verse>
				<verse number="6">Achiin duuba ergantooti Waaqaa torba ta tultullaa torba qabateertu tultullaa afuufiisaaf qophootte.</verse>
				<verse number="7">Ergamaan Waaqaa ka qaraa tultullaa ifii afuufe. Dhakaan bokkeyaatii fi ibiddi dhiigaan makame lafatti gad bu'ane; lattille harka sadi keessaa harki tokko gubatte; mukootille harka sadi keessaa harki tokko gubatane; marri bisileelle martinuu gubate.</verse>
				<verse number="8">Ergamaan Waaqaa ka lammeesso'oolle tultullaa ifii afuufe. Wonni akka gaara gudda'aa fakkaatulle ibiddaan gubataa abbaayaa guddo'otti qolaanfame; abbaayaan guddoolle harka sadi keessaa harki tokko dhiiga teete.</verse>
				<verse number="9">Dadaan lubbuu qaddu ta abbaayaa guddoo keessa jirtu, harka sadi keessaa harki tokko duute; hobolooti gugurddootille harka sadi keessaa harki tokko muxuqqi jedhane.</verse>
				<verse number="10">Ergamaan Waaqaa ka sadeesso'oolle tultullaa ifii afuufe. Urjiin guddoon ta akka xassa'aa bobeettu lagoota harka sadi keessaa harka tokkoo fi maddoota bisaaniititti ol-gubbaa irraa buute.</verse>
				<verse number="11">Maqaan urjii saniille, “Hadheesso” jedhama. Bisaanille harka sadi keessaa harki tokko hadhowaa te'e; bisaan hadhowaa waan te'eef namooti hedduun du'ane.</verse>
				<verse number="12">Ergamaan Waaqaa ka arfeesso'oo tultullaa ifii afuufe. Ifi isaanii harka sadi keessaa harki tokko akka dukkanowuuf, ka adu'uu harka sadi keessaa harki tokko, ka ji'aa harka sadi keessaa harki tokkoo fi ka urji'ii harka sadi keessaa harki tokko dhowame; ifi guyya'aa harka sadi keessaa harka tokko, ifi halkaniille harka sadi keessaa harka tokko ifa akka hin kennine dhooggame.</verse>
				<verse number="13">Achiin duuba midhadhee, risaan tokko waaqa keessa koolaan ka'aa qoonqoo guddo'oon, “Ergantooti Waaqaa sadi ta hatte, waan tultullaa afuuttuuf, worra lafa irra le'uuf aanne'e! Aaanne'e! Aanne'e!” jedhaa iyyuun dhage'e.</verse>
			</chapter>
			<chapter number="9">
				<verse number="1">Ergamaan Waaqaa ka shaneesso'oo tultullaa afuufe. Ani urjii ol-gubbaa irraa gadi buuteertu dhagge; urjii saniif furtuun boolla qile'ee kennante.</verse>
				<verse number="2">Yennaa urjiin sun boolla qilee san bante, aarri akka aara boolla ibiddaa guddaa keessaa bawu fakkaatu keessaa baye. Aara boolla keessaa bayeen, adu'uu fi qilleensi dukkanowane.</verse>
				<verse number="3">Aara san keessaa awwaannisooti bayanee lafatti bu'ane; baalliin akka baallii makkaa jirtu kennanteef.</verse>
				<verse number="4">Isaan namoota adda ifii irratti chaappaa Waaqaa hin qanne callaa malee, marra lafaa, yookiin waan latee bisilee te'e mara, yookiin muka akka hin miine itti himame.</verse>
				<verse number="5">Awwaannisootille ji'a shan callaa akka isaan farrisiisanuuf malee, akka ijjeesanuuf baalliin isaaniif hin kennanne; farri isaan farranu sunille farra akka yennaa makki nama ciniine namatti dhage'amuu ti.</verse>
				<verse number="6">Guyyoota san namooti du'a barbaadan, ammoo hin dhaggatanu; du'iisaafille hin halchan, duuti ammoo isaan duraa hin baqatti.</verse>
				<verse number="7">Awwaannisooti fardoo lolaaf qophootte fakkaatan; mataa ifii irralle'etti waan akka kallacha worqi'ii fakkaatu keyataneeran; fuulli isaaniille fuula namaa fakkaata;</verse>
				<verse number="8">rifeensi isaanii akka rifeensa mataa dubarti'ii fakkaata; ilkaan isaaniille ilkaan neenqaa fakkaata.</verse>
				<verse number="9">Isaan qomoo, qomoo sibiilaa fakkaattu qaban; qoonqoon koola isaaniille hididdeessa garreettota lolaa ka fardo'oon harkifamanu heddu'uu, ka gara lolaa gulufanuu fakkaatti.</verse>
				<verse number="10">Isaan akka makkaa eege'ee fi ilkattii qaban. Hunni isaan ittiin namoota ji'a shan farrisiisanulle eegee isaanii irra jirti.</verse>
				<verse number="11">Isaan mootii qaban; innille ergamaa boolla qile'eeti; maqaan ergantichaa afaan Ibrootaatiin, “Abadoon”, afaan Griikiitiin, “Apholiyon” jedhama; akkas jechuulle, “Balleesso” jechu'u.</verse>
				<verse number="12">Aanneen qaraa dabarteerti; kunoo kanaan duuba ammalle aanneen lama ta dhibiin hin dhutti.</verse>
				<verse number="13">Ergamaan Waaqaa ka jayeesso'oo tultullaa ifii afuufe. Gaafa arfan addee ciincaan itti ciinceffamuu, ka worqi'iin hujamee fuula Waaqaa dura jiruu irraa qoonqoon dhuttuun ani dhage'e.</verse>
				<verse number="14">Qoonqoon sunille ergamaa Waaqaa ka tultullaa jayeesso'oo qabateeruun, “Ergantoota Waaqaa arfan ta laga Efraaxiisii guddichatitti hidhamane hiiki!” jette.</verse>
				<verse number="15">Sanyii namaa harka sadi keessaa harka tokko akka ijjeesanuuf, sa'aatii tanaaf, guyyaa kanaaf, ji'aa kanaa fi woggaa kanaaf, ergantooti Waaqaa arfan ta qophoyaneeranu hiikamane.</verse>
				<verse number="16">Ani laakkossa loltoota fardaan loltuulle dhage'e; laakkosi isaanii miloonii dhibba lama.</verse>
				<verse number="17">Fardo'oo fi worra fardoo san irra tee'eeruulle ani mudhi'iin dhagge. Isaan qomoo sibiilaa diintuu akka ibiddaa, gurraattii akka baddeessa'aatii, fi bifa bookaa fakkaattu qaban. Mataan fardoo sanii mataa neenqaa fakkaata; afaan isaanii keessalle'ee ibiddi, aarrii fi dhakaan bobe'u baya.</verse>
				<verse number="18">Balaa sadiin afaan fardo'oo keessaa bayeen, jechuun ibiddaan, aaraa fi dhakaa bobe'uun sanyiin namaa harka sadi keessaa harki tokko ijjeeffante.</verse>
				<verse number="19">Sababille hunni fardoo sanii afaanii fi eegee isaanii keessa jirti; eegeen isaanii bofa fakkaatti; isiille mataa waan qadduuf, isaan isi'iin kolbaa miidhan.</verse>
				<verse number="20">Worri balaa kanaan hin du'in hafane ammalle hujii harka ifii irraa hin deebine. Isaan durriisota, akkasuma waaqota dharaa ka worqii, meetii, sageettuu, mukaa fi dhakaa irraa hujamane, ka dhagguu, yookin dhage'uu, yookiin ideemuu hin dandeenne waaqonfatiisa hin lakkinne.</verse>
				<verse number="21">Isaan ijjeechaa, xanuu, sagaagaluu yookiin hatuu irraa hin deebine.</verse>
			</chapter>
			<chapter number="10">
				<verse number="1">Kanaan duuba ergamaan Waaqaa ka dhibiin hunnaamessi ol-gubbaa irraa gadi bu'uun dhagge. Inni duumensa maratee, mataa ifii irratti hiituu Waaqaa qaba; fuulli isaa aduu fakkaata; miilli isaalle utuboota ibiddaa fakkaata.</verse>
				<verse number="2">Inni Kitaaba mara'aa diqqaa banameeru harkatti qabateera; miila ifii middicha abbaayaa guddoo irra, miila bitaacha lafa irra keyate;</verse>
				<verse number="3">qoonqoo guddoo ta akka neenqa dhangaa dhoowuutiin iyye. Yennaa inni iyye mandiisuun torba qoonqoo ifii dhageessitte.</verse>
				<verse number="4">Yennaa mandiisuun torba mandiite, ani barreessiisaaf qophoyeeraayyu; ol-gubbaa irraa ammoo, “Waan mandiisuun torba dubbatte cufii gadha'atti qabadhu malee, hin barreessin” qoonqoo jettu dhage'e.</verse>
				<verse number="5">Kanaan duuba ergamaa Waaqaa ka abbaayaa guddo'oo fi lafa irra dhaabbateeruun dhagge sun harka ifii middicha gara ol-gubba'aa ol kaase.</verse>
				<verse number="6">Innille maqaa Waaqa bara baraa haga bara baraa jiraatuutiin, ka ol-gubba'aa fi waan isii keessa jiru, ka lafaa fi waan isii keessa jiru, ka abbaayaa guddo'oo fi waan isii keessa jiru dadeetiin kakatee, “Yoona hin turu!</verse>
				<verse number="7">Guyyoota ergamaan Waaqaa ka torbeesso'oo tultullaa ifii afuufutti ammoo, akkuma inni raagota tajaajiltoota ifiititti mudhisetti dhossaan Waaqaa hin muummotti” jedhe.</verse>
				<verse number="8">Achiin duuba qoonqoon ani ol-gubbaa irraa dhage'e tuun ammalle, “Dhaqiitii harka ergamaa Waaqaa, ka abbaayaa guddo'oo fi lafa irra dhaabbateeru irraa, Kitaaba diqqicha mara'aa, ka banameeru fudhadhu” jettee natti dubbatte.</verse>
				<verse number="9">Anille gara erganticha Waaqaa dhaqee Kitaaba diqqicha mara'aa san akka anaaf kennu gaafadhe; innille, “Fudhadhuu nyaadhu! Inni afaan keeti keessatti akka dammaa hin mi'owa, gadhaa keeti keessatti ammoo hin hadhowa” naan jedhe.</verse>
				<verse number="10">Kitaaba diqqicha san harka ergamaa Waaqaa irraa fuudhee nyaadhe; afaan kiyya keessatti akka dammaa mi'oye; nyaadheen duuba ammoo gadhaa kiyya keessatti hadhowe.</verse>
				<verse number="11">Achiin duuba, “Ati marroo kolbaa adda addaa, marroo gosa biyya adda addaa, marroo afaan adda addaatii fi marroo mootota adda addaa raaga dubbatuu qadda” jedhamee natti himame.</verse>
			</chapter>
			<chapter number="11">
				<verse number="1">Achiin duuba uleen ittiin mikanu ta leemma fakkaattu naaf kennante; analle'een, “Dhaqiitii Galma Waaqaatii fi addee ciincaan itti ciinceffamu miki; worra achitti waaqonfatulle laakkoy.</verse>
				<verse number="2">Addee Galma Waaqaatiin fuula dura jirtu ammoo hin mikin. Sababille addeen sun worra Yihudoota hin te'iniif kennanteerti. Isaan qachaa woyyicha ji'a afurtamii lama irra hirbeessan.</verse>
				<verse number="3">Ani dhugaa baatota tiyya lamaaf hunna hin kenna; isaaniille woyaa gaddaa uffatanee, guyaa kuma tokkoo fi dhibba lamaa fi jaatama hin raagan” jedhame.</verse>
				<verse number="4">Dhugaa baatoti lama, ta Waaqa Goottaa biyya lafaa dura dhaabbattu tun, muka ejersaa lamaa fi waan ifi irra keyamu lama.</verse>
				<verse number="5">Eennulle isaan miidhiisaaf yoo barbaade, ibiddi afaan isaanii keessaa bayee diina isaanii hin balleessa; ka isaan miidhiisaaf barbaadu mara akka kanaan ijjeefaman.</verse>
				<verse number="6">Isaan guyyoota raaga raaganu san, akka bokkeenni hin roonne gubbaa cufiisaaf baallii qaban; akkasuma bisaan dhiiga godhiisaa fi yenna fedhane mara balaa te'e maraanu lafa dhowiisaaf baallii qaban.</verse>
				<verse number="7">Yennaa isaan dhugaa bayiisa fixatane, bineensi hamaan boolla qilee keessaa bayee isaan adhee injifatee, hin ijjeesa.</verse>
				<verse number="8">Reeffi isaaniille hodhicha guddaa qachaa gudda'aa irra hin ciciisa; qachaan kun addee Goottaan isaanii itti fannifame, ta yennaa fakkeennaan dubbatantu Sodoom yookiin Gibxi jedhantu.</verse>
				<verse number="9">Kolbaa adda addaa keessaa, gosa adda addaa keessaa, afaan adda addaatii fi gosa biyya adda addaa keessaa worri dhufane, guyyaa sadii fi wodhakkaa reeffa isaanii hin daawwa'atan, hin awwaalchisanulle'e.</verse>
				<verse number="10">Raagoti lamaan tun worra lafa irra le'anu waan farrisiisaneeranuuf, worri lafa irra le'anu du'a raagota tanaatitti gammadanee jilifatan; woliifille kennansa hin kennan.</verse>
				<verse number="11">Guyaa sadii fi wodhakka'aan duuba ammoo, hafuurri jiru'uu Waaqa biraa dhufee itti gale; isaanille ka'anee miila ifiitiin dhaabbatane; worri isaan dhagge duudiin bararaqe.</verse>
				<verse number="12">Achiin duuba ol-gubbaa irraa qoonqoo guddoo ta, “Asi baya'a!” isaaniin jettu dhage'ane; diinoti isaanii adoo ilaalanu duumensa keessa gara ol-gubba'aa bayane.</verse>
				<verse number="13">Sa'aatuma sanitti tacho'i lafaa guddaan te'ee, qachaan sun harka kudhan keessaa harki tokko diigame; tacho'a lafaa saniin namooti kumi torba du'ane; worri hafanelle bararaqanee, Waaqa ol-gubba'aatiif ulfinna kennane.</verse>
				<verse number="14">Aanneen lammeesso'oo dabarteerti; kunoo aanneen sadeesso'oo dhufaarti.</verse>
				<verse number="15">Ergamaan Waaqaa ka torbeesso'oolle tultullaa ifii afuufe. Ol-gubbaalle'etti qoonqoon hedduun guddoon, “Mootummaan biyya lafaa, ta Goottaa keennaatii fi ta Kiristoosii isaa teete; innille bara baraa haga bara baraatitti hin moowa” jettu dhage'ante.</verse>
				<verse number="16">Maanguddooti diddamii afur, ka fuula Waaqaa duratti barcumaa ifii ka mootumma'aa irra tee'aneeranulle, addaan gombifamanee Waaqaa sagadanee,</verse>
				<verse number="17">“Waaqa Goottaa waan mara dandeettu, ka ammaa fi durille jirtu, hunna teeti guddoo fudhattee waan mooteef, si galateeffanna.</verse>
				<verse number="18">Worri Yihudoota hin te'in mufate; mufiin teetille dhutte; yennaan worri du'e muraa dhaggatulle geette; yennaan tajaajiltooti teeti raagotii fi worri si'iif woyyoome, worri maqaa keeti ulfeessu worri didiqqa'aa fi worri gugurdaan, gatii ifii dhaggatanu geette; yennaan worra lafa balleesse, balleessitulle geette” jedhane.</verse>
				<verse number="19">Achiin duuba Galmi Waaqaa ka ol-gubba'aa baname; Galma Waaqaa keessatti saanduqi Gondooroo isaa mudhate. Balaqqettiin balaqqittee, huuruun dhage'antee, mandiisuun mandiitee, latti tachootee, dhakaan bokkeyaa guddaalle bu'e.</verse>
			</chapter>
			<chapter number="12">
				<verse number="1">Kancirri guddaan tokko ol-gubba'atti mudhate; dubartiin aduu uffattee, ji'a miila jala keyattee, kallacha urjoota kudha lamaa mata'atti keyatteertu takka mudhatte.</verse>
				<verse number="2">Isiin ulfa qaddi; yennaa deyiisaaf ciniinsifattu, ciniinsu'uun rakkattee iyyite.</verse>
				<verse number="3">Kancirri dhibiille ol-gubba'atti mudhate; jawween guddoon diintuun, ta mataa torbaa, ta gaafa kudhan qadduu fi kallacha torba mata'atti keyateertu takka mudhatte.</verse>
				<verse number="4">Eegeen isi'ii urjoota harka sadi keessaa harka tokko ol-gubba'aa harkittee gad lafatti qolaansite. Jawween sun, akkuma dubartittiin deetteen mucaa isiin deettu liqinsiisaaf, isii deya geette dura dhaabbatte.</verse>
				<verse number="5">Isiin ilma gosa biyya maraa ulee sibiilaa ta bokku'uutiin bulchu deette; mucaan gara Waaqaatii fi gara barcumaa mootummaa ifii ol fudhatame.</verse>
				<verse number="6">Dubartittiille, gara addee Waaqi akka isiin guyyaa kuma tokkoo fi dhibba lamaa fi jaatamaaf, waan ittiin leetu dhaggattuuf qopheessee, gara lafa goomole'ee baqatte.</verse>
				<verse number="7">Kanaan duuba ol-gubballe'etti lolli ka'e. Mikaa'elii fi ergantooti isaa jawwee san lolane; jawwe'ee fi ergantuun isi'iille deebisane isaan lolane;</verse>
				<verse number="8">te'uu malee jawwe'ee fi ergantooti isi'ii injifatamane; addee ol-gubba'atti qabanulle dhabane.</verse>
				<verse number="9">Jawween guddoon gad qolaanfante; isiin Diyaabiloosii yookiin Seexana biyya lafaa duudii wollaalichise jedhamu, dhudhuufaa bara durii ti. Isiin gad gara lafaa qolaanfante; ergantooti isi'iille isii woliin qolaanfante.</verse>
				<verse number="10">Anille ol-gubbaa keessaa qoonqoo guddoo dhage'e; isiilleen, “Amma fayyinni, hunni, mootummaan Waaqa keennaatii fi baalliin Kiristoosii isaa dhutteerti; himattooti obboleeyyan teennaa, ta halkanii fi guyyaa Waaqa keenna duratti isaan himataa turtelle gad qolaanfanteerti.</verse>
				<verse number="11">Obboleeyyan teennalle, dhiiga Hoolichaatii fi jecha dhugaa bayiisa ifiitiin isa mooyataneeran; lubbuu ifii adoo hin jaallatin du'aaf dabarsanee ifi kennaneeran.</verse>
				<verse number="12">Maarre yoona ol-gubbootii fi worri isaan keessa leetanu gammada'a! Lafaa fi abbaayaa guddo'o, isiniif ammoo aanne'e! Sababille Seexanni yennaa gabaadduu callaa akka qabu beekee, mufii gudda'aan gadi gara keessan dhufeera.</verse>
				<verse number="13">Jawween sun gara lafaatitti akka gad qolaanfatte yennaa beette, dubartittii ilma deette san ari'utti kaate.</verse>
				<verse number="14">Dubartittiin ammoo gara lafa goomole'ee, addee itti woggaa sadii fi wodhakka'aaf waan ittiin leetu dhaggattu sanii, akka koolaan kaatuuf koolli risaa guddichaa lama isi'iif kenname.</verse>
				<verse number="15">Achiin duuba jawween sun akka dubartiin sun lola'aan fudhatantuuf, bisaan akka lagaa, afaan ifii keessaa, dudda isi'ii duubaan gadi naxxe.</verse>
				<verse number="16">Latti ammoo dubartittii gargaarte; afaan ifii bantee laga jawween afaan ifii keessaa gadi naxxe san liqinsite.</verse>
				<verse number="17">Jawween sunille dubartii sanitti aartee, ijoollee isi'ii ta hatte woliin loliisaaf dhaxxe; isaan worra ajaja Waaqaa eeggatuu fi dhugaa baya Yesuusii qabatu.</verse>
				<verse number="18">Jawween sun maansa cinaa abbaayaa guddo'oo irra dhaabbatte.</verse>
			</chapter>
			<chapter number="13">
				<verse number="1">Kanaan duuba bineensi tokko abbaayaa guddoo keessaa bayuun dhagge. Bineensi sun gaafa kudhanii fi mataa torba qaba; gaafota ifii irralle'etti kallacha kudhaan, mataa ifii irralle'etti maqoota Waaqa faanshessanu qaba.</verse>
				<verse number="2">Bineensi ani dhagge sun qeeransa fakkaata; miilli isaa ammoo miila doobba'aa fakkaata, afaan isaalle afaan neenqaa fakkaata. Jawween tun hunna ifii, barcumaa mootummaa ifiitii fi baallii ifii guddoo bineensa sanii kennite.</verse>
				<verse number="3">Matoota bineensa sanii keessaa mataan tokkochi madaa ijjeettu waan qabu fakkaata; ammoo madaan sun fayyiteerti. Biyyi duudiin baaseffattee, bineensa san hordote.</verse>
				<verse number="4">Jawween baallii ifii bineensa kanaaf waan kenniteef, namooti isi'iif sagadane; akkasuma bineensa sanille'een, “Ka akka bineensa kanaa jiru eennu? Eentu isa loliisaafdande'a?” jedhaa sagadaneef.</verse>
				<verse number="5">Afaan jecha kooraa itiin dubbatuu fi Waaqa ittin fanshessu bineensa saniif kenname; ji'a afurtamii fi lama baalli'iin akka hujuufille eeyyam kenname.</verse>
				<verse number="6">Innille Waaqa, maqaa Waaqaa, addee ulfaattuu Waaqi le'uu fi worra ol-gubbaa keessa le'u faanshessiisaaf afaan banate.</verse>
				<verse number="7">Akka inni woyyoota lolee injifatuuf hunni isaaf kennante. Gosa, kolbaa, afaanii fi gosa biyya adda addaa mara irralle'etti baalliin kennanteef.</verse>
				<verse number="8">Haga biyyi lafaa dadantee jalqabee, worri maqaan isaanii kitaaba jiru'uu ka Hoolicha qalamee keessatti hin barreeffamin, namooti lafa irra le'anu marti bineensa saniif hin sagadan.</verse>
				<verse number="9">Nami gurra qabu dhage'uu ti!</verse>
				<verse number="10">Nami booji'amu, hin booji'ama; nami goraade'een ijjeefamu goraadumaan ijjeefama. Ciniinnatanee ossiisaa fi addatamiisi kolbaa Waaqaa yenna tana barbaachitti.</verse>
				<verse number="11">Achiin duuba bineensi dhibiin lafa keessaa bayuun dhagge. Akka hoole'ee gaafa lama qaba, ammoo akka jawwe'ee dubbate.</verse>
				<verse number="12">Inni maqaa bineensa qaraatiin baallii guutu'uun hujiisatti jiraayyu; lafaa fi worri isii irra le'anu maraa, bineesa qaraa ka madaa ijjeettu irraa fayye akka waaqonfatanu godhe.</verse>
				<verse number="13">Kolbaa duralle'etti haga ibidda ol-gubbaa irraa gad gara lafaa buusiisaatitti bilbaasa gugurddaa huje.</verse>
				<verse number="14">Maqaa bineensa qaraatiin bilbaasa akka hujuuf baalliin waan kennanteertuuf, worra lafa irra le'anu wollaalchise; bineensa goraade'een madayee, ammoo ka lubbuun jiruuf, fakkii akka dhaassisanuufille ajaje.</verse>
				<verse number="15">Fakkiin bineensa qaraa dubbatiisa akka dandeettu hafuura akka isi'iif kennuu fi worra fakkii tanaaf hin saganne maraa akka ijjeessisuuf baalliin keennante.</verse>
				<verse number="16">Akkasuma diqqa'aa fi guddaan, dureessii fi hiyyeessi, gootta'aa fi garbichi marti harka middicha irratti yookiin adda ifii irratti beessisa akka godhatanu hunnaan tolche.</verse>
				<verse number="17">Beessisa bineensa qaraa ka maqaa isaa yookiin laakkossa maqaa isaa mudhisu, yoo ifi irraa qabaate malee, nami tokkolle bitatu'uu fi gurguratuu akka hin dandeeneef akkasi tolche.</verse>
				<verse number="18">Wonni tun qarummaa barbaaddi. Laakkossi kun laakkossa namaa waan te'eef, nami qalbii qabu maraa laakkossa bineensa kanaa herregee bira gewuu ti; laakkossi isaalle, dhibba jaa fi jaatamii fi ja.</verse>
			</chapter>
			<chapter number="14">
				<verse number="1">Achiin duuba midhadhee, Hoolichi gaara Xiyoonii irra dhaabbatuun dhagge; worri maqaan isaatii fi maqaan Abbaa isaa adda isaani'iititti barreeffameerulle, namooti kuma dhibbaa fi kuma afurtamii fi afur isa woliin jiraniiyyu.</verse>
				<verse number="2">Qoonqoo akka qoonqoo bisaan heddu'uutii fi gikkeessa mandiisuu guddo'oo jirtu ol-gubbaa keessaa dhage'e; qoonqoon ani dhage'e sun qoonqoo kiraara gugurda'aa ka worri kiraara dhowu dhowuu fakkaatti.</verse>
				<verse number="3">Isaanille barcumaa mootumma'aa duratti, dadaa lubbuu qaddu afurii fi maanguddoo diddamii fi afur duratti faaruu haareya faarsane. Worra lafa irraa wodame, worra kuma dhibbaa fi kuma afurtamii fi afur malee, nami tokkolle faaruu san baratiisaaf hin dandeenne.</verse>
				<verse number="4">Worri kun waan qulqullumma'aan ifi eegataneeranuuf, worra dubartii bira dhaqiisaan ifi batteesseeruu moti; isaan qeedho'o. Isaan gara Hoolichi deemu mara gula deeman; isaan kun worra Waaqaa fi Hoolichaaf akka angafoota te'anuuf, sanyii namaa keessaa wodamane.</verse>
				<verse number="5">Afaan isaanii keessalle'etti dharti ijjumaa hin dhagganne; isaan worra komii hin qanne.</verse>
				<verse number="6">Achiin duuba ergamaan Waaqaa ka dhibiin wolakkaa ol-gubba'aa keessa koolaan ka'uun dhagge; innille Oduu Gammadaa ta bara baraa, ta worra lafa irra le'u maraaf, gosa biyya adda addaa maraaf, gosa maraaf, afaanii fi kolbaa maraaf lallabu qabateera.</verse>
				<verse number="7">Inni qoonqoo guddo'oon, “Guyyaan muraa isaa waan geyeef, Waaqa sodaadha'a, ulfinalle kenna'aaf! Ka ol-gubba'aa fi lafa, abbaayaa guddo'oo fi madda bisaanii dadeef sagada'a!” jedhe.</verse>
				<verse number="8">Ergamaan Waaqaa dhibiin, ka lammeesso'oo, ka qaraatitti aanee, “Baabilooniin guddoon jidde! Jidde! Isiin gosi biyya adda addaa marti, daadhii woyni'ii ta sagaagala isi'ii, ta macheessitu akka untu tolchiteerti” jedhe.</verse>
				<verse number="9">Ergamaan Waaqaa dhibiin, ka sadeesso'oolle, isaanitti aanee qoonqoo guddo'oon, “Nami bineensaa fi fakkii isaatiif sagadu, ka beessisa isaalle adda ifii irratti yookiin harka ifii irratti godhatu mara,</verse>
				<verse number="10">daadhii woyni'ii ta mufii Waaqaa hin una; daadhiin woyini'ii sunille ta adoo hin makamin muduunuu mufii Waaqaatitti naqanteertu; akkasuma inni ergantoota Waaqaa woyyootaa fi Hoolicha fuula duralle'etti ibiddaa fi dhakaa bobe'uun hin farra.</verse>
				<verse number="11">Aarri farra isaani'iille bara baraa haga bara baraa ol hin baya; worri bineensaa fi fakkii bineensaatiif sagadu, yookiin worri beessisa maqaa isaa godhatu mara halkanii fi guyyaa foora hin qabu” jedhe.</verse>
				<verse number="12">Kolbaa Waaqaa ta ajaja Waaqaa eeggatanuu fi Yesuusille'eef addatamiisaan jabaatanu irraa ciniinnatanee ossiis yennaa tana barbaachitti.</verse>
				<verse number="13">Achiin duuba ol-gubbaa keessaa, “Haganaa achi worri Gootta'aan jiraataa du'u, worra badhaadhe jedhii barreessi” qoonqoo jettu dhage'e. Ayyaannille, “Ee, hujiin isaanii waan isaan hordottuuf, dadhabbii ifii irraa hin foorfatan” jedha.</verse>
				<verse number="14">Achiin duuba midhadhee, duumensa adii tokko dhagge; ka ilma namaa fakkaatu tokkolle, kallacha worqi'ii mata'atti keyatee, haantuu qara qaddu harkatti qabatee, duumensa san irra te'eeraayyu.</verse>
				<verse number="15">Ergamaan Waaqaa dhibiin, Galma Waaqaa san keessaa bayee, ka duumensa irra tee'e saniin, “Wonni lafa tanaa ta hammantu guutumatti bilchaateerti; yennaan haamma'aalle waan geeteertuuf, haantuu teetiin haam!” jedhee qoonqoo guddo'oon iyye.</verse>
				<verse number="16">Maarre, ka duumensa irra tee'eeru sun haantuu ifii lafa irra wolaase; lattille haamante.</verse>
				<verse number="17">Ergamaan Waaqaa ka dhibiin, Galma Waaqaa ka ol-gubbaa keessa jiru keessaa baye; innille haantuu qara qaddu qabaayyu.</verse>
				<verse number="18">Ergamaan Waaqaa ka dhibiin, ka ibidda irratti baallii qabu, addee ciincaan itti ciinceffamu biraa baye; inni ergamaa Waaqaa ka haantuu qara qaddu qabateeruun, “Unkuruurri midhaan muka woyini'ii waan bilchaateeruuf, haantuu teetiin unkuruura midhaan muka woyini'ii, muka woyinii lafaa irraa muriitii wolitti qabi” jedhee qoonoo guddo'oon iyye.</verse>
				<verse number="19">Ergamaan Waaqaa sunille, haantuu ifii lafa irra wolaasee, unkuruura midhaan muka woyinii lafaa mara muree, addee midhaan woyinii mufiin Waaqaa guddo'oon itti cunfantutti qolaanse.</verse>
				<verse number="20">Woyiniin sunille qacha'aan alatti addee woyiniin itti cunfantutti cunfante; dhiigi haga lugaama fardaa ol dheeratuu addee woyiniin itti cunfantu san keessaa bayee, haga kiilo meetrii dhibba sadii lola'e.</verse>
			</chapter>
			<chapter number="15">
				<verse number="1">Achiin duuba beessisa gudda'aa fi kancira te'e tokkolle ol-gubba'atti dhagge. Ergantoota Waaqaa ta balaa muumme'ee torba qabateertu dhagge; mufiin Waaqaa isaaniin waan muummottuuf, ka muumme'ee jedhamane.</verse>
				<verse number="2">Ammalle waan ibiddaan makameeru ka abbaayaa daaw'iti'ii fakkaatu tokko dhagge; worra bineensa, fakki'ii fi laakkossa maqaa isaa injifateerulle, cinaa abbaayaa sanii dhaabbataneeranuun dhagge. Isaanille kiraara guddicha Waaqa biraa kenname qabatanee,</verse>
				<verse number="3">faaruu garbicha Waaqaa ka Muuse'eetii fi Ka Hoolichaa faarfatanee, “Waaqa Goottaa waan mara dandeettu, hujiin teeti guddo'oo fi baasa! Ati mootii gosa biyya adda addaa, karaan keeti qajeela'aa fi dhuga'a!</verse>
				<verse number="4">Gootta'a! Nami si hin sodaanne, ka maqaa keetille hin guddinne eennu? Si calla'attuu woyyicha; hujiin teeti balchittiin waan mudhatteef, gosi biyya adda addaa mara dhufee, si'iif hin sagada” jedhane.</verse>
				<verse number="5">Kanaan duuballe'etti waan dhibii dhagge. Galmi Waaqaa ka ol-gubba'aa, ka dunkaanii dhugaa bayaa jedhamu baname;</verse>
				<verse number="6">ergantooti Waaqaa ta balaa torba qabateertu, Galma Waaqaa keessaa gadi bayane; isaan woyaa quncee talba'aa irraa hujante, adii calalaxxu uffatanee qoma ifiille hidhata worqi'iitiin hidhataneeran.</verse>
				<verse number="7">Achiin duuba dadaa lubbuu qaddu afur keessaa tokkochi, qorii worqi'ii torba ta mufii Waaqa bara baraa haga bara baraa jiraatuutiin guutanteertu, ergantoota Waaqaa torba sanii kenne.</verse>
				<verse number="8">Galmi Waaqaa sunille aara ulfinnaa fi hunna Waaqaatiin guutame; haga balaan torba ka ergantoota Waaqaa torbaa muummottutti, eennulle gara Galma Waaqaa seeniisaaf hin dandeenne.</verse>
			</chapter>
			<chapter number="16">
				<verse number="1">Achiin duuba Galma Waaqaa keessaa, qoonqoon guddoon ergantoota Waaqaa torbaaniin, “Dhaqa'aatii, qorii mufii Waaqaa torba lafatti gadi naqa'a!” jettuun ani dhage'e.</verse>
				<verse number="2">Ergamaan Waaqaa ka qaraa dhaqee qorii ifii lafatti gadi naqe; worra beessisa bineensaa ifi irratti qabuu fi worra fakki'iif sagade irratti madaan hantuun farrisiittu baate.</verse>
				<verse number="3">Ergamaan Waaqaa ka lammeesso'oo, qorii ifii abbaayaa guddoo irratti gadi naqe; abbaayaan guddoon sunille akka dhiiga nama du'ee teete; wonni lubbuu qabanu ka abbaayaa guddoo san keessa le'anu mara du'ane.</verse>
				<verse number="4">Ergamaan Waaqaa ka sadeesso'oo qorii ifii lagaa fi madda bisaanii irratti gadi naqe; isaaniille dhiiga te'ane.</verse>
				<verse number="5">Achiin duuba ergamaan Waaqaa ka bisaan irratti baallii qabu dubbatuun dhage'e; inni, “Ee, Woyyicha, ka amma jirtuu fi durille jirtu, waan akkas murteef, ati sirri'i;</verse>
				<verse number="6">isaan dhiiga woyyootaatii fi raagotaa dhangalaasaneeran; atille akka isaan dhiiga unanu gooteerta, kun waan isaaniif male!” jedhe.</verse>
				<verse number="7">Qoonqoon takkalle addee ciincaan itti ciinceffamu irraa, “Ee, Waaqaa Goottaa waan mara dandeettu, muraan teeti dhuga'aa fi sirri'i” jettuun dhage'e.</verse>
				<verse number="8">Ergamaan Waaqaa ka arfeesso'oolle, qorii ifii aduu irratti gadi naqe; aduulle ibidda ifiitiin akka namoota woxaltuuf baalliin kennanteef.</verse>
				<verse number="9">Isaanille finiina hama'aan woxalamane; isaan maqaa Waaqa balaa kana mara irratti baallii qabuu abaarane malee, cubbuu irraa hin deebine, ulfinalle isaaf hin kennine.</verse>
				<verse number="10">Ergamaan Waaqaa ka shaneesso'oolle, qorii ifii barcumaa mootummaa bineensaa irratti gadi naqe; mootummaan bineensaalle dukkanaan liqinfante; namootille farra irraa ta kaateen arraba ifii cicciniinane.</verse>
				<verse number="11">Farraa fi madaa ifii irraa ta kaateen Waaqa ol-gubba'aa abaarane malee, hujii ifii hantuu irraa hin deebine.</verse>
				<verse number="12">Ergamaan Waaqaa ka jayeesso'oolle, qorii ifii laga Efraaxiisii guddicha irratti gad naqe; mootota gara aduun baatuu dhufanuuf, akka karaan qophawuuf bisaan lagaa sun goge.</verse>
				<verse number="13">Achiin duuba afaan jawwe'ee keessaa, afaan bineensaa keessaa fi afaan raagicha dharaamessaa keessaa, ayyaanoti battooti sadi ka raacha fakkaatanu bayanuun dhagge.</verse>
				<verse number="14">Isaan ayyaanota durriisaa, ka bilbaasota godhanu; ayyaanoti kun Guyyaa guddaa Waaqa waan mara dande'uutitti lola te'uuf, mootota wolitti qabiisaaf gara mootota biyya lafaa duudii dhaqan.</verse>
				<verse number="15">“Kunoo, ani akka hattu'uu yennaa hin beekkanne dhufa! Nami akka qullaa hin teenee fi akka nafi fokkoo isaa hin mudhanneef, dammaqee, woyaa ifii eeggatu ka badhadhe!”</verse>
				<verse number="16">Ayyaanoti hamooti sun mootota san addee afaan Ibrootaatiin, “Armaagedoon” jedhantutti wolitti qabane.</verse>
				<verse number="17">Ergamaan Waaqaa ka torbeesso'oo qorii ifii qilleensa irratti gadi naqe; barcumaa mootumma'aa ka Galma Waaqaa keessa jiru irraa, qoonqoon guddoon, “Muummotte” jettu baate.</verse>
				<verse number="18">Achiin duuba balaqqeettiin balaqqitte, huuruun dhage'ante, mandiisuun mandiite, lattille akka malee tachoote; haga nami lafa irratti dadameen jalqabee tacho'i lafaa guddaan akkasii te'ee hin beeku.</verse>
				<verse number="19">Qachaan akka malee gudddaan sun addee saditti gargar baye; qachaan guddaan gosa biyya adda addaalle diigame. Waaqi Baabiloonii guddoo qaabbatee, muduunuu daadhii woyini'ii ta mufii isaa jaddu'uun guutante keessaa akka untu tolche.</verse>
				<verse number="20">Oddoolli marti baqatane; gaarotille dhabamane.</verse>
				<verse number="21">Dhakaan bokkeyaa gugurdaan, ka tokkoon tokkoon isaa gara kiiloo giraama afurtamii shanii ulfaatu, gubba'aa gad namoota irra bubbu'e; balaan sun farrisiisaa waan te'eef, balaa dhakaa bokkeyaa saniin ta kaate, namooti Waaqa abaarane.</verse>
			</chapter>
			<chapter number="17">
				<verse number="1">Ergantoota Waaqaa torba ta muduunuu torba qaddu keessaa tokkochi dhufee anaan, “Koyi, muraa sagaagaltittii gudditti'ii, ta bisaan hedduu irra teeteertuu sitti mudhisa.</verse>
				<verse number="2">Moototi lafa tanaa isii woliin sagaagalteerti; worri lafa irra le'ulle daadhii woyini'ii ta sagaagala isi'iitiin machoyeera” jedhe.</verse>
				<verse number="3">Achiin duuba ergamaan Waaqaa sun gara lafa goomole'ee Ayyaanaan ana geesse; achille'etti dubartiin takka, bineensa diimaa ka nafi isaa duudiin maqoota faansho'ootiin guutameeru, ka mataa torbaa fi gaafa kudhan qabu irra teeteertuun dhagge.</verse>
				<verse number="4">Dubartittiin sun woyaa dhiille'ee fi diintuu uffattee, worqii, dooqaa fi dhakaa gatii guddo'oo naqattee, ifi seefateerti; harkalle'etti muduunuu worqi'iin hujante, ta waan diqachiisuu fi battii sagaagala isi'iitiin guutanteertu qaddiiyyu.</verse>
				<verse number="5">Maqaan dhossa'aa ka, “Baabiloonii gudditii, haadha sagaagaltootaatii fi battoota lafaa” jedhu adda isi'ii irratti barreeffameera.</verse>
				<verse number="6">Dubartittiin sunille, dhiiga woyyootaatii fi dhiiga dhugaa baatota Yesuusiitiin machooteertuun dhagge; ani yennaa isii dhagge akka malee baaseffadhe.</verse>
				<verse number="7">Achiin duuba ergamaan Waaqaa, “Maaf baaseffatta? Dhossaa dubartitti'iitii fi bineensa isiin irra teetteertuu, ka mataa torbaa fi gaafa kudhan qabuu san, ani sitti hima.</verse>
				<verse number="8">Bineensi ati dhaggite sun duri jira, amma ammoo hin jiru; boolla qilee keessalle'ee ol bayee, gara badii ifii hin deema. Haga biyyi lafaa dadantee jalqabee, worri maqaan isaanii kitaaba jiru'uu keessatti hin barreeffamin, worri lafa irra le'anu akka bineensichi duri jiru, amma ammoo akka hin jiraatin, deebi'eelle akka dhufu, yennaa dhagganu hin baaseffatan.</verse>
				<verse number="9">“Wonni tun qalbii qaruu qaddu barbaaddi; mataan torba sun gaara torba dubartittiin irra teettu; isaan sunille mootota torba.</verse>
				<verse number="10">Isaan keessaa shan jiganeeran; tokkochi hin jira, ka dhibiin haga ammaa hin dhunne; yennaa dhufu ammoo yennaa diqqoo qofaaf turuu qaba.</verse>
				<verse number="11">Bineensi duri jiru, ka amma ammoo hin jirre sun, mooticha saddeetesso'oo ti; innille mootota torba san keessaa tokko; gara badi'iille hin deema.</verse>
				<verse number="12">“Gaafi kudhan ati dhaggite sun, mootota kudhan ta haga ammaa mootummaa hin fudhatin; te'uu malee sa'aatii takka'aaf, bineensa san woliin mootota te'anee mooyiisaaf baallii hin fudhatan.</verse>
				<verse number="13">Isaan yaada tokko qaban; hunna ifiitii fi baallii ifii bineensa saniif hin kennan.</verse>
				<verse number="14">Isaan Hoolicha hin lolan; Hoolichi ammoo Goottaa goottotaatii fi mootii moototaa waan te'eef, isaan hin moowata. Worri isa woliin jiru, worri waamame, worri filamee fi worri addatamelle isa woliin hin moowata” jedhe.</verse>
				<verse number="15">Ergamaan Waaqaalle anaan, “Bisaan hedduun sagaagaltittiin irra teetteertuun ati dhaggite sun kolbaa hedduu, namoota bindillaa, gosa biyya adda addaatii fi afaan adda addaa ti.</verse>
				<verse number="16">Bineensii fi gaaf kudhan ati dhaggite sun sagaagaltittii san hin jibban; isaan isii onsanee qullaa lakkisan; foon isi'ii hin nyaatan, ibiddalle'een isii hin guban.</verse>
				<verse number="17">Haga Jechi Waaqaa muummawu, karoora isaa akka muummessanuu fi yaada tokko te'anee baallii ifii bineensa saniif akka kennanuuf, ka yaada kana gadhaa isaanii keessa keye Waaqa.</verse>
				<verse number="18">Dubartittiin ati dhaggite sunille, qachaa akka malee guddaa te'e ka mootota lafaa irratti mootomu” jedhe.</verse>
			</chapter>
			<chapter number="18">
				<verse number="1">Kanaan duuba ergamaan Waaqaa ka baallii guddoo qabu ka dhibiin ol-gubbaa irraa gadi bu'uun dhagge; calalaqa ulfinna isaatiin ta kaate latti itte.</verse>
				<verse number="2">Innille qoonqoo guddo'oon iyyee, “Baabilooniin guddittiin jidde! Jidde! Isiin mana durriisotaa, addee ayyaanni battichi mara itti baqatu, addee sinbirreen battitti'ii fi diqachiittu marti itti qubatu teete!</verse>
				<verse number="3">Gosi biyya adda addaa marti, daadhii woyini'ii ta sagaagala isi'ii waan unteertuuf, moototi lafa irraa isii woliin sagaagalaneeran; daddaltooti lafa irraalle qananummaa hunna isi'iitiin ta kaate duroomaneeran” jedhe.</verse>
				<verse number="4">Achiin duuba qoonqoo dhibii ol-gubbaa irraa dhage'e; isiille ta, “Kolbaa tiyya! Cubbuu isi'ii keessaa akka harka hin qabaanne, balaa isi'iille akka hin qoodanne, isii keessaa baya'a!</verse>
				<verse number="5">Cubbuun isi'ii haga ol-gubba'aa waan tuulanteertuuf, Waaqi yakkaa isi'ii qaabbateera.</verse>
				<verse number="6">Haga isiin isinii kennite, deebisa'aatii kenna'aaf, waan isiin gootelle'eef dachaa lama deebisa'aatii godha'aaf! Muduunuu isiin itti bulbultetti, harka lama xiyya godha'aatii bulbula'aaf!</verse>
				<verse number="7">Qixxee isiin ulfinna ifiif kennitee, qanannumma'aan leete, farraa fi gadda kenna'aaf. Isiin gadhaa ifii keessalle'etti, “Ani mootittii te'eera, ani haadha hiyyeessaatii moti, ijjumaa hin gaddu” ifiin jetti.</verse>
				<verse number="8">Tanaaf balaan isi'ii hedduun: duuti, gaddaa fi beelti, guyyuma tokkotti itti hin dhufan. Waaqi Goottaan isi'itti muru hunnaamessa waan te'eef isiin ibiddaan hin gubanti.</verse>
				<verse number="9">“Moototi lafa irraa ta isii woliin sagaagaltee fi qananumma'aan leete, aara yennaa isiin gubattu aaru yennaa dhaggane, isi'iif waacifanee booyan.</verse>
				<verse number="10">Farra isi'ii kanalle sodaatanee, fagoo dhaabbatanee, “Qaachaa gudda'a, si'iif aanne'e! Aanne'e! Qachaa Baabiloonii hunnaamessa, muraan teeti sa'aatii takkaa keessatti dhuteerti” jedhan.</verse>
				<verse number="11">Nami haganaa achi fe'iisa isaanii bitatu waan hin jirreef, daddaltooti lafaalle isi'iif wacifanee booyan.</verse>
				<verse number="12">Fe'iis sunille: Worqii, meetii, dhakaa gatii guddo'oo, dooqa, woyaa miila talba'aa irraa hujante, woyaa dhiillee, woyaa haarri'ii, woyaa diintuu, muka uddowu mara, waan ilka arbaa irraa, muka gatii guddo'oo irraa, sageettuu irraa, sibiila irraa fi waan dhakaa adii irraa hujatame mara,</verse>
				<verse number="13">qarafaa, qimamii, hixaana, qumbii, uddowaa iffataa, daadhii woyni'ii, zayitii ejersaa, bullaa, qamadii, loon, hoolee, fardoo, garreettota fardaan harkifamanu, garboole'ee fi namoota.</verse>
				<verse number="14">Dadaltootille isi'iin, “Wonni dansaan ati halchite si irraa bayyateerti; durumma'aa fi ulfinni keeti mara badeera; deebi'eelle hin dhufu” jedhan.</verse>
				<verse number="15">Daddaltooti waan kana gurgurataa isi'iin duroomane farra isi'ii sodaatanee fagoo dhaabbatan; waacifaa booyaa qoonqoo guddo'oon,</verse>
				<verse number="16">“Qachaa guddicha, woyaa quncee talba'aa irraa hujante, woyaa dhiille'ee fi diintuu uffataa tureef, ka worqi'ii fi dhakaa gatii gudda'aa, dooqalle naqataa tureef aanne'e! Aanne'e!</verse>
				<verse number="17">Sa'aatii takkaa keessatti durummaan sun duudiin badde!” hin jedhan. Worri hoboloo guddittii ajaju, worri hoboloo gudditti'iin ideemu, worri hoboloo guddittii keessa huju, worri abbaayaa guddoo irratti daddaliisaan le'anu duudiin irraa fagaatanee hin dhaabbatan.</verse>
				<verse number="18">Qachaan kun gubatuun aara bawu yennaa dhaggane, “Qachaan guddaan qachaa kana fakkaatu ka biraa hin jiraayyuu?” jedhaa iyyane.</verse>
				<verse number="19">Bukuu mataa ifii irratti firfissanee, waacifanee booyaa, “Qachaan guddichi ka worri abbaayaa guddoo irratti hoboloo guddoo qabanu duudiin, karra isaatiin duroomane, sa'aatii takkaa keessatti waan badeef aanne'e! Aanne'e!” jedhaa iyyan.</verse>
				<verse number="20">Qoonqoon takkalle, “Ol-gubba'a, badii qachaa kanatitti gammadi! Waan Waaqi marroo teessaniif itti mureef, isin kolbaan Waaqaa, ergantootii fi raagoti, gammada'a!” jette.</verse>
				<verse number="21">Kanaan duuba ergamaan Waaqaa jabaan tokko dhakaa akka dhakaa daaku'uu guddaa tokko fuudhee abbaayaa guddo'otti darbee, “Qachaan Baabiloonii guddichi akkas hunnaan qolaanfamee, gad darbama, deebi'eelle hin dhaggamu!</verse>
				<verse number="22">Qoonqoon worra kiraara guddicha dhowuu, qoonqoon worra weeddisuu, ka worra susulle'ee fi tultullaa afuufuu, deebitee si keessatti hin dhage'antu; ogeeyyiin hujii adda addaa hujju, deebitee si keessatti hin dhaggantu; qoonqoon dhakaa daaku'uulle, deebitee si keessatti hin dhage'antu;</verse>
				<verse number="23">ifi issa'aa, deebi'ee si keessatti hin ifu; qoonqoon waajibichaatii fi waajibitti'ii, deebitee si keessatti hin dhage'antu; daddaltooti keeti namoota gugurdoota biyya lafaa ti; ati xanoo teetiin kolbaa duudii dokonkorsiteerta.</verse>
				<verse number="24">Dhiigi raagotaatii fi kolbaa Waaqaa, ka worra lafa irratti ijjefamee duudiin, qachaa Baabiloonii keessatti dhaggameera” jette.</verse>
			</chapter>
			<chapter number="19">
				<verse number="1">Kanaan duuba qoonqoo, qoonqoo kolbaa bindilla'aa fakkaattu, qoonqoo guddoo ol-gubbaa irraa dhage'e; isiille, “Hallee luyyaa! Fayyisiis, ulfinnii fi hunni ta Waaqa keennaa ti!</verse>
				<verse number="2">Muraan isaa dhuga'aa fi sirrii waan teeteef, inni sagaagaltuu guddittii sagaagalummaa ifiitiin lafa balleessite sanitti mureera; dhiiga tajaajiltoota ifii ta isiin dhangalaattelle baaseera” ta jettu.</verse>
				<verse number="3">Ammalle itti dabalanee, “Hallee luyyaa! Aarri qachaa gubatu sanii, bara baraa haga bara baraa ol ka'a” jedhane.</verse>
				<verse number="4">Maanguddooti diddamii afurii fi dadaan lubbuu qaddu arfan gadi lafatti jiganee, Waaqa barcumaa mootummaa ifii irra tee'eeruuf sagadanee, “Ameen, halle luuyyaa!” jedhane.</verse>
				<verse number="5">Qoonqoon takka barcumaa mootumma'aa biraa baatee, “Isin tajaajiltooti isaa marti, isin worri isa sodaattanu, diqa'aa fi guddaan, Waaqa keenna leellisa'a!” jette.</verse>
				<verse number="6">Kanaan duuballe waan akka qoonqoo kolbaa bindilla'aa, ta akka shookkessa bisaan yaa'uutii fi gikkeessa mandiisuu jaddu'uu fakkaattu takka dhage'e, isiille, “Hallee luyyaa! Goottaan keenna Waaqi, ka waan mara dande'u mooti'i.</verse>
				<verse number="7">Guyyaan jila fuudha Hoolichaa waan geyee fi waajibittiin isaalle waan ifi qopheeffatteef, koya'a gammannee ilillinnaa! Ulfinnalle isaaf kennina!</verse>
				<verse number="8">Woyaan quncee talba'aa irraa hujante, ta calalaxxuu fi qulqullittiin, akka isiin uffattuuf isi'ii kennante” ta jettu; woyaan quncee talba'aa irraa hujante sunille hujii balchittii kolbaa Waaqaa ti.</verse>
				<verse number="9">Ergamaan Waaqaa sun anaan, “ ‘Worri gara jila fuudha Hoolichaa waamame worra badhaadhe’ jedhii barreessi” jedhe. Itti aanseelle, “Kun jecha Waaqaa dhugicha” naan jedhe.</verse>
				<verse number="10">Anille isaaf sagadiisaaf miila isaatitti jige; inni ammoo, “Lakkisi! Tana hin godhin! Anille, si'ii fi obboleeyyan teeti ta dhugaa baya Yesuusii fudhatte woliin tajaajila'a; dhugaa bayi Yesuusii Ayyaana raagaa waan te'eef, Waaqaaf sagadi” naan jedhe.</verse>
				<verse number="11">Achiin duuba ol-gubbaan banantee, fardi adiin tokkolle achi jiruun dhagge. Farda san irralle, “Addatama'aa fi dhugaamessa” ka jedhamu tee'eeraayyu; inni balchumma'aan mura, hin lolalle'e.</verse>
				<verse number="12">Ilti isaa akka bobe'a ibiddaa ti; mataa ifii irralle'etti kallacha bacaa qaba. Maqaan isa malee nami tokkolle hin beenne isa irratti barreeffameera.</verse>
				<verse number="13">Inni woyaa dhiiga keessa cuuphanteertu uffateera; maqaan isaalle Jecha Waaqaa ti.</verse>
				<verse number="14">Loltooti ol-gubba'aa woyaa quncee talba'aa irraa hujante adi'ii fi qulqullittii uffatanee, fardoo adaadii irra tetee'anee isa gula deemiisatti jiraniiyyu.</verse>
				<verse number="15">Goraadeen qara qaddu ta inni ittiin gosa biyya adda addaa dhowu afaan isaa keessaa baate; ulee bokku'uu ta sibiilaatille'een isaan hin bulcha. Inni addee daadhiin woyni'ii ta mufii hantuu Waaqa waan mara dande'uu itti cunfantu hin dhiita.</verse>
				<verse number="16">Woya'aa fi gudeeda isaa irratti maqaan, “Mootii moototaatii fi Goottaa goottotaa” jedhu barreeffameera.</verse>
				<verse number="17">Achiin duuba ergamaan Waaqaa tokko aduu keessa dhaabbateeruun dhagge. Innille allaattota wodhakkaa gubba'aa keessa koolaan kaatu mara qoonqoo guddo'oon waamee, “Koya'a, irbaata guddaa Waaqi isinii qopheesseef wolitti qabama'a!</verse>
				<verse number="18">Foon moototaa, foon abbootii duula, foon hunnaameyyi'ii, foon fardo'ootii fi worra fardoo irra tee'uu, akkasuma foon nama maraa, ka garbaatii fi ka garba hin te'inii, ka diqqa'aatii fi gudda'aa koya'aatii nyaadha'a!” jedhe.</verse>
				<verse number="19">Achiin duuba bineensii fi moototi lafa irraa loltoota ifii woliin, ka farda irra tee'eeruu fi loltoota isaa loliisaaf wolitti qabamaneeranuun dhagge.</verse>
				<verse number="20">Bineensi sun ammoo qabame; raagichi dharaamessi fuula isaa duratti bilbaasota godhaa ture sunille isa woliin qabame. Inni, worra beessisa bineensaa ifi irraa qabuu fi worra fakkii isaatiif sagade, bilbaasota kanaan dokonkorse. Lamaanuu, akkuma lubbu'uun jiranuun abbaayaa dhakaa bobe'uun gubattutti qolaanfamane.</verse>
				<verse number="21">Worri hafanelle, goraadee afaan ka farda irra tee'eeruu keessaa baatuun ijjeefamane; allaattiin sun marti foon isaanii nyaattee quutte.</verse>
			</chapter>
			<chapter number="20">
				<verse number="1">Achiin duuba ergamaan Waaqaa dhibiin, ka furtuu boolla qile'eetii fi wodaroo sibiilaa harkaa qabu tokko ol-gubbaa irraa gadi bu'uun dhagge.</verse>
				<verse number="2">Inni jawwee qabee woggaa kumaaf hidhe; jawween tun ta Diiyaabiloos yookiin Seexana jedhantu, dhudhuufaa durii ti.</verse>
				<verse number="3">Haga woggaan kumi tokko sun muummottutti, akka jawween deebitee gosa biyya adda addaa hin dokonkorsineef qile'etti isii qolaansee, itti cufee chaappaa itti dhoye. Achiin duuba yennaa diqqo'oof hikkamuu qaddi.</verse>
				<verse number="4">Kanaan duuba barcumoota mootumma'aa dhagge; barcumoota mootumma'aa san irra worri akka muruuf baalliin kennanteertu tetee'eeraayyu. Akkasuma lubboota worra marroo dhugaa baya Yesuusiitii fi Jecha Waaqaatiif mormi kutamee dhagge. Isaan bineensaaf yookiin fakkii bineensaatiif hin saganne; adda yookiin harka ifii irratti beessisa bineensa sanii hin godhanne. Isaanille du'aa ka'anee Kiristoos woliin woggaa kuma tokkoof mooyan.</verse>
				<verse number="5">Worri du'e ka hafe ammoo, haga woggaan kumi tokko sun muummotuutti du'aa hin kaane. Kun du'aa ka'a qaraa ti.</verse>
				<verse number="6">Worri du'aa ka'a qaraa kana keessatti qooda qabu worra badhaadhee fi worra woyyu'u. Duuti lammeesso'oo isaan irratti baallii hin qaddu; isaan hayyoota Waaqaatii fi Kiristoosii te'an; isa wolille'een woggaa kuma tokkoof mooyan.</verse>
				<verse number="7">Yennaa woggaan kumi tokko sun muummotte, Seexanni addee itti hidhame sanii hin hiikama;</verse>
				<verse number="8">gosa biyya adda addaa ta maddii lafaa arfanuu keessa jirtu: Gosa Googiitii fi Maagoogii dokonkorsaa, lolaaf wolitti isaan qabiisaaf hin baya; laakkossi isaaniille akka maansa cinaa abbaayaa gudditt'ii ti.</verse>
				<verse number="9">Isaan gara lafa maraa bayanee, addee kolbaan Waaqaa jirtuu fi qachaa Waaqaan jaallatame marsane; te'uu malee ibiddi ol-gubba'aa irraa bu'ee isaan nyaate.</verse>
				<verse number="10">Seexanni isaan dokonkorselle, addee bineessii fi raagichi dharaamessi jiranu, abbaayaa ibidaa fi dhakaa bobe'uutitti qolaanfame. Isaaniille halkanii fi guyyaa, bara baraa haga bara baraa farran.</verse>
				<verse number="11">Achiin duuba barcumaa mootumma'aa adi'ii fi ka isa irra te'eeru dhagge. Ol-gubba'aa fi latti isa duraa baqatane; addeelle isaaniif hin dhagganne.</verse>
				<verse number="12">Worri du'e diqqa'aa fi guddaan, barcumaa mootumma'aa san dura dhaabbateeruun dhagge; kitaabotille banamane. Kitaabi dhibiille kitaabi jiru'uu baname; akkuma kitaabota san keessatti barreeffamee jirutti, worra du'etti akkuma hujii isaani'iititti murame.</verse>
				<verse number="13">Abbaayaan guddoolle worra du'e ka isii keessa jiru kennite; du'aa fi addeen worri du'e jiru worra du'ane ka isaan keessa jiranu kennane; tokko tokkottuu akkuma hujii isaatitti itti murame.</verse>
				<verse number="14">Achiin duuba du'aa fi addeen worri du'e jiru abbaayaa ibidaatitti qolaanfamane; abbaayaan ibiddaa sun du'a lammeesso'oo ti.</verse>
				<verse number="15">Nami maqaan isaa kitaaba jiru'uu keessatti bareefamee hin dhaggamin marti abbaayaa ibiddaatitti qolaanfame.</verse>
			</chapter>
			<chapter number="21">
				<verse number="1">Achiin duuba ol-gubbaa haareyaa fi lafa haareya dhagge; ol-gubbaan duriitii fi latti durii dabaraneeran, abbaayaan guddoolle deebitee hin jiraattu.</verse>
				<verse number="2">Qachaan woyyichi, Yerusaalemiin haaretti, akka waajibittii dhirsa ifiitiif ifi seefattee, qophottee ol-gubbaa irraa Waaqa biraa gadi buutuun dhagge.</verse>
				<verse number="3">Ani qoonqoo guddoo takkalle dhage'e; isiin barcumaa mootumma'aa san biraa, “Kunoo, bultumi Waaqaa ulfaataan odduu kolba'aa jira; kolbaa wolille'een hin jiraata; isaanille kolbaa isaa hin te'an. Waaqinuu isaan woliin le'a; Waaqa isaaniille te'a.</verse>
				<verse number="4">Imimmaan duudii ila isaanii irraa haqa; wonni durii waan dabarteertuuf, haganaa achi duuti, yookiin gaddi, yookiin bootti, yookiin farri hin jiraattu.</verse>
				<verse number="5">Ka barcumaa mootumma'aa irra tee'eeru sunille, “Kunoo, ani waan mara haareya godha!” jedhe; itti dabaleelle, “Jechi kun addatama'aa fi dhugaa waan te'eef barreessi” naan jedhe.</verse>
				<verse number="6">Akkasuma, “Muummotte! Alfa'aa fi Omeegaan, jalqabaa fi muummeen ana; ka dheeboteef madda bisaan jiru'uu irraa toluma kenna.</verse>
				<verse number="7">Ka injifatu, kana duudii hin dhaala; anille Waaqa isaaf te'a, innille ilma anaaf te'e.</verse>
				<verse number="8">Qoodi worra yara'aa, worra hin dhugeeffannee, worra battiyye'ee, worra nama ijjeessuu, worra sagaagaluu, worra xanuu, worra waaqa dharaa waaqonfatuutii fi worra dharaammeyyi'ii ammoo, abbaayaa dhakaa bobe'uutii fi ibiddaatitti qolaanfamuu hin te'a. Kun du'a lammeesso'oo ti.</verse>
				<verse number="9">Ergantoota Waaqaa torba, ta qorii torba ta balaa muumme'ee torbaan guutanteertu harkatti qabataneeranu keessaa tokkochi dhufee, “Koyi; haadha manaa ta Hoolichaa, waajibittii sitti mudhisa” naan jedhe.</verse>
				<verse number="10">Ayyaanalle'een gara gaara gudda'aa fi dheera'aa tokko na geessee, qachaan woyyichi Yerusaalem, ol-gubbaa keessaa Waaqa biraa gadi bu'uun natti mudhise.</verse>
				<verse number="11">Qachaan sun ulfinna Waaqaatiin ifiisatti jiraayyu; calalaqi isaalle akka dhakaa gatii guddo'oo, akka Yaasphisii, qulqulluu akka cabbi'ii ti.</verse>
				<verse number="12">Dalleya dhaka'aa gudda'aa fi dheeraa, ka karra kudhanii lama qabu qaba; karroota san irra ergantooti Waaqaa kudhanii lama dhaabbatanee eegiisatti jiran; maqaan gosa Israa'elii ka kudhanii lamaaniituu irratti barreeffameera.</verse>
				<verse number="13">Karaa aduun baatuun karra sadi, karaa oliitiin karra sadi, karaa gadiitiin karra sadi, karaa aduun seentuun karra saditti jira.</verse>
				<verse number="14">Dalleenni dhaka'aa ka qachaa sanii hundee kudhanii lama qaba; isaan san irralle'etti, maqaan ergantoota Hoolichaa ka kudhanii lamaaniituu barreeffameera.</verse>
				<verse number="15">Ergamaan Waaqaa ka ana woliin dubbatiisatti jiru sun mikii ulee worqi'ii ta ittiin qachaa, karrootaa fi dalleya dhaka'aa miku qabaayyu.</verse>
				<verse number="16">Dheerinnii fi badhinni qachaa sanii haguma tokko te'ee, maddii arfaniinuu wol qixxe'e; ergamaan Waaqaa qachaa san ulee ittiin mikanuun mikee, dheerinni isaa staadiyaa kuma kudhanii lama te'e; badhinnaa fi ol dheerinni isaalle haguma san te'e.</verse>
				<verse number="17">Ergamaan Waaqaa dalleya dhaka'aa san mike; yennaa ergamaan Waaqaa mike, waan ittiin mikanu ka beekkameen ciqilee dhibba tokkoo fi afurtamii afur te'e.</verse>
				<verse number="18">Dalleenni dhaka'aa sun dhakaa Yaasphisiitiin hujameera; qachaan sunille worqii qulloontee akka daaw'iti'ii ca'a jetteen hujameera.</verse>
				<verse number="19">Hundeen dalleya qacha'aa dhakaa gatii guddo'oo ka adda addaatiin seefameera. Dhakaan gatii guddo'oo ka hundeen irra dhaabbate sunille: ka qaraa Yaasphis, ka lammeesso'oo Safiiros, ka sadeesso'oo Kaalqedon, ka arfeesso'oo Simaaragidos,</verse>
				<verse number="20">ka shaneesso'oo Sardoniikis, ka jayeesso'oo Saardiyon, ka torbeesso'oo Kirisoliixos, ka saddeetesso'oo Beerilos, ka sagaleesso'oo Tophaaziyon, ka kurneesso'oo Kirisophiraasos, ka kudha tokkeesso'oo Hiiyaakinxos, ka kudha lammeesso'oo Ametiisxos.</verse>
				<verse number="21">Karri kudha lamaanuu dooqa kudha lama qaddi; karri sunille tokko tokkonuu dooqa irraa hujameera; karaan qachaa sanii worqii qulqulluu akka daaww'itii ifa ifi keessa dabarsituutiin hujameera.</verse>
				<verse number="22">Waaqi Goottaan waan mara dande'uu fi Hoolichi Galma Waaqaa ka qachaa sanii waan te'aneef, qachaa san keessatti Galma Waaqaa ani hin dhaggine.</verse>
				<verse number="23">Ulfinni Waaqaa, qachaa saniif ifa waan kennuu fi Hoolichille ifa isaa waan te'eef, qachaa saniif aduun yookiin jiin akka issuuf hin barbaachisu.</verse>
				<verse number="24">Gosi biyya adda addaa ifa qachaa sanii keessa deddeeman; moototi lafaalle karra ifii ta ulfinnaa gara qachaa sanii fidan.</verse>
				<verse number="25">Halkan achi waan hin jirreef, karri qachaa sanii guyyaa tokkolle hin cufantu.</verse>
				<verse number="26">Ulfinnii fi guddinni gosa biyya adda addaa gara qachaa kanaa galan.</verse>
				<verse number="27">Worra kitaaba jiru'uu, ka Hoolichaa keessatti barreeffame malee, worri battii hujuu fi worri dhara dubbatu duudiin itti hin galu.</verse>
			</chapter>
			<chapter number="22">
				<verse number="1">Achiin duuba ergamaan Waaqaa laga bisaan jiru'uu, ka akka cabbi'ii calalaqu, barcumaa mootummaa Waaqaatii fi Hoolichaa irraa yaa'uun anatti mudhise.</verse>
				<verse number="2">Lagi sunille hodhicha guddicha qachaa sanii wodhakkaa lola'iisatti jiraayyu. Laga san gamaa fi gamana muki jiru'uu jira; muki kun wogga'atti yennaa kudha lama waan midhaan buusuuf, ji'uma ji'aan midhaan irraa dhaggama. Baalli muka kanaalle ka gosi biyya adda addaa ittiin fayyitu.</verse>
				<verse number="3">Haganaa achi wonni Waaqaan abaaramu tokkolle achitti hin dhaggamu. Barcumaan Waaqaatii fi Hoolichaa qachaa san keessa jiraata; tajaajiltooti isaalle isa waaqonfatan.</verse>
				<verse number="4">Isaan fuula isaa hin dhaggan, maqaan isaalle adda isaanii irratti hin jiraata.</verse>
				<verse number="5">Haganaa achi halkan hin jiraatu; Waaqi Goottaan ifa isaanii waan te'uuf, ifi issa'aa, yookiin ifi adu'uu isaaniif hin barbaachisu. Isaan bara baraa haga bara baraatitti hin mooyan.</verse>
				<verse number="6">Ergamaan Waaqaalle, “Jechooti kun ka addatamanee fi dhugaammeyyi'i. Waaqi Goottaan Ayyaanota raagotaaf kennu, waan dhiyo'otti te'u, tajaajiltoota ifiititti mudhisiisaaf, ergamaa ifii ergeera” anaan jedhe</verse>
				<verse number="7">Yesuusille, “Kunoo, ani dafee hin dhufa; nami jecha raagaa, ka kitaaba kanaa eeggatu, ka badhaadhe” jedhe.</verse>
				<verse number="8">Ka waan kana dhage'ee fi dhagge, ana Yohaannis. Yennaa waan kana dhaggee fi dhage'e, ergamaa Waaqaa ka waan kana anatti mudhiseef sagadiisaaf, miila isaatitti gadi jige.</verse>
				<verse number="9">Inni ammoo, “Lakki! Waan akkasii godhuu hin qaddu! Ani si'ii fi obboleeyyan teeti raagotaa fi worra jecha Kitaaba kanaa eeggatu maraa woliin tajaajila'a; Waaqaaf sagadi” naan jedhe.</verse>
				<verse number="10">Itti dabaleelle, “Yennaan waan geetteertuuf, jecha raagaa, ka Kitaaba kanaa chaappa'aan hin cufin.</verse>
				<verse number="11">Ka hantuu huju, ittuma hujuu ti; battichille ittuma battawuu ti; balchaalle ittuma balchoomuu ti; woyyichille ittuma woyyoomuu ti” jedhe.</verse>
				<verse number="12">“Kunoo, ani dafee hin dhufa! Nama tokko tokkoofuu gatii akkuma hujii isaatitti kennulle qabadheera.</verse>
				<verse number="13">Alfa'aa fi Omeegaan, ka duraatii fi ka duubaa, ka jalqabaatii fi ka muumme'ee ana.”</verse>
				<verse number="14">Muka jiru'uu irraa midhaan nyaatiisaa fi karaa karraatiin gara qachaa sanii seeniisaaf, akka haqa qabaatu, worri woyaa ifii dhiqatu ka badhaadhe.</verse>
				<verse number="15">Worri sareeleen, worri xanu, sagaagaltooti, worri nama ijjeesu, worri waaqa dharaa waaqonsu, worri dhara jaallatuu fi sobu mara ammoo alatti hafa.</verse>
				<verse number="16">“Akka dhugaa baya tana isiniif kennuuf, ani Yesuus ergamaa kiyya wolde'oota kiristaanaatiif ergeera; ani hiddaa fi sanyii Daawwitii ti; ani bakkalcha bari'ii ifaalessa.”</verse>
				<verse number="17">Ayyaanaa fi waajibittiin, “Koyi” jedhan; ka dhage'ulle, “Koyi” jedhuu ti; ka dheebote mara dhufuu ti; ka barbaadulle mara bisaan jiru'uu toluma fudhatuu ti.</verse>
				<verse number="18">Ani nama jecha raagaa, ka Kitaaba kanaa dhage'u mara ifi eeggachiisa; eennulle jecha kana irratti waan tokkolle yoo ede'e, Waaqi balaa Kitaaba kana keessatti barreffame isatti ede'a;</verse>
				<verse number="19">eennulle jecha raagaa ka Kitaaba kana keessatti bareeffame keessaa waan tokkolle yoo dhidhise, Waaqille muka jiru'uutii fi qachaa woyyicha Kitaaba kana keessatti barreeffamane keessaa qooda isaa dhidhisa.</verse>
				<verse number="20">Ka waan kana dhugaa bawu, “Ee, dafee hin dhufa” jedha. Ameen! Goottaa Yesuus, koyi.</verse>
				<verse number="21">Badhaadhi Goottaa Yesuusii, kolbaa Waaqaa woliin jiraatu. Ameen!</verse>
			</chapter>
		</book>
	</testament>
</bible>
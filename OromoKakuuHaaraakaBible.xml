<?xml version="1.0" encoding="UTF-8"?>
<bible translation="Oromo Bible (Kakuu Haaraaka) - No Year" status="Bible Society of Ethiopia KakHaa PUBLISHER" site="https://www.bible.com/bible/3175/MAT.1.KAKHAA">
	<testament name="New">
		<book number="40">
			<chapter number="1">
				<verse number="1">Kunin kitaaba maqaa warra Yesus Kiristoon keessaa dhalate. Yesus Kiristoon dhaloota Daawit, Daawit dhaloota Abrahaam. Yoseefiin, dhirsi Maariyami haadha Yesus kiristoo ka Yaaqoob, Yaaqoob ka Maattaan, Maattaan ka Ele'azaar; Ele'azaar ka Eliyud; Eliyud ka Akim; Akim ka Zaadoq; Zaadoq ka Azor; Azor ka Eeliyaqim; Eeliyaqim ka Abiyuud; Yahuda ka Zarubaabel; Zarubaabel ka Salaatini'el; Salaatini'el ka Yekoniyas; warrii maqaa isaanii armaa olitti barreeffamee kun warra eegii gosa Israa'el booji'anii lafa Baabilon geessan dhalate. Yekoniyasii fi obbooleeyyan isaa ta Yosiyas; jarii kun bara gosa Israa'el booji'anii lafa Baabilon geessan dhalate. Yosiyas ka Amos; Amos ka Maase; Maaseen ka Hisqiyas; Hisqiyas ka Akaaz; Akaaz ka Yo'atinaam; Yo'atinaam ka Oziyas; Oziyas ka Yooraam; Yooraam ka Yoshaafaax; Yoshaafaax ka Asaaf; Asaaf ka abiiyi; Abiiyi ka Rehobi'aam; Reh obi'aam ka Solomoon; Solomoon ka Daawit (haatini isaa Uriiya); Daawiti hayyu Israa'el ka Isey; Isey ka Yoobeed; Yoobeed ka Bo'az; (haatini isaa Ruuth); Bo'az ka Salmoon (haatini isaa Rahaab); Salamoon ka Nahasoon; Nahasoon ka Amaadaab; Amaadaab ka Aaram; Aaram ka Hesroom; Hesroom ka Faares; Faaresii fi Zaara ta Yihuudaa (haatini isan Taamaar); Yihuudaa fi oboleeyan isaa ta Yaaqoob; Yaaqoob ka Yisaniihaqi; Yisaniihaqi ka Abrahaam;</verse>
				<verse number="2">Duuba akkanaan Abrahaamii fi Daawit jidduu dhalootii kudhanii afuriitti jira, ammallee kudhanii afurii dhibiitti Daawitii fi ganna gosa Israa'el booji'anii lafa Baabilon geessan jidduu jira, akkasuma ammallee dhalootii kudhanii afurii gaafasii fi dhaloota Kiristoo jidduu jira.</verse>
				<verse number="3">Dhalootii Yesus Kiristoo akkana, Yoseef haadha isaa Maariyam kadhatee, adoo warrii dhiirsaa fi niitii hinta'in, isii Hafuura Qulqulloon garaachoofte argan.</verse>
				<verse number="4">Yoseefiin, isii kadhate sun, nama dansaa isii ceersuu hinfeenee, ammoo dhossaan lakkisuu fedhe.</verse>
				<verse number="5">Adoo innii waan kana herreguu, ergamaan Aabboo oobjuun isatti mullatee, “Yoseef, ilma Daawati, garaachii isiin qabdu kunin ka Hafuura Qulqullootii Maariyam fuudhuu hinsodaatin.</verse>
				<verse number="6">Isiin ilma deetti, duuba atin maqaa isaa Yesus baas, maaliif innii gumii ufii cufa cubbuu keessaa baasa” jedheen.</verse>
				<verse number="7">Wantii kunin cuftii akka wantii Aabboon afaan raagatiin,</verse>
				<verse number="8">“Ilaalaa, intaltii dubraa garaachoofteetti ilma deettii, maqaa isa Amaanu'el baasan” jedhee dubbate guutamtuuf taate. Akkas jechuun Waaqii nu waliin jira jechuu.</verse>
				<verse number="9">Yoseef hirriiba dammaqee waan ergamaan Aabboo jedheen tolchee, Maariyam fuudhe.</verse>
				<verse number="10">Haga isiin ilma hinda'in ammoo niitii hintolfanne. Jennaan mucaan dhalannaan Yoseef maqaa isaa Yesus baase.</verse>
			</chapter>
			<chapter number="2">
				<verse number="1">Gaafa Herodis hayyuu lafa Yihudaa, Yesus dira Betlihem ka lafa Yihudaa keessatti dhalate. Yoma sun adoo hinturinuu jarii waan urjii beeku tokko gara ilaboruutii Yerusaalem dhufee, “Daa'iimii hayyuu Yihudii ta'u ka dhalate mee? Urjii isaa ilaboruutti agarreetti isa ulfeessuu dhumnee” jedhe.</verse>
				<verse number="2"></verse>
				<verse number="3">Waan kana dhageennaan, Herodisii fi namii Yerusaalem cuftii rifate.</verse>
				<verse number="4">Innii qaallolee gugurdoo fi jara seera beeku walti yaamee fulaa silaa Kiristoon itti dhalatu gaafate.</verse>
				<verse number="5">Warrii, “Dira Betlihem ka lafa Yihudaa keessa jiru, raagii barreessee,</verse>
				<verse number="6">‘Ee'ee Betlihem, ta lafa Yihudaa keessaa, atin hayyoota Yihudaa keessaa maandhaanittii, si keessaa nama gosa tiyya Israa'el bulchutti ba'a’ ” jedhe.</verse>
				<verse number="7">Jennaan Herodis jara ilaboruutii dhufe kaan dhossaan walti yaamee, yo urjiin mullatte irraa hubate.</verse>
				<verse number="8">Gara Betlihem warra ergee, “Beenaa, gurba akka dansaa barbaadaa, yo agartan qoonqoo natti ergaa, akka anilleen dhaqee isa ulfeessu” jedhe.</verse>
				<verse number="9">Jecha Hayyuu kaan dhageennaan warri yaasumaa karaatti dacha'e, urjiin warrii ilaboruutti arge taan warruma dura deemtee qajeelchitee fulaa gurbaan jiru gubbatti ejjite.</verse>
				<verse number="10">Urjii arginaan guddoo gammadanii qiliixaman.</verse>
				<verse number="11">Mana duudanii gurbaa fi Maariyam haadha isaa arginaan, isa duratti jiganii isaa sagadanii, subba ufii bananii warqii, hixaanaa fi qumbii kennaaniif.</verse>
				<verse number="12">Oobjuuni Waaqii, “Herodisitti hindacha'inaa” warraan jennaan ka'anii, karaa dhibiin lafa ufiitti galan.</verse>
				<verse number="13">Eegii warrii yaa'e, ergamaan Aabboo Waaqaa oobjuun Yoseefiitti dhufee, “Herodis gurbaa barbaadee ijjeessuu fedhaa, ka'ii, gurbaa fi haadha fuudhii lafa Gibxii dhaqii, haga anin sitti himuutti achuma taa'i” jedheen.</verse>
				<verse number="14">Jennaan Yoseef haadhaa fi gurbaallee fuudhee ka'ee halkaniin lafa Gibxiitti baqate.</verse>
				<verse number="15">Haga Herodis hindu'in cufaa achi taa'e. Wantii kunin akkuma dubbii durii Aabboon afaan raagatiin himee taate, akka qoonqoon, “Anin lafa Gibxii keessaa ilma kiyya ya yaame” jettu guutamtuuf.</verse>
				<verse number="16">Herodis akka jarii ilaboruutii dhufe kaan isa sobe arginaan guddoo dallanee, waan ganna daa'imaa jara ilaboruutii dhufe kaan irraa hubateef nama ergee, “Ijoollee dhiiraa ta Betlihem keessa jirtuu fi ta reera sun keessaa, ta ganna lamaa asii cufa fixaa” jedhe.</verse>
				<verse number="17">Duuba akkanaan wantii raagii Ermiyas,</verse>
				<verse number="18">“Qoonqoo laaleeffachaa fi boo'a guddoo, Raama keessatti dhaga'an; Raahel ilmaan ufiitii boottee, waan isiin cufa raawwatteef irraa hafuu dadhabde” jedhe kaan cuftii guutamtee.</verse>
				<verse number="19">Eegii Herodis du'e, ergamaan Aabboo lafa Gibxii keessatti oobjuun Yosefiitti mullatee,</verse>
				<verse number="20">“Ka'ii, gurbaa fi haadha fuudhii, lafa Isra'elitti gali; warrii gurbaa ijjeessuu fedhe namuu ya dhumee” jedheen.</verse>
				<verse number="21">Jennaan Yosef ka'ee gurbaa fi haadha fuudhee lafa Israa'elitti gale.</verse>
				<verse number="22">Ammoo Yoseef akka Arkelaawos fulaa abbaa ufii Herodis lafa Yihudaa fidu dhageennaan achi dhaquu sodaate. Oobjuun itti himnaan gara lafa Galiilaa gore,</verse>
				<verse number="23">deemee, dira Naazireeti jedhanitti qubatee, akka wantii durii raagootii isaan, “Nama Naaziretii” jedhan jettu guutamtu.</verse>
			</chapter>
			<chapter number="3">
				<verse number="1">Bara sun Yoh. aannisiin nama cuuphuu lafa gammoojjii ta Yihudaa dhufee nama barsiisee,</verse>
				<verse number="2">“Mootummaan Waaqaa ya dhi'aattee cubbuu irraa deebi'aa!” jedhe.</verse>
				<verse number="3">Raagi Isaayas waan Yoh. aannis dubbatee, “Qoonqoon nama lafa gammoojjii keessaa iyyuu, ‘Karaa Aabboo kurfeessaa, daandii isaa qajeelchaa’ jetti!” jedhe.</verse>
				<verse number="4">Yoh. aannis wayaa rifeensa gaalaa irraa midhaasan uyyifatee, gurdaa gogaa hidhatee, awwaanisaa fi damma nyaata.</verse>
				<verse number="5">Namii Yerusaalem jiruu, ka Yihudaatii fi ka arddaa Yordanos cuftii gara Yoh. aannis yaa'e.</verse>
				<verse number="6">Warrii cubbuu ufii himanaan innii galaana Yordanos keessatti warra cuuphe.</verse>
				<verse number="7">Fariisotaa fi Saduqootii hedduun aadaa cuuphamaa fudhachuu dhumnaan, Yoh. aannis warraan, “Isan ilmaan bofaa-buutii, eentu dallansuu hegerii duraa baqadhaa isaniin jedhe?</verse>
				<verse number="8">Midhaan cubbuu irraa deebi'uu teessan agarsiisu baasaa.</verse>
				<verse number="9">‘Abbaan keenna Abrahaam’ jettanii waan jalaa baatan ufii hinse'inaa, Waaqii dhakaayyee tana keessaa ilmaan Abrahaam yaasuu danda'aa.</verse>
				<verse number="10">Ammumaa Agaraa yayyuu hidda mukaa jala kaa'an; muka midhaan dansaa hinbaamne cufaa muranitti ibidda keessatti jissan.</verse>
				<verse number="11">Akka isan cubbuu irraa deebitan, anin bisaaniin isan cuupha; ka faana tiyya dhufu ammoo ka narra jiru, ka anin seemsaa kophee isaallee qabachuu hinmalle. Innii hafuura Qulqulloo fi ibiddaan isan cuupha.</verse>
				<verse number="12">Hafareen harka isaa keessa jirti. Oobdii ufii inqulqulleessa, dargaayyee walti qabee kodhootti naqa, qola ammoo ibidda haga jiru hindhaamnetti naqa” jedhe.</verse>
				<verse number="13">Jennaan Yesus Galiilaa ba'ee, Yordanos dhufee, akka Yoh. aannis isa cuuphu gara Yoh. aannis dhaqe.</verse>
				<verse number="14">Yoh. aannis ammoo isa dhowwuu fedhee, “Atin akkam gara kiyya dhuftee, ‘Na cuuphi’ naan jetta? Ufuufuu sitti na cuuphuu malee” jedhe.</verse>
				<verse number="15">Yesus ammoo, “Amma hataatuu, karaa kanaan waan Waaqii fedhu cufaa guunnaa” jedhe. Jennaan Yoh. aannis “Eejedhe” jedheen.</verse>
				<verse number="16">Akkuma Yesus cuuphamee bisaan keessaa ba'een, gubbaan Waaqaa isaa banamtee, innii hafuura Waaqaa ka bifa sabaliisaa qabu, ka isa irra taa'u arge.</verse>
				<verse number="17">Qoonqoon Waaqaa gubbaa dhuftee, “Kunin ilma kiyya ka anin jaaladhu, innii guddoo na gammachiisa” jette.</verse>
			</chapter>
			<chapter number="4">
				<verse number="1">Jennaan hafuurii, akka sheexanii laallatu Yesus lafa gammoojjii geesse.</verse>
				<verse number="2">Innii guyyaa afuratamaatii fi halkan afurtamaa sagalee malee taa'ee jennaan, beela'e.</verse>
				<verse number="3">Jennaan sheexanii dhufee, “Atin yo dhuguma ilma Waaqaa taate, dhakaa kanaan, ‘Qixxaa ta'i’ jedhi” jedheen.</verse>
				<verse number="4">Yesus ammoo deebisee, “Barreessii qulqulloo keessatti ‘Namii qixxaa callaan hinjiraatu, dubbii afaan Waaqaa keessaa baatu cufaan jiraataa’ waan jedhaa la barreessan” jedheen.</verse>
				<verse number="5">Jennaan sheexanii dira Qulqulloo isa geessee, fiixee mana Waaqaa gubbaa isa baasee,</verse>
				<verse number="6">“Atin yo dhuguma ilma Waaqaa taate, arma irraa gad ufi dhiis, waan barreessiin, ‘Waaqii ergamtoota ufii sii erga, warrii akka dhakaan miila kankee hindhoomne harka ufiitiin ol si qaba’ jettuuf” jedheen.</verse>
				<verse number="7">Yesus deebisee, “Ammallee barreessiin, ‘Aabboo Waaqaa kankee hinlaallatin’ jetti” jedheen.</verse>
				<verse number="8">Ammallee sheexanii gaara guddaa tokko isa korsiisee, guddinna lafa cufaatii fi dansooma isii garsiisee,</verse>
				<verse number="9">“Yo atin gad jettee naa sagadde waan kana cufaa anin sii kenna” jedheen.</verse>
				<verse number="10">Jennaan Yesus, “Sheexana na biraa deem! Barreessiin ‘Aabboo Waaqaa kankee callaa sagadii, isuma callaa Waaqeffadhi!’ jettii” jedhe.</verse>
				<verse number="11">Jennaan sheexanii isa lakkissee, ergamtootii dhuftee isa qarqaarte.</verse>
				<verse number="12">Akka Yoh. aannis qaban dhageennaan Yesus Galiilaatti deebi'e.</verse>
				<verse number="13">Naazireetii ba'ee Qifirnaahom dhaqee dhaattuu galaanaa lafa Zebuloonii fi Niftaalem keessa taa'e.</verse>
				<verse number="14">Tulleen akka wantii raagii Isaayaas ta,</verse>
				<verse number="15">“Lafa Zebuloonii fi lafa Niftaalem, gara galaana, moggaa Yordanos, Galiilaa ta gosa dhibii!</verse>
				<verse number="16">Namii dukana keessa taa'uu ya ibsee guddoo arge; warra gandidduu du'aa keessa tataa'uu ibseen ya itti mullatte” jettu guutamtuuf.</verse>
				<verse number="17">Guyyaa sunii jalqabee Yesus, “Mootummaan Waaqaa ya dhi'aattee Cubbuu irraa deebi'aa!” jedhe. Oduu dansaa haasa'e.</verse>
				<verse number="18">Adoo Yesus dhaattuu galaana Galiilaa deemuu, obbooleeyyan lama, Simoon ka Phexros jedhanii fi obbooleessa isaa Indriiyas ka xuruuraa qurxummii gaalana keessatti darbachuutti jiru arge; warrii guurtuu qurxummiiti.</verse>
				<verse number="19">Innii warra yaamee, “Na gula koottaa! Anin guurtuu namaa isan tolchaa” jedheen.</verse>
				<verse number="20">Yoma sun xuruuraa lakkisanii isa gula yaa'an.</verse>
				<verse number="21">Yesus artii deemnaan ilmaan Zabdewos ta obbooleeyyanii lamaan, Yaaqoobii fi Yoh. aannis ka abbaa isanii Zabdewos waliin hoboloo keessa tataanii xuruuraa isannii midhaaffatan argee yaamee,</verse>
				<verse number="22">jennaan warrii yoma sun hoboloo fi abbaa ufii lakkisee isa gula yaa'e.</verse>
				<verse number="23">Yesus lafa Galiilaa cufa keessa dedeemee manneen Waldeennaa keessatti nama barsiisee, oduu dansaa mootummaa Waaqaa himee, dhukkubaa fi dhibee cufaa nama fayyise.</verse>
				<verse number="24">Tanaaf gurrii isaa lafa Sooriyaa cufa ga'ee, nama fayyadhaabee gaargale ka dhukkuba gosa gosaa qabu, ka jinnii qabu, ka gaggabduu qabuu fi ka naafateellee cufa ittiin dhufnaanii warra cufa fayyise.</verse>
				<verse number="25">Gumiin guddoon dira kudhanii, ta Galiilaa, ta Yerusaalemii lafa Yihudatii fi ta gama Yordanos keessaalleen cuftii kaatee isa gula yaate.</verse>
			</chapter>
			<chapter number="5">
				<verse number="1">Yesus gumii arginaan gaara koree gubbaa taa'e. Jennaan jarii isaa gara isaa dhufee,</verse>
				<verse number="2">innii warra barsiisee.</verse>
				<verse number="3">“Warri akka jireenna afuuraatiin hiyyeeyyii ta'an garaa keessatti ufi beeku warra badhaadhe; mootummaan Waaqaa ta warraatii!</verse>
				<verse number="4">Warrii waan hamtuu laaleffatu ka badhaadhe, Waaqii garaa warraa jabeessaa!</verse>
				<verse number="5">Warrii ufi diqqeessu ka badhaadhe, lafa dhaalaa!</verse>
				<verse number="6">Warrii qajeelumaa jedhee beela'ee dheebotuu ka badhaadhe, warrii akkanaa inquufaa!</verse>
				<verse number="7">Warrii naasuu namaa qabuu ka badhaadhe, warraa ina'anii!</verse>
				<verse number="8">Warrii garaa qulqulloo qabuu ka badhaadhe, Waaqaa inargaa!</verse>
				<verse number="9">Warrii nagaa tolchu ka badhaadhe, ilmaan Waaqaa jedhaniinii!</verse>
				<verse number="10">Warrii dhugaaf gaargalchan ka badhaadhe, mootumaan Waaqaa ta warraatii!</verse>
				<verse number="11">Yo namii marroo tiyyaaf dharaan isan arrabsee, himatee, isan gaargalechee, waan hamtuu cufa isaniin jedhee, isan ya badhaatan.</verse>
				<verse number="12">Yo sun gammadaa qiliixamaa; gatiin teessan ta gubbaa jirtu waan guddoo, marroo raagoota duriillee akkuma kana gaargalchaniifi” jedheen.</verse>
				<verse number="13">Yesus ammalle, “Isan soodda lafaati, soodda yo innii bushaa'e, yo alaatti gadgatanii miilaan irra ejaajjatan malee, maaniin kura itti deebisan? Waan tokkoollee wa hinba'u.</verse>
				<verse number="14">Isan ibsee lafaati, dirii gaara gubbaa jiru hinda'atu,</verse>
				<verse number="15">Ibsee bobeessanii qorii itti hingombisani, akka namii mana keessa jiru cuftii argu olfannisan” jedeen.</verse>
				<verse number="16">“Akkasuma ibseen teessan ha nama duratti ibsituu, akka hujiin teessan dansaan mullattee Abbaa keessan ka gubbaa jiru guddisan” jedheen.</verse>
				<verse number="17">Yesus, “Waan anin barsiisa seeraatii fi ka raagaa balleessuu dhufe hinse'inaa. Anin akka balleessuu hindhumnee, akka qixxeesuuf dhufe.</verse>
				<verse number="18">Dhugumaa, waan anin isaniin jedhuu, haga lafaa fi gubbaan dabartuutti, haga seerii cuftii guutamuutti cophi seeraa tokkoolleen hindabru.</verse>
				<verse number="19">Tanaaf namii seera didiqqaa kana tokko caphsee ammallee akkasuma namaallee barsiisee, mootummaa Waaqaa keessatti maandhaa ta'a. Namii ammoo seera guutee, akkasuma namaallee barsiise, mootummaa Waaqaa keessaalleetti hangafa ta'a.</verse>
				<verse number="20">Anin isanitti himaa, yo qajeelummaan teessan ta jara seera beekuutii fi ta Fariisotaa irra hinjirree, dandeettanii mootummaa Waaqaa hinargattan” jedeen.</verse>
				<verse number="21">“Akka warra duriitiin ‘Nama hinijjeesinaa, nama nama ijjeesu cufaa fuula warra wa muruu duratti itti muran’ jedhan, ya dhageettan.</verse>
				<verse number="22">Ammoo waan anin amma isanitti himuu, namii obbooleessa ufiitti dallanu murtii argachuu male. Nama obbooleessa ufii arrabsu, kora itti baasuu malan; ammallee nama obbooleessa ufii tuffatee, ‘Daallee dabaa!’ jedhuun, ibidda qilee ka barabaraa keessa buusuu malan.</verse>
				<verse number="23">Tanaaf yo akka galata Waaqaa galchitu, fulaa sooriyoo itti qalan dhuftee, akka obbooleessii kankee garaa keessa si hinquumne qaabattee, fulaa sooriyoo sunitti,</verse>
				<verse number="24">waan galataa baaftu lakkisii qaraa fiixee ka'ii deemii, obbooleessa kankee araara kadhadhu, achiin duuba deebi'ii galata kankee baas.</verse>
				<verse number="25">Yo namii si himatee koraatti si yaaman, hurrisii waldhaqiin yokaan innii jaaroleetti si kenneetti, jaarroleen warra waraanaatti si kennitee, warrii waraanaalleen mana hidhansaa keessa si buusaa.</verse>
				<verse number="26">Dhugumaa, waan anin siin jedhuu, haga beessee cufa baaftuutti hidhaansa keessaa hinbaatu” jedheen.</verse>
				<verse number="27">“Malaa akka durii ‘gaarayyuu hinbaratinaa’ jedhan ya dhageettan.</verse>
				<verse number="28">Ammoo waan anin isaniin jedhuu namii dharraan nadheen millatu yaayyuu garaa ufii keessatti waan hamtuu tolche.</verse>
				<verse number="29">Yo iltii tantee mirgittiin si wallachifte, ufi keessaa baasii gati! Fulaa nafa kankee cufaa ibidda keessa buusan, yo ila tokko dhabde irra sii jirtii.</verse>
				<verse number="30">Ammallee yo harkii kankee mirgichii si wallaalchise, ufirraa kutii gati! Fulaa nafa kankee cufaa ibidda keessa buusan, yo harka tokko dhabde irra sii jirtii” jedheen.</verse>
				<verse number="31">“Ammallee durii, ‘Namii niitii ufii lakkisuu fedhu ha waraqata lakkisuun kennuufii’ ya jedhan.</verse>
				<verse number="32">Waan ammoo anin isanitti himuu, namii niitii ufii ta dhiira dhibii hinbaraatin lakkise, ya cubbuu keessa isii seensise; namii isii fuudhuulleen ya cubbuu hojjate” jedheen.</verse>
				<verse number="33">“Akka warra duriitiin, ‘Dharaan hinkakatinaa’ jedhan, ammallee ‘akka kakuu teessan Waaqaa duratti guutaa’ jedhan ya dhageettan.</verse>
				<verse number="34">Ammoo waan anin isanitti himuu, diqqumaallee hinkakatinaa! Maaliif yo jettanii gubbaan barcumaa Waaqaatii,</verse>
				<verse number="35">laftii, fulaa Waaqii miila irra dhaabatu; Yerusaalemiilleen dira Hayyuu guddaati.</verse>
				<verse number="36">Ammallee mataa keessaniilleen hinkakatinaa, rifeensa keessan tokkoollee dandeettanii hinadeesitanii, yokaan hingurraattesitanii.</verse>
				<verse number="37">Wantii isan jettan cuftii ha ‘Ee'eetii-hiyyootii’ callaa taatuu, wantii tana irraa gore waan sheexana keessaa ba'aat” jedheen.</verse>
				<verse number="38">“Akka durii ‘Nama ila namaa basse, ila isaallee ha baassanii; ka ilkaan nama cabse, ka isaallee ha cabsanii’ jedhan ya dhageettan.</verse>
				<verse number="39">Ammoo waan anin amma isanitti himuu, nama waan hamtuu isan tolchu haaloo hinfuudhinaa. Yo boqoo mirgittii si dhabanaasan bitaattiillee itti garagalfadhu.</verse>
				<verse number="40">Ammallee yo namii tokko si himatee hubbaara kankee sirraa baafatee, kootiillee baafadhuuf.</verse>
				<verse number="41">Ammallee yo namii si dabsee irreen haga gabaabaa si deemsisee haga fagoo gula deem.</verse>
				<verse number="42">Nama wa si kadhatuu kenni; ka wa si liqeefatuu indhowwatin” jedhe.</verse>
				<verse number="43">“Ammallee akka durii, ‘Obbooleessa kankee jaaladhuu, nyaapha kankee jibbi!’ Jedhan ya dhageettan.</verse>
				<verse number="44">Waan anin ammoo amma isanitti himuu, akka ilmaan Abbaa keessan ka gubbaa jiru taatan, nyaapha keessan jaaladhaa Nama isan gaargalchuu Waaqaa kadhadhaa.</verse>
				<verse number="45">Innii aduu nama hamaamaa fi dadansaallee baaseetti, bokkaallee nama qajeelaa fi nama qajeelaa hinta'iniillee rooba.</verse>
				<verse number="46">Yo nama isan jaalatu callaa jaalattan gatii maal Waaqaa irraa argattan? Warrii qaraaxa guuruulleen akkasuma tolchaanittii?</verse>
				<verse number="47">Yo obbooleeyyan teessan callaa nagaa fuutan, nama dhibii maan irra jirtan? Warrii Waaqaa hinbeenneelleen akkasuma tolchani!</verse>
				<verse number="48">Isan akkuma abbaan keessan ka gubbaa jiru qixxee, qixxee ta'uu maltan” jedhe.</verse>
			</chapter>
			<chapter number="6">
				<verse number="1">Yesus, “Nama ufi garsiisuufi jettani akka hujii teessan dansaa namii argu fuula namaa duratti hintolchine ufi Eegadhaa! Yo akkas tolchitan Abbaa keessan ka gubbaa jiru galata irraa hinargattan.</verse>
				<verse number="2">Tanaaf yo hiyyeessa qarqaartu, magalata ufi duratti hindha'an, akka namii kijibaan akka namii silaa warra guddisuuf, manneen waldeenaatiif karaa keessaalleetti tolchu. Anin dhuguma isanitti himaa warrii sun gatii ufii ya argate.</verse>
				<verse number="3">Ammoo yo hiyyeessa qarqaartan harkii bitaachii waan harkii mirgichii tolchu hinbeekin!</verse>
				<verse number="4">Akka qarqaarsii kee waan dhossaa ta'uu, duuba Abbaan kee ka waan atin dhossaan tolchitu argu galata sii baasaa” jedhe.</verse>
				<verse number="5">Yesus ammallee dubbatee, “Yo Waaqaa kadhattan, akka nama kijibuu hinta'inaa! Wantii akkanaatiif warrii akka namii warra argu manneen waldeennaa keessaaf dhaattuu karaa ejaajjee kadhachuu fedha. Dhugumaa, waan anin isaniin jedhuu, warrii sun gatii ufii ya argate.</verse>
				<verse number="6">Atin ammoo yo Waaqaa kadhattu mana kee keessa seennii, balbala cufadhuu Abbaa kee ka dhosaa jiru kadhaadhu! Abbaan kee ka waan atin dhossaan tolchitu arguu galata sii baasaa.</verse>
				<verse number="7">Kadhachaa keessatti akka warra Waaqaa hinbeennee hinta'inaa, dubbii homaa hinbaane hindheeresinaa; warrii waan marroo dubbii hedduutiif kadhachaa dhaga'aniif se'a.</verse>
				<verse number="8">Akka warraa hinta'inaa! Abbaan keessan adoo isan homaa jechuu baataniillee waan isan feetan cufaa inbeeka.</verse>
				<verse number="9">Duuba yo kadhattan, ‘Abbaa keenna ka Waaqaa gubbaa jirtu; maqaa kankee qulqulloo ha guddisanii;</verse>
				<verse number="10">Mootummaan tantee ha dhuftuu; fedhii tantee lafatti ha guutanii akkuma Waaqaa gubbaalleetti guutan.</verse>
				<verse number="11">Soora teenna ta ardhaa nuu kenni.</verse>
				<verse number="12">Cubbuu teenna nuu araaraam, akkuma nulleen nama nutti cubbamee araaraamne.</verse>
				<verse number="13">Ilaallachaa nuttiin hindhufini, waan hamtuu nurraa dhowwi; Ameen’ ” Jedhaa kadhadhaa.</verse>
				<verse number="14">“Yo isan wallaala namaa araaramtan, Abbaan keessan ka Waaqaa gubbaalleen isanii araaramaa.</verse>
				<verse number="15">Ammoo yo isan wallaala namaa hinarraaramne, Abbaan keessaniilleen wallaala isanii hinarraaramu” jedhe.</verse>
				<verse number="16">Yesus, “Yo Waaqaa kadhachaaf agabdan, akka warra kijibaa fuula hin yakkatinaa! Warrii akka namii agabuu warraa arguuf fuula yakkata. Dhugumaa, waan anin isaniin jedhuu warrii sun gatii ufii ya argate.</verse>
				<verse number="17">Atin ammoo yo agabdu fuula dhiqadhuu, mataa filadhu,</verse>
				<verse number="18">akka namii agabuu tantee hingarre; akka Waaqii dhossaa jiru callaan si argu! Abbaan kankee ka waan dhossaallee argu galata sii baasaa” jedhe.</verse>
				<verse number="19">Yesus ammoo, “Horii keessan lafa hinkeeyyatinaa, fulaa dholdholee fi dandiin hin nyaaneef, yokaan fulaa hattuun cabsitee hin hanneef Waaqaa bira ol keeyyadhaa!</verse>
				<verse number="20"></verse>
				<verse number="21">Fulaa horiin keessan jiru garaan keessaniilleen jira” jedhe.</verse>
				<verse number="22">Yesus, “Iltii ibsee nafaatii; yo iltii tantee dansaa taate, naaf kankee cuftii ibsee qaba.</verse>
				<verse number="23">Ammoo yo iltii tantee dansaa hinta'in, naaf kee cuftii indukkanaa. Tanaaf yo ibseen si keessa jirtu dukkanoofte dukkantii in guddaatti” jedhe.</verse>
				<verse number="24">Yesus ammallee, “Namii tokkoolleen danda'ee abbootii lama hinhojjatu, wantii akkanaatiif, heger tokko jibbeetti kaan jaalata, yokaan tokkoon waldhaqeetti kaaniin waldhaba, Waaqaa fi horii hojjachuu indandeettan;</verse>
				<verse number="25">Tanaaf anin isanitti himaa jireenna yokaan nyaataa dhugaatiin, yokaan waan nafatti uyyifattan hindhindhisinaa. Jireennii liqimsaa irra hinjiru? Yokaan naafii wayaa irra hinjiru?</verse>
				<verse number="26">Simphirree laalaa; midhaan hinfacaaftu, hinmurtu, yokaan kodhootti hingalchitu; ammoo Abbaa keessan ka gubbaa jirutti isiillee soora, isan simphirree irra hinjirtanii?</verse>
				<verse number="27">Isan keessaa eennuutti adoo dhindhiseellee, danda'ee ganna jireenna isaa irratti haga gabaabaa yokaan dheera ufii irratti dhundhuma tokko darachuu dandaa?</verse>
				<verse number="28">Maaf waan uyyifattan dhindhistan? Me akka daraaraan diidaa ba'u herregaa; innii hinhojjatu yokaan wayaa hindhatu,</verse>
				<verse number="29">ammoo waan anin isaniin jedhu, Solomoonniilleen guddinna ufii keessatti wayaa akka daraaraa midhaaddu hinuyyifanne.</verse>
				<verse number="30">Waaqii yo buuyyoo ardha jirtu ta bor ibiddatti gatan akkana uyyise, innii hagas irra isanii hinuyyisuu? Dhugeeffachan teessan akkam waan diqqoo!</verse>
				<verse number="31">Tanaaf dhindhistanii, ‘Maan nyaanna? Maan dhunna? Yokaan Maan uyyifanna?’ jettanii hin yaada'inaa!</verse>
				<verse number="32">Warrii Waaqaa hinbeenne waan kana cufa barbaada! Abbaan keessan ka gubbaa jiru akka isan waan kana cufa feetan inbeeka.</verse>
				<verse number="33">Ammoo qaraa fiixee qajeeluma moottumma Waaqaa barbaadaa, duuba waan isanii barbaachisaa cufaa isanii kennanii.</verse>
				<verse number="34">Tanaaf waan bor hindhindhinsinaa, waan bor, haborummaan ufi dhindhistuutii; guyyaan cuftii gaargala ufii qaba” jedhe.</verse>
			</chapter>
			<chapter number="7">
				<verse number="1">Yesus, “Namatti hinmurinaa akka isaniilleetti hinmure;</verse>
				<verse number="2">Muritii isan namatti murtaniin isaniilleetti muran! Ammallee kiila isan safartaniin isaniillee safaran.</verse>
				<verse number="3">Atin maaf filliida ila obbooleessa keetii keessa jiru laalta ka ufiiftuu jirma ila tantee keessa jiru hinargine?</verse>
				<verse number="4">Yokaan akkam dandeettee obbooleessa keetiin, ‘Filliida ila keessaa sii fuudha’ jetta, ka ila teetuu keessa jirmii jiru?</verse>
				<verse number="5">Kijibaa! Akka ila obbooleessaa keetii keessaa filliida fuutuu qaraa fiixee jirma ila tantee keessaa fudhadhu, achiin duuba akka dansaa lafa argitaa” jedhe.</verse>
				<verse number="6">“Gargaltee akka isanuma hin nyaanneWaan qulqulloo saree hinkennina. Ammallee dooqa booyyee dura hinbuusinaa, akka isiin miilaan irra hinejaajjanne” jedhe.</verse>
				<verse number="7">Yesus, “Kadhadhaa, isanii kennaanii; barbaadaa inargattanii; balbala dhadhaa'aa, isan duraa banaanii.</verse>
				<verse number="8">Namii kadhatuu inargata, namii barbaadu inarga, ammallee nama balbala dhadha'uu inbananiif.</verse>
				<verse number="9">Eentu yo ilmii isaa qixxaa kadhate dhakaa kennaaf?</verse>
				<verse number="10">Yokaan yo innii qurxummii kadhate bofa kennaaf?</verse>
				<verse number="11">Yo isanuu ka hammeenna qabdan waan dansaa ilmaan teessanii kennuu beettanii, Abbaan keessan warra isa kadhatuu hagas irra waan dansaa kenna!</verse>
				<verse number="12">Akkuma akka namii waan dansaa isanii tolchu feetan, ufiillee akkasuma waan dansaa namaa tolchaa; tunin dubbii seeraatiif fi ta raagaatii” jedhe.</verse>
				<verse number="13">Yesus ammallee, “Balbala dhiphoon olseenaa! Balbala balloo fi karaan laafaan gara badii nama geessaa, namii achi deemuulleen hedduu.</verse>
				<verse number="14">Balbala dhiphoo fi karaan jabaan jireennaatti nama geessa, namii argatuulleen diqqaa” jedhe.</verse>
				<verse number="15">Yesus, “Raagota dharaa eegadhaa, ta hoolaa fakkaachuuf gogaa hoolaa uyyifattee gara keessan dhuftu, keessii isanii ammoo akka ya'ii beellooftee jira.</verse>
				<verse number="16">Midhaan warraatiin warra beettan. Midhaan Wayinii qoraattii irraa inguuranii? Yokaan dheekkaa irraa mogorree inguuranii?</verse>
				<verse number="17">Mukii dansaan midhaan dansaa baasa, mukii hamaan ammoo midhaan hamoo baasa.</verse>
				<verse number="18">Mukii dansaan midhaan hamoo danda'ee hinbaasu; mukii hamaalleen midhaan dansaa danda'ee hinbaasu.</verse>
				<verse number="19">Mukaa midhaan dansaa hinbaamne cufa muranitti ibidda keessa buusan.</verse>
				<verse number="20">Tanaaf midhaan warraatiin warra beettan” jedhe.</verse>
				<verse number="21">Yesus ammallee dubbatee, “Nama fedhii Abbaa kiyyaa ka Waaqaa gubbaa jiruu guutu malee, namii ‘Aabboo, Aabboo’ naan jedhu cuftii Mootummaa Waaqaa hinargatu.</verse>
				<verse number="22">Guyyaa sun namii hedduun, ‘Aabboo, Aabboo, nu maqaa keetiin wa himnee, maqaa keetiin jinnii baamnee, maqaa keetiin waan mamaa hedduu tolchineeni?’ jedha.</verse>
				<verse number="23">Anin ammoo diidesseetti, anin fuula isan hinbeekuu na biraa fagaadhaa! Isan warra waan hamtuu hojjatuu jedheenii, warratti hima” jedhe.</verse>
				<verse number="24">Yesus, “Duuba namii dubbii tiyya tana dhaga'ee guutu nama qalbii qabu ka dhakaa gubbatti mana jaarratte fakkaata.</verse>
				<verse number="25">Bokkeennii roobee, lolaan guddaan dhufee, bubbeen bubbiftee mana sun dhooftee, waan yayyabii isaa dhakaa gubbaa ta'eef manii ammoo jiguu dide.</verse>
				<verse number="26">Namii dubbii tiyya tana dhaga'ee hinguunne, nama daallee mana isaa maansaa irratti jaarratte fakkaata.</verse>
				<verse number="27">Bokkeennii roobee, lolaan guddaan dhufee, bubbeen bubbiftee mana kaan dhooftee, manii jige. Jigisii mana sunii waan guddaa!” jedhe.</verse>
				<verse number="28">Yesus dubbii tana barsiimnaan, namii cuftii guddoo waan barsiisa isaa mamee,</verse>
				<verse number="29">“Innii akka jara seera beekuu nama hinbarsiimnee, ammoo akka nama jabeenna qabuu barsiise” jedhan.</verse>
			</chapter>
			<chapter number="8">
				<verse number="1">Yesus gaara irraa gad buunaan, gumiin guddoon isa gula yaate.</verse>
				<verse number="2">Namichii qomaaxaa qabu tokko isatti dhufee, duratti jilbiiffatee, “Aabboo, atin yo feete na fayyisuu indandeetta” jedheen.</verse>
				<verse number="3">Yesus harka diriirfatee, isa tuqee, “Infedhaa fayyi!” jedhee, innii yoma tokkoon dhukkuba sun fayye.</verse>
				<verse number="4">Jennaan Yesus, “Caqasi! Waan tokkoollee namaan hinjedhinii, ammoo dhaqii, qaallicha ufi garsiisii, sooriyoo Museen mure baas, akka namii cuftii akka atin fayyite argu” jedheen.</verse>
				<verse number="5">Yesus Qifirnaahom seennaan, shuumichii gosa Roomaa tokko gara isaa dhufee, qarqaarsa kadhate,</verse>
				<verse number="6">“Aabboo, hojjataan kiyya tokko fayyaanitii mana keessa ciisee gaargaluutti jiraa, chocho'uullee hindanda'u” jedhe.</verse>
				<verse number="7">Yesus, “Anin dhufeetti isa fayyisa” jedheen.</verse>
				<verse number="8">Shuumichii kaan, “Atin mana kiyya seenuu hinmallee ammoo afaanumaan jedhi, hojjataan kiyya infayyaa.</verse>
				<verse number="9">Anin nama jala hojjadha, warra waraanaatti na jala jira, yo anin nama tokkoon ‘Deem’ jedhuu, indeema; yo kadhibiin ‘Kootti’ jedhu indhufa. Ammallee hojjataa kiyyaan, yo anin ‘Waan kana tolchi’ jedhuu, intolcha” jedhe.</verse>
				<verse number="10">Yesus waan kana dhageennaan mamee, warra isa gula yaa'uun, “Dhugumaa, waan anin isaniin jedhuu, dhugeeffachaa akkanaa tana Israa'el keessaalleetti anin takka hingarre.</verse>
				<verse number="11">Mee laalaa, namii hedduun mirgaa bitaa dhufee Abrahaam, Yisihaqii fi Yaaqoob waliin Mootummaa Waaqaa keessa tata'an.</verse>
				<verse number="12">Nama ammoo mootummaa sunitti dhalatee dukkana alaa keessa buusan; achitti namii boo'ee ilkaan qara” jedhe.</verse>
				<verse number="13">Yesus shuumichaan, “Been! Wantii atin dhugeeffatte sun sii ta'inaa!” jedhee, jennaan hojjataan yoma sun fayye.</verse>
				<verse number="14">Yesus mana Phexros seennaan, jaartii soddaa isaa ta qandhoo qabdu arge.</verse>
				<verse number="15">Innii harka isii tuqee, jennaan qandhoon isii lakkiftee, isiin kaatee warra gololchite.</verse>
				<verse number="16">Galgala sun nama hedduu jinnii qabu Yesusittiin dhufanii jennaan innii jecha tokkoon jinnii baasee, nama dhukkuba qabullee cufa fayyise.</verse>
				<verse number="17">Wantii kunin akka himanii raagii Isaayas, “Innii dhukkuba keenna fudhatee, fayyadhaba keennaallee baate” jedhe guutamu garsiifti.</verse>
				<verse number="18">Yesus gumii isa marsitu arginaan akka jari isaa gama galaanaa kaanitti taakku ajaje.</verse>
				<verse number="19">Namichii seera beeku tokko gara isaa dhufee, “Aabboo, anin fulaa atin deemtu cufaa si gula deema” jedheen.</verse>
				<verse number="20">Yesus ammoo, “Geedaltii boolla qabdii, simphirreelleen mana qabdii, ilmii namaa ammoo fulaa mataa ufii keeyyatuu hinqabu” jedheen.</verse>
				<verse number="21">Jara isaa keessaa namii tokko, “Aabboo, eegii qara dhaqee aabboo awwaalaa!” jedhe.</verse>
				<verse number="22">Yesus ammoo, “Du'aan ha du'aa awwaaluutii, ati na gula kootti” jedhen.</verse>
				<verse number="23">Yesus hoboloo seennaan, jarii isaa isa gula yaa'e.</verse>
				<verse number="24">Bubbeen guddoon galaana dhooftee, dhawwaan hoboloo roraafte, Yesus ammoo rafuu jira.</verse>
				<verse number="25">Warrii dhaqee isa dammassee, “Aabboo, nu baas! Nu baduutti jirraa” jedhe.</verse>
				<verse number="26">Jennaan Yesus warraan, “Maaf akkana sodaattan? Dhugeeffachaan teessan waan diqqoo” jedheen. Jennaan Yesus ka'ee, bubbee fi galaana callisiisee, wantii cuftii qabbanoofte.</verse>
				<verse number="27">Biyyitii maadeffattee, “Kunin nama akkam, ka qilleensaa fi galaaniilleen sarmuuf?” jette.</verse>
				<verse number="28">Innii gama galaanaa, gara lafa “Gadaraa” jedhanii taakkinaan, namii lama ka jinnii qabu awwaala keessaa yaa'e isaan ba'e. Jarii guddoo bineensa'ee, namii tokkoolleen karaa sun gula yaa'uu dadhabe.</verse>
				<verse number="29">Warrii iyyee, “Atin maan nurraa qabda, Ee ilma Waaqaa? Adoo guyyaan hinga'in nu gaargalchuu dhuftee?” jedhe.</verse>
				<verse number="30">Mana booyyeetti diqqoo warra irraa fagoo dheeduutti jira.</verse>
				<verse number="31">Jennaan jinniin, “Yo ka nu baaftu taatee, gara booyyee sunii nu ergi” jetteen.</verse>
				<verse number="32">Yesus, “Beenaa yaa'aa!” jennaaniin warra keessaa yaatee booyyee taan duudde. Duuba booyyeen oriitee, bisaan keessa duuddee, bisaan liqimsan.</verse>
				<verse number="33">Tissituun baqaattee, dira dhaxxee waan warrii jinnii qabu ta'e cufaa haasofte.</verse>
				<verse number="34">Duuba dirii cuftii haguma ga'uunuu Yesus arguu dhufe; arginaan akka innii lafa warraa keessaa deemu kadhatan.</verse>
			</chapter>
			<chapter number="9">
				<verse number="1">Yesus hoboloo keessa seenee galaana taakkee, dira lafa ufii dhaqe.</verse>
				<verse number="2">Jennaan jarii tokko namicha naafa tokko siree irra ciibsisee isattiin dhufe. Yesus dhugeeffachaa warraa arginaan namicha naafa kaaniin, “Garaa jabaadhu, gurbaa kiyya; cubbuu tantee ya sii araaramanii” jedheen.</verse>
				<verse number="3">Jennaan jarii seera beeku tokko, “Namii kunin Waaqaa arrabsa!” waliin jedhe.</verse>
				<verse number="4">Yesus herrega warraa beennaan, “Maaf garaa keessan keessatti hammeenna akkanaa kana herreddan</verse>
				<verse number="5">Cubbuu tantee ya sii araaraman jechuu fi ka'ii deem jechuu tamiitti irra laaftuu?</verse>
				<verse number="6">Ammoo akka ilmii namaa lafa irratti jabeenna cubbuu namaa araaramuun qabu hubadhaa!” jedheen. Jennaan innii namicha naafa kaaniin, “Ka'ii, siree tantee fudhadhuu, warra keetti gali!” jedhe.</verse>
				<verse number="7">Duuba innii ka'ee warratti gale.</verse>
				<verse number="8">Biyyitii waan kana arginaan sodaattee, Waaqaa ka jabeenna akkanaa kana namaa kenne guddifte.</verse>
				<verse number="9">Yesus achii deemnaan, nama tokko ka Maatewos jedhan, ka fulaa mana qaraxaa taa'uu argee, “Na gula kootti!” jedheen. Jennaan Maatewos ka'ee, isa gula deeme.</verse>
				<verse number="10">Innii sagalee nyaataa teennaan, jarii qaraxa guuruu fi warrii cubboolleen hedduun isaa fi jara isa waliin tataa'e.</verse>
				<verse number="11">Duuba fariisotii waan kana arginaan jara isaatiin, “Barsiisan keessan maaf nama qaraxa guuruu fi nama cubbicha waliin sagalee nyaata?” jette.</verse>
				<verse number="12">Yesus dubbii taan dhageennaan, “Namii fayyaa qabu cireessa hinbarbaadu, nama fayyadhabe callaatti barbaada.</verse>
				<verse number="13">Beenaa, waan jecha kanaa hubadhaa, anin naasuu fedhaa, sooriyoo hinfedhu. Anin cubbicha malee, nama qajeelaa yaamuu hindhumne” jedheen.</verse>
				<verse number="14">Jennaan jarii Yoh. aannis gara Yesus dhufee, “Nuu fi Fariisotii maaf Waaqaa jennee ufi agabsina, ka jarii kankee ufi hinagabsine?” jedhe.</verse>
				<verse number="15">Yesus warraan, “Keessumaan fuudhaa haga abbaan fuudhaa warra waliin jiru laaleffachuu dandeettii? Guyyaan abbaa fuudhaa warra biraa fuudhan indhufa, duuba yo sun warrii ufi agabsa” jedheen.</verse>
				<verse number="16">“Namii wayaa haareettii kootii dullatiitti erbu hinjiru; erbaan sun wayaa dullattii taan intarsaaftii, tarsaalleen haga qaraa irra guddaatti.</verse>
				<verse number="17">Daadhii oowituu gorjoo dullattiitti hinnaqan. Yo akkas tolchan, gorjoon tarsaateetti, daadhiiilleen jiddee gorjoon baddi. Yo daadhiii oowituu gorjoo haareettitti naqan, duuba lachuu guyyaa hedduu teetti” jedheen.</verse>
				<verse number="18">Adoo Yesus waan kana dubbatuu, motichii tokko dhufee, duratti jilbiifatee, “Intaltii tiyya ammumaan tana doote; ammoo koottii, harka kankee isii irra kaa'i, isiin injiraattii” jedheen.</verse>
				<verse number="19">Jennaan Yesus ka'ee, jara ufii waliin isa gula deeme.</verse>
				<verse number="20">Niitiin, ganna kudhanii lamaa cufa dhiigii keessaa yaa'ee cituu didee rakkise takka isa dudda duubaan dhuftee, handaara wayaa isaa tuxxe.</verse>
				<verse number="21">Isiin garaa ufii keessatti, “Anin yo wayaa isaa callaa tuqeellee infayya” jette.</verse>
				<verse number="22">Yesus ufirra garagalee, isii arginaan, “Intala garaa jabaadhu, dhugeeffachaan tantee la si fayyiftee” jedheen; isiin yoma sun fayyite.</verse>
				<verse number="23">Yesus mana motichaa kaan seennaan jara mi'a sirbaa ka yo lubbuun namatti galtu dha'an dha'uu fi biyya boo'uu jirtu arginaan,</verse>
				<verse number="24">“Alaatti ba'aa, intaltii hindoonee rafuu jirtii” jedhe. Jennaan, warrii isa koblee,</verse>
				<verse number="25">ammoo, eegii biyyitii alaatti baate, innii olseenee harka intala olfuunaan, intaltii kaate.</verse>
				<verse number="26">Oduun tunin lafa sun keessa fulaa cufaa geette.</verse>
				<verse number="27">Yesus achii deemnaan jarii ballaan lama isa gula yaa'ee, “Ilma Daawiti, nuu naa'i!” jedheen.</verse>
				<verse number="28">Innii mana olseennaan jarii ballaan kaan gara isaa dhufee, Yesus warraan, “Akka anin waan kana tolchuu danda'uu indhugeeffatanii?” jedheen. Jarii, “Ee'ee Aabboo indhugeeffana” jedhe.</verse>
				<verse number="29">Jennaan Yesus ila warraa tuqee, “Akka dhugeeffachaa teessan ha isanii taatuu!” jedhe.</verse>
				<verse number="30">Duuba iltii warraa banamte, Yesus ammoo, “Nama tokkoolleetti hinhimnaa” jedhe, warratti seere.</verse>
				<verse number="31">Warrii ammoo yaa'ee, lafa sun cufa keessatti waan isaa hime.</verse>
				<verse number="32">Adoo warrii yaa'uu nama jinnii duuda qabu Yesustiin dhufan.</verse>
				<verse number="33">Innii jinnii keessaa baase jennaan namichii duudaan kaan dubbate. Biyyitii maadeffattee, “Waan akkanaa kana takka Israa'el keessatti hingarre” jette.</verse>
				<verse number="34">Fariisotii ammoo, “Innii jabeenna guddaa jinnitiin jinnii baasa” jette.</verse>
				<verse number="35">Duuba Yesus achii deemee dira, ollootaa fi manneen Waldeennaa keessatti oduu dansaa mootummaa Waaqaa, haasaa'ee dhukkubaa fi fayyadhaba cufa fayyise.</verse>
				<verse number="36">Gumii arginaan, marroo isiin qarqaarsa dhabdee dadhabdee hooliyyee tissituu hinqamnee fakkaateef na'eef.</verse>
				<verse number="37">Jennaan Yesus jara isaatiin, “Midhaan muran guddoo, namii midhaan muru ammoo diqaa.</verse>
				<verse number="38">Tanaaf akka innii nama midhaan muru oobruutti ergu abbaa midhaan sunii kadhadhaa!” jedhe.</verse>
			</chapter>
			<chapter number="10">
				<verse number="1">Jennaan Yesus jara isaa kudhanii lamaanuu walti yaamee, akka jinnii nama keessaa baasanii, fayyadhabaa fi dhukkuba cufaa fayyisan jabeenna kenneef.</verse>
				<verse number="2">Maqaan ergamtoota kudhanii lamaanii armaan jala jira, ka qaraa, Simoon ka Phexros jedhanii fi obbooleessa isaa Indriiyas; Yaaqoobii fi obbooleessa isaa Yoh. aannis, ilmaan Zabdewos;</verse>
				<verse number="3">Filiphos fi Bartolomewos; Toomaasii fi Maatewos ka qaraxa guuru; Yaaqoob ilma Alfayoo fi Taadewos;</verse>
				<verse number="4">Simoon, nama lafa ufii jabeessuu fi Yihudaa ka Keriyot, ka Yesus gurgure.</verse>
				<verse number="5">Jara kudhanii lamaan kana Yesus ergee, “Lafa gosa dhibii yokaan dira gosa Samaariyaa hinseeninaa.</verse>
				<verse number="6">Ammoo gara hooliyyee baddee ta gosa Israa'el dhaqaa.</verse>
				<verse number="7">Yaa'aa, ‘Mootummaan Waaqaa ya dhi'aatte’ jedhaa, namatti himaa.</verse>
				<verse number="8">Nama dhukkuba qabu fayyisaa, ka du'eellee kaassaa, ka qomaaxaa qabuullee fayyisaa, jinniillee nama keessaa baasaa. Gatii malee isanii kennaanii isaniilleen gatii malee namaa kennaa.</verse>
				<verse number="9">Warqii fi qarshii yokaan beessee dhibii hinfudhatinaa;</verse>
				<verse number="10">kareerisafaa, ubbaara dhibiifaa, kopheefaa, uleellee hinfudhatinaa. Hojjattootii waan maleef argachuu malte.</verse>
				<verse number="11">Ollaa fi dira ka seentaniifuu, nama dansaa barbaadaa, haga yaatanitti isa waliin taa'a.</verse>
				<verse number="12">Akkuma namatti olduudaniin nagaa fuudhaa eebbisaa.</verse>
				<verse number="13">Yo namii sun dansaa ta'e, nageennii keessan ha itti dhufuu; ammoo yo namii sun isan jalaa dide, nageennii keessan ha isanitti deebi'uu.</verse>
				<verse number="14">Yo namii isan hinfuudhanne, yokaan dubbii teessan hincaqamne, yo mana sun yokaan dira sun keessaa yaatan, awwaara miila keessan irraa dhadhaadhaa.</verse>
				<verse number="15">Dhugumaa, waan anin isaniin jedhuu, laftii Sodoomii fi Gomoraa guyyaa muraa dira sun irra goomti” jedhe.</verse>
				<verse number="16">Yesus itti dabalee, “Kunnoo, anin akka ilmoolee hooliyyee jidduu ya'itti isan erga; tanaaf akka bofaa qaroo ta'aa, akka sabaliisaa nagaan taa'aa!</verse>
				<verse number="17">Nama eegadhaa! Isan qabanii koraatti isan geessan; ammallee manneen waldeennaa keessatti isan dhaanan.</verse>
				<verse number="18">Mar. roo tiyyaaf hayyootaa fi jaallaboota duratti isan geessan, akka warraa fi gosa dhibiillee duratti dhugeesitan.</verse>
				<verse number="19">Yo qorsummaa isan yaaman, waan dubbatanii fi waan jettan hinherreginaa; waan isan jettan yoma sun isanitti himanii.</verse>
				<verse number="20">Hafuura Abbaa keessanitti isan keessaa dubbata malee namii dubbatu isaniiniti,</verse>
				<verse number="21">obbooleessii obbooleessa ufii du'atti geessa; abbaan ilma ufii akkasuma tolcha; ijoolleelleen abbootii fi haawwan ufii akkasuma tolchiti.</verse>
				<verse number="22">Mar. roo tiyyaaf namii cuftii isan jibba. Namii haga muummee obsu ammoo inbaafama.</verse>
				<verse number="23">Yo dira tokko keessatti isan gaargalchan, ka itti aanuutti baqadhaa! Dhugumaa, anin isanitti himaa adoo ilmii namaa hindhumnee dira Israa'el cufa dandeettanii hinqixeesitan.”</verse>
				<verse number="24">“Namii wa baratu nama isa barsiisu irra hinjiru; yokaan hojjattuun abbaa ufii irra hinjirtu.</verse>
				<verse number="25">Namii wa baratu, yo akkuma nama isa barsiisee ta'ee yokaan garbichiilleen yo akka abbaa ufii ta'e ya taateef. Yo abbaa warraatiin, ‘Bi'e'izebul’ jedhan, warra manaa maqaa hagas irra hamaatiin yaaman” jedhe.</verse>
				<verse number="26">Yesus, “Tanaaf hinsodaatinaa; wantii daboolan ta daboolaa irraa hinbuqimne hinjirtuu; yokaan wantii dhossaan ta hinmullanne hinjirtu.</verse>
				<verse number="27">Waan anin dukkana keessatti isanitti himu ibsee keessatti dubbadhaa; ammallee waan hasaasan ka dhageettan fiixee manaa gubbatti lallabaa.</verse>
				<verse number="28">Nama nafa ijjeesee lubbuu ammoo homaa tolchuu hindandeenne hinsodaatinaa nama ammoo nafaa fi lubbuu ibidda keessa buusuu danda'u sodaadhaa!</verse>
				<verse number="29">Cuquliisa lama beessee tokkootti gurguraniiyyuu? Ammoo yo Abbaan keessan fedhe malee, tokkoolleen lafa hinbu'u.</verse>
				<verse number="30">Rifeensa mataa keessaniillee cufa yaayyuu hedan.</verse>
				<verse number="31">Tanaaf hinsodaatinaa! Isan cuquliisa irra jirtanii” jedhe.</verse>
				<verse number="32">Yesus, “Nama nama duratti naa dhugeessu cufa aniilleen Abbaa Waaqaa gubbaa duratti indhugeessaaf.</verse>
				<verse number="33">Ammoo ka nama duratti na mormatu cufa anilleen Abbaa kiyya ka Waaqaa gubbaa duratti hinmormadha” jedhe.</verse>
				<verse number="34">Yesus ammallee dubbatee, “Waan anin nagaa lafaan dhufuu dhufe hinse'inaa; anin nagaa lafaan dhufuu hindhumnee ammoo goraadee lafaan dhufuu dhufe.</verse>
				<verse number="35">Anin ilmaa fi abbaa walti naqaa dhufe, intalaa fi haadhaallee; niitii ilmaatii fi haadha isaallee;</verse>
				<verse number="36">warruma namatti nyaapha namaa ta'a.”</verse>
				<verse number="37">“Namii abbaa fi haadha ufii narra jaalatu naa hinmalle, ammallee namii ilmaan ufii narra jaalatu naa hinmalle.</verse>
				<verse number="38">Namii fannoo ufii fudhatee na gula hindeemne naa hinmalle.</verse>
				<verse number="39">Namii lubbuu ufii qorqorachuu fedhu hindhaba; namii ammoo lubbuu ufii naa jedhee, balleessu inargata” jedhe.</verse>
				<verse number="40">Yesus, “Namii isan dhi'eessu, na dhi'eessa; namii na dhi'eessu nama na erge dhi'eessa.</verse>
				<verse number="41">Namii raaga Waaqaa, marroo innii raaga ta'eef dhi'eessu, akka raagaa galata argata. Ammallee, namii nama qajeelaa, marroo innii nama qajeelaa ta'eef dhi'eessu, akka nama qajeelaa galata argata.</verse>
				<verse number="42">Hubadhaa, namii marroo innii na gula deemuuf ijoollee didiqqoo tana tokko bisaan gurraachaallee obaasee, galata ufii hindhabu” jedhe.</verse>
			</chapter>
			<chapter number="11">
				<verse number="1">Yesus eegii barsiisa jara ufii kudhanii lamaanii hobbaase, achii ka'ee dira lafa sunii keessatti nama barsiisuuf dubbii himuu dhaqe.</verse>
				<verse number="2">Yoh. aannis adoo mana hidhaansaa keessa jiruu, waan hujii Kiristoo dhaga'ee jennaan jara ufii Yesusitti ergee,</verse>
				<verse number="3">“Namii indhufa jedhan si moo ka dhibii eenna?” jedhee gaafate.</verse>
				<verse number="4">Yesus ammoo deebisee, “Beenaa, waan gartanii, dhageettan Yoh. aannisitti himaa!</verse>
				<verse number="5">Ballaan lafa arga, naafii indeema, namii qomaaxaa qabu inqulqullaa, duudaan indhagaa, reeffii inka'a, oduu dansaa hiyyeeyyiitti haasa'an.</verse>
				<verse number="6">Namii diqoollee na indhaareeffanne ka badhaadhe jedhan” isan jedhe.</verse>
				<verse number="7">Warrii kaan yaanaan, Yesus waan Yoh. aannisii biyyatti dubbatee, “Lafa gammoojjii keessa maan daawachuu dhaxxan? Illaadduu qilleensii taphsiisuu?</verse>
				<verse number="8">Warra wayaa mimmidhaadduu uyyifatu daawachuu dhaxxanii? Warrii wayaa mimmidhaadduu uyyifatu mana hayyootaa keessa tataa.</verse>
				<verse number="9">Maaf alaatti yaatan ree? Raaga daawachuu dhaxxanii? Ee'ee ammoo waan raagaan oli goddoo ya gartan.</verse>
				<verse number="10">Namii kunin ka waan isaa akkana barreessan, ‘Kunnoo, anin ergamaa kiyya si dura erga, akka karaa si duratti midhaassu’ ” ya jedhe.</verse>
				<verse number="11">“Dhugumaan isaniin jedhaa, namii garaa nadheenii keessaa bu'e tokkoolleen ka Yoh. aannisii nama cuuphuu irra jiru hinjiru. Ammoo namii mootummaa gubbaa keessaa nama cufa irra diqqaa isa irra jira.</verse>
				<verse number="12">Haga bara Yoh. aannisii nama cuuphuutii haga ardhaa mootummaa gubbaa ya hadhan warrii irree qabu irreen hadha.</verse>
				<verse number="13">Raagota cufaa fi seeriilleen haga Yoh. aannisii nama cuuphuu callaa wa hime.</verse>
				<verse number="14">Yo silaa dhugeefatani, Eliyaasiin dhufansa isaa himan kaan kunoo Yoh. aannisi kana.</verse>
				<verse number="15">Yo gurra qabaattan dhagaa” jedheen.</verse>
				<verse number="16">“Dhaloota kana ammoo maanitti akeeka? Akka ijoollee gabaya keessa teteettee jaalan ufii yaamtee,</verse>
				<verse number="17">‘Nu dibbee isanii dhoomnee, isan ammoo sirbuu diddan; nu iyyinaan isan boo'uu diddan!’ jettu fakkaata.</verse>
				<verse number="18">Yoh. aannis nyaatee dhuguu hindhumnee, isan amooo ‘Innii jinnii qaba’ jettan.</verse>
				<verse number="19">Ilmii namaa nyaatee dhuguu dhufe, waan jedhan ammoo ‘Kunin sabdii fi nama farsoo dhugu, jaala nama qaraxa guuruutii fi warra cubboolleetti jedhan’ taatullee qalbii Waaqaa dhugaa, waan isiin tolchituun beekan” jedhe.</verse>
				<verse number="20">Jennaan Yesus warra dira qaraa innii keessatti waan mamaa tolche kaan, waan warrii cubbuu irraa deebi'uu dideef, wallaala itti muree,</verse>
				<verse number="21">“Sii wayya ya Koraazi! sii wayya ya Betsayidaa! adoo silaa waan mamaa ta isan keessatti tolchan Xiiroosii fi Sidoon keessatti durii tolchanii, warrii ardhaakalee bututtuu naqatee daaraa dibatee, cubbuu ufii inhimatin!</verse>
				<verse number="22">Anin ammoo isanitti himaa, guyyaa muraa Waaqii isan irra warra xiiroosii fi ka Sidoonittii na'a.</verse>
				<verse number="23">Qifirnaahom, atin ammoo waan gubbaa oldeemtu ufi seetaa? Fulaa ekeraa si buusan. Yo silaa waan mamaa ka si keessatti tolchan Sodoomaa keessatti tolchan, dirii sun haga ardhaa injira.”</verse>
				<verse number="24">“Anin ammoo sitti himaa, ‘Guyyaa muummee dirii Sodoomaa sirra gooma’ jedhe.</verse>
				<verse number="25">Yo sun Yesus, ‘Anin galata sii deebisa, ee'ee aabboo, abbaa lafaa fi gubbaa, waan atin waan kana warra qalbii qabuu fi warra wa barate dhossitee ijoollee didiqqootti mullifteef.’ ”</verse>
				<verse number="26">“Ee'ee aabboo tunin feedhii teeti.</verse>
				<verse number="27">Aabboon waan cufaa ya harka kiyyatti kenne; abbaa malee namii ilma beeku hinjiruammallee ilmaa fi nama innii itti mullisuu fedhu malee namii abbaa beeku hinjiru” jedhe.</verse>
				<verse number="28">Yesus, “Namii dadhabee fi ka ba'aan itti ulfaateelleen cuftii gara kiyya koottaa; anin isan boqoochiisaa.</verse>
				<verse number="29">Qambara kiyya keeyyadhaa, narraa baradhaa, anin nama laanaa, ka mataa hinguddifane; duuba boqota argattanii.</verse>
				<verse number="30">Qambarii kiyya sablaa, ba'aan tiyyaalleen hin ulfaattu” jedhe.</verse>
			</chapter>
			<chapter number="12">
				<verse number="1">Bara sun, Yesus guyyaa Sanbataa oobruu dargaayyee tokko keessa dabre, jarii isaa beela'ee jennaan midhaan xuruuratee nyaate.</verse>
				<verse number="2">Fariisotii waan kana arginaan Yesusiin, “Ilaal, jarii kankee waan guyyaa Sanbataa tolchuu hinmalin tolchaa!” jetteen.</verse>
				<verse number="3">Innii ammoo deebisee warraan, “Isan waan Daawtii fi jarii isa waliin jiru beelomnaan ta'e hindubbimnee?</verse>
				<verse number="4">Innii Mana Waaqaa olseenee, qixxaa Waaqaa baasan, ka qaallolee malee, namii tokkoolleen nyaachuu hinmalin fudhatee, nyaatee waahela ufiilleen ga'e.</verse>
				<verse number="5">Yokaan isan seera Musee keessa akka qaalloleen guyyaa Sanbataa mana Waaqaa keessa seera Sanbataa cabsitu ammoo wallaala hinqamnee hindubbimnee?</verse>
				<verse number="6">Waan anin isanitti himuu, wantii mana Waaqaa irra guddoo arma jirti.</verse>
				<verse number="7">Innii ammoo, ‘Yo silaa jecha, anin naasuu malee sooriyoo horii hinfedhu’ jedhu beettanii, isan nama wallaala hinqamne wallaala itti hinmurtan.</verse>
				<verse number="8">Wantii akkanaatiif ilmii namaa guddaa Sanbataati” isaniin jedhe.</verse>
				<verse number="9">Yesus achii deemnaan mana waldeennaa tokko olseene.</verse>
				<verse number="10">Namicha tokko ka harkii rifateetti achi jiraa jennaan, jarii akka silaa Yesus himataan, “Guyyaa Sanbataa nama fayyisuun fulaa moo fulaaniiti?” jedhee gaafate.</verse>
				<verse number="11">Yesus deebisee warraan, “Isanii kana keessa, namii hoolaa tokko qabu, ka yo innii guyyaa Sanbataa boolla keessa bu'e, hamphaaree boolla keessaa hinbaamne eennu?</verse>
				<verse number="12">Namii hoolaa irra hinjiruu ree? Yoos, guyyaa Sanbataa waan dansaa tolchuun fulaa” jedheen.</verse>
				<verse number="13">Jennaan innii namichaan, “Harka kankee diriirfadhu” jedhee, namichii harka diriirfanaan harkii fayyee, akkuma harka kaanii ta'e.</verse>
				<verse number="14">Fariisotii yaatee korattee akka Yesus ijjeeftu mari'atte.</verse>
				<verse number="15">Yesus waan kana dhageennaan ka'ee achii deeme; jennaan namii hedduun isa gula yaa'e; innii nama cufaa fayyisee,</verse>
				<verse number="16">ammallee biyyaan waan kiyya namatti hinhiminaa jedhee seerate;</verse>
				<verse number="17">akka wantii raagii Isaayaas jedhee guutamtu</verse>
				<verse number="18">innii, “Hojjataan kiyya ka anin foohadhe kana, ka anin jaaladhu, ka guddoo na gammachiisu, anin hafuura kiyya isatti erga, innii murtii tiyya gosa cufaatti hima,</verse>
				<verse number="19">innii hinmormu yokaan lallabee hin iyyu, yokaan namii tokkoolleen qoonqoo isaa karaa keessatti hindhaga'u.</verse>
				<verse number="20">Innii haga dhugaa dabsachiisutti, illaadduu millatee hincabsu, yokaan ibsee aartuullee hindhaamsu.</verse>
				<verse number="21">Gochitii cuftii maqaa isaa abdatti” jedhe.</verse>
				<verse number="22">Jennaan namicha tokko ka jinniin ilaa fi afaan duuchite Yesusittiin dhufanii, Yesus isa fayyise, namichii kaan dubbatee ilaalleen lafa arge.</verse>
				<verse number="23">Biyyitii cuftii mamtee, “Kunin danda'eetti ilma Daawit ta'aa?” jette.</verse>
				<verse number="24">Fariisotii ammoo waan kana dhageennaan, “Namii kunin guddaa jinnii, ka Bi'elzeebul jedhan, isa qofaatti jinnii baasaa” jette.</verse>
				<verse number="25">Yesus herrega warraa beennaan, “Namii lafa tokkoo ka gosaan gargarii qoodamu inbada. Ammallee dirii yokaan manii gargarii qoodamu akka dhaabatu hinqabu.</verse>
				<verse number="26">Akkasumaa duuba sheexanii yo Sheexanaa baasee, innii yaayyuu gargarii qoodamee, akkam danda'ee jabeennaan lafa fida ree?</verse>
				<verse number="27">Anin yo maqaa Bi'el zebuliti jinnii baasee, ilmaan teessan maqaa eennuutiin baafti? Tanaaf ijoolluma teessanitti isanitti mura.</verse>
				<verse number="28">Ammoo yo anin hafuura Waaqaatiin jinnii baasee, yo sun mootummaan Waaqaa ya dhi'aatte” jedhe.</verse>
				<verse number="29">“Yo qaraa abbaa manaa hidhamellee namii akkam danda'ee mana nama jabaa seenee mi'a hatuu dandaa? Yo qaraa isa hidhe mana isaa seenee hatuu dandaa.”</verse>
				<verse number="30">“Namii na waliin hinjirre nyaapha kiyya; namii na waliin wa hinguurree wa firfirisa.</verse>
				<verse number="31">Tanaaf waan anin isanitti himuu, cubbuu fi arraba hamaa namii wa arrabsu, namaa in araaraman, namii ammoo Hafuura Qulqullootti muratuu araarama hinargatu.</verse>
				<verse number="32">Namii ilma namaa miidhu araarama argata; namii Hafuura Qulqulloo miidhu ammoo haga jiruu jireennaallee araarama hinargatu” jedheen.</verse>
				<verse number="33">Yesus itti dabree, “Mukii dansaan midhaan dansaa dhala, mukii hamaan midhaan hamoo dhala. Mukaa cufaa midhaan innii dhaluun beekan.</verse>
				<verse number="34">Isan ilmoolee bofaati! Isan yo hamaamoo taatan akkam dandeettanii waan dansaa dubbattan? Wantii akkanaatiif afaan waan garaan qabu dubbatan.”</verse>
				<verse number="35">Namii dansaan horii ufii dansaa keessaa waan dansaa baasa; namii hamaalleen horii ufii hamaa keessaa waan hamtuu baasa.</verse>
				<verse number="36">“Waan anin isanitti himuu, guyyaa muraa Waaqii nama cufaa dubbii didiqqoo silaa jechaa hinmalin ta innii jedhe, gaafata.</verse>
				<verse number="37">Dubbii teetiin dhugaa si muran, ammallee dubbii teetiin wallaala sitti muran” jedhe.</verse>
				<verse number="38">Jennaan jarii seera beekuu fi fariisotii Yesusiin, “Aabboo, nu akeeka atin tolchitu argu feenna” jedhan.</verse>
				<verse number="39">Yesus ammoo, “Dhalootii kunin hamaa, Waaqaa didaa, akeeka barbaada, ka raaga Yoonaas malee akeekii nama agarsiisan hinjiru.</verse>
				<verse number="40">Akkuma Yoonaas guyyaa sadii fi halkan sadii garaa qurxummii keessa taa'ee, akkasuma ilmii namaalleen guyyaa sadii fi halkan sadii boolla keessa taa'a.</verse>
				<verse number="41">Biyyitii Niwwee guyyaa muraa kaateetti dhaloota kana himatti, waan warrii marroo oduu dansaa ta Yoonaas himeef cubbuu irraa deebi'eef. Ammoo kunoo, namii Yoonaas irra jiru arma jira.</verse>
				<verse number="42">Guyyaa muraa qaalittiin lafa mirgaa olkaateetti dhaloota kana himatti; isiin akka qarooma Solomoon caqafatu muummee lafaatii dhufte; ammoo kunoo wantii Solomoon irra jiraa arma jirti” jedhe.</verse>
				<verse number="43">“Jinniin yo nama keessaa baatu, lafa bisaan hinqamne keessa marteetti boqota barbaaddi; yo dhabdu,</verse>
				<verse number="44">armaa achi, ‘Anin mana kiyya ka keessaa dhufeetti deebi'a’ ufiin jetti. Deebitee dhumnaan mana duwwaa, ka haranii qophaa'e argitti.</verse>
				<verse number="45">Isiin deemteetti jinnii torba dhibii ta isii irra hamaamtuutiin dhufti; duuba seenaaniit achi qubatan. Jireennii nama sunii ka lameessoo jireenna qaraa irra hamaa. Dhalootii hamaan kuniilleen akkasuma ta'a” jedhe.</verse>
				<verse number="46">Adoo innii taa'ee gumiin haasa'uu, haadhaa fi obbooleeyyan isaa ala ejaajjanii isaan dubbachuu fedhan.</verse>
				<verse number="47">Jennaan namii tokko Yesusiin, “Ilaal, haateetii fi obbooleeyyan tantee ala ejaajjanii siin dubbachuu fedhanii” jedhe.</verse>
				<verse number="48">Yesus ammoo namicha isatti himeen, “Haadhaa fi obbooleeyyan tiyya eennu?” jedhe.</verse>
				<verse number="49">Jennaan innii jara ufiitti quba qabee, “Kunnoo, haadhaa fi obbooleeyyan tiyya jara kana.</verse>
				<verse number="50">Nama waan Abbaan kiyya ka gubbaa fedhu tolchu callatti obbooleessaa, obbooleetii fi haadha tiyya” jedhe.</verse>
			</chapter>
			<chapter number="13">
				<verse number="1">Guyyuma sun, Yesus mana keessaa ba'ee dhaattuu galaanaa taa'e.</verse>
				<verse number="2">Gumiin guddoon walti baanaan innii hoboloo keessa seenee achi taa'ee, duuba gumiin cuftii afaan galaanaa ejaajjite.</verse>
				<verse number="3">Innii mammaassaan waan hedduu warratti himee, “Namichii tokko midhaan facaasuu dhaqe.</verse>
				<verse number="4">Adoo innii facaasuu midhaan garii dhaattuu karaa jiganii, simphirreen dhuftee nyaatte.</verse>
				<verse number="5">Midhaan garii fulaa biyyeen guddoon hinjirre dhakaa gubbatti jigan. Yoosuu biqilan, ammoo waan biyyeen gad fagoo hinta'aniif,</verse>
				<verse number="6">aduun baanaan qancooratanii, waan hidda hinqamneef qancaran.</verse>
				<verse number="7">Midhaan garii qoraattii keessatti jiganii, qoraatiin waliin baatee ukkaamsite.</verse>
				<verse number="8">Midhaan garii biyyee dansaa gubbatti jiganii, midhaan dhalan, hagii tokko dhibba dhalanii, ka garii jaatama dhalanii, ka garii soddoma dhalan.</verse>
				<verse number="9">Yo gurra qabaattan dhagaa” jedhe.</verse>
				<verse number="10">Jarii Yesus gara isaa dhufee, “Atin maaf mammaassaan warratti dubbatta?” jedhee gaafate.</verse>
				<verse number="11">Yesus warraan, “Waan Mootummaa Waaqaa ka dhossaan ya isan barsiisan, warra ammoo hinbarsiimne.</verse>
				<verse number="12">Nama waan guddoo qabu itti daraniif, duuba innii quufeetti hambisa; nama ammoo wa hinqamne diqqoo innii qabuullee irraa fuudhan.</verse>
				<verse number="13">Mar. roo waan kanaatiif anin mammaassaan warratti dubbadha. Adoo laalaniillee hin argan, caqasaniillee hin dhagaan, yokaan hin midhaafatan.</verse>
				<verse number="14">Tanaaf wantii raagii Isaayaas jedhe ya guutamte. Innii, ‘Inuma caqaftanii ammoo hinubattan; inumalaaltanii ammoo hinmidhaafattan,</verse>
				<verse number="15">Garaan gumii tanaa ya daalla'e, gurrii warraalleen yaayyuu duude, akka wa hingarre, ilaallee ya dunuunfatan, akka gurralleen wa hindhageenne, akka garaan wa hinubanne, akka natti deebi'anii, anin hinfayyimne’ jedhe.</verse>
				<verse number="16">Isan ammoo ka iltii teessan lafa gartu, ka gurrii keessaniilleen wa dhaga'u la badhaatan.</verse>
				<verse number="17">Dhugumaa, waan anin isaniin jedhu, raagaa fi namii qajeelaan hedduun waan isan agartan kana argu fedhee, ammoo argu dadhabe; ammallee waan isan dhageettan kana dhaga'uu fedhee, ammoo dhaga'uu dadhabe” jedhe.</verse>
				<verse number="18">Yesus, “Yoos mammaassa nama midhaan facaasuu dhagaa.</verse>
				<verse number="19">Namii yo dubbii mootummaa Waaqaa dhaga'ee hinhubatin, hamaan kaan dhufeetti, waan garaa isaa keessatti facaasan kaan keessaa fuudha. Kunin midhaan dhaattuu karaa jige.</verse>
				<verse number="20">Midhaan lafa dhakaa gubbaa jige sun nama dubbii dhaga'ee hurrisee gammadaan fudhatu fakkaata.</verse>
				<verse number="21">Ammoo hidda hinqabu, haga diqqaa oobsee, yo dhiphuu fi gaargalii marroo dubbii tanaatiif itti dhufu yoosuu gufata.</verse>
				<verse number="22">Midhaan qoraatti keessatti facaasan sun nama dubbii dhaga'ee, ammoo herrega lafaatii fi sobii duroomaa dubbii taan ukkaamsee, midhaan dhaluu dhowwu fakkaata.</verse>
				<verse number="23">Midhaan biyyee dansaa gubbatti facaasan sun nama dubbii dhageennaan midhaafatee, duuba midhaan dhalu fakkaata; tokko dhibba, kadhibiin jaatama, ka garii soddoma dhala” jedhe.</verse>
				<verse number="24">Yesus mammaassa dhibii warratti himee, “Nama sanyii dansaa oobruu ufii keessatti oobre fakkaata.</verse>
				<verse number="25">Ammoo adoo abbaan rafuu, nyaaphii isaa dhufee, raafuu jidduu dargaayyetti facaasee, ka'ee itti dhaabate.</verse>
				<verse number="26">Dargaayyeen biqillaan midhaan dhalte, jennaan raafuulleen waliin baate.</verse>
				<verse number="27">Garbootii abbaatti dhuftee, ‘Aabboo atin sanyii dansaa oobruu tantee keessatti hinfacaamnee? Akkam aramaa qabdi ree?’ jettee gaafatte.</verse>
				<verse number="28">Abbaan oobruu ammoo, ‘Nyaapha kiyyatti waan kana tolche’ jedhe. Garbootii taan isaan, ‘Akka nu dhandhee aramnu feetaa ree?’ jette.</verse>
				<verse number="29">Abbaan oobruu, ‘Hiyyoo; hegerii adoo aramtanuu dargaayyellee waliin bubuqiftanii.</verse>
				<verse number="30">Haga muraansii ga'uutti lachuu ha waliin baatuu. Gaafa muransaa, anin warra muruun; qaraa raafuu walti guuraa walti hidha akka guban, ammoo dargaayyee kodhoo tiyyatti galchaa’ jedhee isaanitti hima” jedhe.</verse>
				<verse number="31">Yesus mammaassa dhibii warratti himee, “Mootummaan Waaqaa waan akka guma'a dambii fakkaatti, ka namii tokko fuudhee oobruu ufii keessatti facaase.</verse>
				<verse number="32">Innii midhaan cufa irra diqqaa, ammoo eegii ba'e midhaan cufa irra guddateetti muka guddaa ta'a. Duuba simphirreen dhuftee damee irratti mana jaaraatti” jedhe.</verse>
				<verse number="33">Ammallee innii mammaassa dhibii warratti himee, “Mootummaan Waaqaa bukoo nadheen fuutee, dargaayyee dhebbee lamaa ta jiisanitti naxxee, cufttii bukooftee olbaati fakkaatti” jedhe.</verse>
				<verse number="34">Yesus mammaassaan waan kana cufa warratti haasa'e; mammaassa malee tokkoollee namatti hinhaasoomne.</verse>
				<verse number="35">Tunin akka wantii raagii jedhee, ta innii, “Anin afaan kiyya banadheetti mammaassaan dubbadha, anin waan haga laftii uumamtee dhossaan hima” jedhe.</verse>
				<verse number="36">Jennaan gumii biraa deemee manaatti galee, jarii isaa gara isaa dhufee, “Mammaassa raafuu oobruu keessaa diideessii nutti himi” jdheen.</verse>
				<verse number="37">Yesus ammoo deebisee, “Namii midhaan dansaa facaasu ilma namaati;</verse>
				<verse number="38">oobruun lafa tana; midhaan dansaan ilmaan mootummaa Waaqaatii; raafuun ilmaan hamaa kaani;</verse>
				<verse number="39">nyaaphii isan facaasee Sheexanaa. Muraansii waan eegii tanaa. Warrii muruulleen ergamtoota gubbaa.</verse>
				<verse number="40">Akkuma raafuu walti guuranii ibiddaan guban, akkassuma eegii tanaallee taati.</verse>
				<verse number="41">Ilmii namaa ergamtoota ufii ergeetti, warrii mootummaa isaa keessaa waan dabaa cufaa fi warra hammeenna tolchu cufaa walti guuree</verse>
				<verse number="42">ibidda balali'u keessatti gata; achitti boo'anii ilkaan qaran.</verse>
				<verse number="43">Gaafas jarii qajeelaan akka aduu mootummaa Abbaa warraa keessatti ibsa. Yo gurra qabaattan dhagaa!” jedheen.</verse>
				<verse number="44">“Mootummaan Waaqaa akka horii oobruu keessatti dhossaanii jirti, ka namii argate, biyyee irratti deebisee biraa deemee, gammachuu keessa dhaqee waan qabu cufaa gurguree oobruu sun bitate.”</verse>
				<verse number="45">Ammallee, “Mootummaan Waaqaa akka naggaadee dooqaa midhaadduu barbaaduu jirti.</verse>
				<verse number="46">Ka dooqa tokko ta gatii guddoo arginaan deemee waan qabu cufaa gurguree bitate” jedhe.</verse>
				<verse number="47">Ammallee, “Mootummaan Waaqaa akka xuruuraa galaana keessa buussanii, qurxummii gosa cufaa walti guuruu jirti.</verse>
				<verse number="48">Ka yo guutame, afaan galaanaatti hirkisanii, tataanii qurxummii gargarii filanii, dadansaa olkeeyyatanii, hamaamtuu gadigatanii.</verse>
				<verse number="49">Eegii tanaallee gaafa muummee lafaa akkasuma taati; ergamtootii Waaqaa dhufteetti nama hamaamaa fi dadansaa gargarii baaftee,</verse>
				<verse number="50">nama hamaamaa ibidda balali'uutti guurte, achitti boo'anii ilkaan qaran.</verse>
				<verse number="51">Waan kana cufa hubattan?” jedhe. Warriilleen, “Ee'ee” jedhe.</verse>
				<verse number="52">Yesus warraan, “Tanaaf namii seera beeku ka waan Mootummaa Waaqaa baraatee, akka abbaa warraa ka subba ufii keessaa waan haaraa fi dullattii baasuu jira” jedheen.</verse>
				<verse number="53">Yesus mammaassa kana hobbaamnaan achii ka'ee deemee,</verse>
				<verse number="54">lafa ufii dhaqee, Mana Waldeennaa keessatti nama barsiise. Namii isa caqase cuftii maadeffatee, “Namichii kunin qalbii tanaa fi humna waan mamaa kanaan tolchu eessaa argate?</verse>
				<verse number="55">Kunin ilma namicha wa bocuu kaannitii? Maqaan haadha isaa Maariyamiimtii? Obbooleeyyan isaa Yaaqoob, Yoseef, Simoonii fi Yihudantii?</verse>
				<verse number="56">Obbooleeyyan isaa ta dubraa nu waliin jirtiintii? Namichii kunin jabeenna kana cufa eessaa argate ree?” jedhan.</verse>
				<verse number="57">Duuba isa quufu'u didanii jennaan Yesus warraan, “Raaga lafa isaatii fi warra isaa keessa malee, fulaa cufaatti inulfeessan” jedhe.</verse>
				<verse number="58">Mar. roo warrii dhugeeffachaa hinqamneeef innii waan mamaa achitti hintolchine.</verse>
			</chapter>
			<chapter number="14">
				<verse number="1">Namii bara sun hayyuu lafaa Herodis, waan Yesusiin dhaga'ee, hojjattoota ufiitiin,</verse>
				<verse number="2">“Namii kunin Yoh. aannisii nama cuuphuu; innii ya du'a keessaa ka'e; tanaaf waan mamaa kana tolchaa” jedhe.</verse>
				<verse number="3">Wantii akkanaatiif Herodis durii waan Herodiyas niitii obbooleessa isaa ta Filiphositii jedhee, Yoh. aannis qabsiisee, hidhee mana hidhaatti galchisiise.</verse>
				<verse number="4">Yoh. aannis Herodisiin, “Barachaan atin niitii obbooleessa keetii baraatte aadaaniti” jedhe.</verse>
				<verse number="5">Herodis, Yoh. aannis ijjeesuu fedhee, ammoo waan biyyitii Yoh. aannis raaga seeteef sodaate.</verse>
				<verse number="6">Guyyaan qaabachaa dhaloota Herodis geennaan intaltii Herodis biyya duratti sirbitee Herodis gammachiifte.</verse>
				<verse number="7">Tanaaf Herodis kakaatee, “Waan atin feetu cufaa sii kenna” jedheen.</verse>
				<verse number="8">Haatii mala dhoofteefii, isiin dhaxxee, “Mat. aa Yoh. aannisii nama cuuphuu qorii gubbaa kaa'ii naa kenni” jetteen.</verse>
				<verse number="9">Herodis laalefatee, ammoo marroo kakuu isaatiif ammallee marroo keessuma isaatiif, “Kennaaf” jedhe.</verse>
				<verse number="10">Jennaan nama mana hidaatti ergee, “Mat. aa Yoh. aannisii irraa kutaa” jedhe.</verse>
				<verse number="11">Mat. aa isaa qorii gubbaa kaanii intalatti kennaanii, isiin gara haadhaa geesite.</verse>
				<verse number="12">Jarii Yoh. aannis dhufee reeffa fuudhee awwaalee, dhaqee Yesusitti hime.</verse>
				<verse number="13">Yesus waan kana dhageennaan achii ka'ee hoboloo keessa seenee fulaa namii hinjirre dhaqe. Biyyitii ammoo gara innii jiru dhageennaan dira keessaa miilaan isa hordofte.</verse>
				<verse number="14">Innii alaatti baanaan nama hedduu argee, na'eefii nama fayyadhabe fayyise.</verse>
				<verse number="15">Laftii galgaloomnaan jarii Yesus gara isaa dhufee, “Fulaan tunin lafa gammoojjiitii, ammallee aduulleen ya dhiitee, ha olloowwan keessa yaanii sagalee bitataan biyya galchi” jedheen.</verse>
				<verse number="16">Yesus ammoo, “Warrii yaa'uu hinmallee isanumaan waan warrii nyaatu kennaaf” jedhe.</verse>
				<verse number="17">Warrii deebisee, “Nu qixxaa shanii fi qurxummii lama callaa armaa qamna” jedheen.</verse>
				<verse number="18">Jennaan innii, “Arma nattin koottaa!” jedhe.</verse>
				<verse number="19">Duuba, “Buuyyoo irra tataa'aa” biyyaan jedhee, qixxaa shanii fi qurxummii lamaan taan guuree, gara Waaqaa ol laalee, Waaqaa galata deebisee, qixxaa kaan cacabsee jara ufiitti kennee, jarii biyyaa qoode.</verse>
				<verse number="20">Warrii cuftii nyaatee quufe; jennaan jarii isaa hambaa daduu kudhanii lamaa miyyuu walti guure.</verse>
				<verse number="21">Nadheenii ijoollee malee, namii nyaate haga kuma shanitii.</verse>
				<verse number="22">Jennaan Yesus haga ufii biyya galchu, jara ufitiin, “Hoboloo keessa duudaa galaana taakkaa” jedhe.</verse>
				<verse number="23">Eegii biyya galche, Waaqaa kadhachuuf kophaa ufii gaara kore. Laftii galgaloomnaaniillee kophuma ufii taa'e;</verse>
				<verse number="24">ammoo yo sun hoboloon yaayyuu jidduu galaanaa geette, dhawaan olii gad hoboloo dadarbitee, bubbeen dudda duubaa dhiibde.</verse>
				<verse number="25">Baraaqa Yesus bisaan gubbaa deemaa fulaa warraa dhufe.</verse>
				<verse number="26">Jarii isaa ammoo Yesusii galaana gubbaa deemu arginaan rifatee, “Ekeraa” jedhee sodaatee iyye.</verse>
				<verse number="27">Yesus ammoo yoma sun warratti dubbatee, “Hinsodaatinaa garaa jabaadhaa!” jedhe.</verse>
				<verse number="28">Jennaan Phexros, “Aabboo! Yo dhuguma si taate, ‘Bisaan gubbaa deemii kootti!’ naan jedhi” jedheen.</verse>
				<verse number="29">Yesus, “Kootti!” jedheen. Duuba Phexros hoboloo keessaa bu'ee, bisaan gubbaa gara Yesus deeme.</verse>
				<verse number="30">Ammoo bubbee arginaan sodaatee, ka diqqumaa bisaan keessa hinlixin iyyee, “Aabboo, na baas” jedhe.</verse>
				<verse number="31">Yoma sun Yesus harka diriirfatee isa qabee, “Dhugeeffachaan tantee diqqoo! Maaf sodaatte?” jedheen.</verse>
				<verse number="32">Warrii lachuu hoboloo keessa duunnaan bubbeen callifte.</verse>
				<verse number="33">Jarii hoboloo keessa jiru isa guddisee, “Atin dhuguma ilma Waaqaati” jedheen.</verse>
				<verse number="34">Galaana taakkanii lafa Genesaarex dhufan.</verse>
				<verse number="35">Warrii lafa sunii Yesus hubanaan reera sunitti dhaamsa ergee nama dhukkuba qabu cufaa isattiin dhufan.</verse>
				<verse number="36">Warrii dhukkuba qabu akka handaara wayaa isaa callaa tuqu isa kadhatee jennaan namii tuqe cuftii fayye.</verse>
			</chapter>
			<chapter number="15">
				<verse number="1">Jennaan Fariisotaa fi jarii seera beeku Yerusaalemii ba'ee gara Yesus dhufee,</verse>
				<verse number="2">“Jarii kankee maaf aadaa jaarrolee cabsa? Yo sagalee nyaatu harka hindhiqatuu” jedheen.</verse>
				<verse number="3">Yesus deebisee, “Isan maaf aadaa teessan gula yaatanii, akkasiin seera Waaqaa cabsitan.</verse>
				<verse number="4">Waaqii, ‘Haatetii fi abbeetii saalfadhu; nama haadhaa fi abbaa ufii arrabsu ha ijjeessanii!’ jedha,</verse>
				<verse number="5">Isan ammoo, ‘Namii yo silaa haadhaa fi abbaa ufiitiin, waan silaa narraa argattan yaayyuu Waaqaa kennan jedhe,</verse>
				<verse number="6">innii waan abbaa ufiitii saalfatuuf hinqabu’ jettan. Tanaaf marroo aadaa teessanitiif yaayyuu seera Waaqaa cabsitan.</verse>
				<verse number="7">Isan kiyyibdoolee! Isaayaas gaafa waan keessan hime, dhugaa dubbate!</verse>
				<verse number="8">‘Biyyitii tunin afaanumaan na guddifti, garaan warraa ammoo narraa fagoo jira,</verse>
				<verse number="9">ufumaa na yaammatti, wantii akkanaatiif barsiisa ufii keessa seera namaa akka seera Waaqaa barsiisan.’ jedha” jedheen.</verse>
				<verse number="10">Jennaan Yesus biyya ufiitti yaame, “Caqasaa, hubadhaa!</verse>
				<verse number="11">Waan afaan namaa keessaa ba'aa malee wantii afaan namaa seenaa nama hinxureesitu” jedheen.</verse>
				<verse number="12">Jarii Yesusiin gara isaa dhufee, “Fariisootii waan kana dhageennaan ya dallanttee, beettaa?” jedheen.</verse>
				<verse number="13">Innii, “Muka Abbaan kiyya ka Waaqaa gubbaa hinoobrin cufa inbuqisan;</verse>
				<verse number="14">waan warraa lakkii! warrii ballaa, namii ballaan yo ballaa dhibiin deeme, warrii lachuu boolla keessa bu'a” jedhe.</verse>
				<verse number="15">Jennaan Phexros deebisee, “Mammaassa kana nuu diidesse” jedheen.</verse>
				<verse number="16">Yesus ammoo deebisee, “Isaniilleen ammallee hubachaa hinargannee?</verse>
				<verse number="17">Akka wantii afaan seenaa garaatti dabartee gad baatu hinbeettanii?</verse>
				<verse number="18">Wantii afaan keessaa ba'aa, ammoo herrega garaa keessaa dhufti, sunitti duuba nama xureessa.</verse>
				<verse number="19">Garaa keessaa herrega hamaa, ijjeechaa, walbarachaa, caphanummaa, hanna, dharaa fi arrabatti ba'a.</verse>
				<verse number="20">Waan kanatti nama xureessa malee, harka xuritiin nyaachuun nama hinxureesitu” jedheen.</verse>
				<verse number="21">Yesus achii ka'ee lafa Xiiroosii fi Sidoon dhaqe.</verse>
				<verse number="22">Niitii gosa Kana'aan tokko iyyaa dhuftee, “Ee Aabboo, ilma Daawiti, naa na'i, intala tiyya yaayyuu jinniin akka hamaa qabattee” jette.</verse>
				<verse number="23">Yesus ammoo deebisuuf dide. Jarii isaa dhufee, “Niitii tana armaa deemsis, nugula deemteetti nutti iyyitii” jedheen.</verse>
				<verse number="24">Yesus ammoo, “Gara hooliyyee baddee ta mana Israa'el callaatti na ergan” jedheen</verse>
				<verse number="25">Niitiin taan ammoo dhuftee isa duratti jilbiiffattee, “Aabboo, na qarqaar” jetteen.</verse>
				<verse number="26">Jennaan Yesus, “Sagalee ijoollee duraa fuudhanii saree dura buusuun aadaaniti” jedheen.</verse>
				<verse number="27">Niitiin taan, “Aabboo, sun dhugaa ammoo sareelleen hambaa abbaa irraa jijiddu hin nyaattuu” jette.</verse>
				<verse number="28">Jennaan Yesus, ''Adoo, dhugeeffachaan tantee waan guddoo, wantii atin feetu ha sii taatuu” jedheen. Jennaan intaltii isii yoma sun fayyite.</verse>
				<verse number="29">Yesus achii deemee dhaattuu galaana Galiilaa dabree, gaara koree achi taa'e.</verse>
				<verse number="30">Namii hedduun isatti dhufe, naafaa, ballaa, farraa, duudaa fi nama dhukkuba gosa hedduu qabu ittiin dhufanii jennaan, innii warra fayyise.</verse>
				<verse number="31">Tanaaf biyyitii duudaa dubbatuu, farra fayyuu, naafa deemuu fi ballaa lafa argu arginaan maadeffattee, Waaqaa Israa'el guddifte.</verse>
				<verse number="32">Jennaan Yesus jara ufii yaamee, “Waan biyyitii tunin guyyaa sadii na waliin teetteef waan nyaattuu dhabdeef anin warraa kanaa na'a; anin akkanumatti warra gad dhiisuu hinfedhu, hegerii beelaan karaatti gagagabanii” jedhe.</verse>
				<verse number="33">Jarii isaa, “Sagalee warra geettu lafa gammoojjii tana keessaa eessaa argina ree?” jedhee gaafate.</verse>
				<verse number="34">Jennaan Yesus, “Qixxaa hagam qabdan?” warraan jedhe. Warrii, “Nu qixxaa torbaaf qurxummii didiqqoo tokko qamna” jedheen.</verse>
				<verse number="35">Yesus biyyaan, “Lafa tataa'aa” jedhe.</verse>
				<verse number="36">Qixxaa torbaanii fi qurxummii guuree, eegii galata deebisee cacabsee, jara isaatti kennee jarii biyya dura naqe.</verse>
				<verse number="37">Namii cuftii nyaatee quufee, hambaa daduuu torba miyyuu guuran.</verse>
				<verse number="38">Nadheenii ijoollee malee, namii nyaate haga kuma afuriiti.</verse>
				<verse number="39">Duuba Yesus biyyaan, “Nagaatti” jedhee hoboloo keessa seenee, gara lafa Magadaan dhaqe.</verse>
			</chapter>
			<chapter number="16">
				<verse number="1">Fariisotaa fi Saduqootii akka silaa ilaallattu gara isaa dhuftee, “Akeeka Waaqaa gubbaa nu garsiisa” jetteen.</verse>
				<verse number="2">Yesus deebisee warraan, “Yo aduun dhiitee galchuun diimate, ‘Bor bokka'ii hinroobu’ jettan.</verse>
				<verse number="3">Diirama ammoo, waan duumansii gurraatta'ee dhudhuffa'eef ‘Bokka'ii in rooba’ jettan. Isan waan gubbaa hinbeettanii, ammoo akeeka bara kanaa gargarii barachuu inbeettan.</verse>
				<verse number="4">Dhalootii hamaan Waaqaa didu kunin akeeka mamaa, barbaada ka Yoonaasii male akeekii mamaa ka anin nama garsiisu hinjiru” jedheen. Duuba ka'ee warra biraa itti dhaabate.</verse>
				<verse number="5">Jarii isaa gama galaanaatti taakkinaan, qixxaa tokkoollee fudhachuu dedhe.</verse>
				<verse number="6">Yesus warraan, “Bukoo Fariisotaa fi ta Saduqootaa eegadhaa” jedhe.</verse>
				<verse number="7">Jennaan jarii isaa waliin haasa'ee, “Nu qixxaan hindhumne” jedhe.</verse>
				<verse number="8">Yesus waan kaan beennaan, “Dhugeeffachaan teessan waan diqqoo. Maaf, ‘Nu qixxaa hinqamnu’ jettanii haasoftan?</verse>
				<verse number="9">Isan ammallee hinhubattanii? Qixxaa shan ka namii kuma shanii nyaatee, hambaa daduu hagam akka walitti guurtan hinqaabattanii?</verse>
				<verse number="10">Yokaan qixxaa torbaan ka namii kuma afurii nyaatee hinqaabattanii? Ammallee hambaa daduu hagamii walitti guurtan?</verse>
				<verse number="11">Akkam akka anin waan qixxaa dubbachuutti hinjirre hinhubanne ree? Bukoo Fariisootaa fi ta Saduqootaa eegadhaa” jedhe.</verse>
				<verse number="12">Jennaan akka innii Bukoo qixxaa ta Fariisootaa fi ta Saduqootaa hinbaannee, ammoo barsiisa Fariisootaa fi ta Saduqootaa eegadhaa jedheen hubatan.</verse>
				<verse number="13">Duuba Yesus lafa Qiisaariyaa Filiphos dhumnaan, “Biyyitii, ilma namaatiin eennu jetti?” jedhee jara ufii gaafate.</verse>
				<verse number="14">Jennaan warrii, “Hagii tokko, Yoh. aannis nama cuuphu jette, ta garii, Eliyaas jette, ta garii, ammoo Ermiyaas yokaan raaga durii tokko jette” jedhe.</verse>
				<verse number="15">Jennaan Yesus warraan, “Isan ammoo eennu naan jettan?” jedhe.</verse>
				<verse number="16">Simoon Phexros deebisee, “Atin Kiristoos, ilma Waaqaa jiruuti” jedhe.</verse>
				<verse number="17">Yesus isaa deebisee, “Kaayooteeti, Simoon, ilma Yoonaa. Nafaa fi dhiigii waan kana sitti hinmullimne, ammoo Abbaa kiyya ka gubbaa jiruutti sitti mullise.</verse>
				<verse number="18">Anin sitti himaa maqaan kee Phexros yokaan dhakaa, anin dhakaa kana gubbatti gumii tiyya jaara. Dooti dandeettee jabeennaan si hindabsattu.</verse>
				<verse number="19">Furaa Mootummaa Waaqaa sitti kenna; waan atin lafa tana irratti hiite Waaqaa gubbaalletti hidhan, waan atin lafatti hiikte Waaqaa gubbaalleetti hiikan” jedhe.</verse>
				<verse number="20">Jennaan Yesus jara ergamtoota isaa cufaatti seeree, “Akka anin Kiristoos nama tokkoolleetti hinhiminaa” jedheen.</verse>
				<verse number="21">Eegii sun Yesus diideessee jara ufiitti himee, “Anin Yerusaalem dhaquu male. Harka jaaroleetti, harka qaallolee gugurdootii fi jara seera beekuutti gaargala. Ammallee na ijjeessanii, guyyaa sadeessoo ka'uu male” jedhe.</verse>
				<verse number="22">Jennaan Phexros kophaatti yaamee, “Waaqii sii didinna, Aabboo, wantii kun ta'uu hinmalle” jedheen.</verse>
				<verse number="23">Yesus ammoo garagalee, “Na biraa deem, Sheexana; atin na gufachiiftaa, herregii kee ka namaa malee ka Waaqaatiinitii” jedheen.</verse>
				<verse number="24">Jennaan Yesus jara ufiitiin, “Namii tokkoolleen yo na gula deemuu fedhe ha ufii mormatee, fannoo ufii baatee na gula deemuutii.</verse>
				<verse number="25">Wantii akkanaatiif namii jireenna ufii baasuu fedhu cuftii hindhaba; namii ammoo jireenna ufii naa jedhee balleessu inargata.</verse>
				<verse number="26">Yo waan lafaa cufa argatte ammoo jireenna ufii dhaban, maan namaa baati? Namii maan danda'ee gatii jireenna ufiitii baasa?</verse>
				<verse number="27">Ilmii namaa ergamtoota ufii waliin guddinna Abbaatiin dhufuu jira, nama cufa duuba hujii isaa gula waan isaa malee kennaaf.</verse>
				<verse number="28">Dhugumaa, waan anin isaniin jedhu, jara arma ejaajju kana keessa nama haga ilmii namaa guddinna ufiitiin dhufuutti hindooneetti jira” jedhe.</verse>
			</chapter>
			<chapter number="17">
				<verse number="1">Eegii guyyaa ja'aa Yesus Phexrosii fi Yoh. aannisii, obbooleessa isaa Yaaqob yaamee, gaara dheeraa tokko gubbaa korsiise.</verse>
				<verse number="2">Warra duratti jijjiirame, fuulii isaa akka aduu ibsee, wayaan isaa akka ibsee addaatte.</verse>
				<verse number="3">Jennaan Musee fi Eliyaasas warratti mullattee Yesusiin wal haasofte.</verse>
				<verse number="4">Phexros Yesusiin, “Aabboo arma jirrachuun keenna guddoo dansaa. Yo atin feete, bultoo sadii armaatti jaara; tokko teeti tokkoo ta Museeti taalleen ta Eliyaasasiiti” jedhe.</verse>
				<verse number="5">Adoo innii dubbatuu, duumansii adiin tokko warratti gollee, qoonqoon duumansa keessaa, “Kunin ilma kiyya ka anin jaaladhu, ka na gammachiisuu, dubbii isaa caqasaa” jette.</verse>
				<verse number="6">Jarii isaa qoonqoo taan dhageennaan guddoo sodaatee fuula lafatti deeffatee jige.</verse>
				<verse number="7">Yesus ammoo dhufee, warra tuqee, “Kakka'a, hinsodaatinaa!” jedheen.</verse>
				<verse number="8">Mat. aa olfudhatanii jennaan Yesus calla argan.</verse>
				<verse number="9">Adoo gaara irraa gad bu'uu jiranuu, Yesus, “Waan argitan kana nama tokkolleetti hinhiminaa haga ilmii namaa du'a keessaa ka'utti” warraan jedhe.</verse>
				<verse number="10">Jennaan jarii isa gaafatee, “Jarii seera beeku maaf Eliyaasas isa duratti dhufuu male jedha?” jedheen.</verse>
				<verse number="11">Yesus ammoo deebisee, “Dhugumaa, qaraa fiixee Eliyaasiitti dhufee waan cufa duratti midhaasa.</verse>
				<verse number="12">Ammoo waan anin isaniin jedhuu, Eliyaas ardhaa kalee indhufin, namii ammoo hinbeennee, homa fedhe isa tolcha. Akkasuma ilmii namaalleen harka warratti gaargala” jedhe.</verse>
				<verse number="13">Jennaan warrii akka Yesus waan Yoh. aannisii nama cuuphuu dubbate hubate.</verse>
				<verse number="14">Biyyii baanaan, namichii tokko isatti dhufee, duratti jilbiifatee,</verse>
				<verse number="15">“Aabboo, gurba kiyyaa naa na'i, innii gagabduu qaba, guddoo isa gargalchite. Yo cufa ibidda keessatti jiga yokaan bisaan keessatti jiga.</verse>
				<verse number="16">Jara keetti dhufee jennaan fayyisuu dadhaban” jedhe.</verse>
				<verse number="17">Yesus deebisee, “Ee warra dhugeeffachaa hinqamne, ka homaa hinbeenne, haga yoomii isan waliin taa'uu male? Haga yoom obsa? Garana nattiin koottaa!” jedhe.</verse>
				<verse number="18">Yesus jinniin lolee, jinniin gurbaa keessaa baatee, gurbaan yoma sun fayye.</verse>
				<verse number="19">Jennaan jarii Yesusii kophaatti isatti dhufee, “Nu maaniif jinnii sun baasuu dadhamne?” jedhee gaafate.</verse>
				<verse number="20">Jennaan Yesus deebiseefii, “Mar. roo dhugeeffachaa diqqoo qabdaniif! Anin dhuguma isaniin jedhaa, yo dhugeeffachaa diqqoo haga guma dambii qabaattanii, gaara kanaan, ‘Armaa buqa'ii, fulaa dhibii deem’ jettanii, inbuqa'a; wantii isan dabsataa hinjirtu.</verse>
				<verse number="21">Ammoo kadhachaa fi ufii agabsiitii callaatti jinnii akkaanaa tana baasa, wantii dhibiin dandeettee hinbaaftu” jedhe.</verse>
				<verse number="22">Jarii isaa cuftii Galiilaatti walitti dhumnaan Yesus warraan, “Ilmii namaa dabarsaniitti harka nyaaphaatti kennaanii,</verse>
				<verse number="23">isa ijjeesan, ammoo guyyaa sadeessoo du'a inka'a” jedhee jennaan jarii guddoo laaleffate.</verse>
				<verse number="24">Qifirnaahom dhumnaan warrii gibira mana Waaqaa guuru gara Phexros dhufee, “Barsiisaan keessan gibira mana Waaqaa hinbaasuu?” jedhee gaafate.</verse>
				<verse number="25">Phexros deebisee, “Hinbaasa” jedheen. Akkuma Phexros mana seeneen, Yesus, “Simoon, atin maan seeta? Hayyootii lafaa gibiraa fi qaraxa eennu irraa guurti? Abbootii lafaa moo nama dhibii irraa guurti?” jedhee isa gaafate.</verse>
				<verse number="26">Phexros, “Nama dhibii irraa guurti” jedheen. Yesus deebisee, “Yo akkas taate, abbootiin lafaa homaa hinbaaftu.</verse>
				<verse number="27">Taatuulle, nu warra kana dallansiisuu hinfeenu. Gara galaanaa, dhaqii, xuruuraa keessa buus, duuba qurxummii qaraa qabdu fuudhii, afaan isii gargarii qabi, beessee keessatti argitaa. Beesee sun fuudhii naa fi sillee baasi” jedheen.</verse>
			</chapter>
			<chapter number="18">
				<verse number="1">Yo sun jarii Yesus gara isaa dhufee, “Mootummaa Waaqaa keessa nama cufa eennuutti irra jira?” jedheen.</verse>
				<verse number="2">Yesus gurbaa diqqaa tokko yaamee, jidduu warraa teesisee</verse>
				<verse number="3">“Ilaalaa, yo jijjiiramtan akka ijoollee didiqqoo tanaa taatan malee, Mootummaa Waaqaa diqqoollee hinargattan.</verse>
				<verse number="4">Nama akka daa'iima kanaa ufi diqqeessuutti Mootummaa Waaqaa keessatti nama cufaa irra guddaa.</verse>
				<verse number="5">Namii marroo maqaa kiyyaatiif daa'iima akkanaa dhi'eessu cuftii na dhi'eessa” jedhe.</verse>
				<verse number="6">“Namii ammoo fulaa ijoollee didiqqoo akkanaa tana wallaalchisu, yo silaa dhakaa daakuu morma isatti hidhanii, dhimphuu galaanaa keessa buusan, irra wayya.</verse>
				<verse number="7">Gaargala lafaati, marroo wantii nama gufachiisaa hedduun jirtuuf. Wantii akkanaa kun yo cufa injirti, ammoo gaargala warra waan kanaan dhufeete.”</verse>
				<verse number="8">“Yo harkii kee yokaan miilii kee si wallaalchise, ufirraa kutii gati! Fulaa harka lamaaniif fi miila lamaan qabaattee ibidda hegerii keessa si buusan mannaa yo okkoltee, yokaan naafattee jireennaa jiruu hegerii argatte, irra sii wayya.</verse>
				<verse number="9">Yo iltii tee si wallaalchifte, ufi keessaa baasii gati! Fulaa ila lamaanuu qabaattee ibidda keessa gad si gatan mannaa yo ila tokkoon jireenaa jiruu hegerii argatte irra sii wayya” jedhe.</verse>
				<verse number="10">Yesus, “Akka ijoollee didiqqoo tana tokkoollee hintuffanne Eegadhaa! Anin isanitti himaa ergamtootii isanii gubbatti yo cufa fuula Abbaa kiyyaa dura ejaajjiti. Wantii akkanaatiif ilmii namaa ka bade baasuu dhufe.”</verse>
				<verse number="11"></verse>
				<verse number="12">“Maan seetaan? Namii hooliyyee dhibba tokkoo qabu, yo tokko bade, sagaltamii sagallan taan dheedatti lakkisee, tokkocha bade kaan barbaaduu hindhaquu?</verse>
				<verse number="13">Duuba yo argate, anin dhuguma, isanitti himaa, innii hooliyyee sagaltamii sagallan ta takka hinbadin taan irra, hoolaa tokkocha badee gale kanaaf gammada.</verse>
				<verse number="14">Akkasumaa ijoollee didiqqoo tana keessaa tokkoolleen baduun fedhii Abbaa keessan ka Waaqaa gubbaatiiniti” jedhe.</verse>
				<verse number="15">Yesus ammallee itti dabree, “Yo obbooleessii kee sitti dabe, kophaatti yaamii gorsi. Yo innii dubbii tee dhaga'ee, atin obbooleessa keetii ya waan guddoo taate.</verse>
				<verse number="16">Ammoo yo innii si dhaga'uu dhibaate, nama tokkoo lama yaamii, akka dubbiin cuftii dhugaa nama lamaa sadii taatinu.</verse>
				<verse number="17">Yo innii dubbii warraa dhaga'uu dhibaate gumii baasan; ammallee yo innii gumii Waaqaa caqasu dide, akka warra Waaqatti hindhugeeffaneetii fi akka nama qaraxa guuruutti herregan.”</verse>
				<verse number="18">“Anin dhuguma, isaniin jedhaa, waan isan lafa tana irratti hiitan, Waaqaa gubbaalletti hidhan; ammallee waan isan lafaatti hiittan Waaqaa gubbaalletti hiikan.”</verse>
				<verse number="19">“Ammallee waan anin isaniin jedhu, yo isan namii lama lafa tana irratti waldhaxxan Abbaan kiyya ka Waaqaa gubbaa waan isan kadhattan isanii kenna.</verse>
				<verse number="20">Yo namii lamaa sadii wal walwalda'ee maqaa kiyyaan kadhate, anin jidduu warratti inargama” jedhe.</verse>
				<verse number="21">Phexros gara Yesusii dhufee, “Aabboo, yo obbooleessii kiyya natti dabe, anin marroo hagam araaramaaf? Mar. roo torbaa?” jedheen.</verse>
				<verse number="22">Yesus deebisee, “Anin marroo torba siin hinjedhuu, ammoo torbaatama marroo torba” jedheen.</verse>
				<verse number="23">Yesus itti dabree, “Mootummaan Waaqaa, hayyuu tokko, ka henna garboota ufii hobaafachuu fedhe fakkaata.</verse>
				<verse number="24">Herrennaan namicha tokko ka gatii isaa horii muumme hinqamne qabu isaatiin dhufan.</verse>
				<verse number="25">Innii baasuu dadhamnaan, hayyuun kaan akka isaa fi waan innii qabu cufa, niitii isaatii fi ijoollee isaallee gurguranii gatii sun baasan mure.</verse>
				<verse number="26">Garbichii kaan miila abbaa ufii duratti jigee, ‘Aabboo kiyya diqqoo naa obsi waan cufa sii baasaa’ jedhee kadhate.</verse>
				<verse number="27">Abbaan kaan na'eefii gatii cufa lakkiseefii, been deem” jedheen.</verse>
				<verse number="28">“Namii kaan achii deemnaan, hojjataa waahela isaa tokko ka gatii isaa diqqoo tokko qabu argee, ‘Gatii tiyya naa baasi’ jedhee hudhee qabe.</verse>
				<verse number="29">Waahelii isaa kaan miilatti jigee, ‘Abboo sii baasaa diqqoo naa obsi’ jedhee kadhate.</verse>
				<verse number="30">Innii ammoo didee, haga innii gatii isaa baasuutti hindhansaa keessa isa buuse.</verse>
				<verse number="31">Garbichii dhibiin waan kana arginaan guddoo laaleffatee, dhaqee abbaatti hime.</verse>
				<verse number="32">Abbaan kaan hojjataa kaan yaamee, ‘Atin hojjataa homaa hinbaane, anin gatii tiyya ta atin qabdu cufa, marroo atin na kadhatteef sii lakkise.</verse>
				<verse number="33">Akkuma anin sii na'e atilleen garbicha waahela keetii sunii na'uu malte’ jedheen.</verse>
				<verse number="34">Abbaan guddoo dallanee, haga innii gatii isa irra jirttu cufa baasuutti, hojjataa kaan mana hindhansaa keessa buuse.</verse>
				<verse number="35">Tanaaf yo isan garaa keessan keessatti obbooleeyyan teessanii hinarraaramnee, Abbaan kiyya ka Waaqaa gubbaalleen akkasuma isan tolcha” jedhe.</verse>
			</chapter>
			<chapter number="19">
				<verse number="1">Dubbii taan buufannaan, Yesus Galiilaa keessaa ba'ee, lafa Yihudaa ta moggaa galaana Yordanos dhaqe.</verse>
				<verse number="2">Gumiin guddoon isa gula yaatee, achitti innii warra fayyise.</verse>
				<verse number="3">Fariisotii garii isa laalachuuf gara isaa dhuftee, “Namii niitii ufii yo lakkise aadaa moo aadaaniti?” jettee gaafate.</verse>
				<verse number="4">Jennaan Yesus, “Akka Waaqii qaraa fiixee dhiiraa fi nadheen uume, isan barreessii keessatti hindubbimnee?” jedhe.</verse>
				<verse number="5">Ammallee itti ida'ee, “Mar. roo waan kanaatiif dhiirtii abbaa fi haadha ufii lakkiftee niitii ufiitiin takkaa taati, warrii lamaan takkaa ta'a.</verse>
				<verse number="6">Warrii amma nama lamaanitii nama tokko male. Tanaaf waan Waaqii tokko tolche namii gargarii baasuu hinmale” jedhe.</verse>
				<verse number="7">Jennaan Fariisotii, “Museen maaf, ‘Namii yo waraqata lakkisuun niitii ufiitti kenne isii lakkisuu indanda'aa’ jedhee ree?” jedhanii Yesus gaafatan.</verse>
				<verse number="8">Innii deebisee warraan, “Museen marroo jabeenna mataa keessanitiif akka lakkisanii ‘Ee'ee’ jedhee malee gaafa uumamaa akkanaaniti.</verse>
				<verse number="9">Anin isanitti himaa, namii yo niitii ufii ta dhiira dhibii hinbaratin lakkisee nadheen dhibii fuudhee, ya seera Waaqaa cabse” jedheen.</verse>
				<verse number="10">Jarii Yesus isaan, “Yo wantii dhiirsaa niitiituu akkana taate, yo nadheenuu fuudhu baatan irra dansaa” jedhe.</verse>
				<verse number="11">Yesus deebisee, “Gorsa kana warra Waaqii kenneef callatti gula yaa'uu danda'a malee, namii cuftii gula yaa'uu hindanda'u jedhe.</verse>
				<verse number="12">Wantii namii nadheen hinfuuneef hedduu jira, hagii garii marroo akkasuma dhalateef, ka garii marroo namii akkas warra tolcheef, ka garii marroo Mootummaa Waaqaatiif nadheen hinfuune. Namii danda'u ha gorsa kana fudhatuutii!” jedhe.</verse>
				<verse number="13">Namii garii akka Yesus harka irra kaa'ee kadhatuuf ijoollee didiqqoo gara isaatiin dhufee, jarii isaa ammoo warra dhowwe.</verse>
				<verse number="14">Jennaan Yesus, “Ijoolleen ha gara kiyya dhuftuutii hindhowwinaa, Mootummaan Waaqaa ta nama akkanaa tanaa” jedhe.</verse>
				<verse number="15">Yesus harka ufii ijoollee irra kaa'ee duuba ka'ee achii itti dhaabate.</verse>
				<verse number="16">Gaafa tokkoo, namichii tokko gara Yesus dhufee, “Barsiisaa, anin akka jireenna barabaraa argadhu waan dansaa akkam tolchuu male?” jedhee gaafate.</verse>
				<verse number="17">Yesus ammoo, “Waan waan dansaa maaf na gaafatta? Namii dansaan tokko callaa, yo jireenna argachuu feete seera cufa guuti” jedheen.</verse>
				<verse number="18">Jennaan namichii kaan, “Seera kamfaa?” jedheen. Yesus deebisee, “Hinijjeesin, niitii namaa hinbaratin, hinhatin, hinkijibin,</verse>
				<verse number="19">Haateetii-Abbeetii saalfadhu, akkuma ufi jaalattu namaallee jaaladhu!” jedheen.</verse>
				<verse number="20">Namichii kaan, “Anin seera kana cufaa ya guutee, wantii dhibiin anin tolchuu male maal?” jedheen.</verse>
				<verse number="21">Yesus ammallee itti deebisee, “Yo dhuguma qixxee ta'uu feete, waan qabdu cufa gurgurii, warra hiyyeeyyii qood, duuba durooma Waaqaa gubbaa argattaa! Koottii na gula deem” jedheen.</verse>
				<verse number="22">Namichii kaan dubbii taan dhaga'ee jennaan, waan guddoo dureessa ta'eef akka hamaa laaleffatee ka'ee itti dhaabate.</verse>
				<verse number="23">Eeguma sun Yesus jara ufitiin, “Anin dhuguma isanitti himaa namii dureessii Mootummaa Waaqaa argachuun guddoo jabduu.</verse>
				<verse number="24">Ammallee isanitti himaa fulaa dureeyyiin Mootummaa Waaqaa argattuu yo gaalii qaa'aa limmee keessaan dabru irra laafti” jedhe.</verse>
				<verse number="25">Jarii isaa waan kana dhageennaan guddoo mamee, “Eentu danda'ee baafama ree?” jedhe.</verse>
				<verse number="26">Yesus warra laalee, “Namii hindanda'uu, Waaqii ammoo waan tokkoollee hindadhabu” isaaniin jedhe.</verse>
				<verse number="27">Jennaan Phexros, “Laal, nu ya waan cufa lakkimnee si gula yaanee, amma maan arganna ree?” jedheen.</verse>
				<verse number="28">Yesus deebisee warraan, “Anin dhuguma isanitti himaa, gaafa ilmii namaa bara haaraa barcumaa guddinna ufii irra taa'uu, isaniin kudhanii lamaan kunilleen barcumaa guddinnaa irra teteettanitti, gosa Israa'el ta kudhanii lamaa cufaatti dubbii murtan.</verse>
				<verse number="29">Ammallee namii mana, obbooleessaa, obbooleettii, abbaa, haadha, ilmaanii fi oobruu, marroo tiyyaaf lakkise, marroo dhibba tokkoo deebisaniif, jireenna hegeriillee inargata.</verse>
				<verse number="30">Ammoo namii hedduun ka amma nama duraa, nama eegee ta'a, ka amma nama eegee ammoo nama duraa ta'a” jedhe.</verse>
			</chapter>
			<chapter number="20">
				<verse number="1">Yesus, “Mootummaan Waaqaa akka abbaa oobruu Waynii, ka ganamaan lafaa ka'ee, nama hujii qaxaruu barbaaduu jirti.</verse>
				<verse number="2">Akka beesee hujii guyyaa tokkoo guyyaatti kennuuf waldhaqee, oobruu Waynitti warra erge.</verse>
				<verse number="3">Gara saatii sadii fulaa gabaa dhandhaan, nama hujii hinqamne ka achii ejaajju argee</verse>
				<verse number="4">‘Dhaqaa oobruu tiyya ta Waynii keessa hojjadhaa, horii isanii baasaa’ jedhee warrii ka'ee yaa'e.</verse>
				<verse number="5">Saatii ja'aa fi sagaliillee akkasuma tolche.</verse>
				<verse number="6">Gara saatii kudhanii tokkoo kanaallee gabaa dhandhaan nama dhibii hujii hinqamne argee, ‘Isan maaf guyyaa kana cufa ka homaa hinhojjanne arma ejaajjitan?’ jedheen.</verse>
				<verse number="7">Warriilleen, ‘Waan namii tokkoolleen hujii nu hinkeniniif arma ejaajjina’ jedhe. Innii deebisee, ‘Yoos isaniilleen dhaqaa, oobruu tiyya keessa hojjadhaa’ ” jedheen.</verse>
				<verse number="8">“Laftii galgaloomnaan abbaan oobruu Wayinii guddaa hojjattootaatiin, ‘Hojjattoota Yaamii, warra eegeeti itti keeyadhuu, haga ka qaraa horii baasiif’ jedhe.</verse>
				<verse number="9">Warrii saatii kudhanii tokkoo barreessan kaan dhumnaan beesee hujii guyyaa tokkoo argate.</verse>
				<verse number="10">Warrii qara ganamaan maqaa barreessan kaan waan hagas irra argatuu ufii se'ee dhumnaan beesuma haga warra kaanii kennaanii callaa argate.</verse>
				<verse number="11">Horii fudhatanii tuffataanii abbaa waynitti gungumaanii,</verse>
				<verse number="12">‘Warrii eegee barreessan kunin diquma tokko hojjatee, nu ammoo guyyaa kana cufa aduu tana keessa oollee, atin duuba homa warraa kennite nullee kennitaa!’ jedhaniin.</verse>
				<verse number="13">Abbaan oobruu jara sun keessaa nama tokkoon, ‘Abboo, caqas, anin si hindabsine, atin akka hojjattee beesee hujii guyyaa tokkoo argattu “Ee'ee” jetteenitii?</verse>
				<verse number="14">Amma horii kee fudhadhuu gali! Anin homa sii kenne warra eegee kaallee kennu fedhaa.</verse>
				<verse number="15">Anin horii kiyya waan fedhu hintolchuu? Yokaan waan anin arjaa ta'eef na qoxxiftaa?’ ” jedheen.</verse>
				<verse number="16">Jennaan Yesus, “Namii duraa ka eegee ta'a, ka eegee ammoo ka duraa ta'a” jedhe.</verse>
				<verse number="17">Adoo Yerusaalem deemuu jiruu, Yesus jara ufii kudhanii lamaan karaa keessaa kophaatti yaamee,</verse>
				<verse number="18">“Caqasaa, nu Yerusaalem yaa'uu jira, achitti ilma namaa harka qaallolee gugurdootii fi harka warra seera beekutti kennaan, warrii du'a itti muree,</verse>
				<verse number="19">harka gosa dhibiitti kenna, isa gooyyeessanii, lichoon dhaanaanii, mukatti fannisan, guyyaa sadeessoo ammoo isa kaasan” isaaniin jedhe.</verse>
				<verse number="20">Haatii ijoollee Zabdewos ilmaan ufii Yesusittiin dhuftee, duratti gad jettee wa kadhatte.</verse>
				<verse number="21">Yesus, “Maan feeta?” jedhee gaafate. Isiin, “Akka ilmaan tiyya tunin lamaan, Mootummaa tee keessatti, harka kee ka mirgaatii fi ka bitaallee teteettu fedha!” jette.</verse>
				<verse number="22">Yesus warraan, “Isan waan kadhattan hinbeettan, isan dandeettanii muduunuu anin keessaa dhuguun indhuddanii?” jennaan, isaan, “Indandeenna” jedhan.</verse>
				<verse number="23">Inniilleen, “Dhugumaa muduunu tiyya keessaa dhuddan, ammoo anin jabeenna nama harka kiyya mirgaa fi bitaachaatiin ta'uu foohadhu hinqabu; fulaan tunin tama warra Aabboon kurfeesseefii” jedhe.</verse>
				<verse number="24">Jarii kudhannan kaan waan kana dhageennaan obbooleeyyan taan lamaanitti dallane.</verse>
				<verse number="25">Yesus ammoo warra cufa walti yaamee, “Isan akka jarii gugurdaan gosa dhibiitii fi jarii lafa fidu jabeenna qabu inbeettanii;</verse>
				<verse number="26">Isan ammoo akkasiiniti. Namii tokko yo guddaa ta'uu fedhee, ha hojjataa nama cufaa ta'uutii.</verse>
				<verse number="27">Ammallee namii ka duraa ta'uu fedhuu ha hojjataa keessan ta'uuti.</verse>
				<verse number="28">Akkuma ilmii namaa, akka namii isa hojjattuuf hindhufne, ammoo akka namaa hojjatee, jireenna ufii marroo nama hedduutiif baasu dhufe” jedhe.</verse>
				<verse number="29">Adoo warrii Yerikoo keessaa ba'uu jiruu, gumiin guddoon Yesus gula yaate.</verse>
				<verse number="30">Jarii ballaan lamaan tokko ka dhaattuu karaa tataa'uu, akka Yesus karaa sungula deemu dhageennaan iyyanii, “Ilma Daawiti, nuu na'i” jedhan.</verse>
				<verse number="31">Gumiin warra dhowartee, callisaa! Warraan jette.</verse>
				<verse number="32">Yesus ejjee warra yaamee, “Akka anin maal isanii tolchu feetan?” jedhe.</verse>
				<verse number="33">Warrii, “Si ila nuu bantu feenna!” jedhan.</verse>
				<verse number="34">Yesus warraa na'e, ila warraa tuqe, hojjuma sun lafa arganii isa gula yaa'an.</verse>
			</chapter>
			<chapter number="21">
				<verse number="1">Yerusaalemitti dhi'annaan Betfaagee, fulaa Gaara Ejersaa jedhan dhufan. Achitti Yesus dhaamsa kanaan jara ufii lama erge,</verse>
				<verse number="2">“Ollaa nu duraa sun dhaqaa, harree bukura isii waliin mukatti hidhan gartanii, hiikaa nattiin koottaa!</verse>
				<verse number="3">Yo namii tokkoolleen wa isaniin jedhee, ‘Mootichaatti barbaada’ jedhaa, innii hurriseetti ergaa!” jedheen.</verse>
				<verse number="4">Tun akka wantii raagii jedhe, guutamtuuf taati;</verse>
				<verse number="5">“Dira Xiyoonitiin, hayyuun kee sitti dhufuu jira, innii nama laanaa, harree yaabata, innii bukura harree irra taa'ee si dhufa jedhan” jedhe.</verse>
				<verse number="6">Jarii sun deemee waan Yesus jedheen tolche,</verse>
				<verse number="7">harree fi bukura isiilleen dhufe, wayaa ufii rara tolchanii, Yesus yaabbate.</verse>
				<verse number="8">Gumiin guddoon wayaa ufii karaa keessatti aftee, namii garii ammoo damee mukaa ciree karaa irra harcaase.</verse>
				<verse number="9">Gumiin Yesus dura yaatuu fi ta duuba yaatu iyyitee, “Ilmii Daawiti ha guddifamuu! Ka maqaa Aabbootiin dhufu ha eebbifamuu! Waaqaa guddaa gubbaa ha guddisaanii!” jette.</verse>
				<verse number="10">Yesus Yerusaalem seennaan dirii cuftii walti ka'ee, “Kunin eennu?” jedhan.</verse>
				<verse number="11">Gumiin taan, “Innii raaga Yesus jedhan ka Naazireetii Galiilaa keessaa dhufe” jette.</verse>
				<verse number="12">Yesus mana Waaqaa olseenee, warra keessatti wa bitaatuu fi ka wa gurguratuullee cufa hadhee, xereepheessaa warra beesee jijirutii fi barcumaa warra sabaliisa gurguruu cufa garagalchee,</verse>
				<verse number="13">“Barreesii qulqulloo keessatti, ‘Mana kiyya mana kadhaa’ jedhanii yaaman; isan ammoo goda hattuu tolchitan” jedhe.</verse>
				<verse number="14">Naafaa ballaan cuftii mana Waaqaa keessatti isatti dhufee, innii warra fayyise.</verse>
				<verse number="15">Qaallolee gugurdoo fi barsiisotii seeraa, waan dansaa innii tolche argitee, ijoollee mana Waaqaa keessatti iyyitee, “Ilmii Daawiti ha guddifamuu” jettu dhageennaan dallante.</verse>
				<verse number="16">Warrii Yesusiin, “Waan warrii jedhu dhageettaa?” jennaan innii, “Indhagaa jedhee, barreessii keessatti jecha, ‘Isan ya ijoollee fi daa'immaan akka warrii galataa deebisu barsiiftan’ jedhu takka hindubbimnee ree?” jedhe.</verse>
				<verse number="17">Yesus warra biraa deemee, Bitaaniyaa dhaqee achi bule.</verse>
				<verse number="18">Yesus diirama lameessoo, adoo diraatti deebi'uu jiruu beela'e.</verse>
				<verse number="19">Odaa tokko dhaattu karaatti argee jennaan dhaqee, baala malee homaa irraa dhabee, “Itti deebitee midhaan hindhalin” jedheen. Yoma sun mukii kaan goggoge.</verse>
				<verse number="20">Jarii isaa waan kana argee jennaan mamee, “Odaan eessaa akkana hurrisee goggoge?” jedhanii walgaafatan.</verse>
				<verse number="21">Yesus deebisee, “Dhugumaa, waan anin isaniin jedhu, isan yo dhugeeffattanii waljajjii keessa hinjirre, dandeettanii waan anin mukaa odaa kana tolche intolchitan. Tana callaanii, ammoo yo gaara kanaalleen, ‘Ka'ii, galaana keessa bu'i’ jettan, duuba intaati.</verse>
				<verse number="22">Yo dhugeeffattan waan kadhattan cufa inargattan” jedheen.</verse>
				<verse number="23">Yesus mana Waaqaa olseenee, adoo nama barsiisuu, qaalloolee gugurdoo fi jarii gugurdaan Yihudii isatti dhufee, “Atin jabeenna kamiin waan kana tolchita? Eentu jabeenna kana sii kenne?” jedheen.</verse>
				<verse number="24">Yesusiileen, “Anilleen gaafii tokkoo isan gaafadhaa, yo isan naa deebiftan, anilleen jabeenna waan kana tolchuun isanitti hima.</verse>
				<verse number="25">Cuuphaan Yoh. aannis eessaa dhufte? Waaqaa biraa dhufte moo nama biraa dhufte?” jedhee gaafate. Warrii walmormee, “Maan jenna? Yo nu Waaqaa biraa dhufte jennee innii, ‘Maaf Yoh. aannis hindhugeeffatinaa ree?’ nuun jedha.</verse>
				<verse number="26">Yo nu nama biraa dhufte jenne, waan namii cuftii Yoh. aannis raaga se'uuf nu biyya sodaanna” jedhan.</verse>
				<verse number="27">Tanaaf warrii Yesusiin, “Nu hinbeennu” jedhe. Inniilleen warraan, “Yoos anilleen jabeenna waan kanaan tolchu isanitti hinhimu” jedheen.</verse>
				<verse number="28">“Isan maal seetan? Nama ilmaan lama qabuutti jira. Innii gara hangafaa dhaqee, ‘Ardha oobruu Waynii dhaqii keessa hojjadhu’ jedheen.</verse>
				<verse number="29">Gurbaan kaan, ‘Anin hindeemu’ jedhee ammoo eegee herrega ufii jijiratee ka'ee deeme.</verse>
				<verse number="30">Abbaan gara ilma mandhichaa dhaqee akkasuma jedheenii innii, ‘Aabboo, eejedhe indhaqaa’ jedhee ammoo dhaqu dide.</verse>
				<verse number="31">Warra kana lamaan eentu fedhii abbaa ufii guute? jedheen. Jennaan ‘Angafticha’ ” jedhaniin. Yesus ammoo warraan, “Warrii shaarmuxaatii fi warrii qaraxa guuru isan duratti Mootummaa Waaqaa argata.</verse>
				<verse number="32">Yoh. aannisiin nama cuuphu dhufee karaa qajeelumaa isan garsiisee, isan ammoo dhugeeffachu diddanii, warrii qaraxaa guuruu fi warrii sharmuxiilleen isa dhugeeffate. Eegii waan kana gartaniillee, qalbii teessan garagalchitanii isa dhugeeffachuu diddan” jedheen.</verse>
				<verse number="33">Mammaassa tokko dhibii caqasaa. “Abbaa oobruu tokkoo jira ka oobruu Waynii oobratee, dallaan marsee, fulaa Waynii itti cacarasanii fi doofii oobruu jaarrate. Oobruu ufii harka namatti lakkisee, himaltuu dhaqe.</verse>
				<verse number="34">Yo'ii Waynii muran geennaan, akka qooda midhaanii argatu hojjatoota ufii ergee,</verse>
				<verse number="35">jarii oobruu qorqoraatu kaan hojjatoota sun qaqqabee, tokko dha'ee, tokko ijjeesee, tokko mataa dhodhoose.</verse>
				<verse number="36">Ammallee abbaan oobruu kaan hojjatoota dhibii ta haga qaraa irra jirtu itti erge, ammallee jarii oobruu qorqoraatu kaan akkasuma warra tolche.</verse>
				<verse number="37">‘Ilma kiyya hinuma sodaatan’ jedhee, muummee irratti, ilma ufii erge.</verse>
				<verse number="38">Warrii oobruu qorqoraatu kaan ammoo ilma arginaan, ‘Ilmii abbaa oobruu kanaa koottaa in ijjeemnaa, duuba dhaala cufa infudhanaa’ Waliin jedhan.</verse>
				<verse number="39">Duuba isa qabanii, oobruu keessaa baasanii ijjeesan.”</verse>
				<verse number="40">“Tanaaf abbaan oobruu, yo dhufu, maan warra oobruu qorqoraatu kana tolcha seetan?” jedhee gaafate.</verse>
				<verse number="41">Warrii, “Innii dhugumaa warra dabaa sun fixeetti, oobruu nama dhibiitti kenna, ka yo fulaan qooda midhaanii, geette isaa kennu” jedhan.</verse>
				<verse number="42">Yesus deebi'ee warraan, “Isan waan barreesiin qulqulloon jettu takka hindubbimnee? ‘Dhakachii ijaartuun tuffattee dide ya dhakaa cufa irra jabaa ta'e; Aabbootti waan kana tolche, ila teenna duratti wantii kun waan mamaa’ ” jedhe.</verse>
				<verse number="43">Tanaaf anin isanitti himaa, “Mootummaa Waaqaa isan irraa fuudhaniitti warra midhaan dansaa baasuutti kennaan.</verse>
				<verse number="44">Namii dhakaa kana gubbaatti jige inbututa, dhakaalleen yo nama gubbaa bu'e nama butucha” isaaniin jedhe.</verse>
				<verse number="45">Qaallolee gugurdoo fi Fariisootii mammaassa Yesus dhageennaan, akka innii waan warraa dubbate hubattee</verse>
				<verse number="46">isa qabuu fedhanii, ammoo gumii Yesus raaga seete taan sodaatan.</verse>
			</chapter>
			<chapter number="22">
				<verse number="1">Yesus ammallee mammaassaan biyyatti dubbatee,</verse>
				<verse number="2">“Mootummaan Waaqaa hayyuu ilma ufii dubra fuusise fakkaatti.</verse>
				<verse number="3">Innii hojjatoota keessummaa yaamtu ergee, ammoo keessummaan dhufu didde.</verse>
				<verse number="4">Ammallee hayyuun kaan hojjatoota dhibii ergee, ‘Mirgoolee fi jiboota gagabboo yaayyuu qalan, wantii cuftii ya kurfooftee, keessummaan jila fuudhaa, Koottaa jedhaan’ jedhe.</verse>
				<verse number="5">Keessummaan cuftii ammoo dhufuu didde; tokko oobruu ufii dhaqe, tokkoolleen daldala ufii dhaqe;</verse>
				<verse number="6">ta garii hojjatoota guurte dhaantee fixxe.</verse>
				<verse number="7">Hayyuun guddoo dallanee, warra waraanaa ka ufii ergee, warra nama ijjeesee sun cufa fixee dira warraalle gube.</verse>
				<verse number="8">Jennaan hojjatoota ufii gad yaamee, ‘Jiltii tiyya kurfoo jirti, ammoo warrii anin yaame jilaa himmalee,</verse>
				<verse number="9">karaa diraa gula yaa'aa, namuma gartan yaamaa’ jedheen.</verse>
				<verse number="10">Hojjatootiilleen karaa gula yaatee nama garte cufa dansaa fi hamaallee yaamtee, namii mana fuudhaa guute.”</verse>
				<verse number="11">“Hayyuun mana fuudhaa olseenee keessumma laalee jennaan, nama tokko ka wayaa fuudhaa ufirraa hinqamne argee,</verse>
				<verse number="12">‘Isii abboo atin akkam wayaa fuudhaa malee arma seente?’ jedhee gaafatee namichii kaan waan jedhu dhabe.</verse>
				<verse number="13">Hayyuun hojjatootaan, ‘Harkaa fi miila walti hidhaa, alaatti darbadhaa! Ha achitti boo'ee ilkaan qaruutii’ jedhe.</verse>
				<verse number="14">Wantii akkanaatiif, Namii yaaman hedduu, ka foohatan ammoo diqqaa” jedhee dubbii taan fixe.</verse>
				<verse number="15">Fariisootii yaatee akka Yesus afaan fuutu walmari'atte.</verse>
				<verse number="16">Jara warrattii fi jara Herodis waliin Yesusitti erganii, “Barsiisaa, akka atin nama dhugaa taate, karaa Waaqaallee akka dhugumaan barsiiftu, waan namii jedhuullee akka hin yaallee ammallee nama hinsodaanne nu inbeenna.</verse>
				<verse number="17">Me, herrega kee nutti him; akkii gibira hayyuu Roomaatii baasan aadaa moo aadaanti?” jedhanii gaafatan.</verse>
				<verse number="18">Yesus cubbuu warraa beennaan, “Isan kiyibdoollee! maaniif afaan na fuudhu feetan?</verse>
				<verse number="19">Qarshii tokko na garsiisaa” jedhe. Warrii qarishii tokko garsiisee</verse>
				<verse number="20">jennaan innii, “Mat. aa fi maqaa eennuu irratti barreessan?” jedhe.</verse>
				<verse number="21">Warriilleen, “Ka hayyuu Qeesarii” jedhe jennaan Yesus, “Yoos hayyuu waan isaa male baasaaf, Waaqaallee waan maleef baasaaf” jedhe.</verse>
				<verse number="22">Waan kana dhageennaan mamanii, biraa yaa'anii itti dhaabatan.</verse>
				<verse number="23">Guyyuma sun Saduqoonnii, warrii du'a ka'isii hinjiru jedhu gara Yesus dhufee,</verse>
				<verse number="24">“Aabboo, waan Museen barsiise, ‘Yo namii ilmaan malee du'e, obbooleessii isaa niitii isaa dhaalee, obbooleessa ufiitii ilmaan dhaluu male’ jedhe.</verse>
				<verse number="25">Duuba obbooleeyyan torbaatti ta waliin teettu jira, angaftichii dubra fuudhee ilmee malee du'e. Niitii taan obbooleessii lammeessoo dhaalee,</verse>
				<verse number="26">inniilleen akkasuma ilma malee du'e, ka sadeessoolleen isii fuudhee akkasuma du'e, duuba eegee obbooleeyyan hafte taalleen cuftii akkasuma raawwatte.</verse>
				<verse number="27">Eegee niitiin taalleen doote.</verse>
				<verse number="28">Duuba warrii torbaanuu ya isii fuudhee, gaafa warra du'e kaassan niitiin tunin ta eennuu taati?” jedhanii isa gaafatan.</verse>
				<verse number="29">Yesus ammoo warraa deebisee, “Isan marroo barreessii fi jabeenna Waaqaa hinbeenneef, guddoo wallaaltan.</verse>
				<verse number="30">Warrii du'e, yo kaassan, akka ergamtoota Waaqaa jira, dhiiraa fi nadheen wal hinfuudhan.</verse>
				<verse number="31">Ammoo waan ka'iisa warra du'ee, waan Waaqii isaniin jedhee hindubbimnee? Innii,</verse>
				<verse number="32">‘Anin Waaqaa Abrahaam, Waaqaa Yisihaqii fi Waaqaa Yaaqoob, akkas jechuun, innii Waaqaa warra jiruu malee Waaqaa warra du'etiinti’ ” isan jedhe.</verse>
				<verse number="33">Gumiin waan kana dhageennaan waan barsiisa isaa guddoo mamte.</verse>
				<verse number="34">Fariisootii akka Yesus Saduqootaa callisiise dhageennaan walti dhufte.</verse>
				<verse number="35">Jennaan qaallichii seera beeku tokko isa laalachuuf wa isa gaafatee,</verse>
				<verse number="36">“Seerii seera cufa irra jabaa kamii kana?” jedhe.</verse>
				<verse number="37">Jennaan yesus, “ ‘Aabboo Waaqaa kankee garaa kankee cufaan, Lubbuu tantee cufaan, qalbii tantee cufaan jaaladhu’</verse>
				<verse number="38">Seerii cufa irra jabaa ka qaraa kana.</verse>
				<verse number="39">Ka lameessootiin walfakaata, ‘Akkuma ufi jaalattu nama jaaladhu’ jedhe.</verse>
				<verse number="40">Seera Museetii fi barsiisan raagaa cuftii seera kana lamaan callaan guutamti” jedheen.</verse>
				<verse number="41">Fariisootii walwaldeennaan Yesus warraan,</verse>
				<verse number="42">“Waan Kiristoos maan hereddan? Innii ilma eennuu?” jedheen, jenaann, “Innii ilma Daawiti jedhanii” jedhanii deebisaniif.</verse>
				<verse number="43">Yesus deebisee, “Akkamiin ree daawit, hafuura Waaqaatiin, ‘Aabboo’ jedhee isan yaame?”</verse>
				<verse number="44">“Aabboon Abbaa kiyyaan, haga anin nyaapha kankee miila kankee jalatti deebisuutti, mirga kiyya taa'i la jedhe” jedhee dubbate.</verse>
				<verse number="45">“Yo Daawit, ‘Aabboo’ isan jedhe, Kiristoon akkam ilma Daawit ta'a ree?” jedhee isaan gaafate.</verse>
				<verse number="46">Namii tokkoolleen deebisuu dadhabe; haga guyyaa sunitii jalaqabee namii tokkoolleen gaafii tokkooyyuu isa gaafachuu sodaate.</verse>
			</chapter>
			<chapter number="23">
				<verse number="1">Yesus gumii fi jara ufiitti haasa'ee,</verse>
				<verse number="2">“Jara seera beekuu fi Fariisootii waan seera Musee himte.</verse>
				<verse number="3">Tanaaf waan warrii isanitti himu cufa tolchuu maltan, ammoo waan warrii waan nama barsiisu ufii hinguunneef, waan warrii tolchu hintolchinaa.</verse>
				<verse number="4">Warrii ba'aa ulfoo qaaceera namaa irra kaa'a, ammoo ufii baa'a ulfoo sun qubaalleen tuquu hinfedhu.</verse>
				<verse number="5">Waan cufa akka namii warra argu tolchan. Qudhaamii warrii addaaf harkatti hidhatu waan gugurdaa, handaarii wayaa warraalleen waan dhedheeraa.</verse>
				<verse number="6">Fulaa jilaatti fulaa dadansaa fedhan, manneen Waldeennaa keessaalleetti barcumaa dadansaa fedhan.</verse>
				<verse number="7">Gabayaa keessatti akka namii ulfeessee nagaa warra fuudhu, ammallee akka namii barsiisaa guddaa warraan jedhu fedhan.</verse>
				<verse number="8">Ammoo ‘Barsiisaa guddaa’ namii isaniin jechuu hinmale, maaliif isaniin cuftii obbooleeyyan, barsiisaa tokko callaa qabdan.</verse>
				<verse number="9">Ammallee nama lafa tana irra jiru tokkoolleen Aabboo hinjedhinaa; Abbaan keessan tokko callaa, sulleen ka Waaqaa gubbaa jiruu.</verse>
				<verse number="10">Yokaan Mooticha namii isaniin jechuu hin malle; Mootichii keessan Kiristoos callaa.</verse>
				<verse number="11">Namii isanii cufa irra guddaa ha hojjataa keessan ta'uu.</verse>
				<verse number="12">Nama ufi guddisu indiqeessan, nama ammoo ufi diqeessu inguddisan” jedhe.</verse>
				<verse number="13">Gaargalii keessan jara seera beekuu fi Fariisota! Kiyibdoolee! Isan Mootummaa Waaqaa nama duraa cuftanii, ufiillee induuddan, warra duuduu fedhuullee indhowartan.</verse>
				<verse number="14">Gaargalii keessan, isanii seera beekuu fi Farisota Kiyibdoolee! Isan nadheen dhiirsii irraa du'e dabsitanii, waan warraa hattanii, kadhachaa teessan kiyibaaf dheeresitan. Mar. roo waan kanattiif nama cufa irra gaargaltan.</verse>
				<verse number="15">Gaargalii keessan, jara seera beekuu fi Fariisota Kiyibdoolee! Galaana taakkitanii, nama tokko aadaa teessan barsiisuuf lafa fagoo yaatan, innii yo barate marroo lama haga keessaniillee irra ibiddaa male!</verse>
				<verse number="16">Gaargalii keessan, balloota nama dura yaatu! Yo namii mana Waaqaatiin kakate homaaniti jettanii barsiiftan; ammoo yo innii warqii mana Waaqaa keessa jirtuun kakate akkas wayya jettanii barsiiftan.</verse>
				<verse number="17">Isan daallee ila hinqamne! Warqii moo Mana Waaqaa ka warqii qulqulleessuutti irra jira?</verse>
				<verse number="18">Ammallee yo namii waan sooriyoo irratti qalaniin kakate, homaaniti jettanii barsiiftan, ammoo yo innii sooriyoo waan sooriyoo irratti qalan gubbaa teettunin kakate wayya jettan.</verse>
				<verse number="19">Isan akkam ballaa! sooriyoo moo waan sooriyoo irratti qalan ka sooriyoo qulqulleessutti irra jabduu?</verse>
				<verse number="20">Tanaaf namii yo waan sooriyoo irratti qalaniin kakate, innii waan sooriyoo irratti qalanii fi waan gubbaa jira cufaan kakate;</verse>
				<verse number="21">akkasuma namii yo mana Waaqaatiin kakate, isaa fi Waaqaa achi jiraatuulleen kakate;</verse>
				<verse number="22">ammallee namii yo Waaqaa gubbaan kakate, innii barcumaa Waaqaatii fi nama irra taa'uulleen ya kakate.</verse>
				<verse number="23">Gaargalii keessan, jara seera beekuu fi Fariisota, kiyyibdoolee! Qooda kudhaneessoo ka gurbii urgootii fi waan dhibii sagaleen urgeesaniillee Waaqaa baaftanii, barsiisaa isaa jajabduu ta seeraa diddan, ta akka qajeelumaa, naasuu fi dhugaa. Adoo seera dhibiillee hindinnee waan kana guutuu maltan.</verse>
				<verse number="24">Balloota nama dura yaatu! Tiittee aanaan keessaa fudhattaniitti, gaala ammoo liqimsitan!</verse>
				<verse number="25">Gaargalii keessan, jara seera beekuu fi Fariisota kiyyibdoolee! Qorii fi muduunuu ala dhixxan, keessa isii ammoo hannaa fi ufi jaalachaan guuttan.</verse>
				<verse number="26">Fariisaniicha ballaa! Waan muduunu keessa jiraa dhiqii, duuba aliilleen inqulqulla'aa.</verse>
				<verse number="27">Gaargalii keessan, jara seera beekuu fi Fariisota kiyyibdoolee! Isan akka awwaala nooraa dibanii adeesanii alaan guddoo midhaaguu, ka ammoo keessii isaa lafee fi waan shame qabuu jirtan.</verse>
				<verse number="28">“Isaniilleen ammoo akkasuma alaan dansaa fakkaattanii, garaan keessan dharaa fi cubbuu qaba” jedhe.</verse>
				<verse number="29">“Gaargalii keessan, jara seera beekuu fi Fariisota kiyyibdoolee! Awwaala mimidhaagaa raagaa tolchitan, waan warra dhugaatiin qaabattan gubbaa jaartan,</verse>
				<verse number="30">‘Nu yo silaa bara ababoota teennaa jiraanne, akka warraa raagoota hinijjeemnu’ jettan.</verse>
				<verse number="31">Isan, ‘Nu ilmaan warraa raagoota fixxe’ jettan ufii dhugeesitan.</verse>
				<verse number="32">Me dura yaa'aa, waan ababootii teessan qara tolchite obaassaa.</verse>
				<verse number="33">Isan bofaa fi ilmaan bofaati! Muraa hegerii dandeettanii duraa hinbaatan.</verse>
				<verse number="34">Tanaaf waan anin isanitti himu, anin raagoota, warra qalbii qabuu fi qaalloota isanitti erga, ka garii fixxanii, ka garii mukatti fanniftanii, ka garii Manneen Waldeennaa keessatti lichoon dhaantanii, dira cufa keessaa haatan.</verse>
				<verse number="35">Dhiigii warra homaa hiyyakinii cuftii mataa keessan gubbaa jira, dhiiga Abeelitii haga dhiiga Zakaariyas ilma Baraakiya, ka isan mana Waaqatii fi waan sooriyoo irratti baasan jidduu lamaanitti ijjeeftan.</verse>
				<verse number="36">Anin isanitti hima, wantii kunin cuftii mataa dhaloota kanaa gubbaa buuti” isaniin jedhe.</verse>
				<verse number="37">“Ee Yerusaalem, Yerusaalem, atin raagota fixxee ergamtoota Waaqii sitti erge dhakaan dhodhoche. Mar. roo hagam anin nama kankee cufa, akka lukkuun ilmoolee ufii koola jalatti guurattu silaa guuruu fedhe, ammoo atin didde.</verse>
				<verse number="38">Amma warrii kankee ona ta'a.</verse>
				<verse number="39">Waan anin isanitti himu, ardhaa achi itti deebitanii na hinagartan, haga isan, ‘Waaqii nama maqaa Aabbootiin dhufu ha eebbisu’ jettaniitti” jedhe.</verse>
			</chapter>
			<chapter number="24">
				<verse number="1">Adoo Yesus mana Waaqaa keessaa ba'uu jiruu, jarii isaa ijaarsa mana Waaqaa agarsiisuuf gara isaa dhufe.</verse>
				<verse number="2">Innii ammoo warraan, “Waan kana cufa agartanii? waan anin isanitti himu, dhakaan tokkoolleen wal irratti hinhafu, cufa gargarii jissan” jedhe.</verse>
				<verse number="3">Adoo Yesus Gaara Ejersa jedhan gubbaa taa'uu, jarii isaa kophaatti isatti dhufee, “Wantii kunin cuftii yoom taati? Akeekii dhufaansa keetiitii fi guyyaa muummee maan?” jedhanii gaafatan.</verse>
				<verse number="4">Yesus warratti himee, “Akka namii tokkoolleen isan hinsobne eegadhaa!</verse>
				<verse number="5">Wantii akkanaatiif nama hedduutti maqaa kiyyaan dhufee, ‘Anin Kiristoos’ isaniin jedhee, nama hedduu soba.</verse>
				<verse number="6">Walhadhiisa dhi'otii fi ka fagoollee cufa indhageetan, ammoo hinsodaatinaa, wantii kunin cuftii dhufuu maltee, muummeen ammoo hindhi'aanne.</verse>
				<verse number="7">Laftii tokko lafa dhibii haati, hayyuun tokko hayyuu dhibii hadha. Fulaa cufa beelaa fi lafa chocho'itiitti dhufa;</verse>
				<verse number="8">wantii kunin cuftii akka ciniisuu dhalaa jirti.”</verse>
				<verse number="9">“Qabanii isan gaargalchaniitti du'a isanitti muran. Gochii cuftii marroo tiyyaaf isan jibbiti.</verse>
				<verse number="10">Namii hedduun yoha sun dhugeeffachaa lakkisa, dabarsanii wal kennan, waliillee injibban.</verse>
				<verse number="11">Raagii dharaa hedduun dhufeetti nama hedduu soba.</verse>
				<verse number="12">Hameennii heddateetti jaalaltii nama hedduu qabbanoofti.</verse>
				<verse number="13">Namii haga muummee oobsu ammoo inba'a.</verse>
				<verse number="14">Akka gosa cufaa dhugaa taatuu oduu dansaa Mootummaa Waaqaa tana lafa cufa keessatti odeesan, achiin duuba muummeen dhufti” jedhe.</verse>
				<verse number="15">Yesus itti dabree, “Isan waan jibban, ka nama rifachiisaa, ka fulaa qulqulloo ejjitu, ta raagii Daani'el waan isii dubbate ya argitanii (namii dubbisu ha hubatuu)</verse>
				<verse number="16">Yo sun warrii Yihudaa keessa jiru ha garreenitti baqatuu.</verse>
				<verse number="17">Namii mana gubbaa jiru, waan mana keessa jiraa fudhachuuf gad hinbu'in!</verse>
				<verse number="18">Namii oobruu keessa jiru wayaa fudhachuuf hingalin!</verse>
				<verse number="19">Nadheen garaachaa qabduu fi ta hoosiftuu guyyaan sun hamaa!</verse>
				<verse number="20">Akka bara dhaamochatii fi guyyaa Sanbataa hinbaqne kadhadhaa!</verse>
				<verse number="21">Gaargalii guyyaa sun gaargala takka haga laftii uumamtee haga ardhaallee hindhufin ta'a. Wantii akkasii itti deebitee lafa hindhuftu.</verse>
				<verse number="22">Adoo guyyaan sun gabaabachuu baatee namii tokkooyyuu hinba'u. Waaqii ammoo marroo warra foohateef, guyyaa sun ingabaabsa” jedhe.</verse>
				<verse number="23">“Yo namii, ‘Kunoo, Kiristoon arma jira’ jedhe, yokaan, ‘Achi jira’ jedhe, hindhugeeffatinaa.</verse>
				<verse number="24">Wantii akkanaatiif Kiristoos dharaatii fi raagii dharaa indhufa, akeekaa fi waan mamaa hedduu tolchan, akka yo silaa danda'an warra Waaqii foohate soban.</verse>
				<verse number="25">Kunoo, anin waan kana adoo guyyaan hinga'in ya isanitti hime.”</verse>
				<verse number="26">“Yokaan, yo namii ‘Ilaalaa, innii lafa gammoojjii keessa jiraa’ jedhee, achi hin yaa'inaa; yokaan yo, ‘Innii armatti dhokachuu jira’ jedhan hindhugeeffatinaa.</verse>
				<verse number="27">Akkuma angaasuun ilaboruutii haga ilagalchuu angaatuu, akkasuma ilmii namaa tasa dhufa” jedhe.</verse>
				<verse number="28">Fulaa reeffii jirutti allaatiin buuti.</verse>
				<verse number="29">“Gaaragala guyyaa sunitiin duuba yoma tokkoon aduun indukkanoofti, ji'ii itti deebi'ee hinibsu, hurjiin Waaqaa gubbaa gad jiddi, jabeennii gubbaa inhargufama.</verse>
				<verse number="30">Duuba akeekii ilma namaa gubbaatti mullata; gochitii lafa tanaa cuftii inbootti, ilma namaa ka duumansa keessa jabeennaa fi guddinnaan gad bu'u argan.</verse>
				<verse number="31">Innii ergamtoota ufii ta qoonqoo Magalataa guddoo dhooftu Waaqaa gubbaa moggaa lafaa afranitti erga, duuba warrii gumii Waaqii foohate haga muummee Waaqaa lafaa cufaa walti guura” jedhe.</verse>
				<verse number="32">Yesus, “Mukii odaa ha wa isan barsiisuu. Yo dameen isaa dottaattee lattee baala baafte, akka laftii caamsaa inbeettan.</verse>
				<verse number="33">Akkasuma yo waan kana agartan akka innii dhi'o jiru, ka diqqumaa isan hanqatuu beekaa.</verse>
				<verse number="34">Dhugumaa, wantii kun cuftii, adoo namii amma jiru kun hinhobbaanee taati.</verse>
				<verse number="35">Lafaa fi gubbaan indabarti, dubbiin tiyya ammoo tokkoolleen hindabartu” jedhe.</verse>
				<verse number="36">Yesus itti dabree, “Namii saatii fi guyyaa sun beeku hinjiru, ergamtootii Waaqaa gubbaatii fi ilmiilleen hinbeeku, Abbaa callaatti beeka.</verse>
				<verse number="37">Dhufiisii ilma namaa akka gaafa Nohii ta'a.</verse>
				<verse number="38">Haga lolaan dhufee Nohii hoboloo hinseeniin namii in nyaata, indhuga, walfuudha.</verse>
				<verse number="39">Haga bisaan dhufanii warra cufaa fudhatanii deemanitti warrii homaa hinubanne. Guyyaa ilmii namaa dhufuullee akkasuma taati.</verse>
				<verse number="40">Yo sun nama lamaatti oobruu keessa waliin hojjachuu jira; tokko fuudhanitti kaan lakkisan.</verse>
				<verse number="41">Nadheen lama ta dhakaa daakuu jirtu, tokko fuudhanii taan lakkisan.</verse>
				<verse number="42">Tanaaf guyyaa Aabboon keessan dhufu hinbeettanii ufi eegadhaa!</verse>
				<verse number="43">Waan kana qaabadhaa, Abbaan manaa, yo silaa yoha hattuun dhuftu beekee, mana ufii irraa dhowwata.</verse>
				<verse number="44">Tanaaf, yo cufa qophooftanii taa'uu maltan. Ilmii namaa yoha isan hinseene dhufaa” jedhe.</verse>
				<verse number="45">“Hojjataan dhugaatii fi qaroon kam? Innii ka abbaan isaa akka yo saatiin sagalee geettu kennuuf guddaa hojjattoota cufaa tolche.</verse>
				<verse number="46">Hojjataan sun yo adoo innii hojjachuu jiruu abbaan isaa warraa gale guddoo gammada.</verse>
				<verse number="47">Dhugumaa, anin isanitti himaa, abbaan sun guddaa waan qabuu cufa isa tolcha.</verse>
				<verse number="48">Ammoo yo innii hojjataa hamaa ta'e ‘Abbaan kiyya dhufuu hingeenne’ jedhee,</verse>
				<verse number="49">hojjattoota cufa dhaanee, sagalee nyaatee, warra farsoo dhugu waliin dhugee,</verse>
				<verse number="50">Abbaan hojjataa sunii guyyaa innii hinseenee fi yoha innii hinbeenne dhufee</verse>
				<verse number="51">mataa hojjataa sunii tatarsaasee jara kikijibaan walti dara. Achitti boo'ee ilkaan qara” jedhe.</verse>
			</chapter>
			<chapter number="25">
				<verse number="1">Yesu, “Guyyaa sun mootummaan Waaqaa akka dubra kudhanii, ta ibsee fudhattee, abbaa fuudhaa arguu dhaxxee fakkaatti.</verse>
				<verse number="2">Shan qaroo, shan gowwoota.</verse>
				<verse number="3">Gowwolleen taan ibsee fudhattee ammoo saleeddii bobeessaniin lakkifte;</verse>
				<verse number="4">qarooleen taan waan saleeddii itti naqan kaan saleeddii guuttee fudhatte.</verse>
				<verse number="5">Abbaan fuudhaa turee jennaan dubartootii taan muddee rafte.”</verse>
				<verse number="6">“Halkan guddoo qoonqoon dhuftee, ‘Abbaan fuudhaa kanaa, koottaa isa argaa’ jedhan.</verse>
				<verse number="7">Dubartootii kudhannaanuu kaatee ibsee bobeeffatte.</verse>
				<verse number="8">Gowwooleen taan qaroolee taaniin, ‘Ibseen teenna dhaamuu jirtii, saleeddii nuu cobsaa’ jetteen.</verse>
				<verse number="9">Qarooleen taan, ‘Hiyyoo, walti nu hingeettuu, beenaa bitadhaa’ jetteen.</verse>
				<verse number="10">Gowwooleen taan saleeddii dhibii bitachuu dhaxxii itti dhaabannaan, abbaan fuudhaa dhufe. Dubartootii kurfeefatte taan jila fuudhaa olduuddee, balbala cufan.”</verse>
				<verse number="11">“Eegii sun dubartootii gowwooleen shanaan taan dachaatee, ‘Aabboo, Aabboo, balbala nuu ban’ jette.</verse>
				<verse number="12">Abbaan fuudhaa, ammoo ‘Lakkisaa anin fuula isan hinbeekuu’ jedheen.</verse>
				<verse number="13">Duuba isaniilleen, guyyaa fi yoha sun hinbeettanii ufi eegadhaa!” jedhe.</verse>
				<verse number="14">“Gaafas mootummaan Waaqaa akka nama himaltuu deemuu fedhuu, ka hojjattoota ufii yaamee, waan qabu cufa harka warratti lakkisee jirti.</verse>
				<verse number="15">Innii nama cufa waan innii danda'u itti kenne. Tokko qarshii kuma shantamaa itti kenne, ka lammeessoo kuma diddamaa itti kenne, ka sadeessoo kuma kudhan itti kennee, ka'ee itti dhaabate.</verse>
				<verse number="16">Namichii kuma shantamaa itti kennaan kaan dhaqee daldaleenii, kuma shantamaa dhibii argate.</verse>
				<verse number="17">Namichii kuma diddamaa itti kennaaniilleen akkasuma kuma diddamaa dhibii argate.</verse>
				<verse number="18">Namichii kuma kudhan itti kennaan kaan dhaqee, boolla qotee, horii kaan achitti dhosse.”</verse>
				<verse number="19">“Abbaan hojjattoota taanii guddoo turee gad deebi'ee, henna sun cufa warra waliin tolche.</verse>
				<verse number="20">Namichii kuma shantamaa itti kennaan kaan dhufee, ‘Atin kuma shantamaa natti kennitee, laal, kumii shantamaa dhibiilleen kanaa’ jedhee, kuma shantamaa dhibii itti kenne.</verse>
				<verse number="21">Abbaan kaan, ‘Akka dhiiraa tolchite, atin akka dansaa daldaltee, tanaaf anin waan guddoo harka keetiitti kenna. Kootti, waliin gammannaa’ jedheen.</verse>
				<verse number="22">Namichii qarshii kuma diddamaa itti kennaan kaan dhufee, ‘Atin kuma diddamaa natti kennitee laal, kumii diddamaa dhibiilleen kanaa’ jedhee itti kenne.</verse>
				<verse number="23">Abbaan kaan, ‘Akka dhiiraa tolchitte, atin akka dansaa daldalte, tanaaf anin waan guddoo harka keetiitti kenna. Kootti, waliin gammannaa’ ” jedheen.</verse>
				<verse number="24">“Jennaan namichii qarshii kuma kudhanii itti kennaan kaan dhufee, ‘Aabboo, akka atin nama hamaa anin inbeeka, atin waan hinoobrin murtee midhaan hinfacaasin gootaraatti galchita.</verse>
				<verse number="25">Anin si sodaadheetti dhaqee horii kee boolla keessatti dhosse; laal, horiin kee kanaa’ jedheen.</verse>
				<verse number="26">Abbaan kaan, ‘Atin hojjataa hamaa, ammallee laafaa; atin akka anin waan hinoobrin muradhee midhaan hinfacaasin gootaraatti galchu inbeettaayyuu?</verse>
				<verse number="27">Yoos, qarshii tiyya oli naa kaa'uu malte, akka anin yo gale waan isiin dhalte waliin fudhadhu.</verse>
				<verse number="28">Tanaaf horii sun isa irraa fuudhaa, namicha kuma dhibba tokkoo qabutti kennaa.</verse>
				<verse number="29">Wanti akkanaatiif nama wa qabuu itti daranii, ka homaa hinqamne ammoo, waan innii qabuullee irraa fuudhan.</verse>
				<verse number="30">Hojjataa homaa hinbaane kana dhaqaa, dukkana keessa ala buusaa; ka achitti boo'ee ilkaan qaruutii’ ” jedhe.</verse>
				<verse number="31">“Guyyaa ilmii namaa ergamtoota cufa waliin guddinna ufiitiin dhufu, innii barcumaa guddinna ufii gubbaa taa'ee,</verse>
				<verse number="32">namii lafa tanaa cuftii isa duratti walwalda'a. Duuba innii akkuma tissituun re'ee ufii, hooliyyee fi lalleessa gargarii footu fulaa lamatti warra gargarii fooha,</verse>
				<verse number="33">hooliyyee gara harka mirgaa deebisee, lalleessa gara harka bitaa deebisa.</verse>
				<verse number="34">Duuba Hayyuun waan hooliyyee harka mirgatiin jedhu, ‘Isan warra abbaan kiyya eebbise, koottaa guddinna haga lafa uumanii isaanii midhaasanitti galaa.</verse>
				<verse number="35">Gaafa anin beela qabu beela na baaftan, anaa dheebuu qabu, dheebuu na baaftan, anaa keessummaa na bulchitan,</verse>
				<verse number="36">anaa daara qabu daara na baaftan, anin fayyaa dhamnaan na qorqorattan, na hidhanii jennaan dhuftanii na laaltan’ isaaniin jedhe.</verse>
				<verse number="37">Duuba warrii qajeeloottii deebiseetti, ‘Aabboo, yoom sii beela qabdu arginaan beela si baafnee, sii dheebotte dheebuu si baafne?</verse>
				<verse number="38">Yoom sii keessummaa arginaan si bulchinee, sii daara qabdu arginaan daara si baafnee,</verse>
				<verse number="39">sii fayyaa dhabde yokaan hidhaansa keessa jirtu si laalle?’ ” jedhaan.</verse>
				<verse number="40">“Hayyuun deebiseetti, ‘Anin dhuguma isanitti himaa, waan obbooleeyyan tiyya didiqqoo tanaa tolchitan yaayyu nallee tolchitan’ ” jedha.</verse>
				<verse number="41">“Duuba innii warra harka bitaatiin, ‘Isan warra abaarsa Waaqaa qabuu na biraa yaa'aa! Gara ibidda hindhaamnee, ka Sheexanaa fi ergamtootii isaatii bobeessanii badaa!</verse>
				<verse number="42">Gaafa anin beela qabu beela na baasu diddan, ka anin dheebodhe dheebuu na baasuu diddan;</verse>
				<verse number="43">gaafa anin keessummaa na bulchuu diddan, ka anin daara qabu daara na baasuu diddan; gaafa anin fayyaa dhabe na gaafachuu diddan, anaa hidhaansa keessa jiru na laaluu diddan’ isaaniin jedha.</verse>
				<verse number="44">Duuba warrii deebiseetti, ‘Aabboo, nu yoom takka sii beela qabdu, yokaan sii dheebu qabdu, sii keessummaa, sii daara qabdu, sii fayyaa dhabde, yokaan sii hidhaansa keessa jirtu, arginnee si qarqaaruu dinne?’ jedhaan.</verse>
				<verse number="45">Innii, ‘Dhuguma, waan anin isaniin jedhu, isan yo warra didiqqaa kana qarqaaru diddan, yaayyu nallee qarqaaruu diddan’ jedhaan.</verse>
				<verse number="46">Warra kana gara gaargala hindhumannee ergan, warra qajeelaa gara jireenna hindhumannee ergan” injedha.</verse>
			</chapter>
			<chapter number="26">
				<verse number="1">Yesus duubbii tana cufa hobbaamnaan, jara ufitiin,</verse>
				<verse number="2">“Akka guyyaa lamaan duuba jiltii dabarsaa dhuftu isan inbeettan, gaafas ilma namaa harka namaatti kennaanii mukaa gubbaatti fannisan” jedhe.</verse>
				<verse number="3">Jennaan qaallolee gugurddoo fi jaarroleen Yihudii mana Qaallicha irra guddaa, ka Qayyaafaa jedhanii keessatti walti dhuftee,</verse>
				<verse number="4">akka Yesus dhossaan qabanii ijjeesan mari'atte.</verse>
				<verse number="5">“Hegerii biyyitii incaartii fulaa jilaatti tolchuu hinmalle” waliin jedhan.</verse>
				<verse number="6">Bitaaniyaa keessatti adoo Yesus mana namicha Simoon jedhanii ka qomaaxaa qabuu tokko keessa taa'ee sagalee nyaatuu,</verse>
				<verse number="7">niitiin tokko dhadhaa urgaa gatii guddoo, killaan qabattee dhuftee, mataa Yesusitti naxxe.</verse>
				<verse number="8">Jarii Yesusii waan kana arginaan guddoo dallannee, “Maaf waan kana cufa balleessan?</verse>
				<verse number="9">Dhadhaa kana silaa beesee guddootti gurguranii hiyyeeyyii qooduu hindanda'an” jedhe.</verse>
				<verse number="10">Yesus waan warrii jedhe beennaan, “Isan maaf teettanii niitii tana gaargalchitan? Wantii isiin naa tolchite kunin guddoo dansaa.</verse>
				<verse number="11">Hiyyeeyyiin guyyaa cufa isan waliin jirti, anin ammoo guyyaa cufa isan waliin hinjiru.</verse>
				<verse number="12">Isiin akka nafa kiyya awwaalaa kurfeesituuf qayya nafaatti naa naxxe.</verse>
				<verse number="13">Anin dhuguma, isaniin jedhaa, yo oduu dansaa tana lafa cufa keessatti himan, waan isiin tolchite kana qaabataniitti isiin odeesan” jedhe.</verse>
				<verse number="14">Jennaan warra Yesus kudhaanii lamaan kaan keessaa namichii tokko ka Yihudaa Keriyot jedhan gara qaallolee gugurdoo dhaqee</verse>
				<verse number="15">“Yo anin Yesus harka keessanitti kenne, maan naa kennitan?” jedhee gaafate. Jenaanni warrii qarshii soddomaa fuudhee kenneef.</verse>
				<verse number="16">Yo sunii jalaqabee Yihudaan akkuma Yesusiin gurguratu barbaade.</verse>
				<verse number="17">Guyyaa qaraa ka jila Qixxaa Bukoo hinqamnee, jarii Yesus gara isa dhufee, “Jila dabarsaa jedhan eessatti sii tolchina?” jedhee gaafate.</verse>
				<verse number="18">Innii ammoo deebisee, “Gara nama tokkoo dhaqaa, ‘Aabboon, guyyaan kiyya ya ga'ee naa fi jarii kiyyaalleen mana kee keessatti sagalee jila dabarsaa nyaanna’ jedhaan” jedhe.</verse>
				<verse number="19">Jarii waan Yesus jedheen tolchee jila dabarsaa kurfeesse.</verse>
				<verse number="20">Laftii galgaloomnaan, Yesusii fi jarii isaa tataa'anii sagalee nyaatan.</verse>
				<verse number="21">Adoo sagalee nyaatanuu, Yesus, “Isanii kana keessaa namii tokko na gurgurata” jedheen.</verse>
				<verse number="22">Jarii guddoo laaleffatee, tokko tokkoon, “Aabboo, na wa taatee?” jedhee gagaafate</verse>
				<verse number="23">Yesus deebisee, “Nama harka qorii keessa kaa'ee qixxaa cuuphaan tuqatee na waliin nyaachuu jiruutti na gurgurata,</verse>
				<verse number="24">ilmii namaa akka barreessiin jette gula du'a; gaargalii ammoo kama nama ilma namaa ijjeessu sun, namii sun yo silaa durii dhalachuu baate irra dansaa” jedhe.</verse>
				<verse number="25">Yihudaan ka dabarsee isa kennu ammoo qoonqoo olfudhatee, “Na wa taatee, Aabboo?” jedhe. Yesus ammoo, “Atin ya afaan keetiin jette” jedheen.</verse>
				<verse number="26">Adoo sagalee nyaatanuu, Yesus qixxaa fuudhee, galata Waaqaa galchee, cacabsee, jara ufiitti kennee, “Hoodhaa kunin nafa kiyyaa, nyaadhaa” jedhe.</verse>
				<verse number="27">Muduunuu fuudhee, galata Waaqaa galchee, warraatti kennee, “Hoodhaa isaniin cuftii dhugaa!</verse>
				<verse number="28">Kunin dhiiga kiyyaa ka kakuu waldhaqisa haaraa, ka akka cubbuu namaa araaraman nama hedduu jiguu.</verse>
				<verse number="29">Haga daadhii waynii haaraa Mootummaa Abbaa kiyyaa keessatti waliin dhunnuutti, anin itti deebi'ee daadhii tana hindhugu” isaniin jedha.</verse>
				<verse number="30">Jennaan sirba tokko sirbanii gara Gaara Ejersa jedhanii dhaqan.</verse>
				<verse number="31">Jennaan Yesus, “Halkan kana isaniin cuftii na lakkiftanii baqattan, barreesiin qulqulloon, ‘Anin tissituu re'ee inijjeessa, re'een gargarii bittinoofti’ jette.</verse>
				<verse number="32">Anin ammoo yo du'aa ka'e, isan duratti Galiilaa dhaqa” isaaniin jedhe.</verse>
				<verse number="33">Jennaan Phexros Yesusiin, “adoo namii cuftii baqateellee, anin si biraa hinbaqadhu” jedhe.</verse>
				<verse number="34">Yesusiilleen, “Dhuguma siin jedhaa, adoo kormii lukkuu hiniyyin, atin marroo sadii na mormatta” jedheen.</verse>
				<verse number="35">Phexros ammoo, “adoo du'eellee, anin si hinmormadhu” jedheen; jarii kaalleen akkasuma jedhe.</verse>
				<verse number="36">Yesus jara ufii waliin lafa Getesemaane jedhan dhaqee, “Haga anin achi deemee kadhadhu, arma tataa'aa” jedhe.</verse>
				<verse number="37">Phexrosii fi ilmaan Zabdewos lamaan fudhatee dhaqee, laaleffachaa fi naasuun isa qabatee</verse>
				<verse number="38">warraan, “Naasuun diqquma na hinijeesinii, arma na waliin tataa'aa eegaa” jedhe.</verse>
				<verse number="39">Diqqoo dura deemee fuula duratti lafaan ufi dha'ee, Waaqaa kadhatee, “Aabboo kiyyaa! Yo dandeette muduunuu tana narraa fuudhi, ammoo akka fedhii tiyyaatiinii akka fedhii teetii gula” jedhe.</verse>
				<verse number="40">Jennaan gara jara isaa sadeen kaanii deebi'ee, warra rafu argee Phexrosiin, “Akkam haga saatii tokkoollee dandeettanii na waliin eeguu dadhabdan?</verse>
				<verse number="41">Tataa'aa, Waaqaa kadhadhaa, akka ilaallachaa keessa hinseene. Hafuurii infedhaa, nafii ammoo hindanda'u” jedhe.</verse>
				<verse number="42">Mar. roo lammeessoo Yesus deemee, Waaqaa kadhatee, “Ee Aabboo yo muduunuu tana haga anin dhuguutti narraa hinfuune, fedhiin tee ha taatuutii” jedhe.</verse>
				<verse number="43">Ammallee gad deebinaan warra mugaatiin dabsattee rafu arge.</verse>
				<verse number="44">Ammallee Yesus warra biraa deemee, marroo sadeessoo dubbuma suniin Waaqaa kadhate.</verse>
				<verse number="45">Jennaan gara warraa deebi'ee, “Ammallee ufumaa ciiftanii raftanii? Laalaa, yohii ilma namaa harka warra dabaatti kennaan ya dhi'aatee.</verse>
				<verse number="46">Kaka'aa, nu yaasaa. Kunoo, namii na gurguratu kanaa” jedhe.</verse>
				<verse number="47">Adoo innii dubbachuu jiruu, Yihudaan ka jara kudhanii lamaan kaan kee jiru dhufee, isa waliin gumiin guddoon goraadee fi bokuun yaatu, ta qaalloolee gugurdoo fi jaarrolleen Yihudii ergite, dhufte.</verse>
				<verse number="48">Yihudaan akeeka tokko warraa kennee, “Namii anin dhungadhu isaa qabaa” jedhe.</verse>
				<verse number="49">Yihudaan dhumnaan gara Yesus dhaqee, “Aabboo bultiin nagaa?” jedhee dhungate.</verse>
				<verse number="50">Yesus, “Jaala waan feetu hurrisii tolchi” isaan jedhe. Jennaan dhufanii Yesus jabeessanii qaban.</verse>
				<verse number="51">Namii Yesus waliin jiru tokko, goraadee ufii qalqala keessaa luqqisee, hojjataa qaallicha guddaa dha'ee, gurra irraa kute.</verse>
				<verse number="52">Yesus nama kaaniin, “Goraadee tee qalqalatti deebis, namii goraadee fudhatu cuftii goraadeen badaa.</verse>
				<verse number="53">Atin akka yo anin Aabboon, ‘Qarqaarsa naa ergii’ jedhe, innii duula kudhanii lamaa ka ergamtootaa naa ergu hinbeettuu?</verse>
				<verse number="54">Ammoo yo akkas taate, barreesiin qulqulloon ta wannii kun ta'uu malte jettu akkam dandeettee guutamti ree?” jedheen.</verse>
				<verse number="55">Yoma sun Yesus gumiitti dubbatee, “Maaf goraadee fi bokuun dhuftanii na qabdan, akka waan anin saamtuu ta'ee. Guyyaa cufa anin mana Waaqaa keessa taa'ee nama barsiise, ammoo gaafas na hinqamne.</verse>
				<verse number="56">Ammoo wantii kunin cuftii akka wantii raagii jedhe, guutamtuuf taate” jedhe; jennaan jarii isaa cuftii isa lakkisee baqate.</verse>
				<verse number="57">Warrii Yesus qabee, fulaa jarii seera beekuu fi jaarrolleen itti walwaldeette ta mana Qayyaafaatiin isa dhufe.</verse>
				<verse number="58">Phexros waan dubbiin buufattuun laaluuf haga cichaa mana qaallicha guddaa isa gula deemee, dhaqeetiin warra lafa eegu waliin taa'e.</verse>
				<verse number="59">Qaallolee gugurdoo fi korii cuftii Yesus ijjeesuuf dubbii dharaatiin himate.</verse>
				<verse number="60">Adoo namii hedduun dhufee, dharaan himateellee homaa irratti hinarganne. Eegee jarii lamaan tokko dhufee,</verse>
				<verse number="61">“Namichii kunin, ‘Anin mana Waaqaa cabsee, guyyaa sadiitti danda'ee injaara’ jedhe” jedhan.</verse>
				<verse number="62">Qaallichii guddaan olka'ee Yesusiin, “Atin himachaa jarii kunin si himatu tanaan homaa hinjettuu?” jedheen.</verse>
				<verse number="63">Yesus ammoo dubbachuu dide. Ammallee qaallichii guddaan, “Maqaa Waaqaa jiruutiin si kakachiisaa, atin yo Kiristoo, ilma Waaqaa taate, nutti himi!” jedhe.</verse>
				<verse number="64">Yesus isaan dubaatee, “Atuu ya jette. Ammoo waan anin isanitti himu, eegii ardhaa, ilma namaa ka harka mirgicha Waaqaa guddaa taa'ee, duumansa gubbaatiin gad deebi'u argitan” jedheen.</verse>
				<verse number="65">Jennaan qaallichii guddaan wayaa ufii tarsaasee, “Innii ya Waaqaa arabsee, nu dhugaa dhibii hinbarbaannu; akka innii Waaqaa arabsee isanuu dubbii isaa ya dhaageettanii;</verse>
				<verse number="66">isan maan herreddan?” jedhe. Warrii ammoo, “Innii wallaala qabaa, du'uu male” jedhee deebise.</verse>
				<verse number="67">Hancufa fuulatti tufanii dhaananii, namii garii isa dhadhabanaasee,</verse>
				<verse number="68">“Kiristoo, wa him, nama si dha'e nutti himi” jedheen.</verse>
				<verse number="69">Adoo Phexros cichaa dura taa'uu, intaltii hojjattuu qaallicha guddaa tokko dhuftee, “Atilleen Yesus Galiilaa waliin jirta” jetteen.</verse>
				<verse number="70">Innii ammoo warra cufa duratti mormatee, “Anin waan atin dubbachuu jirtu kana hinbeeku” jedhee,</verse>
				<verse number="71">fuloon ba'e. Intaltii hojjattuu tokko dhibiilleen isa gartee jara dhiiraa tokkoon, “Namichii kunin Yesus Naazireet waliin jira” jette.</verse>
				<verse number="72">Ammallee Phexros mormatee, “Hinkakadhaa, anin namicha kana fuulaallee hinbeeku” jedhe.</verse>
				<verse number="73">Eegii diqqoo tokko taan, warrii achi ejaajju Phexrositti dhufee, “Atin nama isaati, arrabii keetiiyyuu inhimaa” jedheen.</verse>
				<verse number="74">Phexros ammoo, “Anin namicha kana fuulaallee hinbeku” jedhee kakatee ufi abaaree, yoma sun kormii lukkuu iyye.</verse>
				<verse number="75">Phexros, jecha Yesus ka innii, “adoo kormii lukkuu hiniyyin atin marroo sadii na mormatta” jedheen kaan qaabatee, alatti ba'ee guddoo boo'e.</verse>
			</chapter>
			<chapter number="27">
				<verse number="1">Ganama qaalloolee gugurdoo fi jaarroleen Yihudii akka Yesus ijjeeftu walmari'atte;</verse>
				<verse number="2">haada sibiilatiin hidhanii, fuudhanii harka hayyuu Philaaxositti kennaan.</verse>
				<verse number="3">Yihudaan ka Yesus dabarsee kenne, akka Yesus ijeechaa itti muran arginaan, gabba'ee, horii qaallolee gugurdoo fi jaarroleetti deebisee,</verse>
				<verse number="4">“Anin ya cubbuu hojjadhee, nama homaa hin yakkin gurguradhe” jedhe. Warrii, “Nu maan irraa qamna ree? Sunin hujii teetii” jedheen.</verse>
				<verse number="5">Yihudaan horii kaan fulaa sooriyoo itti qalanii jissee, dhaqee xuruuraan ufii ijjeese.</verse>
				<verse number="6">Qaalloleen gugurdoon horii kaan lafaa guurtee, “Horiin kunin horii dhiigaatii, akkii horii mana Waaqaatiin walti daran seeramti” jette.</verse>
				<verse number="7">Eegii walmari'atan, lafa namicha Ogeessa Okkotee Faaraa dha'uu tokkoon bitanii lafa keessumma itti awwaalan tolchan.</verse>
				<verse number="8">Tanaaf lafa sun haga ardhaallee, “Lafa dhiigaa” jedhaniitti yaaman.</verse>
				<verse number="9">Duuba akkanaan wantii raagii Eremiyaas jedhee ta, “Qarshii soddomaa sun fuudhanii (ta gochitii Israa'el akka baaftu ee jette),</verse>
				<verse number="10">akkuma Aabboon natti hime horii sun lafaan bitan” jedhee dhugaa taate.</verse>
				<verse number="11">Yesus hayyuu Philaaxos dura ejjee, Pilaaxos, “Atin hayyuu Yihuuditii?” jedhee gaafate. Yesus ammoo deebisee, “Atuu ya jette” jedheen.</verse>
				<verse number="12">Waan qaallolee gugurdoo fi jaarroleen isa himatte ammoo maqaa hindhoomne.</verse>
				<verse number="13">Jennaan Philaaxos Yesusiin, “Waan warrii si himate kana hindhageettuu?” jedheen.</verse>
				<verse number="14">Yesus ammoo dubbii tokkoollee dubbachuu dide, tanaaf Philaaxos guddoo mame.</verse>
				<verse number="15">Guyyaa jila dabrsaa cufa, hayyuun nama hidhan tokko, ka gumiin kadhatte, gad lakkisa.</verse>
				<verse number="16">Gaafas namicha namii cuftii beeku tokkootti jira, ka Barabbaa jedhan.</verse>
				<verse number="17">Gumiin walwaldeennaan, Philaaxos, “Anaa eennu gad lakkisu feetan, Barabbaa moo Yesus ka Kiristoo jedhan?” isaaniin jedhe.</verse>
				<verse number="18">Akka warrii Yesus qoxxeef isattiin dhufe, innii inbeeka.</verse>
				<verse number="19">Adoo Philaaxos barcumaa murtii irra taa'uu, niitiin isaa nama isatti ergitee, “Nama homaa hin yakkin sun homaa hintolchin, anin eda oobjuu keessa marroo isaatiif guddoo gaargalee” jette.</verse>
				<verse number="20">Qaallolee gugurdoo fi jaarroleen biyya sosobdee, “Akka Philaaxos Barabbaa lakkisee Yesus ijjeesu kadhadhaa” jette.</verse>
				<verse number="21">Hayyuun, “Warra kana lamaan keessaa akka anin eennu gad isanii dhiisu feetan?” jedhee, jennaan warrii, “Barabbaa feenna” jedhe.</verse>
				<verse number="22">Philaaxos, “Yesus ka Kiristoo jedhan maan tolcha ree?” jedhee isaan gaafate. Warrii cuftii iyyanii, “Mukatti fannis” jedhan.</verse>
				<verse number="23">Philaaxos ammoo, “Innii maan yakke?” jedhe; isaan ammoo qoonqoo guddoon iyyanii, “Mukatti fannis!” jedhan.</verse>
				<verse number="24">Philaaxos akka dura deemtiin homaa hinbaane arginaan, ammallee akka lolii dhufu arginaan, bisaan fudhatee, biyya duratti harka dhiqatee, “Anin dhiiga nama kanaa keessa hinjiru! Tunin hujii teessan!” jedhe.</verse>
				<verse number="25">Gumiin cuftii, “Dhiigii isaa mataa keennaa fi ka ijoollee teennaa gubbaa jira” jette.</verse>
				<verse number="26">Jennaan Philaaxos Barabbaa gad lakkisee, “Yesus dhaanaa” jedhee, akka ijjeesan harka warratti kenne.</verse>
				<verse number="27">Jennaan warrii waraanaa philaaxos mana hayyuu keessa Yesus seensisee, isa marsan.</verse>
				<verse number="28">Wayaa irraa baasanii, wayaa diimtuu tokko itti uyyisan.</verse>
				<verse number="29">Duuba qoraattii akka surree maranii mataa isaa irra kaa'anii, ulee harka isaa ka mirgaa keessa kaa'anii, isa duratti jilbifatanii gooyyeessanii, “Lubbuun tee ha dheerattuu, hayyuu Yihudii” jedhanii</verse>
				<verse number="30">hancufa isatti tufanii, ulee fuudhanii mataa keessan dhaanan.</verse>
				<verse number="31">Eegii isa gooyyeesanii, wayaa irraa baasanii, wayaa isaa ta qaraa keeyyachiisanii, duuba akka mukatti fannisan alatti geessan.</verse>
				<verse number="32">Adoo dira keessaa ba'anuu, namicha Qareenaa tokko ka Simi'oon jedhan arganii, fannoo Yesus baachisan.</verse>
				<verse number="33">Fulaa Golgootaa jedhan dhufan, “Golgootaa” jechuun fulaa, “Buqqee mataa” jechuu.</verse>
				<verse number="34">Achitti daadhii waynii waan hadhaatiin walitti makanii akka innii dhuguu itti kennanii, innii ammoo afaaniin qabee dhuguu dide.</verse>
				<verse number="35">Mukatti fannisanii, wayaa isaa hixaa buufatanii, gargarii qoodatan,</verse>
				<verse number="36">duuba achi tataa'anii isa eegan.</verse>
				<verse number="37">Mat. aa isaa gararootti waan isa himataaniif barreessanii, “Namii kunin Yesus, hayyuu Yihudii” jedhan.</verse>
				<verse number="38">Warra saamtuu lamaan tokko isa waliin, tokko gama bitaatiin kaan ammoo gama mirgaatiin fannisan.</verse>
				<verse number="39">Warrii dhaattuu sun yaa'u mataa itti irbee Yesus arabsee,</verse>
				<verse number="40">“Atin ka, mana Waaqaa cabsee, guyyaa sadiitti jaaruu indandaa jettee, ilma Waaqaa yo taate me ufi baasi! Fannoollee irraa lafaatti gad bu'i!” jedhaniin.</verse>
				<verse number="41">Akkasuma qaallolee gugurdoo, jara seera beekuu fi jaarroleen isa gooyyeesitee,</verse>
				<verse number="42">“Innii nama dhibii la baasee, ammoo ufi baasuu hin danda'u! Innii hayyuu Israa'eltiiyyuu? Yo innii ammaataana fannoo irraa gad bu'e, nu isaatti dhugeeffanna!</verse>
				<verse number="43">Innii Waaqaa dhugeeffateetti, anin ilma Waaqaa ufiin jedha. Yo akkas taate, akka amma Waaqii isa baasuu fedhu laaluu feena” jedhan.</verse>
				<verse number="44">Warrii saamtooleen isa waliin fannisaniilleen akkasuma isa gooyyeesse.</verse>
				<verse number="45">Guyyaa guddaa haga saatii sagalii laftii cuftii dukkanoofte.</verse>
				<verse number="46">Saatii sagal geennaan, Yesus qoonqoo guddoon iyyee, “Elii, Elii, lama sabaktanii?” jedhee yaammate; akkas jechuun, “Waaqaa kiyya, Waaqaa kiyya, maaf na lakkifte?” jechuu.</verse>
				<verse number="47">Namii achi ejaajju ka garii isa dhaga'ee, “Namii kun Eliyaas yaamuu jira” jedhan.</verse>
				<verse number="48">Namichii tokko gara isaa utaalee, waan akka bututtuu laaftuu tokko fuudhee, daadhii waynii dhangagooftuu tokko keessa kaa'ee, uleetti fannisee, isa dura qabe.</verse>
				<verse number="49">Namii garii ammoo, “Eegaa, akka Eliyaas dhufee isa qarqaaru laallaa” jedhe.</verse>
				<verse number="50">Yesus ammallee qoonqoo guddoon iyyee, hafuura baafatee du'e.</verse>
				<verse number="51">Yoma sun gollii mana Waaqaa fulaa lamatti gubbaa gad tarsa'e. Laftii chochotee, dhakaan dayya'ee,</verse>
				<verse number="52">awwaalii banamee, warrii Waaqaa qulqulloon durii du'e hedduun ka'ee jireennatti deebi'e.</verse>
				<verse number="53">Awwaala keessaa yaa'anii, eegii Yesus du'a keessaa ka'e, dira Yerusaalem qulqulloo duudanii, namii hedduun warra arge.</verse>
				<verse number="54">Guddaa warra waraanaatii fi warrii waraanaa ka isa waliin jiru lafa chochotee fi waan ta'e cufa arginaan, nahaanii, “Namii kunin dhuguma ilma Waaqaati” jedhan.</verse>
				<verse number="55">Nadheen hedduun Galiilaa Yesus gula yaatee isa qarqaarte, ta fagoo waan kana laaltee jira.</verse>
				<verse number="56">Nadheen sun keessaa, Maariyaam Magdalaa, Maariyaam haadha Yaaqoobtii fi Yoseef, haadha ilmaan Zabdewosii jira.</verse>
				<verse number="57">Laftii galgaloomnaan, namichii dureessii lafa Armaatiyaa tokko dhufe; maqaan isaa Yoseef, inniilleen nama Yesus.</verse>
				<verse number="58">Duuba gara Philaaxos dhaqee, reeffa Yesus kadhatee, Philaaxos akka reeffa sun, Yoseefitti kennaa ajaje.</verse>
				<verse number="59">Yoseef reeffa fuudhee, wayaa haaraan mamaree,</verse>
				<verse number="60">awwaala dhi'oo ufii qotate keessa kaa'e. Jennaan dhakaa guddaa tokko afaan awwaalatti gangalchee biraa gale.</verse>
				<verse number="61">Maariyaam Magdalaa fi Maariyaamiin taan dhaattuu awwaalaa teteette.</verse>
				<verse number="62">Guyyaa lammeessoo, ka gabayaa guddoo, qaallolee gugurdoo fi Fariisotii gara Philaaxos dhaxxee,</verse>
				<verse number="63">“Aabboo, nu akka namichii kiyyibaan sun gaafa jiru, ‘Eegii guyyaa sadii anin du'a keessaa ka'a’ jedhe, inqaabanna.</verse>
				<verse number="64">Tanaaf akka awwaala sun haga guyyaa sadii jabeessanii eegan nama ergi! Hegerii jarii isaa dhaqeetti reeffa Yesus hatee, biyyaan, ‘Isa ya du'aa kaasan’ jedhaa, kiyyibii eegee kunin hegerii ka qaraallee irra hammaataa” jedhan.</verse>
				<verse number="65">Philaaxosiilleen, “Warra waraanaa fudhadhaa, haga dandeettan awwaala eegaa” isaaniin jedhe.</verse>
				<verse number="66">Tanaaf ka'anii itti dhaabatanii, dhakaa awwaalaa kaan beesisa irra ka'anii, akka warrii waraana jabeessee eegu achitti lakkisan.</verse>
			</chapter>
			<chapter number="28">
				<verse number="1">Eegii guyyaan Sanbataa dabre, guyyaa qaraa ka torbaan sunii, laftii bariinaan Maariyaam Magdalaa fi Maariyaamiin taan awwaala laaluu dhaqan.</verse>
				<verse number="2">Jennaan yoma tokkoon laftii chochotee, ergamaan Aabboo tokko Waaqaa gubbaa gad bu'ee dhakaa gangalchee gubbaa taa'e.</verse>
				<verse number="3">Fuulii isaa akka angaassuu ibsee, wayaan isa akka caamaa addaatte.</verse>
				<verse number="4">Warrii waraanaa akka takka hinargin sodaatee, akka waan du'anii ta'an.</verse>
				<verse number="5">Ergamaan nadheen taaniin, “Anin akka isaan Yesus ka fannotti fannisan barbaaddan hinbeekaa, hinsodaatinaa!</verse>
				<verse number="6">Innii arma hinjiru, yaayyu akkuma jedhee ka'ee koottaa, fulaa reeffa isaa ciifsisan laalaa.</verse>
				<verse number="7">Deemaa hurrisaa, jara isaatti himaa, ‘Innii yaayyuu du'aa ka'ee, amma isan duratti Galiilaa dhaqaa, achitti isa argittan’ jedhaa itt himaa! Dhaamsa kiyya kana hindedhiinaa” jedhe.</verse>
				<verse number="8">Jennaan yoma sun ka sodaa fi gammachuu guddoo qaban ka'anii awwaala kaan biraa yaa'anii ori'anii jara Yesusiiti himan.</verse>
				<verse number="9">Yesus tassa warratti gad ba'ee, “Bultiin isaan nagaa?” jedheen. Itti dhi'aatanii, miila isaa qabatanii sagadaniif.</verse>
				<verse number="10">Jennaan Yesus warraan, “Hinsodaatinaa, dhaqaa obbooleeyyan tiyyaan, ‘Galiilaa dhaqaa achitti na argitanii’ jedhaan” jedhe.</verse>
				<verse number="11">Nadheen itti dhaabannaan, warrii waraanaa ka awwaala eegu hagii garii dira dhaqee, waan cufa qaallolee gugurdotti hime.</verse>
				<verse number="12">Qaallolee gugurdoo fi jaarroleen walwaldeettee mari'attee, horii guddaa warra waraanaatti kennitee,</verse>
				<verse number="13">“Jara isaatti halkan, adoo nu rafuu jiruu, dhufee reeffa isaa hate jedhaa biyyatti himaa!</verse>
				<verse number="14">Yo hayyuun waan kana dhaga'e, nutti itti himaa, homa tokkoollee hinsodaatinaa” jedhan.</verse>
				<verse number="15">Warrii waraanaa kaan horii fudhatee, waan tolchaa jedhaniin tolche. Yihudiin arraallee dubbuma tana dhageettee dhugeeffatti.</verse>
				<verse number="16">Jarii kudhanii tokkoo gara gaara lafa Galiilaa keessaa, ka Yesus warratti himee dhaqe.</verse>
				<verse number="17">Isa arginaan ulfeessaanii, namii garii ammoo mame.</verse>
				<verse number="18">Yesus warratti dhi'aatee, “Jabeenna cufa, ka lafaa fi gubbaallee, ya natti kennaan.</verse>
				<verse number="19">Tanaaf fulaa cufa yaa'aa, gosa cufaa nama kiyya tolchaa; maqaa abbaatiin, ka ilmaatii fi Hafuura Qulqullotiin nama cuuphaa,</verse>
				<verse number="20">waan anin isanitti hime cufa akka guuttan warra barsiisaa! Beekaa, haga guyyaa muummeellee anin isan waliin jiraa” isaaniin jedhe.</verse>
			</chapter>
		</book>
		<book number="41">
			<chapter number="1">
				<verse number="1">Oduun dansaan Yesus Kiristoos ilma Waaqaa tana.</verse>
				<verse number="2">Kitaaba keessatti, “Ilaal anin ergamaa kiyya si dura ergaa, akka karaa sii midhaassuu” jetti. Kitaaba raaga Isaayas keessatti ammoo,</verse>
				<verse number="3">“Qoonqootti lafa gammoojjii keessaa iyyaa dhaqaa dhageeffdhaa, ‘Karaa Aabboo kurfeessaa, daandii isaa qajeelchaa!’ wantii jedhaa la barreeffamte.”</verse>
				<verse number="4">Yoh. aannis lafa gammoojjii dhufee, aadaa cuuphama jedhan biyyaa kennee, “Cubbuu irraa deebi'aa, aadaa cuuphamaa fudhadhaa, akka Waaqii cubbuu teessan isanii araaramu” jedhe labse.</verse>
				<verse number="5">Namii Yihudaatii fi ka Yerusaalem keessa jiruulleen cuftii dhaqee Yoh. aannis caqasee, cubbuu ufii himatanii jennaan, innii galaana Yordaanos keessatti warra cuuphe.</verse>
				<verse number="6">Wayaan Yoh. aannis rifeensa gaalaati, gurdaa hidhaanaatti hidhatee, awwaanisaa fi damma nyaachaa jiraate.</verse>
				<verse number="7">Innii, “Eegii tiyya, nama narra jiruutti dhufa, ka seemsaa kophee isaallee anin gajedhee hiikuu hinmalin.</verse>
				<verse number="8">Anin bisaaniin isan cuuphee, innii ammoo Hafuura Qulqulloon isan cuupha” jedhee labse.</verse>
				<verse number="9">Bara sun Yesus Naazireet lafa Galiilaa keessaa dhufee, Yoh. aannis galaana Yordaanos keessatti isa cuuphe.</verse>
				<verse number="10">Akkuma Yesus bisaan keessaa ba'een, gubbaan Waaqaa banamtee, Hafuura qulqulloo bifa sabaliisaa qabu, ka isa gubbaa bu'uu arge.</verse>
				<verse number="11">Qoonqoon Waaqaa gubbaa, “Atin ilma kiyya tokkocha, ka guddoo na gammachiisu” jettu dhufte.</verse>
				<verse number="12">Jennaan Hafuurii Qulqulloon gammoojjiitti isa baase.</verse>
				<verse number="13">Innii bultii afurtamaa gammoojjii keessa taa'ee, Sheexanii isa laallate. Bineensa alaa jiddu taa'ee, ergamtootii Waaqaa isa qorqoratte.</verse>
				<verse number="14">Eegii Yoh. aannis qaban, Yesus Galiilaa dhaqee, oduu dansaa gara Waaqaatii dhufte himee,</verse>
				<verse number="15">“Yo'ii yaayyuu ga'ee, Mootummaan Waaqaa la dhi'aattee, cubbuu irraa deebi'aa, oduu dansaa tana dhugeeffadhaa” jedhe.</verse>
				<verse number="16">Adoo innii dhaattuu galaana Galiilaa deemuu, Simoonii fi obbooleessa isaa Indiriiyaas, ka xuruuraa qurxummii galaana keessa buusan, arge; warrii guurtuu qurxumiiti.</verse>
				<verse number="17">Yesus warraan, “Na gula koottaa, anin guurtuu namaa isan tolchaa” jedhe.</verse>
				<verse number="18">Xuruuraa ufii achumaatti lakkisanii hurrisanii isa gula yaa'an.</verse>
				<verse number="19">Diqqoo deemnaan, innii Yaaqobii ilma Zabdewositii fi Yoh. aannis obbooleessa isaa arge. Warrii hoboloo keessatti xuruuraa qurxummii midhaafachuutti jira.</verse>
				<verse number="20">Innii akkuma argeen yaamee, duuba abbaa fi hojjattu isaanii hoboloo keessatti lakkisanii isa gula yaa'an.</verse>
				<verse number="21">Yesusii fi jarii isaa dira Qifirnaahom dhumnaan, innii guyyaa Sambataa mana Waldeennaa seenee biyya barsiise.</verse>
				<verse number="22">Biyyitii waan innii barsiise guddoo maadeefatte, waan innii akka jara seera beekuu hinbarsiimnee, ammoo akka nama humna qabuu barsiiseef.</verse>
				<verse number="23">Namii jinnii qabuu tokko ka mana Waldeennaa sun keessa jiru iyyee,</verse>
				<verse number="24">“Yesus Naazreet atin maan nurraa qabda? Nu balleessuu dhuftee? Anin si beekaa, atin Qulqulloo Waaqaati” jedhe.</verse>
				<verse number="25">Yesus jinnii dhowwee, “Callisii isa keessaa ba'i” jedheen.</verse>
				<verse number="26">Jinniin taan namicha harguftee, lallabdee, iyyitee keessaa baate.</verse>
				<verse number="27">Biyyitii cuftii guddoo maadeeffattee waliin, “Takka agartanii-dhageettanii? Barsiisaan haareettiin tun maal? Namii kunin guddoo jabeenna qaba! Innii jinniillee inajajaa; jinniilleen inajajaamtiif” jette.</verse>
				<verse number="28">Mar. ruma tokkoon gurrii isaa ardaa lafa Galiilaa cufa gahe.</verse>
				<verse number="29">Mana Waldeennaa keessaa ba'ee jennaan, Yaaqobii fi Yoh. aannis waliin, mana Simoonii fi Indriiyaas dhaqe.</verse>
				<verse number="30">Jaartiin soddaa Simoonii, qandhoo fuutee ciifti, akkuma Yesus achiin ba'een itti himan.</verse>
				<verse number="31">Innii gara isii dhaqee, harka qabee olkaase. Qandhoon isii irraa galtee, isiin warra gololchitte.</verse>
				<verse number="32">Laftii galgaloomnaan nama fayyaa hinqamnee fi ka jinnii qabu cufa isattiin dhufan.</verse>
				<verse number="33">Namii diraa cuftii balbala duratti walti ba'e.</verse>
				<verse number="34">Innii nama dhukkuba gosa gosaatiin gaargalaa ture cufa fayyisee, jinnii hedduullee nama keessaa baase, jinniin waan isa beettuuf innii isii dubbachuu dhowwe.</verse>
				<verse number="35">Boriyyaa, barraaqa dheeraa gara afaan barii gula, Yesus ka'ee, fulaa namii hinjirre dhaqee Waaqaa kadhate.</verse>
				<verse number="36">Simoonii fi waahelootii isaa ammoo Yesus barbaadan;</verse>
				<verse number="37">isa arginaan, “Namii cuftii si barbaaduu jira” jedhaniin.</verse>
				<verse number="38">Innii ammoo, “Koottaa, gara dira nutti aanuu yaanaa, akka achiilletti haasa'uu; anin waan kanaaf dhufee” isaaniin jedhe.</verse>
				<verse number="39">Jennaan innii lafa Galiilaa cufa keessa dedeemee, Manneen Waldeennaa keessatti haasa'ee, jinnii nama keessaa yaase.</verse>
				<verse number="40">Namii tokko ka qomaaxaa qabu isatti dhufee, miilaatti jigee, “Atin yo silaa na fayyisuu feete, indandeetta” jedhee isa kadhate.</verse>
				<verse number="41">Yesus na'eefii, harka dheereffatee, isa qabatee, “Infedhaa fayyi” jedheen.</verse>
				<verse number="42">Achumaatti qomaaxaan irraa baddee, namichii fayyee qulqullaa'e.</verse>
				<verse number="43">Jennaan Yesus akka jabaa isa gorsee,</verse>
				<verse number="44">“Ufi eegadhu, nama tokkolletti hinhimin! Ammoo deemii, qaallicha guddaa ufi garsiis, sooriyoo Musee irraa dhufte qalii, akka namii fayyaa tee argu” jedheenii ufi biraa deemsise.</verse>
				<verse number="45">Namichii kaan ammoo achii deemnaan akkuma arge fuluma cufaatti haasa'e. Tanaaf Yesus dhossaa malee dira tokkollee seenuu dadhabee, fulaa namii hinjirre ala taa'ee biyyitii fuluma cufaa isatti dhufte.</verse>
			</chapter>
			<chapter number="2">
				<verse number="1">Bultii diqqoon duuba, Yesus deebiyee Qifirnaahomitti gallaan, biyyitii akka innii galee mana jiru dhageette.</verse>
				<verse number="2">Namii mana guutee irraa afee balbala duratti walti ba'ee fulaa bahaniinu dhabaan. Innii dubbii Waaqaa warratti haasa'e.</verse>
				<verse number="3">Jennaan namii afur nama kokottaa'e tokko baatee isattiin dhufe.</verse>
				<verse number="4">Gumiif Yesusiitti dhi'aachuu dadhabanii jennaan, gubbaa manaa qajeela Yesus jiruun diiganii afaan itti tolchanii namicha kaan siruma innii irra ciisu taan waliin isa dura gad buusan.</verse>
				<verse number="5">Yesus dhugeeffachaa jara kaanii arginaan nama kokottaa'e kaaniin, “Gurbaa kiyya, cubbuu tantee ya sii araaraman” jedheen.</verse>
				<verse number="6">Jarii seera beeku ka achi jiru garaa ufii keessatti,</verse>
				<verse number="7">“Namichii kun akkam akkana dubbata? Waaqaa arabsaayyuu? Waaqaa malee eentu danda'ee cubbuu namaa araarama?” jedhe.</verse>
				<verse number="8">Jennaan Yesus akka warrii garaa ufii keessatti waan kana herregu beennaan, “Isan maaf waan akkanaa kana garaa keessan keessatti herreddan?</verse>
				<verse number="9">Nama kokotta'e kanaan ‘cubbuu tantee la sii araraamaan’ jechuu fi, ‘ka'ii siree tantee fudhadhuu gali’ jechuu tamiitti irra laaftuu?</verse>
				<verse number="10">Ammoo akka ilmii namaa lafa tana irratti jabeenna cubbuu namaa araaramuun qabu beekaa!” isaaniin jedhe.</verse>
				<verse number="11">Innii namicha kokotta'e kaaniin, “Ka'ii, siree tantee fudhadhuu, gal” jedheen.</verse>
				<verse number="12">Innii ka'ee, siree ufii fudhatee, nama cufa duratti itti dhaabate. Tanaaf namii cuftii mamee, “Nu waan akkanaa kana takka hingarre” jedhe Waaqaa guddise.</verse>
				<verse number="13">Yesus ammallee gara galaanaa dhaqee, gumiin isatti dhumnaan barsiise.</verse>
				<verse number="14">Innii adoo deemuu, Lewwii, ilma Alfewosii, ka mana qaraxaa keessa taa'u argee, “Na gula kootti” jedheen. Innii ka'ee, Yesus gula deeme.</verse>
				<verse number="15">Eegii sun Yesus mana Lewwii keessatti sagalee nyaate. Jara qaraxaa guuruu fi namii cubbooti hedduun, ka Yesus gula yaa'uu, Yesusii fi jara isaa waliin tataani sagalee nyaatan.</verse>
				<verse number="16">Jarii seera beeku ka Fariisootaa, isaa warra cubbootaa fi jara qaraxa guuru waliin sagalee nyaatu arginaan, jara isaatiin, “Innii maaf jara qaraxa guuruu fi warra cubboota waliin sagalee nyaata?” jedhan gaafatan.</verse>
				<verse number="17">Yesus waan kaan dhageennaan, “Namii fayyaa qabu cirreessa hinbarbaadu, ka fayyaa hinqamneetti barbaada male. Anin nama qajeelaa yaamuu hindhumne, nama cubbichaaf dhufe male” Isaaniin jedhe.</verse>
				<verse number="18">Jarii Yoh. aannisiitii fi ka Fariisootaa gaafas ufi agabsee; biyyitii isatti dhuftee, “Jarii Yoh. aannisiitii fi ka Fariisootaa maaf ufi agabsa, ka jarii kankee ufi hinagabsine?” jettee gaafate.</verse>
				<verse number="19">Yesus, “Keessumaan fuudhaa dandeettee agabdii? Hiyyo, haga abbaan fuudhaa warra waliin jiru dandaanii ufi hinagabsan.</verse>
				<verse number="20">Ammoo yohii abbaa fuudhaa warra biraa fuudhan indhufa, yoos guyyaa sun ufi agabsan.</verse>
				<verse number="21">Namii wayaa haareettii kootii dullattitti hinerbu. Yo akkas tolche, wayaan haareettiin wayaa dullattii tarsaafteetti tarsaan guddatti.</verse>
				<verse number="22">Namii daadhii oowwituu gorjoo dullattitti naqu hinjiru. Yo akkas tolche, daadhiin gorjoo tarsaafteetti, daadhii fi gorjoolleen baddi. Daadhiin oowwituun gorjoo haareettii malte”</verse>
				<verse number="23">Guyyaa Sambataa tokko, adoo Yesus oobruu dargaayyee keessa deemuu jarii isaa dargaayyee xuruurratee nyaate.</verse>
				<verse number="24">Fariisootii isaan, “Mee laali, warrii maaf waan aadaa hinta'in guyyaa Sambataa tolcha?” jette.</verse>
				<verse number="25">Yesus warraan, “Isan waan Daawit gaafa isaa fi jarii isaa sagalee dhabee beela'ee jennaan tolche hindubbimnee?</verse>
				<verse number="26">Innii bara Abiyaataar qaallicha guddaa, Mana Waaqaa seenee qixxaa Waaqaa baasan, ka silaa akka seeraatti qaallolee malee namii dhibiin nyaachuu hinmalin nyaate; ammallee jara isaa waliin jiruullee qoode” isaaniin jedhe.</verse>
				<verse number="27">Innii warraan, “Sambataatti namaaf uumame malee, namii Sambataaf hinuumamne.</verse>
				<verse number="28">Tanaaf ilmii namaa abbaa Sambataati” jedhe.</verse>
			</chapter>
			<chapter number="3">
				<verse number="1">Yesus ammallee Mana Waldeennaa seennaan, nama tokko ka harkii kokotta'e achiitti arge.</verse>
				<verse number="2">Warrii tokko ka Yesus himachuu fedhe akka innii guyyaa sanbataatiin isa fayyisu ilaalaa jedhee achi tata'ee eege.</verse>
				<verse number="3">Yesus nama harkii kokottaa'e kaaniin, “Koottii, jidduu tana ejji” jedhe.</verse>
				<verse number="4">Biyyaan, “Guyyaa Sambataa waan dansaa tolchuun seera moo seeraanii? Kun guyyaa lubbuu fayyisaan moo ka lubbuu ijjeesan?” jedhe. Warrii ammoo isa gula dubbachuu didee callise.</verse>
				<verse number="5">Tana irratti innii aaree warra mimillatee, marroo jabeenna garaa warraatiif laaleffatee namicha kaanin, “Harka diriirfadhu” jedhe. Innii harka ufii diriirfannaan fayye.</verse>
				<verse number="6">Fariisootii gad yaatee hojjuma sun jara Herodisii waliin kora tolchitee, akka Yesus ijjeesan walmari'atan.</verse>
				<verse number="7">Yesus jara ufii waliin gara galaana Galiilaa deebi'ee, waan innii tolche dhageennaan gumiin guddoon biyya Galiilaa, ta Yihudaa,</verse>
				<verse number="8">ta Yerusaalem, ta Edoomiyaa, ta Yordaanos gamaa, ta dira Xiroostii fi Sidooniilleen walti baatee, isatti dhufte.</verse>
				<verse number="9">Innii akka gumiin guddoon isa hindadarbine, jara isaatiin, “Hoboloo tokko naa kurfeessaa” jedhe.</verse>
				<verse number="10">Mar. roo innii nama hedduu fayyiseef namii dhukkuba qabu cuftii isa tuquu fedhee waldhidhibe.</verse>
				<verse number="11">Jinniin yo isa argite cufa, isa duratti jiddee iyyitee, “Atin ilma Waaqaa” jette.</verse>
				<verse number="12">Innii ammoo akka isiin nama isa hinbeesimne jabeessee itti seere.</verse>
				<verse number="13">Jennaan Yesus gaara tokko koree, jara fedhu ufiitti yaamee, warrii isatti dhufe.</verse>
				<verse number="14">Jennaan akka isa waliin taani fi ammallee akka deemanii qoonqoo Waaqaa biyya barsiisaan nama kudhanii lamaa foohatee nama ufii tolfatee, warra foohate kaan, “Ergamtoota” jedhee yaame.</verse>
				<verse number="15">Ammallee humna jinniin nama keessaa baasanillee isaanii kenne.</verse>
				<verse number="16">Warrii kudhanii lamaa ka innii foohate kana, Simoon, ka innii, “Phexros” jedhee moggaase;</verse>
				<verse number="17">Yaaqoobii fi Yoh. aannis, ilmaan Zabdewos ta innii isii lachuu, “Bo'anerges” jedhee moggaase, akkas jechuun “Ilmaan mandiisuu” jechuu.</verse>
				<verse number="18">Indriiyaas, Filiphos, Bartolomewos, Maatewos, Toomas, Yaaqoob ilma Alfewosii, Taadewos, Simoon nama lafa ufii jabeessu,</verse>
				<verse number="19">Yihudaa nama lafa Keriyotii ka Yesus gurgurate.</verse>
				<verse number="20">Jennaan Yesus gara manaa gale. Gumiin guddoon itti baatee isaa fi jarii isaalleen sagaleellee nayaachuu dadhabe.</verse>
				<verse number="21">Waan kaan dhageennaan fiixaan isaa, “Innii ya maraate” jettee isa fuudhuu dhufte.</verse>
				<verse number="22">Warrii Seera beeku ka Yerusaalemii dhufe ammoo, “Bi'el Zeebuliitti isa qabate, ammallee humna guddaa jinniitiin jinnii nama keessaa baasa” jedhan.</verse>
				<verse number="23">Duuba Yesus biyya yaamee, mammaassaan, “Sheexanii akkamiin danda'ee Sheexana baasa?</verse>
				<verse number="24">Laftii tokko yo ufii gargarii baatee, laftii sun inbaddi.</verse>
				<verse number="25">Warrii manaa tokkoo yo gargarii ba'ee, warrii sun inbada.</verse>
				<verse number="26">Ammallee Sheexanii yo silaa waldidee jabeennii isaa qoodamee, innii danda'ee hinjabaatu; sunin muumme isaati” jedhe.</verse>
				<verse number="27">Yo qaraa isa hidhe malee, namii mana nama jabaa tokko danda'ee cabsee seenee mi'a isaa saamu hinjiru. Yo sun callaa manii isaa saamamuu danda'a.</verse>
				<verse number="28">Dhugumaa, waan anin isanitti himu, “Cubbuu fi arraba hamaa namii dubbatuullee cufa Waaqii namaa inaraarama,</verse>
				<verse number="29">namii ammoo Hafuura Qulqulloo arrabsu cubbuu itti taati malee haga jiruu jireennaa araarama hinargatu” isaaniin jedhe.</verse>
				<verse number="30">Wantii Yesus akkana jedheef, waan qara biyyitii, “Innii jinnii qaba” jetteef.</verse>
				<verse number="31">Jennaan haadhaa fi obbooleeyyan Yesusii dhufanii, ala ejaajjanii, nama isatti erganii yaaman.</verse>
				<verse number="32">Gumiin isa dhaattuu teteettu, “Laali, haatetii fi obbooleeyyan tantee ala ejaajjanii si gaafachuutti jiraan” jedhaniin.</verse>
				<verse number="33">Innii, “Haadha tiyyaa fi obbooleeyyan tiyya eennu?” isaaniin jedhe.</verse>
				<verse number="34">Biyya isa marsitee ciiftu millatee, “Kunoo, haadhaa fi obbooleeyyan tiyya tana.</verse>
				<verse number="35">Namii fedhii Waaqaa guutuu cuftii obbooleessaa fi haadha tiyya” jedhe.</verse>
			</chapter>
			<chapter number="4">
				<verse number="1">Yesus ammallee dhaattuu galaana Galiilaatti nama barsiisuu jalaqabe. Mar. roo gumiin guddoon isatti dhufteef, innii hoboloo tokko ta galaana gubbaa teettu keessa seenee taa'e. Gumiin cuftii afaan galaanaa teteette.</verse>
				<verse number="2">Innii waan hedduu mammaassaan biyya barsiisee, barsiisa ufii keessatti,</verse>
				<verse number="3">“Dubbii tana caqasaa! Namii tokko midhaan facaafachuu dhaqe.</verse>
				<verse number="4">Adoo innii facaasuu, midhaan garii daandii keessatti jiganii, simphirreen dhuftee nyaattee hobbaafte.</verse>
				<verse number="5">Midhaan garii lafa dhakaa gubbaa jigan, fulaa biyyeen guddoo hinjirre; duuba hurree ba'an, ammoo marroo biyyeen guddoo gad hinjirreef,</verse>
				<verse number="6">aduun baanaan waan hidda hinqamneef gubatanii gogan.</verse>
				<verse number="7">Midhaan garii qoraattii keessatti jigan. Duuba qoraattiin baatee, midhaan qancarsitee, midhaan baasuu dhowwite.</verse>
				<verse number="8">Midhaan garii fulaa biyyee dansaa jiganii, ba'anii, midhaan dansaa baasan, ka garii soddoma, ka garii jaatama, ka garii dhibba dhalan” jedhe.</verse>
				<verse number="9">Yesus ammallee, “Namii gurra qabu ha dhaga'uu!” jedhe.</verse>
				<verse number="10">Adoo innii kophaa jiruu, jarii isa gula yaa'uu fi jarii kudhanii lamaan kaan waan mammaassaa kana isa gaafate.</verse>
				<verse number="11">Innii deebisee, “Waan dhossaa ta Mootummaa Waaqaa qaraa ya isanii kennan; warrii ala jiru ammoo mammaassa callaa dhagaa,</verse>
				<verse number="12">akka, ‘Adoo jabeesaanii ilaalaniillee homaa hinagarre, adoo jabeessaanii caqasaniillee homaa hinhubanne; maaliif, yo akkas tolchan, silaa Waaqatti deebi'anii, Waaqii namaa araarama’ ” isaaniin jedhe.</verse>
				<verse number="13">Jennaan Yesus, “Mammaassii kun isanii hingaluu? Yo kun isaan hingalle mammaassii dhibiilleen cufa akkamiin isaan gala ree?</verse>
				<verse number="14">Namii facaasu dubbii Waaqaa facaasa.</verse>
				<verse number="15">Midhaan garii daandii keessatti jigan, kunin nama dhagayee, akkuma dhagayeen Sheexanii dhufee dubbii garaa isaanii keessatti facaasan irraa fudhatu.</verse>
				<verse number="16">Laftii dhakaa, fakkeenna nama dubbii dhagayee gammadaan fudhaatuu.</verse>
				<verse number="17">Warrii ammoo akka lata mukaa ka hidda gad fagoo hinqamneeti, yo dhiphuu fi gaargalii marroo dubbii Waaqaatiif itti dhufu yoosu jigan.</verse>
				<verse number="18">Ka garii qoraatti keessatti jigan. Kunin nama dubbii dhagayee,</verse>
				<verse number="19">ammoo dhiphuun lafa tanaa, gammada horiitii fi dharraan gosa cufaa seentee, akka midhaan hinbaamne dubbii qancarsitu.</verse>
				<verse number="20">Ka garii biyyee dansaatti jigan. Kunin nama dubbii dhagayee fudhate, midhaan ka garii soddoma, ka garii jaatama, ka garii dhibba baasu” jedhe.</verse>
				<verse number="21">Yesus warraan, “Isii, dhuguma ibsee dhufaniinii qorii yokaan siree jala inkayanii? Gubbaatti fannisaniinitii?</verse>
				<verse number="22">Wantii dhossan ta hinmullanne hinjirtu, yokaan wantii daboolaan ta hinbuqimne hinjirtu.</verse>
				<verse number="23">Namii gurra qabu ha dhaga'uu!” jedhe.</verse>
				<verse number="24">Ammallee innii warraan, “Waan dhageettan midhaaffadhaa! Waan isan namaa kennitan itti isanii daranii isaniillee kennan.</verse>
				<verse number="25">Nama wa qabu itti daraniif, ka homaa hinqamne ammoo waan innii qabuullee irraa fuudhan” jedhe.</verse>
				<verse number="26">Jennaan innii, “Mootummaan Waaqaa akka nama oobruu ufii keessatti midhaan facaafatee jirti.</verse>
				<verse number="27">Namichii halkan rafee, guyyaa ka'a, adoo innii hinbeekkatin midhaalleen ba'anii guddattan.</verse>
				<verse number="28">Laftii ufiin midhaan baafti, qaraa biqila, itti aansitee baala, eegee dargaayyee bilchaattuu.</verse>
				<verse number="29">Yo midhaan bilchaatan, innii waan midhaan bilchaataniif, marroo tokkoottuu mura” jedhe.</verse>
				<verse number="30">Ammallee innii, “Mootummaa Waaqaa nu maaniin walfakkeesina? Mammaassa kamiin himna?</verse>
				<verse number="31">Isiin gumaa dambii ka yo oobran gumaa cufa irra diqqaa fakkaatti.</verse>
				<verse number="32">Ammoo eegii facaasan guddateetti, mukaa cufaa irra dheeratee, damee baasa, akka simphirreen keessatti mana jaarrattee teettu” jedhe.</verse>
				<verse number="33">Yesus mammaassa akkanaa hedduun haga warrii dhaga'uu danda'uu cufa itti hime.</verse>
				<verse number="34">Innii mammaassa malee warratti hinhaasoomne; kophaatti ammoo jara ufii waan cufa barsiise.</verse>
				<verse number="35">Guyyuma sun, laftii galgaloomnaan, Yesus warraan, “Koottaa gama kaanitti taakkinaa” jedhe.</verse>
				<verse number="36">Duuba warrii ka'ee gumii biraa yaa'ee, ergamtootii hoboloo qaraa Yesus keessa jiru keessa duuddee isa fuutee kaatee itti dhaabatte; hobolootii dhibiilleen isa waliin yaate.</verse>
				<verse number="37">Jennaan bubbeen guddoon bubbiftee, dhawaan galaanaa hoboloo seentee, diqqumaa bisaan hinguutin.</verse>
				<verse number="38">Yesus ammoo hoboloo duuba, saaboo gubbaa rafuu jira. Biyyii isa dammassitee, “Aabboo, badiin teenna si hindhibduu?” jette.</verse>
				<verse number="39">Yesus ka'ee, bubbee dhowwee, dha'aa bisaaniilleen “Callisi!” jedhe. Bubbeen callimnaan laftii caqalli jette.</verse>
				<verse number="40">Jennaan innii warraan, “Maaf akkana sodaattan? Ammallee dhugeeffachaa inqabdanii?” jedhe.</verse>
				<verse number="41">Warrii guddoo sodaatee, waliin, “Namii kun eennu, ka bubbee fi galaaniilleen sarmuuf?” jedhee walgaafate.</verse>
			</chapter>
			<chapter number="5">
				<verse number="1">Yesusii fi jarii isaa moggaa galaana Gergeesaa geennaan,</verse>
				<verse number="2">akkuma innii hoboloo keessaa bu'een, namii jinnii hamtuu qabu tokko awwaala keessaa ba'ee isatti dhufe,</verse>
				<verse number="3">namii kun awwaala keessatti gala, namii tokkolleen sibiilaalleen isa hidhuu hindandeene.</verse>
				<verse number="4">Mar. roo hedduu harkaa fi miila isaa sibiilaan hidhanii, ammoo sibiilaa cufa gargarii mamaaqee, ammallee sibiilaa miilaan hidhanillee kukkute. Namii tokkolleen isa eeguu dadhabe.</verse>
				<verse number="5">Halkan guyyaa innii awwaalaa fi gaara gubbaa dedeemee iyyee, dhakaan ufii dhaane.</verse>
				<verse number="6">Yesus fagootti arginaan, utaalee, duratti jigee,</verse>
				<verse number="7">qoonqoo olfudhatee, lallabee, “Atin maan narraa qabda, Yesus ilma Waaqaa guddaa gubbaa jiru? Anin maqaa Waaqaatiin si kadhadhaa, na hingaargalchin” jedhe.</verse>
				<verse number="8">(Wantii innii akkas jedheef, waan Yesus qaraa jinnii suniin, “Jinnii, namicha kana keessaa ba'i” jedheef.)</verse>
				<verse number="9">Duuba Yesus, “Maqaan kee eennu?” jedhee gaafannaan, innii, “Maqaan kiyya Gumii, nu hedduu” jedhe.</verse>
				<verse number="10">Innii akka innii lafa sun keessaa isa hinbaamne guddisee Yesus kadhate.</verse>
				<verse number="11">Booyyee guddootti laagaa gaaraa dheeduu jira jennaan,</verse>
				<verse number="12">Jinniin Yesus kadhattee, “Booyyee sunitti nu ergi, akka nu dhandhee keessa duunnu” jette.</verse>
				<verse number="13">Yesusilleen gadlakkisee; jinniin namicha keessaa yaatee, booyyee keessa duuddee, booyyeen haga kuma lamaa geettu sun gaara irraa konkolataa gadjidee, galaana duuddee, galaanii liqimse.</verse>
				<verse number="14">Tissituun baqattee, oduu taan diraa fi reeraalleetti odeesite. Jennaan biyyitii daawachuu dhufte.</verse>
				<verse number="15">Yesusitti dhufanii, namicha jinnii hedduu qabu kaan, ka wayya uyyifate, ka qalbii ufii qabu ka achi taa'uu arganii sodaatan.</verse>
				<verse number="16">Warrii duraan achi jiru ka waan namichii jinnii hedduu qabuu fi waan booyyeen taate argee warratti hime.</verse>
				<verse number="17">Jennaan warrii akka innii lafa warra keessaa ba'uu Yesus kadhate.</verse>
				<verse number="18">Adoo innii hoboloo keessa seenuu jiruu, namichii qara jinnii qabu kaan, “Si waliin deema” jedhee Yesus kadhate.</verse>
				<verse number="19">Yesus ammoo didee, “Beenii, warra kee galii, waan Aabboon sii tolchee fi akka innii sii nahee warratti himi” jedheen.</verse>
				<verse number="20">Innii ka'ee galee, lafa Dira Kudhanii cufa keessatti waan Yesus isaa tolche haasa'ee; namii isa dhaga'e cuftii mame.</verse>
				<verse number="21">Yesus hoboloon galaana gama kaanitti taakkinaan, adoo innii dhaattuu galaanaa jiruu, gumiin guddoon ammallee isatti baate.</verse>
				<verse number="22">Namichii tokko, ka Yaayiros jedhan, guddaan Mana Waldeennaa isatti dhufee. Yesus arginaan, miila isatti jigee,</verse>
				<verse number="23">“Intaltii tiyya diqumaa hindu'in, koottii, akka isiin fayyitee jiraattuu harka kee isii irra kaa'i” jedhee guddisee kadhate.</verse>
				<verse number="24">Jennaan Yesus ka'ee isa waliin deeme, gumiin guddoon isa gula dhuftee isa gaargalchite.</verse>
				<verse number="25">Niitii, tokkotti jiraa ta ganna kudhanii lamaa dhiigii keessaa yaa'ee cituu didee gaargaalche.</verse>
				<verse number="26">Isiin guddoo harka cirreeyyitti gaargaltee, horii hobbaafte, ammoo fayyuu dadhabdee haga qaraallee irra dhibamte.</verse>
				<verse number="27">Oduu Yesus dhageennaan, gumii keessaa dudda isaa duubaan dhuftee, wayya isaa tuxxe.</verse>
				<verse number="28">Isiin garaa ufii keessatti, “Anin yo wayuma isaa callaa qabadhellee, infayya” jette.</verse>
				<verse number="29">Hojjuma sun dhiigii yaasuma lakkisee, akka fayyitee nafa keessatti ufii beette.</verse>
				<verse number="30">Yesus marroo tokkottuu akka humnitii fayyichu isa keessaa baate arginaan, gumii keessa garagalee, “Eentu wayaa tiyya tuqe?” jedhe gaafate.</verse>
				<verse number="31">Jarii isaa ammoo, “Gumii si dhiibdu, adoo argituu, ‘Eentu na tuqe’ jettee gaafataa?” jedhan.</verse>
				<verse number="32">Yesus ammoo nama isa tuqe arguuf warra millate.</verse>
				<verse number="33">Niitiin taan waan taate beettee, sodaattee, hollattee, dhuftee, isa duratti jiddee, diidesitee waan cufa itti himte.</verse>
				<verse number="34">Innii isiin, “Intala, dhugeeffachaan tee la si fayyiftee, nagaan deem, dhukkuba kee fayyii” jedheen.</verse>
				<verse number="35">Adoo Yesus dubbachuu jiruu, namii garii ka mana nama guddaa suniitii dhufee waan jedheen, “Intaltiii tee la dootee; maaf ammallee teettee mooticha gaargalchitta?” jedhaniin.</verse>
				<verse number="36">Yesus ammoo dubbii warraa caqasuu didee, guddaa Mana Waldeennaatin, “Hinsodaatin, ammoo dhugeeffachuma dhugeeffadhuu” jedhe.</verse>
				<verse number="37">Jennaan Yesus, Phexros, Yaaqobii fi Yoh. aannis obbooleessa Yaaqobii malee nama cufaa ufi jalaa rare.</verse>
				<verse number="38">Warra nama guddaa Mana Waldeennaa kaan geennaan, Yesus huursaa gumii dhagayee laallaan biyya caartee boottee wawaattu arge.</verse>
				<verse number="39">Mana seennaan innii warraan, “Isan maaf boottan? Intaltii rafuu jirtti malee hindoonee” isaaniin jedhe.</verse>
				<verse number="40">Warrii isatti koblee, innii ammoo warra cufa alaatti gadyaasee, jennaan abbaa intalaa, haadha isiitii fi jara isa waliin jiru waliin fulaa isiin ciiftu seene.</verse>
				<verse number="41">Harka isii qabee, “Xaaliita, quumii” jedheen akkas jechuun, intala, anin ka'i siin jedha jechuu.</verse>
				<verse number="42">Hojjuma sun intaltii kaatee dedeemte. Gaafas gannii isii kudhanii lama. Warrii duuba akka takka hinargin maadeffate.</verse>
				<verse number="43">Yesus ammoo akka waan kana namii tokkolleen hindhageene jabeessee warratti seeree, “Waan isiin nyaattu itti kennaa” warraan jedhe.</verse>
			</chapter>
			<chapter number="6">
				<verse number="1">Yesus achii ka'ee, lafa ufitti gale; jarii isaalleen isa gula yaa'e.</verse>
				<verse number="2">Guyyaan Sambataa geennaan, innii Mana Waldeennaa keessatti nama barsiise. Namii isa dhagayee hedduun mamee, “Namichii kun eessaa waan kana argate? Qaroomii isaa kennan kunin maan? Wantii mamaa ta innii tolchu tun maan?</verse>
				<verse number="3">Kunin ogeessa mukatiinitii, ilma Maariyaam, obbooleessa Yaaqoob, Yosees, Yihudaa fi Simooniinitii? Obbooleeyyan isaa ta dubraa arma nu waliin hinjirtuu?” jedhanii isa didan.</verse>
				<verse number="4">Yesus warraan, “Raagii lafa ufii, fiixaa ufiitii fi warra ufii keessatti malee, fulaa cufaatti ulfinna qaba” isaaniin jedhe.</verse>
				<verse number="5">Warra garii ka fayyadhabe harka irra kaa'ee fayyisee malee, achi keessatti waan mamaa tolchuu dadhabe.</verse>
				<verse number="6">Waan warrii dhugeeffachaa dhabeef guddoo mame. Jennaan Yesus ollaa cufa keessa dedeemee barsiise.</verse>
				<verse number="7">Jara kudhanii lamaan walti yaamee, humna jinnii hamtuun dabsatan itti kennee lama lamaan erge,</verse>
				<verse number="8">“Imaltuu teessan keessa, ulee malee, homa tokkollee hinfudhatinaa, qixxaa fi subba, beeseellee hinfudhatinaa.</verse>
				<verse number="9">Kophee salalaa keeyyadhaa, ammoo ubbaara lamaallee hinkeeyyatinaa” jedhe.</verse>
				<verse number="10">Ammallee warraan, “Yoo mana namaa tokkoo olduuddan, haga achii yaatanitti artuma turaa.</verse>
				<verse number="11">Fulaa isan hindhi'eesine cufa, yokaan fulaa namii itti isan hindhageenne cufaatti, awwaara miila keessaan irra haxaadhaa deemaa, akka himachaa warraa taatu” jedhe.</verse>
				<verse number="12">Tanaaf warrii ka'e yaa'ee, “Cubbuu irraa deebi'aa” jedhe nama barsiise.</verse>
				<verse number="13">Jinnii hedduullee baasanii, nama fayyadhabe hedduu dhadhaa dibanii fayyisan.</verse>
				<verse number="14">Waan maqaan Yesusii fulaa cufa ga'eef, hayyuu Herodis waan kaani dhagaye. Namii garii, “Yoh. aannisiin nama cuuphuu la du'a keessaa ka'e, tanaaf innii waan mamaa kana tolchaa” jedhe.</verse>
				<verse number="15">Namii garii ammoo, “Innii Eliyaas” jedhe. Namii garii, “Innii raaga, akkuma raaga durii jiruu” jedhe.</verse>
				<verse number="16">Herodis ammoo waan kaan dhageennaan, “Isii Yoh. aannis, ka anin mataa irraa kuchisiisetti, du'aa ka'ee?” jedhe gaafate.</verse>
				<verse number="17">Herodis durii waan Herodiyaas, niitii Filiphosii, obbooleessa isaa ta ufii fuudhe jedhee, nama itti ergee, Yoh. annnis qabsiisee hiisise.</verse>
				<verse number="18">Yoh. aannis ammoo, Herodisiin, “Akkii atin niitii obbooleessa keetii fuutu aadaaniti” jedhe.</verse>
				<verse number="19">Herodiyaan guddoo Yoh. aannis haaloo fuutee ijjeesuu feetee, ammoo dadhabde.</verse>
				<verse number="20">Tanaaf Herodis waan akka Yoh. aannis nama qajeelaa fi qulqulloo ta'e beekuuf isa sodaatee, eesise. Innii adoo hojjaa dubbii Yoh. aannis dhagayu cufa guddoo rifateellee, ammoo silaa isa caqasuu fedha.</verse>
				<verse number="21">Herodiyaas guyyaa qaabachaa dhaloota ufiitii jedhee, bulchoota lafaa gugurdoo, warra matooma loltuu waraanaatii fi warra jajjabaa Galiilaa keessatti beekkaman cufa walit yaamee, jilaa guddoo tolfatee, hujiin isaa dansaan mullatte.</verse>
				<verse number="22">Intaltii Herodiyaas olseentee, sirbitee, Herodisii fi keessumaa isaa guddoo gammachiifte. Jennaan hayyuun intalaan, “Waanuma feete cufa gaafadhu, anin sii kennaa” jedheen.</verse>
				<verse number="23">Innii isii kakatee, “Waan atin na gaafate cufa, adoo moggaa lafa anin fiduu tokko taateellee, anin sii kenna” jedheen.</verse>
				<verse number="24">Isiin dhaxxee haadhaan, “Anin maan gaafachuu male?” jette. Jennaan isiin, “Mat. aa Yoh. aannis nama cuuphuu gaafadhu” jetteen.</verse>
				<verse number="25">Tanaaf isiin yoosuma urichee gara hayyuu deebitee, “Mat. aa Yoh. aannisii nama cuuphuu qorii guddoo keessa naa kaa'ii, ammumaan tana na kenni” jetteen.</verse>
				<verse number="26">Hayyuun guddoo laaleffatee, ammoo marroo kakuu ufitiif ammallee marroo keessumatiif dubbii isii diduu dadhabe.</verse>
				<verse number="27">Tanaaf hayyichii yoosuma warra waraanaa keessaa nama tokko ergee, “Meenii mataa Yoh. aannisii irraa kutii, koottiin” jedhe. Namii waraanaa kaan deemee, mana hidhaansaa dhaqee, mataa Yoh. aannisii mormatti irraa kutee,</verse>
				<verse number="28">qorii guddoo keessa kaa'ee, intalatti kenne, intaltii ammoo haadha ufitti kennite.</verse>
				<verse number="29">Jarii Yoh. aannis waan kaan dhageennaan deemee, reeffa Yoh. aannisii fuudhee awwaale.</verse>
				<verse number="30">Ergamtootii Yesusitti dachaatee, waan tolchitee fi waan barsiifte cufa isatti himte.</verse>
				<verse number="31">Innii warraan, “Lafa moggaatti nu yaasaa kophaa teteennee diqqoo boqonnaa” jedhe. Wantii akkanaatiif nama hedduutti olii gad yaa'aa tanaaf sagalee nyaachuu dadhabne.</verse>
				<verse number="32">Kophaa isaanii hoboloo keessa duudanii, lafa moggaa dhaqan.</verse>
				<verse number="33">Namii hedduun warra yaa'uu jiru argee warra hubatee, dira cufa keessaa miilaan ori'ee, warra duratti achiin ba'e.</verse>
				<verse number="34">Yesus hoboloo keessaa buunaan, gumii guddoo re'ee tissituu hinqamne fakkaattu argee na'eef. Innii waan hedduu warra barsiise.</verse>
				<verse number="35">Laftii galgaloomnaan, jarii isaa isatti dhufee, “Laftii moggaa, aduulleen ya dhiitee,</verse>
				<verse number="36">biyya gadi dhiisi, akka reeraa fi ollaa keessa yaa'anii waan nyaatan bitatan” jedhe.</verse>
				<verse number="37">Innii ammoo, “Isaniiyyuu waan warrii nyaatu kennaaf” jedhe. Warrii deebisee, “Yaaneetti qixxaa qarsii damoosa guyyaa dhibba lamaatiin binnaa ree, akka warrii nyaatu?” jedhan.</verse>
				<verse number="38">Innii warraan, “Isan qixxaa hagam qabdan? Me beenaa, ilaalaa” jedhe. Laallaan, “Qixxaa shanii fi qurxummii lama qamna” jedhan.</verse>
				<verse number="39">Jennaan Yesus biyya gargarii qoqoodee, “Buuyyoo dotii gubbaa tataa'aa” jedheen.</verse>
				<verse number="40">Jennaan biyyitii, fulaa garii dhibbaan, fulaa garii shantama shantamaan teteette.</verse>
				<verse number="41">Innii qixxaa shanii fi qurxummii lamaan taan guuree, gara Waaqaa ollaalee, eebbisee, qixxaa cacabsee, akka biyyaan gololchan jara isatti kenne. Ammallee qurxummii lamaanillee biyya cufaa qoode.</verse>
				<verse number="42">Namii cuftii nyaatee quufe.</verse>
				<verse number="43">Warrii hambaa qixxaatii fi qurxummiillee ta daduu kudhanii lamaa miyyuu guure.</verse>
				<verse number="44">Jarii dhiiraa ka qixxaa nyaate nama kuma shaniiti.</verse>
				<verse number="45">Yoma sun Yesus adoo gumii ufirraa galchuu, jara isaatiin, “Beenaa, hoboloo duudaa na dura gama galaanaa gara dira Betsayidaa taakkaa” jedheen.</verse>
				<verse number="46">Eegii biyyaan nagaatti jedhe ufii dhaqee gaara koree Waaqaa kadhate.</verse>
				<verse number="47">Laftii dukkanoomnaan, ka hoboloon jidduu galaanaa deemtuu, innii kophaa lafa godduutti hafe.</verse>
				<verse number="48">Akka warrii hoboloo keessatti marroo dhawaa bubbeetiif guddoo gaargala qabu argee, barraaqa dheeraa bisaan gubbaa deemaa dhufee, ka diqumaa bira hindabrin warraan ba'e.</verse>
				<verse number="49">Warrii ammoo ekeraa sehee iyye.</verse>
				<verse number="50">Warrii cuftii isa arginaan babakake. Jennaan Yesus warratti dubbatee, “Naa garaa jabaadhaa hinsodaatinaa” jedheen.</verse>
				<verse number="51">Innii hoboloo warraa seennaan, bubbeen callifte. Warrii akka takka hinargin maadeffate.</verse>
				<verse number="52">Mat. aan warraa waan duudeef akkii mamaa ka innii qixxaa suniin hojjate haga ammaa warraa hingale.</verse>
				<verse number="53">Galaana taakkinaan, lafa Genesaarexii dhufaan, hoboloo lafa godduu afaan galaanaatti hidhatan.</verse>
				<verse number="54">Akkuma isaan hoboloo keessaa bu'aniin, biyyitii akka Yesus ta'e hubatte.</verse>
				<verse number="55">Lafa sun cufa keessa ori'anii nama fayyaa hinqamne itillee irra kaa'anii fulaa isa itti dhagaan cufaatti itti geessan.</verse>
				<verse number="56">Fulaa innii seene cufa, ollaa, diraa fi lafa oobruu taanaanillee, nama fayyaa hinqamne geessanii fulaa gabaa kaa'an, akka handaara wayyaa isaa tuqan isa kadhatan; duuba namii isa tuqe cuftii infayye.</verse>
			</chapter>
			<chapter number="7">
				<verse number="1">Fariisotaa fi jarii seera beeku ka garii, ka Yerusaalem dhufee, gara Yesus dhaqe.</verse>
				<verse number="2">Warrii akka jarii isaa ka garii, adoo harka hindhiqatin yokaan xurii qabanuu sagalee nyaatan arge.</verse>
				<verse number="3">Wantii akkanaatiif akka aadaa jaarollee irraa baratee gula Fariisotaa fi Yihudiin cuftii, haga harka dhiqattuutti sagalee hin nyaattu.</verse>
				<verse number="4">Ammallee yo gabaa galaniillee ufi qulqulleessan malee sagalee hin nyaatan; ammallee aadaa dhibii hedduutti ta warrii qabu jira, ta akka dhiqaansa muduunuu, okkotee, eelee fi siree.</verse>
				<verse number="5">Tanaaf Fariisotaa fi jarii seera beekuu, “Jarii kee maaf aadaa jaarolee gula hin yaanee, harka xuriitiin sagalee nyaata?” jedhee isa gaafate.</verse>
				<verse number="6">Innii deebisee, “Isan kijibdoolee, Isaayaas ka waan keessan himee, dhugaa dubbate, ‘Gumiin tun afaan ufiitiin na ulfeesiti, garaan warraa ammoo naraa fagoo jira.</verse>
				<verse number="7">Dharaan na ulfeesiti; wantii akkanaatiif seera namaa akka dubbii Waaqaa barsiisan’ jedhe.</verse>
				<verse number="8">Isan seera Waaqaa lakkiftaniitti, aadaa namaa gula yaatan” isaaniin jedhe.</verse>
				<verse number="9">Ammallee warraan, “Isan seera Waaqaa akkuma dansaa lakkiftanii, aadaa teessan jabeesitan!</verse>
				<verse number="10">Museen, ‘Haatetii abbeetii saalfadhu, nama haadaa abbaan dubbii hamtuu jedhu ha ijjeesanii’ jedhe.</verse>
				<verse number="11">Isan ammoo, ‘Namii yo haadhaa abbaa isaatiin, wanni isan silaa narraa argattan, “Qurbaana” ’ (Akkas jechuun Waaqaa kennan jechuu).</verse>
				<verse number="12">Duuba isan itti deebitanii, akka innii haadhaa abbaa ufii qarqaaru ee'ee hinjettan.</verse>
				<verse number="13">Isan akkas dubbii Waaqaa marroo aadaa teessanitii fi lakkiftan, ammallee waan akkanaa kana hedduu tolchitan” jedheen.</verse>
				<verse number="14">Jennaan Yesus gumii ufii yaamee, “Isan cuftii na caqasaa, dubbii tiyya hubadhaa.</verse>
				<verse number="15">Wantii alaa nama seenaa ka nama xureessaa hinjirtu, waan yaada garaa namaa keessaa baatti ammoo nama xureessa.</verse>
				<verse number="16">Namii yo gurra qabaatee ha dhaga'uu” Isaaniin jedhe.</verse>
				<verse number="17">Innii biyya lakkisee mana seenee jennaan jarii isaa waan mammaassa sunii isa gaafate.</verse>
				<verse number="18">Innii, “Akka wantii alaa nama seenaa dandeettee nama hinxureessine, isaniilleen hinmidhaaffannee? Isan hinargitanii ree?</verse>
				<verse number="19">Mar. roo qalbii isaa hinseentuu, ammoo garaa isaa seentee keessaa baatuuf” jedhe. (Jecha kanaan Yesus akka sagaleen cuftii qulqulloo garsiise.)</verse>
				<verse number="20">Innii ammallee, “Waan nama keessaa baatti nama xureesa.</verse>
				<verse number="21">Wantii akkanaatiif herregii hamaan garaa namaa keessaa ba'a, cabanummaafaa, hannafaa, ijeechafaa, dhiiraa fi nadheen walbarachafaa,</verse>
				<verse number="22">dharraafaa, jallummaafaa, sobafaa, ceeradhabafaa, dhiibbifaa, arrabafaa, ufii saaditii fi daallummaafaa</verse>
				<verse number="23">wantii kun cuftii herrega namaa keessaa baati, ammallee nama xureesitti” jedhe.</verse>
				<verse number="24">Innii achii deemee, lafa ardaa Xiiroos dhaqee, mana tokko seene. Akka namii tokkolleen isa beeku hinfeennee, ammoo hindhokane.</verse>
				<verse number="25">Niitiin tokko ta intaltii isii diqqoon jinnii qabdu waan isaa dhageetee jennaan dhuftee miila isatti jidde.</verse>
				<verse number="26">Niitiin tun gosa Griikii, dhalootii isii ammoo Finiiqee, biyya Sooriyaa keessaa. Isiin akka innii jinnii intala isii keessaa baasu, Yesus kadhatte.</verse>
				<verse number="27">Yesus, “Eegii, qaraa ha ijoolleen quufututii, sagalee ijoollee duraa fuudhanii saree dura buusuun aadaanitii” jedhe.</verse>
				<verse number="28">Niitiin ammoo, “Dhuguma, Aabboo, sareelleen ammoo waan ijoollee irraa harca'e xarapheessaa jalaa, hambaa ijoollee in nyaatti” jetteen.</verse>
				<verse number="29">Innii isiin, “Mar. roo waan dansaa jetteef beenii gal, jinniin yaayyuu intala tee keessaa baatee” jedheen.</verse>
				<verse number="30">Isiin kaatee galtee, intala, jinniin keessaa baatee siree irra ciiftu agarte.</verse>
				<verse number="31">Jennaan Yesus lafa Xiiroosii dhiisee deemee, karaa Sidoontiin, lafa Dira kudhan jedhan keessaa ba'ee, gara galaana Galiilaa dhaqe.</verse>
				<verse number="32">Biyyitii nama afaanii gurrallee duudaa tokko isattiin dhuftee, akka innii harka isaa isa irra kaa'u kadhatte.</verse>
				<verse number="33">Yesus namicha gumii keessaa kophaatti fuudhee, quba ufii gurra isaa keessa kaa'ee, hancufa tufee, arraba isaa tuqe.</verse>
				<verse number="34">Gara Waaqaa ol millatee, hafuura baafatee, “Efaataa” jedhe. Akkas jechuun, “Banami!” jechuu.</verse>
				<verse number="35">Jennaan yoma sun gurrii isaa banamee, arrabii isaalleen hiikamee, innii akka dansaa dubbate.</verse>
				<verse number="36">Yesus ammoo, “Nama tokkolleetti hin himinaa” jedhee jabeessee warratti seeree, warrii ammoo aduma innii itti himuu haga innii hinhiminaa jedheellee irra haasa'e.</verse>
				<verse number="37">Namii waan kana dhaga'e cuftii guddoo mamee, “Innii waan cufa akka dansaa tolche, nama gurrii duudeellee indhageesisa, ka afaan duudanillee indubbachiisa” jedhan.</verse>
			</chapter>
			<chapter number="8">
				<verse number="1">Yoma sun keessa, gumiin guddoon sagalee hinqamne walti baatee, Yesus jara ufii yaamee,</verse>
				<verse number="2">“Anin gumii tanaa naha, waan isiin guyyaa sadii na waliin oolteef, ammallee waan isiin waan nyaattu hinqamneef.</verse>
				<verse number="3">Egerii yo beeluma tanaan galche, waan namii garii ka fagoo dhufee keessaa jiruuf karaatti gagagabdii” jedhe.</verse>
				<verse number="4">Jarii isaa, “Isii, namii danda'ee lafa gammoojjii tana keessatti gumii hagana geettu tana inquufsaa?” jedhe.</verse>
				<verse number="5">Innii, “Qixxaa hagam qabdan?” jedhe isaan gaafate. Jennaan warrii, “Torba” jedheen.</verse>
				<verse number="6">Jennaan gumii teteessisee qixxaa torbaanuu fuudhee Waaqaa galata galchee, qixxaa cacabsee jara isatti kennee, “Biyyaan gololchaa” jedhe. Jennaan jarii biyya gololche.</verse>
				<verse number="7">Warrii qurxummii didiqqoo tokko qaba; jennaan Yesus sullee eebbisee jara isaatiin “Biyyaa kennaa” jedhe.</verse>
				<verse number="8">Nyaatanii quufanii, hambaa daduu guguruddoo torba guutan.</verse>
				<verse number="9">Namii nyaate kuma afur. Jennaan Yesus biyya ufirraa galchee,</verse>
				<verse number="10">hoboloo seenee, jara isaa waliin lafa Daalmaanutaa jedhan dhaqe.</verse>
				<verse number="11">Fariisotii dhuftee, Yesusiin wa mormitee, laallachuuf, akka innii akeeka Waaqaa gubbaa isaan garsiisu isa gaafatte.</verse>
				<verse number="12">Innii maadefatee hafuura baafatee, “Dhalootii kun maaf akeeka barbaada? Dhugumaa anin akeeka tokkollee dhaloota kanaa hinkennu” jedhe.</verse>
				<verse number="13">Warra biraa deemee, hoboloo keessa seenee, gama kaanitti taake.</verse>
				<verse number="14">Jarii isaa qixxaa tokkochaa hoboloo keessaa qabu malee wareegaa dhibii ka isaan ga'uu fudhachuu hinqaabanne.</verse>
				<verse number="15">Yesus jara isaatiin, “Bukoo Fariisotaatii fi ta Herodis irraa ufi eegadhaa” jedhe.</verse>
				<verse number="16">Warrii ammoo, “Isii, innii waan qixxaa hinqamneef akkas jedhee” waliin jedhe.</verse>
				<verse number="17">Yesus waan warrii jedhe beennaan warraan, “Maaf waan qixxaa hinqamneef jettanii dubbattan? Ammallee hinbeettanii yokaan hinhubattanii? Qalbiin teessan guddoo wa hinhubattu.</verse>
				<verse number="18">Isan ila hinqabdanii hinagartanii? Gurra inqabdanii hindhageettanii? Isan homaa hinqaabattanii?</verse>
				<verse number="19">Gaafa anin qixxaa shan caccabsee nama kuma shanii nyaachisee, isan hambaa daduu hagam guurtan?” isaaniin jedhe. Jennaan warrii, “Kudhanii lama!” jedhe.</verse>
				<verse number="20">“Ammallee gaafa anin qixxaa torba caccabsee nama kuma afurii nyaachise, isan hambaa daduu hagam guurtan?” Jedheen. Warrii, “Torba” jedhe.</verse>
				<verse number="21">Innii warraan, “Isan ammallee hinhubanne ree?” jedhe.</verse>
				<verse number="22">Yesus fi jarii isaa Betsayidaa dhufanii, achiitti jarii tokko namicha ballaa tokko isattiin dhufee, akka innii isa tuqu kadhate.</verse>
				<verse number="23">Jennaan innii namicha ballaa kaan harka qabee, ollaa keessaa alaatti baasee, hancufa ila isatti tufee, harka irra kaa'ee, “Homaa gartaa?” jedhee gaafate.</verse>
				<verse number="24">Iltii banamnaan, innii millatee, “Ee'ee nama in argaa ammoo akka dansaa hubachuu hin danda'u muka yaa'uu jiru na fakkataa” jedhe.</verse>
				<verse number="25">Ammallee Yesus harka ufii ila isaa irra kaa'ee, duuba namichii millatee fayyee, waan cufa akka dansaa arge.</verse>
				<verse number="26">Yesus namichaan, “Beenii galii, ammoo ollaa sunitti hindeebin” jedheen.</verse>
				<verse number="27">Yesus jara ufii waliin ollowwaan lafa Qiisaariyaa Filiphos jedhan dhaqe. Karaatti jara ufii, “Biyyitii eennu naan jetti?” jedhe gaafate.</verse>
				<verse number="28">Warrii deebiseefii, “Namii garii Yoh. aannis nama cuuphuu siin jedha, ka garii Eliyaas jedha, ka garii ammoo raaga durii tokko jedhaa” jedhe.</verse>
				<verse number="29">Innii warra gaafatee, “Isan ufii eennu naan jettan?” jedhe. Jennaan Phexros, “Atin Kiristoos” jedheen.</verse>
				<verse number="30">Jennaan innii, akka nama tokkoleetti hinhimne warratti seere.</verse>
				<verse number="31">Jennaan innii warra barsiisee, “Ilmii namaa guddoo gaargaluu male, jaaroleen, qaallolee gugurdoo fi jara seera beekuulleen tuffatamee, ijjeeffamee, ammoo guyyaa sadeessoo du'a in ka'a” jedhe.</verse>
				<verse number="32">Innii jecha kaan diideessee dubbatee, Phexros isa kophaatti fuudhee, “Jecha kana hinjedhin!” jedhee dhowe.</verse>
				<verse number="33">Yesus ammoo garagalee, jara ufii laalee, hiccinnaa'ee Phexrositti dubbatee, “Narraa fagaadhu, Sheexaana! Atin waan Waaqaa hinherreddu, waan namaa callaa herredda” jedheen.</verse>
				<verse number="34">Jennaan Yesus jara ufii walti yaamee warraan, “Namii yo na gula deemuu fedhee, ha ufi mormatee, fannoo ufii baatee na gula deemuutii.</verse>
				<verse number="35">Wantii akkanaatiif namii jireenna ufii baasuu fedhuu cuftii hindhaba, namii ammoo marroo tiyyaa fi marroo oduu Dansaatiif jireenna ufii balleessu inargata.</verse>
				<verse number="36">Namii waan lafa tanaa cufa argatee ammoo lubbuu ufii yo dhabee maal baatiif?</verse>
				<verse number="37">Namii lubbuu ufiitii maal baasuu danadaa?</verse>
				<verse number="38">Nama dhaloota hamaa Waaqaa didu cubbichaa kana keessatti naa fi dubbii tiyyaallee didee, ilmii namaa gaafa ulfinna Abbaa ufitiin ergamtoota qulqulloo waliin dhufee isaallee hindida” jedhe.</verse>
			</chapter>
			<chapter number="9">
				<verse number="1">Ammallee innii warraan, “Dhugumaa dhugatiin, isanitti himaa, nama arma ejaaju kana keessa namaa adoo hindonee, Mootumaa Waaqaa ta humnaan dhuftu arguutti jira” jedhe.</verse>
				<verse number="2">Guyyaa jahaan duuba, Yesus Phexrosi, Yoh. aannisii fi Yaaqoob moggaatti fuudhee, gaara dheera gubbaa kophaa korsiise.</verse>
				<verse number="3">Fuula warraa duratti biftii isaa jijiramtee, wayaan isaa bibillixxee, akka namii danda'ee miicee hinaddeessine, adii caamaa taate.</verse>
				<verse number="4">Eliyaasaa fi Museen warratti mullattee, Yesus waliin haasofte.</verse>
				<verse number="5">Jennaan Phexros Yesusiin, “Ee'ee Aabboo! Arma jiraachuun keenna akkam dansaa! Kottaaa asiitti bultoo sadii midhaasiinaa, tokko teeti, tokko ta Museeti, taalleen ta Eliyaasiiti” jedhe.</verse>
				<verse number="6">Phexrosii fi jarii waahela isaalleen guddoo sodaatee jennaan, Phexros homaa jedhuu wallaalee akkas jedhe.</verse>
				<verse number="7">Duumansii dhufee, warratti gaadiseessee, qoonqoon duumanssa sun keessaa baatee, “Kunin ilma kiyya tokkochaa anin jaaladhuu, isa caqasaa” jette.</verse>
				<verse number="8">Yoma sun warrii ufi bira mimillannaan Yesus malee nama dhibii dhabe.</verse>
				<verse number="9">Adoo warrii gaara irraa gadi bu'uu jiruu Yesus, “Waan argitan kana haga anin ilmii namaa du'a keessaa ka'uutti nama tokkolleetti hinhiminaa” jedhe warratti seere.</verse>
				<verse number="10">Warrii dubbii isaa fudhaatee, “Du'a keessaa ka'iisii maan?” jedhee walgaafate.</verse>
				<verse number="11">Jennaan warrii isa gaafatee, “Warrii seera beeku maaf qaraa Eliyaasiitti dhufuu male jedha ree?” jedhe.</verse>
				<verse number="12">Yesus deebisee, “Ee'ee dhugumaa qaraa Eliyaasiitti akka waan cufaa midhaasu dhufa. Hataatuu malee barreessii keessatti maaf, ‘Ilma namaa tuffatanii guddoo gaargalchuu malan’ jedhan ree?</verse>
				<verse number="13">Anin ammoo isanitti himaa, Eliyaas qaraa dhufee, akkuma barreessiin jettuu warrii tokko waanuma fedhee isa tolche” jedhe.</verse>
				<verse number="14">Yesusii fi jarii isaa sadii waliin dhufee fulaa jara warraa kaan geennaan, gumii guddoo warra marsitu ammallee jara seera beeku ka taa'ee warraan walmorman arge.</verse>
				<verse number="15">Gumiin cuftii isa arginaan guddoo mamtee, isatti oritee nagaa fuute.</verse>
				<verse number="16">Jennaan innii, “Maan walmormitan?” jedhee gaafate.</verse>
				<verse number="17">Namii tokko gumii keessaa deebiseefii, “Aabboo, anin ilma kiyya, ka jinnii duudaa qabu, tokko sittiin dhufe.</verse>
				<verse number="18">Yo isa qabattu cufa lafaan dhoofteetti, hoomachii afaanii yaa'ee, ilkaan qaree goggoga. Anin akka keessaa baasan jara keellee kadhadhee, jarii ammoo keessaa baasuu dadhabe” jedhe.</verse>
				<verse number="19">Yesus warraan, “Isan warra dhugeeffachaa diqqoollee hinqamnee; haga yoomii anin isan waliin taa'a? Guyyaa hagam isan obsa? Nattiin koottaa” jedhe.</verse>
				<verse number="20">Gurbaa isattiin dhufan. Jinniin Yesus arginaan yoma sun gurbaa haharguftee, gurbaan lafa dha'ee, gangalatee, hoomachii afaanii yaa'e.</verse>
				<verse number="21">Yesus abbaa isaatiin, “Haga akkana ta'ee ganna hagam?” jedhe. Innii, “Ijoollummaa isatii jala qabee,</verse>
				<verse number="22">marroo hedduu jinniin akka isa ijjeeftuu ibiddaa fi bisaan keessa isa buuftee, yo dandeette, nuu nahii nu qarqaar” jedheen.</verse>
				<verse number="23">Yesus isan, “Atin yo dandeette jettee? Nama dhugeeffatu wantii cuftii intaati” jedheen.</verse>
				<verse number="24">Yoma sun abbaan gurbaa iyyee, “Dhugeeffachaa inqaba, yo hingeenneellee, na qarqaar” jedheen.</verse>
				<verse number="25">Yesus akka gumiin ori'aa dachaatu arginaan, jinniin lolee, “Jinnii duudaa, afaanii gurra hinqamne, isa keessaa ba'i! Deebitee itti hindeebin!” jedheen.</verse>
				<verse number="26">Jinniin iyyitee, mucaa harguftee, keessaa baate. Gurbaan akka waan du'ee taanaan, namii hedduun, “Gurbaan yaayyu du'e” jedhe.</verse>
				<verse number="27">Yesus ammoo harka isaa qabee, olfuudhee jennaan innii ka'e.</verse>
				<verse number="28">Eegee Yesus manaatti galee jennaan jarii isaa kophaatti, “Nu maaf jinnii hamtuu sun baasuu dadhabne” jedhee isa gaafate.</verse>
				<verse number="29">Innii itti himee, “Ta akkanaa tana kadhachaa fi agabuu malee dandaanii hinbaasan” jedheen.</verse>
				<verse number="30">Achii kanaan Galiilaa keessa yaa'an. Yesus akka namii tokkolleen fulaa innii jiru beeku hinfeene</verse>
				<verse number="31">Innii, “Ilma namaa harka namaatti dabarsaan kennanii, namiilleen inijjeesa, innii ammoo du'ee guyyaa sadeessoo inka'a” jedhee jara ufii barsiisuutti jira.</verse>
				<verse number="32">Warrii jecha kana hinhubannee, ammoo isaallee gaafachuu sodaate.</verse>
				<verse number="33">Eegee Qifirnaahom dhufaan. Mana duunnaan, Yesus “Karaa gubbaatti maan walhaasooftan?” jedhee isaan gaafate.</verse>
				<verse number="34">Warrii ammoo waan karaa gubbaatti, “Nu keessaa, eentu irra guddaa?” jedhee walmormeef incallise.</verse>
				<verse number="35">Innii gad ta'ee, jara kudhanii lamaanuu yaamee, “Namii nama qaraa ta'uu fedhu nama eegetiif hojjattuu nama cufaa ta'uu male” jedhe.</verse>
				<verse number="36">Da'ima diqqaa tokko Yaamee jidduu warraa dhaabee, ufiitti amnatee warraan,</verse>
				<verse number="37">“Namii marroo maqaa kiyyaatiif daa'ima akkanaa tokko jabeessuu na jabeessa; namii na jabeessu na hinjabeessu, ammoo ka na ergee jabeessa” jedhe.</verse>
				<verse number="38">Yoh. aannis Yesusiin, “Ee'ee Aabboo, nu nama tokko adoo innii maqaa keetiin jinnii baasuu arginee, waani innii nama keenna hintaniif isa dhowwine” jedhe.</verse>
				<verse number="39">Yesus ammoo, “Hindhowwinaa, namii maqaa kiyyaan hujji mamaa tolchu, ka eegii sun hameenna kiyya barbaaduu hinjiru.</verse>
				<verse number="40">Namii nuun hinmorkinee miila keenna.</verse>
				<verse number="41">Dhugumaa waan anin isaanitti himu, namii waan isan nama Kiristoossii taataniif, bisaan isan obaasuu, galata ufii hinuma argata.”</verse>
				<verse number="42">Yesus, “Namii ijoollee didiqqoo tana ta na dhugeeffattu gufachiisu, yo silaa dhakaa daakuu morma isatti hidhanii, galaana keessa buusan irra dansaa.</verse>
				<verse number="43">Yo harkii kee si wallaalchise ufirraa kutii, gati! Fulaa harka lamaan qabaattee gara qilee ibidda haga jiru hindhaamneetti galtuu, yo naafattee harka tokkoon jireenna barabaraa seente irra sii jirti.</verse>
				<verse number="44">Qilee sun keessaa raammoon nama nyaattuu hindootu, ibiddiilleen hindhaamu.</verse>
				<verse number="45">Ammallee yo miilii kee si wallaalchisee ufirraa kutii, gati! Fulaa miila lamaan qabaattee qilee ibidda haga jiru hindhaamne keessa si buusan, yo naafattee miila tokkoon jireenna barabaraa seente irraa sii jirti.</verse>
				<verse number="46">Qilee sun keessaa raammoon nama nyaattuu hindootu ibiddiilleen hindhaamu.</verse>
				<verse number="47">Yo ilti tee si wallaalchifte, ufii keessaa baasii; fulaa ila lamaan qabaattee qilee ibidda haga jiru hindhaamneetti galtuu, yo ila tokko qabaattee Mootuummaa Waaqaa argatte irraa sii jirti.</verse>
				<verse number="48">Qilee sun keessaa raammoon nama nyaattuu hindootu ibiddiilleen hindhaamu.</verse>
				<verse number="49">Akkuma sooriyoo sooddan qulqulleessanii, nama cufa ibiddaan qulqulleessan.</verse>
				<verse number="50">Sooddii dansaa, ammoo yo innii kura dhabe, maaliin deebichaanii kureessitan ree? Soodda ufii keessatti horaadhaa, nagaan waliin taa'a” jedhe.</verse>
			</chapter>
			<chapter number="10">
				<verse number="1">Jennaan Yesus artii ka'ee, lafa Yihudaatiifi galaana Yordaanos gama kaan dhaqe. Gumiin guddoon itti baanaani, innii akkuma amalaa ufii kaan warra barsiise.</verse>
				<verse number="2">Warrii Fariisotaa tokko, isa laaluuf gara isaa dhi'aattee, “Akkii namii niitii ufi jalaa baasuu aadaa moo aadaaniti?” jedhee gaafate.</verse>
				<verse number="3">Innii ammoo deebiseef, “Museen maan isanitti hime?” jedhe.</verse>
				<verse number="4">Warrii, “Muuseen eegii ‘Waraqata ufi jalaa baasiti itti kennani aadaa’ jedhee” jedhan.</verse>
				<verse number="5">Yesus ammoo warraan, “Mar. roo jabeenna garaa keessanitiif innii seera kana isaani barreesse.</verse>
				<verse number="6">Jalaqaba uumamaatti ammoo, ‘Waaqii dhiiraa fi nadheellee uume</verse>
				<verse number="7">marroo waan kanatiif dhiirti haadhaa abbaa ufii lakkiftee, niitii ufiitiin takkaa taati;</verse>
				<verse number="8">jarii lachuu nafa tokko ta'a.’ Tanaaf warrii amma nafa tokko malee lamaaniti.</verse>
				<verse number="9">Waan Waaqii walitti hidhee, namii gargarii hinbaasini” jedhe.</verse>
				<verse number="10">Manatti gallaani, jarii isaa ammallee waan dubbi taani isa gaafate.</verse>
				<verse number="11">Innii warraan, “Namii niitii ufii lakkisee ta dhibii fuudhulleen yaa niitii ufiiti cubbame;</verse>
				<verse number="12">ammallee niitiilleen yo dhiirsa jalaa baatee, namii dhibii heerumte, isiilleen yaayyu cubbuu tolchite” jedhe.</verse>
				<verse number="13">Akka innii harka ufii isaan irra kaa'uuf biyyitii ijoollee isaatiin dhufnaan, jarii isaa ammoo biyya dhowwe.</verse>
				<verse number="14">Yesus waan kaani arginaan dallanee warraani, “Ijoolleen haa natti dhuftuuti, hindhowinaa; Mootummaan Waaqaa ta warra akka ijoollee tanaa jiruuti.</verse>
				<verse number="15">Dhugumaa, waan ani isaniinti himu, namii akka ijoollee ufi tolchee Mootummaa Waaqaa hinfudhannee diqqoollee hinargatu” jedhe.</verse>
				<verse number="16">Innii ijoollee amnatee harka ufii mataa isaani irra kaa'ee isaani eebbise.</verse>
				<verse number="17">Adoo Yesus karaa gula deemuu, namichii tokko itti utaalaa dhufee fuula isaa duratti, jilbifatee, “Ee Aabbaa dansaa, akka jireenna barabaraa argadhu waan dansaa, anin maan tolchuu male?” jedhe gaafate.</verse>
				<verse number="18">Yesus deebisee isaani, “Ati maaf dansaa naan jetta? Eentu dansaa, Waaqaa tokkocha malee?</verse>
				<verse number="19">Ati akka seerii, hinijeesiin; dhiiraafi nadheen walbarate gaarayuu wali hintolfatiin; hinhatin; dhara hindhugeesin; nama hinsobin; haatetii abbeetii saalfadhuu jedhuu inbeetta” jedheen.</verse>
				<verse number="20">Innii ammoo deebisee, “Aabboo waan kana cufa ijoollumaa tiyyaa jalaqabee guutee” jedhe.</verse>
				<verse number="21">Yesus isa millannaan, isa jaalatee, “Waan tokko si duraa fittattee, beenii, waan qabdu cufa gurgurii, hiyyeeyii qoodii, horii gubbaa argattaa, duuba na gula koottii” jedheen.</verse>
				<verse number="22">Namichii kaani dubbii taan dhageennaan waani horii guddaa qabuuf, fuula yakkatee kumuuddaa itti dhaabate.</verse>
				<verse number="23">Yesus mirgaa bitaa millatee, jara ufitiini, “Akam jabaatti, akka dureeyyiin Mootummaa Waaqaa argattu!”</verse>
				<verse number="24">jarii isaa dubbii taan guddoo maadefate. Yesus ammoo warraan, “Isii ijoollee, argachaani Mootummaa Waaqaa akam jabaatti!</verse>
				<verse number="25">Fulaa dureesi Mootummaa Waaqaa argatuu gaala qaa'a limmee seenuti irra laafa” jedhe.</verse>
				<verse number="26">Warrii guddoo mamee waliin, “Eentu baafamu danda'a ree?” jedhe.</verse>
				<verse number="27">Yesus warra millate, “Dhuguma namaani hintaatu, ammoo wantii namaani hintaane Waaqaani intaati” jedhe.</verse>
				<verse number="28">Jennaan Phexros isaan, “Laalii, nu waan cufa lakimnee si gula yaanne” jedhe.</verse>
				<verse number="29">Yesus ammoo deebisee, “Dhugumaa, waan ani isaanitti himu, namii marroo tiyaafi marroo oduu dansaatii jedhee, warra ufii, yokaan obbooleeyyani, haadhaa abbaafa, ijoolleefa, oobruufaa, lakisee cuftii,</verse>
				<verse number="30">marroo dhibba tokkoo hagasi irra argata. Innii bara kanaa, maneenifa, obbooleeyanfa, haadhafa, ijoolleefa, oobruule, argata gaargala walini, ammallee takkaa tanaa jireenna barabaraa argata.</verse>
				<verse number="31">Ammoo namii hedduun ka amma nama qaraa, hegeri nama eegee ta'a; ka amma ammoo nama eegee, hegeri ka qaraa ta'a” jedhe.</verse>
				<verse number="32">Yesusii fi jarii isaa gara Yerusaalem dhaquuf karaa gula yaa'anii olqabataan, innii yo suni warra dura deemuu jira. Jarii isaa mamee; namii isa gula yaa'ulleen sodaate. Innii ammallee jara kudhani lamaanuu kophaatti yaamee, waan isatti dhufuu jiraa warratti himee,</verse>
				<verse number="33">“Ilaalaa, nu Yerusaalemiti olqabannaa, ilma namaa harka qaallolee gugurdotii fi jara seera beekuti kennani. Warrii du'a itti muree harka gosa dhibiti kenna.</verse>
				<verse number="34">Duuba isa gooyyeesanii, hancufa itti tufanii, lichoon dhaananii, ijjeesani, innii ammoo guyyaa sadiin duuba du'aa inka'a” jedhe.</verse>
				<verse number="35">Jennaan Yaaqobii fi Yoh. aannis, ilmaan Zabdiyos isatti dhihataani, “Abboo waan tokko nu tolchi” jedhaniin.</verse>
				<verse number="36">Jennaan inni warraani, “Akka ani maan isanii tolchu fetaan?” jedheen.</verse>
				<verse number="37">Warri isaan, “Nu lachuu mirgaa bitaa kankee finna kankee keessa tatahu feena” jedhe.</verse>
				<verse number="38">Yesus, “Waan kadhaattanillee hin beettan. Isan buduunu aninii dhuguun dandeettani indhuddani? Yokaan battisoo aniin battifamu battifamu indaandettani?” warraan jedheen.</verse>
				<verse number="39">Warri, “Indaandenna” jedhani. Yesus, “Buduunuu ani dhuguun dandettani hin dhuddanini battisoo anini battifamee hin battifamtani</verse>
				<verse number="40">ammoo akki mogaa tiyya ta mirgaatii fi ta bitaatiin tata'ani tiyyaaniti, ta warra qaraa midhaasaniif” isaaniin jedhe.</verse>
				<verse number="41">Jarii kudhannani kaan akkasi dhageennaan, Yaaqoobii fi Yoh. aannisitti dallane.</verse>
				<verse number="42">Yesus jara walti yaamee, “Isan hinbeettani, akka namii silaa gosa dhibii moohatu warra dabsu, ammallee akka jarii gugurdaani jabeenna ufii warraa agarsiisu.</verse>
				<verse number="43">Taatuulle isan akkasiniti, ammoo ka isan keessaa guddaa ta'uu fedhuu, hojjataa keessan ta'uu male.</verse>
				<verse number="44">Ammallee ka isan keessaa nama qaraa ta'uu fedhuu hojjataa nama cufaa ta'uu male.</verse>
				<verse number="45">Wantii akanaatiif ilmi namaalleen akka hojjataniif hindhumnee, ammoo akka namaa hojjatee, lubbuu ufii marroo nama hedduutiif baasuuf dhufe male” jedhe.</verse>
				<verse number="46">Yesusii fi jarii isaa gumii guddoo waliin dira Yerikoo dhufan. Yo Yerikoo ba'aan, in yaana jedhaanii namicha ballaa tokkootti, ka Barxiimewosii ilma Ximeewosii jedhaniin, dhaattuu karaa taa'ee kadhachuuti jira.</verse>
				<verse number="47">Innii, Yesus akka innii nama biyya Naazireeti dhagenaani iyyee, “Yesus! Ilma Daawitii, naa naa'ii” jedhe.</verse>
				<verse number="48">Namii hedduun isa dubbachuu dhowee, “callisi” jedheen. Innii ammoo hagasille irra iyyee, “Ilma Daawitii, naa na'ii” jedheen.</verse>
				<verse number="49">Yesus miila dhaabatee, “Gadi yaamaa” jedhe. Warrii namicha ballaa kaan yaamee, “Garaa jabaadhuu, ka'ii, innii si yaamuu jiraa” jedhaniin.</verse>
				<verse number="50">Innii wayaa ufii lafa buusee, olce'ee ka'ee, gara Yesus dhufe.</verse>
				<verse number="51">Yesus isaani, “Anaa maan sii tolchu feeta?” jedheen. Ballaani kaan deebisee, “Aabboo, ani lafa arguu fedha” jedhe.</verse>
				<verse number="52">Jennaan Yesus isaani, “Beeni, dhugeeffachaan tee laa si fayyiftee” jedhe. Innii hojjuma sun lafa argee, faana Yesusii karaa gula deeme.</verse>
			</chapter>
			<chapter number="11">
				<verse number="1">Warrii Yerusaalemitti galuuf, Betfaagee fi Bitaanyatti, fulaa Gaara Ejersaa jedhaniitti dhi'aannaan, Yesus jara ufii keessaa nama lama ergee,</verse>
				<verse number="2">“Ollaa isan dura jiru olduudaa, duuba yo olduuddanii, bukura harree, ka hidhaansaatti jiru, ka takka illenjisin agartan, hiikaa koottaan.</verse>
				<verse number="3">Yo namii, ‘Maaf hiittan?’ isaniin jedhee, ‘Aabbootti fedha, ammallee innii indeebisa’ jedhaan” jedhe.</verse>
				<verse number="4">Warrii ka'ee yaa'ee, bukura harree, ka hidhaansaatti jiru argee, jennaan hiike.</verse>
				<verse number="5">Namii achi ejaajju, “Bukura maaf hiittan, maan tolchittan?” Jedhee gaafate.</verse>
				<verse number="6">Warrii ammoo waan Yesus jedhe, isaanitti himnaan jarii warra gad lakkise.</verse>
				<verse number="7">Jennaan warrii bukura harree kaan Yesusittiin dhufee, wayaa ufii raroo tolchanii Yesus yaabbate.</verse>
				<verse number="8">Namii hedduun wayaa ufii karaa keessa afee, ka garii ammoo dameelee mukaa ciree, karaa keessa afe.</verse>
				<verse number="9">Warrii isa dura yaa'uu fi ka isa duuba yaa'uulleen, “Waaqaa faarsaa! Namii maqaa Aabbootiin dhufu la eebbifame!</verse>
				<verse number="10">Waaqii Mootummaa Aabboo keenna Daawitii, ka dhufuu jiru eebbifamaa! Waaqaa guddaa gubbaa faarsaa!” jedhan.</verse>
				<verse number="11">Yesus Yerusaalem seenee Mana Waaqaa dhaqe. Waan cufa mimillatee, marroo aduun dhiiteef, jara ufii kudhanii lamaan waliin Bitaanya dhaqe.</verse>
				<verse number="12">Boriyyaa, warrii Bitaanyaan baanaan, Yesus beela'e.</verse>
				<verse number="13">Jennaan muka odaa ka baala qabu tokko, fagootti argee, midhaan irraa argadhaa badaa? Jedhee laalu dhaqe. Achi geennaan, waan yo'ii odaan bilchaatu hinga'iniif, baala malee homaa irraa dhabe.</verse>
				<verse number="14">Innii yoosuma odaa kaaniin, “Itti deebi'ee namii tokkolleen midhaan sirraa hin nyaatinii been!” jedhe. Jennaan jarii isaa akka innii waan kaan jedhee dhagaye.</verse>
				<verse number="15">Yerusaalem ga'anii jennaan Mana Waaqaa seenee, gumii Mana Waaqaa keessatti wa gurgurattuu fi ta bitattuullee achii hadhee, xarapheessaa nama beesee jijiraatuutii fi barcumaa nama sabaliisa gurguruullee garagagalche.</verse>
				<verse number="16">Namii tokkolleen mi'a baatee akka Mana Waaqaattii hinbaanee dabruu dhowwe.</verse>
				<verse number="17">Duuba warra barsiisee, “ ‘Manii kiyya gosa cufaa mana eebbaa jedhamee yaamama’ jecha jedhu hinbarreessiinee? Isan ammoo goda hattuu tolchitan” jedheen.</verse>
				<verse number="18">Qaallolee gugurdoo fi jarii seera beeku waan kaan dhageennaan karaa isaan ijjeesan malatan. Ammoo marroo barsiisaan isaa garaa gumii cufaa tuxxee gumiin barsiisa isaa maadefatteef isa sodaatan</verse>
				<verse number="19">Laftii galgaloomnaan, Yesusii fi jarii isaa dira keessaa ba'e.</verse>
				<verse number="20">Ganamaa adoo karaa suniin dabranuu, odaa hidduma waliin goge argan.</verse>
				<verse number="21">Phexros yoosuma waan ta'e qaabatee, “Aabboo, laali, odaan atin abaarte kaan ya gogogee” jedhe.</verse>
				<verse number="22">Yesus deebisee warraan, “Waaqaa dhugeeffadhaa.</verse>
				<verse number="23">Dhugumaa, waan anin isaniin jedhuu, namii adoo hinmamin gaara kanaan, ‘Armaa buqqa'ii, galaana keessa bu'i’ jedhee, yo wantii innii jedhe akka taatuuf dhugeefatee, wantii sun inguutamtiif.</verse>
				<verse number="24">Tanaaf waan anin isanitti himuu; waan Waaqaa kadhattan cufa akka argattan dhugeeffadhaa, duuba inuma argattanii.</verse>
				<verse number="25">Ammallee, yo Waaqaa kadhattani dhaabattan cufa, yo namii isan dabse jiraatee, namaa araarama, akka Abbaan keesan ka gubbaalleen wallaala keessan isanii araaramu.</verse>
				<verse number="26">Yo isan namaa araaramu diddanii, Abbaan keessan ka gubbaa jiruulleen wallaala keessan isanii araaramuu didaa” jedhe.</verse>
				<verse number="27">Warrii ammallee Yerusaalem dhaqee, adoo Yesus Mana Waaqaa keessa dedeemuu qaallolee gugurddoo, jara seera beekuu fi jaaroleen dhibiilleen isatti dhuftee;</verse>
				<verse number="28">Yesusiin, “Jabeenna kamiin waan kana cufa tolchita? Yokaan, eentu jabeenna kana sii kenne, akka waan kana cufa tolchitu?” jedhaniin.</verse>
				<verse number="29">Yesus ammoo deebisee, “Anilleen waan tokko isan gaafadhaa; natti himaa, duuba anilleen jabeenna waan kana cufa toolchuun isanitti himaa.</verse>
				<verse number="30">Cuuphaan Yoh. aannisii Waaqaa irraa dhufte moo nama irraa dhufte? Natti himaa” jedheen.</verse>
				<verse number="31">Warrii walmormee waliin, “Waaqaa irraa dhufte yo jennee, ‘Yoos isan maaf isa hindhugeefatinaa ree?’ nuun jedhaa,</verse>
				<verse number="32">akkamiin, ‘Nama irraa dhufte’ jenna ree?” jedhan. Waan gumiin cufa Yoh. aannis raaga jettee fudhatteef sodaatan.</verse>
				<verse number="33">Tanaaf, “Nu hinbeennu” jedhanii Yesussii deebisan. Jennaan Yesusiilleen, “Yoos, anilleen jabeenna waan kanaan tolchu isanitti hinhimu” jedheen.</verse>
			</chapter>
			<chapter number="12">
				<verse number="1">Jennaan Yesus mammaassan isanitti himee, “Namii tokko oobruu weyinii facaasee, dallaan marsee jaaree, boolla weynii keessatti cacarasaan qotee, siree irra taa'anii eegan itti jaaree, akka yo midhaan muraan warra waliin qoodatu harka jara oobruu hojjatuutti lakkisee, lafa dhibii dhaqe.</verse>
				<verse number="2">Muraansii geennaan, hojjataa tokko jara oobruu hojjatuutti erge.</verse>
				<verse number="3">Warrii kaan isa qabee dhaanee, harka duwwaa gusse.</verse>
				<verse number="4">Ammallee abbaan hojjataa dhibii warratti erge. Isallee mataa dhodhoosanii ceersan.</verse>
				<verse number="5">Ammallee ka dhibii itti ergee, isallee ijjeesan. Ammallee nama hedduu dhibiillee itti erginaan, ka garii dhaanan, ka garii ijjeesan.</verse>
				<verse number="6">Innii ammallee nama dhibii qaba, sun ilma isaa tokkocha innii jaalatuu. Inni, ‘Eegee warrii ilma kiyya insodaata’ jedhee, isa erge.</verse>
				<verse number="7">Jarii oobruu weynii hojjatu kaan ammoo, ‘Kunin ka abbaa oobruu weynii dhaaluu, koottaa inijeemnaa, duuba dhaaltii teenna taatii’ waliin jedhan.</verse>
				<verse number="8">Warrii isa qabee ijjeesee, reeffa isaa oobruu weynii keessaa baasee alaatti darbate.</verse>
				<verse number="9">Abbaan oobruu maan tolcha yoos? Innii dhufee, jara oobruu hojjatu balleessee, oobruu ammoo harka nama dhibiitti kennata.</verse>
				<verse number="10">Barreessii tana dubbii Waaqaa keessatti takkuma hindubbimnee? dhakachii ijaartuun tuffattee didde yaayyu dhakaa cufa irra jabaa ta'e.</verse>
				<verse number="11">Tunilleen hujii Aabbooti ila teenna duratti wantii kun waan mamaati” jedhe.</verse>
				<verse number="12">Akka innii dubbii tana warraa jedhee, mammaakee beennaan, jarii Yihudii gugurddaan Yesus qabuu fedhee; ammoo gumii sodaatee, lakkisee biraa yaa'e.</verse>
				<verse number="13">Waan innii dubbatu afaan fuudhaanii qabuuf jedhanii, Fariisotaa fi jara Herodisillee keessaa nama garii isatti ergan.</verse>
				<verse number="14">Warrii dhufee isaan, “Aabboo, akka atin nama dhugaa nu inbeenna, guddinna namaallee hin yaaltuu; fuula namaallee hinilaaltuu, ammoo karaa Waaqaa akkuma dhugaa nama barsiifta, akkii Qeesarii qaraxa baasan aadaa moo aadaaniti?</verse>
				<verse number="15">Inbaamna moo hinbaamnu?” jedhanii gaafatan. Innii ammoo kijiba warraa beennaan, warraan, “Maaf na laallattan? Me, qarsii tokko na garsiisaa” jedhe.</verse>
				<verse number="16">Tokkoon dhufanii jennaan innii, “Mat. aa eenuutti gubbaa taa'a?” jedhe warra gaafate. Jennaan warrii, “Mat. aa Qeesarii” jedhe.</verse>
				<verse number="17">Yesusiilleen, “Yoos waan Qeesarii, Qeesarii baasaa, waan Waaqaa ammoo, Waaqaa baasaa” isaaniin jedhe. Warrii guddoo waan isaa mame.</verse>
				<verse number="18">Saduqoonnii garii ta, “Du'aa ka'iisii hinjiru” jettu, Yesusiitti dhuftee,</verse>
				<verse number="19">“Aabboo, ‘Namii tokko niittii fuudhee adoo ilmee hinuumatin yo irraa du'ee, obbooleessii isaa niitii sun dhaalee obbooleessa ufiitii ilmee uumuu male!’ jedhee, Muuseen seera keessatti la nuu barreesse.</verse>
				<verse number="20">Duuba, obbooleeyyan torbatti jira; ka qaraa niitii fuudhee, ilmee malee du'e.</verse>
				<verse number="21">Ka lameessoolleen fuudhee, adoo ilmee hinuumatin irraa du'e. Ka sadeessoolleen fuudhee akkasuma ilmee malee du'e.</verse>
				<verse number="22">Jarii torbaanuu isii fuunaan ilmee hinarganne; eegee niitiilleen doote.</verse>
				<verse number="23">Jarii torbaanuu isii la fuudhee, duuba gaafa du'aa ka'iisaa isiin niitii eennuu taati?” jedhan gaafatan.</verse>
				<verse number="24">Yesus deebisee warraan, “Isan guddoo walaaltan! Wantii akkanaatiif isan dubbii Waaqaatii fi humna Waaqaallee hinbeettan.</verse>
				<verse number="25">Gaafa du'a keessaa ka'an, akka ergamtoota Waaqaa ta gubbaa ta'an malee, wali hin fuudhan.</verse>
				<verse number="26">Ammoo akka warra du'e kaasan kitaaba Musee keessaa, fulaa waan gurbii bobeettuu berreessan keessattii takkuma hindubbimnee? Akka Waaqii ‘Anin Waaqaa Abrahaam, Waaqaa Yisihaqitii fi Waaqaa Yaaqoobii’ jedhe.</verse>
				<verse number="27">Innii Waaqaa warra du'eetiiniti, Waaqaa warra jiruu malee; isan guddoo walaaltan” isaaniin jedhe.</verse>
				<verse number="28">Jara Seera beeku keessaa, namii tokko warra waldide dhageennaan, ammallee akka Yesus akka dansaa warraa deebisee beennaan, isa gaafachuuf gara isaa dhufee, “Seera kamiitti seera cufa irra jabaa?” jedhe.</verse>
				<verse number="29">Yesus deebiseefii, “Seerii seera cufa irra jabaa kanaa, Me Israa'el, dhagayi! Aabboo Waaqii keenna Abbaa tokkocha.</verse>
				<verse number="30">Aabboo Waaqaa kee garaa kee cufaan, lubbuu tee cufaan, qalbii tee cufaan, jabeenna kee cufaan jaaladhu.</verse>
				<verse number="31">Lammeessoon ammoo, ‘Ollaa kee akka ufi jaalattu jaaladhu!’ ka jedhu. Seerii kana lamaan irra jabaa hinjiru” jedhe.</verse>
				<verse number="32">Namii Seera beeku kaan ammoo Yesusiin, “Dhuguma baanta, Aabboo, ‘Atin ka Waaqaa tokko malee ka dhibiin hinjiru’ jettee, waan dhugaa dubbatte.</verse>
				<verse number="33">Ammallee akkii isa garaa cufaan, qalbii cufaan, jabeenna cufaan jaalatan, ammallee akkii nama cufa akkuma mataa ufi jaalatan, sooriyoo gosa cufaa irra wa baati” jedhe.</verse>
				<verse number="34">Yesus akka innii qalbiin deebise arginaan, “Atin Mootummaa Waaqaa irraa fagoo hinjirtu” jedheen. Eegii sun, namii cuftii isa gaafachuu sodaate.</verse>
				<verse number="35">Adoo Mana Waaqaa keessatti nama barsiisuu, Yesus, “Jarii Seera beeku akkam, ‘Kiristoon ilma Daawitii’ jechuu danda'e?</verse>
				<verse number="36">Daawit ufiiftuu, Hafuura Qulqulloo keessa, ‘Aabboon Abbaa kiyyaan, haga anin nyaapha kee miila kee jala naquutti, gama kiyya ka mirgaatiin taa'i’ la jedhee.</verse>
				<verse number="37">Daawit eegii ufiiftuu ‘Aabboo’ jedhee isa yaamee; Yesus akkamiin ilma isaa ta'e ree?” jedhe. Gumiin yo sun guddoo gammachuun isa dhageette.</verse>
				<verse number="38">Adoo warra barsiisuu, Yesus, “Jara Seera beeku, ka wayaa dhedheertuu naqatee lafaan haraa yaa'u, ka fulaa gabayaatti akka namii gad jedheef nagaa isaan fuudhu jaalatu, ammallee ka,</verse>
				<verse number="39">mana waldeennaa keesaatti fuula dura fulaa ulfinnaa tataa'uu jaalatu, ka jila keessatti fulaa dansaa tataa'u fedhu kana eegadhaa!</verse>
				<verse number="40">Warrii warra horii haadha hiyyeessaa irraa hobbaassee, nama sobuuf, kadhachaa ufii dheeressu. Wallaala takka hinargin warratti muran” jedhe.</verse>
				<verse number="41">Yesus fulaa horii Waaqaa baasan keessa buusan taa'ee, gumii horii baaftu laale. Dureeyyiin hedduun horii guddaa keessaa buufte.</verse>
				<verse number="42">Niitiin hiyyeetiin dhiirsa hinqamne takka dhuftee, duruuruu lama ta beessee tokko taatu, keessa buufte.</verse>
				<verse number="43">Innii jara ufii yaamee, “Dhuguma, isaniitti himaa, Niitiin hiyyeetiin tun nama cufa irra horii baafte.</verse>
				<verse number="44">Wantii akkanaatiif warrii cuftii horii ufii guddaa keessaa waan irraa hafe baase; isiin ammoo, hiyyuma ufii keessaa, horii waan qabdu cufa baafte” jedhe.</verse>
			</chapter>
			<chapter number="13">
				<verse number="1">Adoo Yesus Mana Waaqaa keessaa ba'uu, jiruu jara isaa keessaa namii tokkoo, “Aabboo, dhakaayyee dadansaa manaan jaaran tana daawadhu!” jedhe.</verse>
				<verse number="2">Yesus deebisee isaan, “Manneen gugurdoo tana agartaa? Dhakaan tokkolleen wal irratti hinhafu; cufa gargarii jissanii” jedheen.</verse>
				<verse number="3">Adoo Yesus Gaara Ejersaa gubbaa Mana Waaqaatti garagalee taa'uu, jiruu, Phexros, Yoh. aannisii, Yaaqobii fi Indriiyaas kophaatti isa gaafatan.</verse>
				<verse number="4">“Gaafa wantii kunin taatu nutti hima; ammallee, yo wantii kunin cuftii dhi'aatte akeeka akkamitti dhufa?” jedhaniin.</verse>
				<verse number="5">Yesus deebisee warraan, “Akka namii tokkolleen isan hinsomne eegadhaa!</verse>
				<verse number="6">Namii hedduun maqaa kiyyaan dhufee, ‘Anin Kiristoos’ jedhee nama hedduu soba.</verse>
				<verse number="7">Ammoo lolaa fi oduu lolaallee yo dhageettan hinrifatinaa. Wantii kun qaraa dhufuu maltee, ammoo ammallee guyyaan muummee hingeenne.</verse>
				<verse number="8">Gochii kaatee gossaan walhaati, laftii lafaan walhaati; laftii fulaa hedduun in chochooti, beeltiilleen indhufti, wantii kun ammoo gaargala qaraati.”</verse>
				<verse number="9">“Ammoo isan ufi eegadhaa, wantii akkanaatiif namii isan qaqabee koraatti isan geessa, mana waldeennaa keessaalleetti marroo tiyyaaf isan dhaanan; akka warra duratti dhugeesitan hayyuu fi jaallaba dura ejaajjitan.</verse>
				<verse number="10">Qaraa fiixee oduu Dansaa gosa cufaatti odeessuu malan.</verse>
				<verse number="11">Ammallee yo guuraanii qorsumaa isan geessan cufaa, waan jettan duratti hin yaadinaa! Waanuma yo sun isanitti kennaan dubbadhaa malee; wantii akkanaatiif ka dubbatu isaniinti, Hafuura Qulqulloo malee.</verse>
				<verse number="12">Yo sun obboolessii obbooleessa ufii dabarissee ijeechaa kenna, abbaan ilma ufii dabarsee kenna, ijoolleelleen warra ufii irratti kaateetti ijjeesisifti.</verse>
				<verse number="13">Namii cuftii marroo tiyyaaf isan jibba, namii ammoo haga muummee obsee taa'uu inbaha” isaaniin jedhe.</verse>
				<verse number="14">Yesus, “Ammoo yo waan jibban ta nama rifachiisaa, ta fulaa taa'uu himmalin teettu argitanii, namii dubbisu ha hubatuu! Warrii Yihudaa keessa jiru ha gaareenitti baqatuu!</verse>
				<verse number="15">Namii mana gubbaa jiru gad bu'ee, mana seenee homaa mana keessaa hinfudhatin.</verse>
				<verse number="16">Namii oobruu keessa jiruulleen, wayaa fudhachuuf hingalin.</verse>
				<verse number="17">Guyyaa sun ammoo nadheen garaacha qabduu fi ta hoosiftu akkamii gaargala!</verse>
				<verse number="18">Ammoo akka wantii kun yo gannaa hintaanee kadhadhaa.</verse>
				<verse number="19">Wantii akkanaatiif guyyaa sun gaargala haga Waaqii lafa uumee haga arrdhallee namii takka hinargin dhufa. Wantii akkasi itti deebitee lafa hindhuftu.</verse>
				<verse number="20">Yo silaa Aabboon guyyaa sun gabaabsuu dhibaatee, namii tokkolleen hinbahu; amma ammoo marroo nama foohatee suni jedhee innii ya guyyaa gabaabse.</verse>
				<verse number="21">Duuba, yo namii tokkolleen, ‘Laalaa, Kiristoos arma jiraa!’ yokaan ‘Laala, innii achi jiraa!’ jedhee, hindhugeeffatinaa.</verse>
				<verse number="22">Kiristoos dharaatii fi raagootii dharaa ka'aniitti, yo danda'an warra Waaqii foohateellee sobanii akeekaa fi mamiisa dharaa agarsiisan.</verse>
				<verse number="23">Ammoo isan eegadhaa! anin waan cufa duraattuu yaayyu isanitti himee” jedhe.</verse>
				<verse number="24">Yesus ammllee dubbatee, “Bara sun eegii gaargala sunii, aduun indukkanoofti, ji'iilleen itti deebi'ee hin ibsu.</verse>
				<verse number="25">Urjiin cuftii Waaqaa irraa gad harcaati, jabeennii Waaqaa gubbaa cufa inraafama.</verse>
				<verse number="26">Duuba ilmii namaa jabeennaa fi ulfinna guddaan duummansa keessaa adoo dhufuu inargan.</verse>
				<verse number="27">Innii ammoo ergamtoota Waaqaa irraa ergee, Warra Waaqaa foohame gama cufaa, haga muummee Waaqaa lafatii asi cufa walti guura” jedhe.</verse>
				<verse number="28">Yesus amma ammoo “Mammaassa tokko odaa irraa baradhaa! Yo dameen isaa lattee baala baaftee, akka caamsaan dhi'aatee inbeettan.</verse>
				<verse number="29">Akkasuma isaniilleen ammoo, yo waan kana cufa ka ta'uu argitan, akka guyyaan dhi'aatee diqumaa balbala hinga'in beekaa!</verse>
				<verse number="30">Dhuguma, isaniitti himaa, haga wantii kun cuftii guutamtuutti dhalootii kun hindabru.</verse>
				<verse number="31">Lafaa fi gubbaalleen indabartii, dubbiin tiyya ammoo haguma jirtu hindabartu” jedhe.</verse>
				<verse number="32">Yesus ammallee “Guyyaa fi yo sun ammoo Abbaa kiyya tokkocha malee, namii tokkolleen hinbeeku, ergamtootii gubbaalleen yokaan ilmiilleen.</verse>
				<verse number="33">Isan guyyaa sun hinbeettan, tanaaf eegadhaa! hinrafinaa!</verse>
				<verse number="34">Wantii kunin akka nama warra ufii dhiisee, himaltuu deemuu ka'ee jirti. Innii warra ufii lakkisee jabeenna hojjatootaa kennee, tamu tokko tokkoon hujii kenneefii, nama balbala eeguulleen, ‘Hindagatinii rafii dammaqi balbala akka dansaa jabeessii eegi’ jedhee ajaje.</verse>
				<verse number="35">Tanaaf akka dansaa dammaqaa eegaa! Wantii akkanaatiif Abbaan manaa yoom akka dhufu, isuma galgala dhufu, isuma halkan guddoo dhufu, isuma baraaqa dheeraa dhufu, isuma gara afaan barii gulaatti dhufu hinbeettan.</verse>
				<verse number="36">Adoo isan quba hinqabnee dhufee, adoo isan rafuutti jiritanuu akka isan hinarginne.</verse>
				<verse number="37">Anin homa isaniilleen jedhu nama cufaanuu jedhaa, eegaadhaa!” isaaniin jedhe.</verse>
			</chapter>
			<chapter number="14">
				<verse number="1">Jila dabarsaatiif jila qixxaa bukoo ulfeesuuf guyyaan lama callaan ka hafee, qaallolee gugurddoo fi jarii seera beeku karaa Yesus malaan qabaani dhossaan ijjeessaniin mari'atani.</verse>
				<verse number="2">Warrii wali mari'atee, “Jila keessatti isa hinqamnu, akka biyyitii garagaltee lafa hingoonye” jedhe.</verse>
				<verse number="3">Bitaaniyaatti adoo Yesus mana namicha Simoon jedhanii ka qomaaxaa qabuu tokko keessa ta'ee sagalee nyaatuu, niitiin tokko dhadhaa qayyaa urgaa gatii guddoo tokko, duloo dooqaatti qabattee dhuftee, duloo taan cabsitee, dhadhaa kaan mataa Yesusiiti naxxe.</verse>
				<verse number="4">Namii garii ammoo dallanee waliin, “Dhadhaa kana maaf akkana balleessan?</verse>
				<verse number="5">Dhadhaa qayyaa kana silaa qarsii dhibba ja'a irra jirtuutti gurguranii, hiyyeeyii qooduu hin danda'anii” jedhanii isiin dheekkaman.</verse>
				<verse number="6">Yesus ammoo, “Isii irraa callisaa, maan irraa qabdani? Isiin waan dansaa naa tolchitte.</verse>
				<verse number="7">Warrii hiyyeeyiin guyyaa cufa isan waliin jira, yoma feetan waan dansaa tolchuuf hin dandeetan anin ammoo guyyaa cufa isan waliin hinjiru.</verse>
				<verse number="8">Isiin waan dandeetu naa tolchite, nafa kiyya dhadhaa dibdee, awwaalaa kurfeesitte.</verse>
				<verse number="9">Dhuguma, waan anin isanitti himuu, fulaa oduu dansaa itti odeessan cufaatti waan isiin tolchitteellee hinhiman, akka isii qaabattan” jedhe.</verse>
				<verse number="10">Jennaan Yihudaan namii biyya Keriyot, ka jara kudhanii lamaan kaan keessa jiru, Yesus dabarsee harka warratti kennuuf gara qaallolee gugurddoo dhaqe.</verse>
				<verse number="11">Waan kaan dhageennaan, warrii guddoo gammadee, horii isaa kenniitii buufate; jennaan Yihudaan harka warratti dabarsee isa kennuuf qoommii barbaade.</verse>
				<verse number="12">Guyyaan qaraa ka jila Qixxaa Bukoo hinqamnee geennaan, eegii ilme hoolaa ta Dabarsaa qalan, jarii isaa, “Hoolaa Dabarsaa akka nyaanuu, atin nuu eessa dhandhee Dabarsaa midhaasinu feeta?” jedhan Yesus gaafatan.</verse>
				<verse number="13">Jennaan innii jara isaa keessaa lama ergee, “Diratti duudaa! Nama dhiiraa ka buttee bisaanii baatu tokko argitanii; isa gula yaa'aa!</verse>
				<verse number="14">Manuma innii seenu olduudaa, abbaa manaatiin, ‘Aabboonii mani keessumaa ka ani jara kiyya waliin Dabarsaa keessatti nyaadhu meetii? siin jedha’ jedhaan.</verse>
				<verse number="15">Namichii sun mana mana guddaa gubbaa keessaa irraa balla'aa, ka mi'a qabu ka qaraa kurfeesan isan garsiisa. Artiitti nuu midhaasaa!” jedheen.</verse>
				<verse number="16">Jarii isaa sun lamaan ka'ee gara diraa dhaqee, akkuma innii jedheen waan kaan agartee, achitti sagalee Dabarsaa midhaasse.</verse>
				<verse number="17">Laftii galgaloomnaan, innii jara ufii kudhanii lamaanuu waliin dhufe.</verse>
				<verse number="18">Adoo warrii tata'ee sagalee nyaatuu, Yesus, “Dhuguma, isaniin jedhaa, isan keessaa, nama na waliin ta'ee sagalee nyaachuu jiru tokkotti, dabarsee harka nyaapha kiyyaatti na kenna” jedhe.</verse>
				<verse number="19">Warrii guddoo laalefatee, tokko tokkooni, “Na wa taatee dura?” jedhee gaafachu jala qabee.</verse>
				<verse number="20">Yesus ammoo warraan, “Jara kudhani lamaan na waliin qixxaa qorii keessaa tuqate nyaatu kana keessaa tokko isa.</verse>
				<verse number="21">Ilmii namaalleen akkuma qaraa duraani waan isaa berreessani du'uuf indeema; ammoo namicha harka ufiitiin dabarsee ilma nama harka nyaaphaatti kennu sunii gaargala! innii adoo durii hindhalannee dhaloota oolee irra jira” isaaniin jedhe.</verse>
				<verse number="22">Adoo warrii sagalee nyaachuutti jiruu, Yesus qixxaa fuudhee, eebbisee, cacabsee warratti kennee, “Hoodhaa, kunini nafa kiyyaa” jedhe.</verse>
				<verse number="23">Innii muduunuu fuudhee, Waaqaa galata galchee, warratti kennee, warrii cuftii muduunuu keessaa dhuge.</verse>
				<verse number="24">Innii warraani, “Kunin dhiiga kiyya, ka kakuu waldhaqisaa, ka nama hedduu jige.</verse>
				<verse number="25">Dhuguman isaniitti himaa, ani haga Mootummaa Waaqaa keessatti haareessa dhuguuttii deebi'ee daadhi weynii tana hindhugu” isaaniin jedhe.</verse>
				<verse number="26">Eegee Faaruu galataa faarsaani, gara Gaara Ejersa jedhan ol qabatan.</verse>
				<verse number="27">Yesus warraani, “Isaniini cuftii na dhiichanii baqattan. Wantii akkanaatiif barreessiin durii, ‘Anin tissituu ijeessee, hooliyyeen garagarii bittinoftii’ jette.</verse>
				<verse number="28">Ammoo eegi du'aa na kaasani, ani isan duratti Galiila dhaqa” jedhe.</verse>
				<verse number="29">Phexros isanii, “Adoo namii cuftii si dhiisee baqateellee ani si dhiisee hin baqadhu!” jedhe.</verse>
				<verse number="30">Yesus ammoo isaani, “Dhuguma, siin jedha, halkanuma kana, adoo kormii lukkuu marroo lama hiniyyinee, ati marroo sadii na mormatta” jedheen.</verse>
				<verse number="31">Innii ammoo afaanuma guutatee, “Si waliin yo du'uu maleellee ani si mormadhu” jedhe. Warrii cufumaanu akkasuma jedhe.</verse>
				<verse number="32">Fulaa tokko ta Getesemaane jedhani dhufani; Yesus jara ufitiin, “Haga ani Waaqaa kadhadhu arma tata'aa” jedhe.</verse>
				<verse number="33">Jennaan Phexrosi, Yaaqoobii, Yoh. aannis ufi gula yaamee, guddoo rifatee yaada keessa seene.</verse>
				<verse number="34">Warraani, “Lubbuun tiyya du'aa asi guddoo ooddii, diqquma na keessaa hinbaane; isan arma tata'aa, jabadhaa eegaa!” jedhe.</verse>
				<verse number="35">Diqqoo biraa deemee, addaan lafaatti jigee, akka yo taate hojjaani tuni isa bira dabartuu Waaqaa kadhatee,</verse>
				<verse number="36">“Ee Aabboo, atin waan cufa indandeeta, muduunuu gaargalaa tana narraa fuudhi! Ammoo fedhii tiyyaanitii fedhii teetiin haa taatuu” jedhe.</verse>
				<verse number="37">Jennaan deebi'ee, warra rafu argee, Phexrosin, “Simoon! ati inraftaa? Sa'aatii tokkoollee dammaxee na eeguu hindandeennee?</verse>
				<verse number="38">Hinrafinaa, akka ilaalachaa keessa hinseennee kadhadhaa! Hafuuri dhugumaa infedhaa, foon ammoo dadhaboo” jedhe.</verse>
				<verse number="39">Innii ammallee deemee kadhuma, qaraa taan kadhate.</verse>
				<verse number="40">Ammallee deebinaani, warra ufumaa rafu arge; ilti warraa guddoo mugatiin ulfaattee, warrii waan isaa deebisuu wallale.</verse>
				<verse number="41">Mar. roo sadeesoo deebi'ee warraan, “Isan ammallee raftanii foorfachuutti jirtani? Amma in ga'a! hojjaani yaa geette, ilmi namaa harka cubbamantootaatti kennamuuf.</verse>
				<verse number="42">Ka'aa nu yaasaa! ilaalaa, namii harka nyaapha kiyyaatti dabarsee na kennu dhaattuu tana jira” jedhe.</verse>
				<verse number="43">Adoo Yesus dubbachuu jiruu, Yihudaan, ka jara isaa kudhani lamaan keessaa tokko, dhufee warra bira ga'e. Ammallee isa waliin qaallollee gugurdoo, jara seera beekuufi maanguddooti ergaan dhibiin ta billaafi bokkuun yaatu isatti dhufte.</verse>
				<verse number="44">Namichii harka nyaapha isatti dabarsee Yesus kennu kaan gumiin, “Namii ani dhungadhu isa, qabaa, armaa fuudhaa, eeggachaa deemaan” jedhe fakkeenna kenne.</verse>
				<verse number="45">Yihudaan dhumnaani, akkuma achi ga'eenii gara Yesus dhaqee, “Aabboo kiyya” jedhe dhungate.</verse>
				<verse number="46">Jennaan jarii yoosuma qabee Yesus hidhe.</verse>
				<verse number="47">Warra dhaattu ejaajju keessaa namichii tokko goraade ufii qalqala keessaa luqqifatee, garbicha qaallicha guddaa dha'e, gurra tokko irraa kute.</verse>
				<verse number="48">Yesus ammoo warraan, “Akka warra algala qabuu ba'ee, na qabuuf goraadeefi bokkuun gara kiyya yaatanii?</verse>
				<verse number="49">Anin guyyaa hedduu Mana Waaqaa keessatti nama barsiisaa isan waliin ture, ammoo isan na hinqamne. Wantii kuni ammoo akka waani barreessiin qulqulloon jette guutamtuuf taati” jedhe.</verse>
				<verse number="50">Jennaan jarii isaa cuftii isa lakkisee baqate.</verse>
				<verse number="51">Dargaggeessi tokko, ka wayaa akka gaabii jirtuu ta quncee irraa hojataan tokko calla uyyifate, isa gula deeme. Ammoo warrii isa qabnaani,</verse>
				<verse number="52">innii wayaa sun keessaa ba'ee, qullaa baqate.</verse>
				<verse number="53">Jennaan gara qaallicha guddaa Yesus geessanii; qaalloleen gugurddoon cuftii, maanguddootaa fi jarii seera beekuulleen achiitti walwalda'ani.</verse>
				<verse number="54">Phexros haga cichaa qaallicha guddaa hinga'in Yesus irraa fagaatee duuba deemee, achiitti eeddota waliin taa'ee ibidda qanqaamate.</verse>
				<verse number="55">Qaallolee gugurdoo fi jaarolleen cuftii, Yesusiitti ijeechaa muruuf nama isa himatuu barbaadan, ammoo tokkoollee hingare.</verse>
				<verse number="56">Namii hedduun waan dharaatiin isa himate; ammoo dubbiin warra walii hingale.</verse>
				<verse number="57">Jennaan namii garii ol ejaajee waan dharaatiin isa himatee,</verse>
				<verse number="58">“Nu isa, ‘Anin Mana Waaqaa ka namii jaare kana, cabsee, guyyaa sadiitti ka dhibi ka namii hin jaariin jaara’ jedhuu laa dhageenne” jedhan.</verse>
				<verse number="59">Ammoo taatuullee, dubbiin warraa walii hingale.</verse>
				<verse number="60">Qaallichi guddaan fuula warraa dura ejjee, Yesusiin, “Atiin homaa hindeebiftuu? warrii kuni maaf si himata?” jedhee gaafate.</verse>
				<verse number="61">Yesus ammoo dubbachuu didee calise. Qaallichi guddaan amma ammoo, “Atiin Kiristoos ilma Waaqaa ka ulfeesan moo?” jedhee gaafate.</verse>
				<verse number="62">Yesus deebiseefii, “Ee'ee, ana; ammalle ilma namaa ka irree qabu ka harka Waaqaa mirgaan taa'uu, ka duumansa gubbaa keessaan dhufu argitani!” jedhe.</verse>
				<verse number="63">Qaallichi guddaan aaree wayaa ufii tarsaasee, “Dhugaa dhibii maan irraa barbaana?</verse>
				<verse number="64">Akka innii Waaqaa arrabsee isanuu yaa dhageettani! Maan isantti fakkaati?” jedhe. Jennaan warrii cuftii ijeecha itti mure.</verse>
				<verse number="65">Namii garii hancufa itti tufee, ila hidhanii, dhabanaasanii, “Fagii!” jedhaniin. Warrii eeduulleen tanttoomoon isa dhaante.</verse>
				<verse number="66">Adoo Phexros cichaa taa'uu, hojjattuun qaallicha guddaa tokko dhufte.</verse>
				<verse number="67">Isiin adoo Phexros ibidda qanqaammatuu argitee hubattee, isa ilaaltee, “Atilleen Yesus Naazireetii waliin jirtaayuu?” jette.</verse>
				<verse number="68">Innii ammoo mormatee, “Hiyyoo, ani waan atin dubbattu kana hinbeeku, nallee hingaltu” jedhee, kaa'ee fuloon ba'ee. Yoosuma kormii lukkuu iyye.</verse>
				<verse number="69">Ammallee hojjattuunn taan isa argittee, warra achi ejaajjuun, “Namichii Kunin isaan keessaa tokko” jette.</verse>
				<verse number="70">Phexros ammoo ammallee mormate. Diqqoo tokko teennaani, warrii achi ejaajjuu Phexrosin, “Lakki abboo, dandeetee hinmormattuu, warrii keessan Galiilaa, atin dhuguma nama isati” jedhaniin.</verse>
				<verse number="71">Jennaan Phexros ufii abaaree, kakatee, “Anin nama isani baantani kana hinbeeku” jedhe.</verse>
				<verse number="72">Yooma sun kormii lukkuu marroo lameesoo iyye; Phexros dubbii Yesus “Adoo kormi lukkuu marroo lama hiniyyinee, ati marroo sadii na mormatta” jedheen taan qaabatee, guddoo laalefatee boo'e.</verse>
			</chapter>
			<chapter number="15">
				<verse number="1">Laftii bariinaani, qaallolee gugurdoo, jaarrolee, jara seera beekuufi jaarroleen cuftii koraa dhuftee waan isaa mari'atan, Yesus hidhanii, geessanii harka Philaaxosiiti kennani.</verse>
				<verse number="2">Philaaxos, “Atiin hayyuu Yihuudiiti?” jedhee isa gaafate. Innii deebiseef, “Atuu yaa jette” jedhe.</verse>
				<verse number="3">Qaalloleen gugurdoon waan hedduuni isa himatte.</verse>
				<verse number="4">Philaaxos ammallee, “Kunoo waan hedduun si himatanii ati homaa hin deebiftu ree?” jedhee gaafate.</verse>
				<verse number="5">Yesus ammoo ammallee homaa hindeebimne; tanaaf philaaxos guddoo mame.</verse>
				<verse number="6">Philaaxos akka aadaa warratti waggaa cufaa guyyaa jila dabarsaa warra hidhaman keessaa nama gumiin “Nuu hikki” jette tokko hikkaa.</verse>
				<verse number="7">Bara sun warra goolii guuree nama ijeesee hidhame sun keessaa namicha tokkootti ka Barabbaa jedhan jira.</verse>
				<verse number="8">Gumiin philaaxosiitti dhuftee, akka innii waan aadaa ta duruu tolchaa dhufe warraa tolchuu kadhatte.</verse>
				<verse number="9">Innii ammoo deebisee, “Akka anin hayyuu Yihudii isanii hiiku feetani?” jedhee warra gaafate.</verse>
				<verse number="10">Innii akka qaalloleen gugurdoon dhiibiif Yesus harka isatti kennite inbeeka.</verse>
				<verse number="11">Qaalloleen gugurdoon ammoo, akka gumiin fullaa isaa Barabbaa nuu hiiki jettuu gorsite.</verse>
				<verse number="12">Philaaxos ammallee warraan, “Nama hayyuu Yihudii jettaniin kana maan tolcha ree?” jedhee isaani gaafate.</verse>
				<verse number="13">Warriilleen, “Isa fannisii” jedhee iyye.</verse>
				<verse number="14">Philaaxos ammoo, “Maaf akana jettani? innii hameenna maan tolchee?” isaaniin jedhe; warrii ammoo, “Isa fannisii” jedhee haga qaraallee irra guddisee iyye,</verse>
				<verse number="15">Tanaaf Philaaxos, marroo gumii gammachiisuu fedheef, Barabbaa hiikee, Yesus lichoon dhaanee, “Fudhadhaa, fannisaa” jedhe dabarsee warratti kenne.</verse>
				<verse number="16">Warrii waraanaa mana hayyuu keessa isa seensisee, duuba warra waraanaa ka achi keessaa cufa walti yaame.</verse>
				<verse number="17">Wayaa diimtuu itti uyyisanii, qoraattii akka surree tolchaanii, mataa isaa irra kaa'ani.</verse>
				<verse number="18">Duuba, “Ee, hayyuu Yihudii, lubbuun tee haa dheeraattuu” jedhan nagaa fuudhan.</verse>
				<verse number="19">Jennaan uleen mataa isaa keessa dhaananii, hancufa itti tufanii, duratti jilbifatanii, akka waan isa ulfeesaani.</verse>
				<verse number="20">Eegii gooyyeessaniin duuba, wayaa diimtuu irraa baasanii, wayaa isaa deebisanii itti uyyisani. Duuba isa fannisuuf alaatti geessan.</verse>
				<verse number="21">Namii biyya Qareenaa ka Simi'oon jedhan tokko, abbaan Iskindrosii fi Ruufos, adoo oobruu galuu jiru isaaniin ba'e; jennaan qabanii, fannoo Yesusii baachisani.</verse>
				<verse number="22">Fulaa tokko ta Golgootaa jedhaniin dhufan. (Golgoota jechuuni buqqee mataa jechuu.)</verse>
				<verse number="23">Achiin baanaani warrii daadhiifi qumbbi walti naqee itti kenne; innii ammoo dhugu dide.</verse>
				<verse number="24">Jennaan fannoo irratti isa fannisanii, wayaa isaa qoodatanii, waan namu dhaqabaa ilaaluuf hixaa buufatani.</verse>
				<verse number="25">Yo'ii isa fannisani sun sa; aatti sadii.</verse>
				<verse number="26">Balleessaa himataniin mulisuuf “Kun hayyu Yihudii” jedhani, mataa isaa gararootti berreessani.</verse>
				<verse number="27">Isa biraatti algaltoota lama, tokko gama mirgaatiin, kaan gama bitatiin fannisani.</verse>
				<verse number="28">Karaa kanaani barreessiin, “Nama hamaamaa isa waliin herregani” jettu guutamte.</verse>
				<verse number="29">Namii dhaattuu isaa yaa'ee mataa itti irbee, “Lee! atiin ka silaa Mana Waaqaa cacabsitee, guyyaa sadii keessatti jaartu!</verse>
				<verse number="30">Mee ufi baasii! Fannoo irraa bu'ii!” jedhani arrabsan.</verse>
				<verse number="31">Akkasuma qaallole gugurdoofi jarii seera beekuulleen isa gooyeesanii waliinii, “innii ka nama dhibi baasee, danda'ee ufi hinbaasu.</verse>
				<verse number="32">Kiristoon, hayyuu Israa'el, yo ta'ee akka nu arginnee isatti dhugeeffannu haa amma fannoo irraa gadi bu'uu!” jedhan; jarii isa waliin fannisaniilleen isa arrabse.</verse>
				<verse number="33">Sa'aatii ja'aa jalqabee haga sa'aatii sagali laftii cuftii dukkanoofte.</verse>
				<verse number="34">Ammallee sa'aatii sagali geennaani, Yesus qoonqoo guddoon iyyee, “Elo'ii, Elo'ii, lamaa sabaktanii?” jedhee yaammate; akkasi jechuuni, “Waaqaa kiyya, Waaqaa kiyya, maaf na lakifte?” jechuu.</verse>
				<verse number="35">Warra achi ejaajju keessaa ka garii waan kaan dhageennaan, “Mee dhagaa, innii Eliyaas yaamu jiraa” jedhan.</verse>
				<verse number="36">Warra keessaa namichii tokko utaalee daadhii dhangagooftuu waan akka miciraan buqqee hadhaa'aa, bututtuu laaftuu tokko keessa kaa'ee, hookkotti fannisee akka innii dhugu itti kennee, “Eegaa! akka Eliyaas dhufee fannoo irraa isa buusu laalla” jedhe.</verse>
				<verse number="37">Yesus qoonqoo guddoon lallabee, hafuura baafatee ciche.</verse>
				<verse number="38">Gollii Mana Waaqaa fulaa lamaatti gubbaa gad tarsa'e.</verse>
				<verse number="39">Guddaan warra waraanaa ka isa dura ejju, akka innii akkas hafuura baafate arginaan “Namii kunin dhuguma ilma Waaqaati” jedhe.</verse>
				<verse number="40">Nadheen gariilleen waan kana fagoo laaltee; warra keessa, Maariyaam ta Magdalaa, Maariyaam haadha Yaaqoobii maandhichaatii fi Yooseef, ammallee Salomeesti jira.</verse>
				<verse number="41">Warrii warra gaafa Yesus Galiilaa jiruu isa gula yaa'ee isaa hojjate. Ammallee nadheen hedduu dhibiitti, ta isa waliin Yerusaalemitti olqabatte achi jira.</verse>
				<verse number="42">Laftii galgaloomnaan waan guyyaan boriyyaa sanbataa ta'eef biyyitii kurfeefattee;</verse>
				<verse number="43">Yoseef dira Armaatiyaa dhufe. Innii kora warra Yihudii keessa, nama ulfaa gurra qabu ka dhufiisa Mootuumma Waaqaa eegu. Yoseef garaa jabaatee, gara Philaaxos dhaqee, reeffa Yesusii kadhate.</verse>
				<verse number="44">Philaxos, akka Yesus yoosuu du'e mamee, guddaa warra waraanaa yaamee, akka Yesus yoosuu du'e gaafate.</verse>
				<verse number="45">Guddaa warra waraanaa irraa dhageennaan, reeffa Yoseefiitti kenne.</verse>
				<verse number="46">Yoseef wayaa marduufaa bitee, reeffa isaa fannoo irraa gad buusee, wayaa taanin mamaree, goda dhakaa keessaa bocan keessatti awwaalee, dhakaa tokko afaanitti gangalche.</verse>
				<verse number="47">Maariyaam Magdalaatii fi Maariyaam haadha Yesus, fulaa Yesus itti awwaalan argan.</verse>
			</chapter>
			<chapter number="16">
				<verse number="1">Guyyaan Sanbataa dabarraan, Maariyaam Magdalaa, Maariyaam haadha Yaqoobitii fi Salomeenis akka dhaqanii nafa Yesusii diban waan urgooftuu bitan.</verse>
				<verse number="2">Jalqaba torbaan sunii, guyyaa sanbataa ganama akkuma aduun baateen ka'anii fulaa awwaalaa dhaqan.</verse>
				<verse number="3">Karaatti, “Eentu dhakaa afaan awwaalaatii nuu gangalcha?” waliin jechaa dhufan.</verse>
				<verse number="4">Millannaan, dhakaa guddoo guddaa kaan ka dudda duubaatti gangalchan argan.</verse>
				<verse number="5">Akkuma awwaala seenaniin nama ka'iimaa tokko, ka wayaa adii gad dheertuu uyyifatee gama mirgaa ta'uu arganii, guddoo maman.</verse>
				<verse number="6">Innii ammoo, “Hin mamiinaa! Isan Yesus Naazireetii ka fannisan barbaaddan; innii la kaa'ee, arma hinjiru! laala, kunoo, fulaa warrii qara isa ciibisiseeyyuu!</verse>
				<verse number="7">Ammoo beenaa! Jara isaatii fi Phexrosiin, ‘Innii isan duratti Galiilaa dhaqaa akkuma durii isanitti hime, achitti isa argittan’ jedhaa itti himaa” isaniin jedhe.</verse>
				<verse number="8">Nadheen taan sodaattee hollattee kaatee, fulaa awwaalatii baqatte; waan sodaateef nama tokkolleetti homaa hin himne.</verse>
				<verse number="9">Yesus jalqaba torbanii, guyyaa sanbata guddaa ganama du'a keessaa kaa'ee jennaan, qaraa Maariyaamii Magdalaa, ta innii jinnii torba keessaa baaseetti mullate.</verse>
				<verse number="10">Isiin dhaxxee jara durii isa waliin jiru, adoo warrii iyyee boo'uutti jiruu itti himte.</verse>
				<verse number="11">Warrii ammoo akka innii du'a keessaa ka'e, ammallee akka isiin isa argite dhageennaan, dhugeeffachuu dide.</verse>
				<verse number="12">Eegii sunii, Yesus adoo warrii gara lafa oobruu yaa'uu nama lamaatti bifa dhibiin mullate.</verse>
				<verse number="13">Warrii deebi'ee, jara kaaniitti himee; jarii kaan ammoo dhugeeffachuu dide.</verse>
				<verse number="14">Eegii sunii, Yesus ergamtoota kudhanii tokko adoo warrii sagalee nyaatuu itti mullate. Waan warrii dhugeeffachaa dhabee, nama eegii innii du'a keessaa ka'e, isa argee, warratti himee dhugeeffachuu didee, mataa-jabaateef warraan lole.</verse>
				<verse number="15">Innii warraan, “Lafa cufa keessa yaa'aa! Oduu dansaa nama cufatti himaa!</verse>
				<verse number="16">Namii dhugeeffatee cuuphamu inbaafama, ka hindhugeeffanne ammoo wallaala itti muran.</verse>
				<verse number="17">Warra natti dhugeeffate akeeka kanaatti keessatti mullata; warrii natti dhugeeffate kun maqaa kiyyaan jinnii nama keessaa baasa, afaan dhibiin dubbata;</verse>
				<verse number="18">yo bofa harkaan qabee olfuudhe, yokaan yo hadhaallee dhuge homaa hinta'u; nama fayyaa hinqamne harka irra kaa'ee fayyisa” jedheen.</verse>
				<verse number="19">Aabboo Yesus eegii jara ufiitti dubbatee, gubbaatti oldeebi'ee, harka Waaqaa mirgaan taa'e.</verse>
				<verse number="20">Jarii isaa yaa'ee, fulaa cufaatti dubbii Waaqaa haasa'e; Aabboolleen warra waliin hojjatee dubbii akeekaa ta warrii tolche jabeesse.</verse>
			</chapter>
		</book>
		<book number="42">
			<chapter number="1">
				<verse number="1">Ee'ee ulfaataa fi jaalatamaa Tewofilos! Waan dubbii jidduu teennatti tolchanii namii hedduun haga dandau yaayyuu barreesse.</verse>
				<verse number="2">Warrii gaafa barreesse, akkuma jarii waan kana haguma duriitii gula yaa'u, ka ila ufitiin arge, odeessee nutti hime gula barreesse.</verse>
				<verse number="3">Tanaaf, waan anin haguma qaraa dubbii tana akka dansaa ilaalee baradheef, akka waan kana qajeelchee sii barreessu dansaa se'e.</verse>
				<verse number="4">Wantii anin waan kana tolchuuf akka atin dhugaa waan sii barsiisanii waan mirkana ta'e barattuuf.</verse>
				<verse number="5">Bara Herodis hayyuu Yihudii, balbala qaallolee Abiiya keessa qaallicha tokkootti ka Zakaariyas jedhan jira; niitii isaa maqaan Elsaabex; isiilleen balbaluma warra qaallolee keessa jirti.</verse>
				<verse number="6">Warrii lachuu Waaqaa duratti warra dhugaati, wallaala malee seera isaatii fi aadaa isaa cufa guutan.</verse>
				<verse number="7">Taatuulle ammoo, Elsaabex marroo maseena taateef, ilmee hindhale; ammallee jarii lachuu jaarrolee.</verse>
				<verse number="8">Gaafa tokkoo Zakaariyas guyyaan faroo isaa geennaan, hujii qaalluu Waaqaa duratti hojjachuuf dhufe.</verse>
				<verse number="9">Akka aadaa qaallolee guutu, hixaan isa irra bu'ee jennaan innii ka'ee hixaana Mana Waaqaa keessatti aarse.</verse>
				<verse number="10">Yo innii hixaana aarsuu jiru sun, namii cuftii alatti kadhachuu jira.</verse>
				<verse number="11">Ergamaan Aabboo isaatti mullatee, gama mirgaa fulaa hixaana itti aarsan ejje.</verse>
				<verse number="12">Zakaariyas arginaan rifatee na'e.</verse>
				<verse number="13">Ammoo ergamaan, “Zakaariyas, hinsodaatiin! Kadhachaa tantee la dhagaanii niitiin tantee Elsaabex ilma sii dhaltii, atin maqaa isaa Yoh. aannis baaftaa.</verse>
				<verse number="14">Innii guddoo si gammachiisa, ammallee waan innii dhalateef namii hedduun ingammada.</verse>
				<verse number="15">Maaliif innii Aabboo duratti nama guddaa ta'a. Daadhii fi dhugaatii nama macheesitu cufumaa hindhugu, ammallee akkuma garaa haadhaa keessaa bu'een Hafuura Qulqulloon guutama.</verse>
				<verse number="16">Innii ijoollee Israa'el hedduu gara Aabboo Waaqaa isaanii deebisa,</verse>
				<verse number="17">innii Hafuuraa fi jabeennaan Eliyaasitiin fuula Aabboo dura deema, akka garaa abbootii gara ilmaanii deebisu, ammallee akka nama Waaqaa hinsaalfaneellee qalbii warraa dhugaatti deebisee gumii Aabboo Waaqaa Waaqaa kurfeessu” jedhe.</verse>
				<verse number="18">Zakaariyas ergamaan, “Anin akkamiin waan kana beeka? Anin la jaaree, niitiin tiyyalleen la jaartee lulluttee” jedhe.</verse>
				<verse number="19">Ergamaan ammoo, “Anin Gabri'el, ka fuula Waaqaa dura ejjatu, akka oduu dansaa tana sitti himu na sitti ergan.</verse>
				<verse number="20">Atin ammoo waan dubbii tiyya ta eegii tanaa guutamtu dhugeeffachuu diddeef, haga wantii kun guutamtuutti afaanii duuddaa hindubbattu” jedhe deebiseef.</verse>
				<verse number="21">Jarii yo sun Zakaariyas eeguu sun waan innii akkana Mana Waaqaa keessatti tureef inmame.</verse>
				<verse number="22">Innii gad baanaan dubbachuu dadhabee, akka innii Mana Waaqaa keessatti daayya arge beekan. Dubbachuu dadhabee jennaan harka dadarbaa akeekaan itti haasa'e.</verse>
				<verse number="23">Guyyaan faroo isaa hobaanaan innii warra ufiitti gale.</verse>
				<verse number="24">Achiin duubaatti niitiin isaa Elsaabex garaachooftee, haga ji'a shanii cufa dhoffatte.</verse>
				<verse number="25">Isiin, “Aabboon la fafa naa didee na qarqaaree fuula namaa duratti waan dansaa kana naa tolche” jette.</verse>
				<verse number="26">Elsaabexii haga ulfooftee ji'a ja'aa Waaqii ergamaa Gabri'el jedhan gara biyya Galiilaa dira Naazireeti jedhaniitti erge.</verse>
				<verse number="27">Ergaan isaa gara intala dubraa ta namichii Yoseef jedhan, ka gosa Daawiti kadhachuu jiruu, maqaan intalaa Maariyaam.</verse>
				<verse number="28">Ergamaan Waaqaa gubbaa isitti dhufee nagaa fuudhee, “Atin ta Waaqii guddoo eebbisee, nageennii sii ha ta'uu, Aabboon si waliin jiraa” jedhe.</verse>
				<verse number="29">Maariyaam nagaa kaan dhageenaan, garaa ufii keessatti guddoo rifattee mamtee, “Kunin nagaa akkamii?” jette.</verse>
				<verse number="30">Jenaann ergamaan isiin, “Ee Maariyaam, hinsodaatin! Waaqii ya si eebbisee!</verse>
				<verse number="31">Atin garaachoofteetti ilma dhaltaa, maqaa isaa Yesus jedhii baas.</verse>
				<verse number="32">Innii guddaa ta'a ilma Waaqaa Guddaa jedhanii yaaman, Aabboo Waaqii hayyumaa abaaboo isaa Daawit inkennaaf.</verse>
				<verse number="33">Haga jiruu jireennaa hayyuu warra Yaaqob ta'a; hayyuumittii isaalleen muummee hinqabdu” jedhe.</verse>
				<verse number="34">Maariyaam ammoo, “Anin haga ammallee dubraa, wantii kunin akkamin taati?” jettee ergamaa gaafatte.</verse>
				<verse number="35">Ergamaan deebiseefii, “Hafuura Qulqullootti sitti dhufa, jabeennii Waaqaa Guddaa sitti gaadiseessa, tanaaf daa'ima qulqulloo dhalatu sun, ‘Ilma Waaqaa’ jedhanii yaaman.</verse>
				<verse number="36">Me laal, Elsaabex fiixaan tantee, ta qara ya maseente jedhan, amma ganna jaarumaatin ilma dhiiraa dhaluuf haga garaachooftee, kunoo amma ji'a isii ka ja'eessoo keessa jirtii.</verse>
				<verse number="37">Wantii Waaqii tolchuu hindandeenne tokkkoolleen hinjirtu” jedhee deebiseef.</verse>
				<verse number="38">Maariyaam deebicheefii, “Ee anin garbittii Aabbootii, akkuma atin jette ha naa taatuu” jette. Jennaan ergamaan ka'ee isii biraa deeme.</verse>
				<verse number="39">Gaafasuma Maariyaam kaatee hariitiin gara dira lafa Yihudaa ka gaarreen keessaa dhaxxe.</verse>
				<verse number="40">Mana Zakaariyas ol seentee, Elsaabex nagaa fuute.</verse>
				<verse number="41">Elsaabex nagaa Maariyaam dhageennaan, daa'imii garaa isii keessatti gammadaan taphatee, Elsaabex Hafuura Qulqulloon guutamte.</verse>
				<verse number="42">Qoonqoo olfudhattee lallabdee, “Nadheen cufa keessaa ya si eebbisan, ammallee daa'imii garaa kankee keessa jiruulleen ya eebbifame.</verse>
				<verse number="43">Ulfiinnii akkana guddaa akkamiin naa ta'e, ta haatii Aabboo kiyyaa natti dhufte?</verse>
				<verse number="44">Akkuma nagaa kankee dhaga'een, daa'imii garaa kiyya keessatti gammadee taphate.</verse>
				<verse number="45">Waan atin akka dubbiin Aabboon sitti hime guutamtu dhugeeffatteef ya si eebbisan” jette.</verse>
				<verse number="46">Maariyaam faarsitee, “Garaan kiyya Aabboo faarsa,</verse>
				<verse number="47">Hafuurii kiyyalleen marroo Qarqaarsa kiyyaatiif ingammada,</verse>
				<verse number="48">Waan innii garbittii ufii diqqoo qaabateef, eegii ardhaatii jalqabee dhalootii cuftii ta eebbifamte naan jedha. Ammallee marroo Waaqii ka jabeenna qabu waan jabduu naa tolcheef, Maqaan isaa qulqulloo.</verse>
				<verse number="49"></verse>
				<verse number="50">Innii dhaloota cufa keessatti warra isa sodaatuu in na'e.</verse>
				<verse number="51">Innii harka ufitiin jabeenna ufii agarsiisee, warra herregaan ufii guddisuu firfirse.</verse>
				<verse number="52">Hayyoota ufi gugurdiftu barcumaa guddinnaa irraa kaasee warra ufi didiqqeessu ulfinnaan irra teteessise.</verse>
				<verse number="53">Innii warra beela qabu waan dansaan quufsee, dureeyyii harka duwwaa gusse.</verse>
				<verse number="54">Innii Akkuma abaaboota teennatti kakatee, hojjattuu isaa Israa'el laayyuu qarqaare;</verse>
				<verse number="55">Ammallee akka haga jiruu jireennaa Abrahamii fi dhaloota isaatii na'uu qaabate” jettee faarsite.</verse>
				<verse number="56">Maariyaam haga ji'a sadii isii waliin teettee eegee gara warra ufiitti galte.</verse>
				<verse number="57">Elsaabex ji'i isii hobaanaan ilma dhiira deette.</verse>
				<verse number="58">Ollaa fi fiixaan isiilleen akka Aabboon isii na'e arginaan guddoo isii waliin gammadan.</verse>
				<verse number="59">Guyyaa saddeettessoo gurbaa dhaqaanqabaa qabuu dhufan; akka maqaa abbaa gula Zakaariyas jedhanii maqaa baasuu fedhan.</verse>
				<verse number="60">Haatii isaa ammoo, “Akkasinitii, Yoh. aannis ha jedhanii” jettee didde.</verse>
				<verse number="61">Warrii ammoo, “Fiixaa teessan keessa namii maqaa akkasitiin yaaman hinjiru” jedhe.</verse>
				<verse number="62">Jennaan abbaa harkaan gaafatanii, “Maqaan gurbaa eennu?” jedhaniin.</verse>
				<verse number="63">Zakaariyas waan irratti barreessu akka kennaniif gaafatee, “Maqaan isaa Yoh. aannis” jedhee barreessee jennaan, namii cuftii mame.</verse>
				<verse number="64">Yoma sun arrabii isaa hiikamee, dubbatee Waaqaa faarse.</verse>
				<verse number="65">Ollaan cuftii sodaatee, dubbiin taan ballattee haga lafa gaarreen Yihudaa cufa dhaqabadde.</verse>
				<verse number="66">Namii dhaga'e cuftii garaa ufii keessa keeyyatee, “Waan dhugumaan jabeenna Waaqaa qabuuf gurbaan kun nama akkam ta'a badaa?” jedhan.</verse>
				<verse number="67">Abbaan isaa Zakaariyas Hafuura Qulqulloon guutamnaan himee,</verse>
				<verse number="68">“Aabboo Waaqii Israa'el ha galatoomuu, waan gumii ufii qarqaaree baasuu dhufeef,</verse>
				<verse number="69">Innii dhaloota hojjataa ufii ka Daawitii keessaa baafama takka arganii hindhaga'iin nuu kenne.</verse>
				<verse number="70">Wantii innii haguma duriitii afaan raagoota isaa qulqullootiin dubbate akkana,</verse>
				<verse number="71">akka harka nyaaphaatii fi jara nu jibbuullee jalaa nu baasuu kakate,</verse>
				<verse number="72">abaaboota teennaa na'uuf, waldhaqiisa isaa qulqulloo qaabate,</verse>
				<verse number="73">kakuu abaaboo keenna Abrahaamitti kakate,</verse>
				<verse number="74">akka harka nyaapha keennaa keessaa nu baasee, nu sodaa malee isaa hojjannu,</verse>
				<verse number="75">akka haga jirru cufa qulqulloomaa fi dhugaan fuula isaa dura jiraannu.</verse>
				<verse number="76">Gurbaa, sillee raaga Waaqaa Guddaa jedhanniitti si yaaman; karaa isaa midhasuuf fuula Aabboo dura indeemta;</verse>
				<verse number="77">akka gumii isaa waan baafamaa, ka araarama cubbuu namaa dhufuun, barsiiftu.</verse>
				<verse number="78">Waaqii keenna yo cufa Waaqaa naasuu; innii kaayoo ta akka aduu gubbaa nutti ibsa;</verse>
				<verse number="79">akka warra dukkanaa fi gaaddisa du'aa keessa jiruutti ibsu, akka faana teenna karaa nagaa gula qajeelchu” jedhe.</verse>
				<verse number="80">Gurbaan guddatee nafaa fi Hafuuraalleen jabaatee, haga Guyyaan innii Israa'elitti ufi mullisu ga'uutti lafa gammoojjii keessa taa'e.</verse>
			</chapter>
			<chapter number="2">
				<verse number="1">Bara sun akka nama lafa Roomaa keessa jiru cufaa maqaa barreessan seerii gara Qiisar Awgusxosiitii ba'e.</verse>
				<verse number="2">Barreessiin tun ta qaraa, ta gaafa Qereenewos lafa Sooriyaa fidee.</verse>
				<verse number="3">Jennaan duuba namii cuftii akka dira ufiitti maqaa barreeffatu yaa'e.</verse>
				<verse number="4">Yoseefiilleen waan dhaloota Daawit ta'eef dira Naazireetii ka biyya Galiilaa keessaa ba'ee, lafa Yihudaa keessa, dira Daawiti ka Betlihem jedhaniin ba'e.</verse>
				<verse number="5">Maariyaam Intala kadhate waliin akka barreessan deeme, isiin ammoo garaacha qabdi.</verse>
				<verse number="6">Adoo warrii Betlihem jiruu ji'ii isii alaa hobba'e.</verse>
				<verse number="7">Isiin ilma angafa deettee, waan mana keessummaa keessaa fulaa dhabaniif wayaa itti uyyiftee gonboo keessa rafifte.</verse>
				<verse number="8">Ardaa sun keessa tissituun halkaniin horii tissaa bulti.</verse>
				<verse number="9">Ergamaan Aabboo tassa warratti mullatee, guddinnii Aabboo dhaattuu warratti ibsee jennaan, warrii guddoo sodaatee,</verse>
				<verse number="10">ergamaan ammoo, “Hinsodaatinaa! Anin oduu dansaa nama cufa gammachiiftuun isanii dhufee.</verse>
				<verse number="11">Ardha dira Daawiti keessatti Fayyisaan Kiristoo Aabboo jedhan la isanii dhalate.</verse>
				<verse number="12">Waan kanaatti akeeka isanii ta'a. Daa'ima gonboo keessa rafisanii wayaa itti uyyisan argitan” isaaniin jedhe.</verse>
				<verse number="13">Jennaan ergamaa sun waliin duulii ergamtoota Waaqaa hedduun tassa dhufee Waaqaa guddisee,</verse>
				<verse number="14">“Guddinnii Waaqaa guddaa gubbaa jiruu ha ta'uu, lafa irratti nageennii jara innii eebbisuu ha ta'uu” jedhanii Waaqaa faarsan.</verse>
				<verse number="15">Ergamtootii warra biraa yaatee gubbaatti oldachatee jennaan tissituun, “Beenaa, haga Betlihem nu yaasaa, waan Waaqii nu beessise ka ta'e kana laallaa” waliin jette.</verse>
				<verse number="16">Hariifachaa yaa'anii Maariyaam, Yoseefii fi daa'ima gonboo keessa rafisan argan.</verse>
				<verse number="17">Daa'ima kaan arginaan oduu isaa ta ergamtoota irraa dhaga'an taan haasa'an.</verse>
				<verse number="18">Namii dhaga'e cuftii waan tissituun itti himte guddoo mame.</verse>
				<verse number="19">Maariyaam ammoo dubbii taan cufa garaa qabattee herredde.</verse>
				<verse number="20">Tissituun dachaatee, marroo waan cufaa ka argitee dhageetteellee Waaqaa guddichee faarsite. Wantii cuftii akkuma ergamtootii warratti himte taate.</verse>
				<verse number="21">Guyyaan saddeettessoo, ka mucaa dhaqaanqabaa qaban geennaan, akkuma ergamaan Waaqaa adoo haatii hingaraacha'inuu himee, maqaa isaa Yesus baasan.</verse>
				<verse number="22">Akka seera Musee gula Guyyaan qulqullaa'uu geennaan, Yoseefii fi Maariyaam Yerusaalem isa geessanii, Aabboo Waaqaa duratti dhi'eessan.</verse>
				<verse number="23">Wantii akkanatiif seera Waaqaa keessatti, “Ilma angafa cufa Aabboo Waaqaa baasuu malan” jedhanii ya barreessan.</verse>
				<verse number="24">Ammallee warrii sooriyoo baasuu deemee, akka seera Aabboo Waaqaa keessatti himan, “Sabaliisa didiqqaa lama yokaan gugurdaa lama” dhi'eessuuf isa fide.</verse>
				<verse number="25">Bara sun nama tokkootti ka Simi'oon jedhan ka Yerusaalem taa'uu jira, innii nama qajeelaa Waaqaa sodaataa baafama Israa'el eegatu, ammllee innii Hafuura Qulqulloo qaba.</verse>
				<verse number="26">Hafuurii qulqulloon duraanuu akka innii haga Kiristoo Ilma Waaqaa arguutti hindoone isa beessise.</verse>
				<verse number="27">Hafuurii qulqulloon geessee, Mana Waaqaa olseene. Maariyaamii fi Yoseef akka aadaa seeraa guutaniif Yesus daa'ima qabatanii manaan olduudan.</verse>
				<verse number="28">Simi'oon mucaa olhamphaaree, Waaqaa faarsee,</verse>
				<verse number="29">“Amma lama Aabboo, akkuma qaraa dubbatte, hojjataa kankee nagaan deemsis!</verse>
				<verse number="30">Maaliif fayyisaa tantee iltii tiyya yaayyuu garte,</verse>
				<verse number="31">ka atin fuula gosa cufaa duratti qopheessite,</verse>
				<verse number="32">Ibsee gosa dhibiilleetti ibsituu, ammallee ta guddinna gosa tantee ta Israa'elitii kennitu” jedhe.</verse>
				<verse number="33">Abbaa fi haatiilleen dubbii Simi'oon waan mucaa dubbate guddoo maman.</verse>
				<verse number="34">Simi'oon warra eebbisee haadha isaa Maariyaam, “Mucaa kankee kana yaayyyuu foohatan, namii Israa'el keessaa hedduun isaan jiga, ka garii ammoo isaan ka'a; ammallee akka akeeka waan namii hedduun jibbuu ta'u,</verse>
				<verse number="35">akka herregii garaa nama hedduu ka dhokate mullatuu fi akka laalaattii akka goraadee onnee tantee si waraantu” jedhe.</verse>
				<verse number="36">Jaartii raagaa tokkootti ta dubra Faanu'el gosa Asher ta Annaa jedhan jira. Isiin haga fuudhanii dhiirsa isii waliin ganna torba teette,</verse>
				<verse number="37">dhiirsii isii irraa doonaan haga ganna saddeettamii afurii cufa haadha hiyyeessaa taatee teette; Mana Waaqaa keessaa hinbaatuu, halkanii guyyaallee isiin agabdee guddiftee Waaqaa kadhatte.</verse>
				<verse number="38">Isiilleen yoma sun dhuftee Waaqaa galata deebiftee, waan mucaa diqqaa kaanii nama baafama Yerusaalem eegatuu cufaatti himte.</verse>
				<verse number="39">Yoseefii fi Maariyaam akka seera Aabboo gula waan aadaa ka hojjachuu malan cufa guutannaan, gara biyya Galiilaa dira warraa ka Naazireet jedhaniitti dacha'an.</verse>
				<verse number="40">Mucaalleen guddatee, jabaatee; guddoo qaroome; ammallee eebba Waaqaa qaba.</verse>
				<verse number="41">Haadhaa fi abbaan isaa ganna cufa marroo Jila Dabarsaatiif gara dira Yerusaalem dhaqan.</verse>
				<verse number="42">Gannii isaa kudhanii lama geennaan akkuma aadaa warraa gula jila dhaqan.</verse>
				<verse number="43">Jiltii hobbaatee jennaan, adoo warrii gara mana isaanii galiisaa yaa'uu, Yesus ka haadhaa fi Aabbaan quba hin qabnee Yerusaalemiitti hafe.</verse>
				<verse number="44">Waan innii gumii waliin jiruu se'anii, eegii yaasuma guyyaa tokkoo cufa yaa'an, fiixaa isaanitii fi warra ilaan beekaniillee iyyaafatan.</verse>
				<verse number="45">Dhamnaan isa barbaaduuf Yerusaalemiitti dacha'an.</verse>
				<verse number="46">Eegee bultii sadiin duuba, adoo innii jidduu qaallolee taa'ee ufiillee caqasee warraallee wa gaafatuu, Mana Waaqaa keessatti argan.</verse>
				<verse number="47">Namii isa dhaga'e cuftii beekumaa fi deebii deebisuu isaa guddoo maadeeffate.</verse>
				<verse number="48">Isa arginaan haadhaa fi abbaalleen guddoo mamanii, haatii, “Gurbaa atin maaf akkana nu tolchite? Ka naa fi abbeelleen guddoo yaaddomnee si barbaannee” jette.</verse>
				<verse number="49">Jennaan innii, “Maaf na barbaaddan? Akka anin mana Abbaa kiyyaa keessa taa'uu malee hinbeettanii?” isaaniin jedhe.</verse>
				<verse number="50">Warrii ammoo dubbii innii jedheen hinmidhaffanne.</verse>
				<verse number="51">Jennaan innii warra waliin deebi'ee Naazireetitti galee, warraa ajajame. Haatii isaa ammoo dubbii sun cufa garaatti qabate.</verse>
				<verse number="52">Yesus olguddatee, qalbii horatee, Waaqaa fi namiilleen isa eebbise.</verse>
			</chapter>
			<chapter number="3">
				<verse number="1">Ganna kudhanii shaneessoo ka Qiisar Xiberiyos lafa fide, Phonxos Philaaxos lafa Yihudaa bulche; Herodis ammoo hayyuu Galiilaa, obboleessii isaa Filiphos hayyuu lafa Ixuriyaa fi Xraakonixisitti, Lisaanyasiileen hayyuu lafa Abiliiniyatti,</verse>
				<verse number="2">Bara hanaasii fi Qayyafan qaallolee gugurdoo ta'an, dubbiin Waaqaa lafa gammoojjii keessatti Yoh. aannis ilma Zakaariyasiitti dhufte.</verse>
				<verse number="3">Yoh. aannis lafa cufa ta dha'attuu galaana Yordaanos keessa deemee, “Cuuphamaa, cubbuu irraa deebi'aa, Waaqii cubbuu teessan isanii araaramaa” jedhee labse.</verse>
				<verse number="4">Akkuma kitaaba raaga Isaayaasii keessatti barreessanii, “Qoonqoon nama lafa gammoojjii keessaa iyyuu, ‘Karaa Aabboo midhaassaa, daandii isaa qajeelchaa!</verse>
				<verse number="5">Baleen cuftii haguutamtuu; gaarreenii fi goorollee cufa ha dirirsanii; fulaa dabdu cufa ha qajeelchanii, karaa kakkattee cufa ha walqixeessanii;</verse>
				<verse number="6">namii cuftii baafama Waaqaa ila ufiitiin arga’ ” jette.</verse>
				<verse number="7">Yoh. aannis gumii cuuphamuuf gara isaa dhufte gorsee, “Isan ilmaan bofaa-buutii! Eentuu akka isan dallansuu dhuftu duraa baqattan isanitti hime?</verse>
				<verse number="8">Hujjii namii cubbuu irraa deebi'e hojjatu hojjadhaa malee, ‘Abbaan keenna Abrahaam’ ufiin hinjedhinaa. Waaqii dhakaa kana keessaa ilmaan Abrahaamii kaasuu danda'aa.</verse>
				<verse number="9">Ammumaayyuu agaraa ya hidda mukaa jala ka'aanii, muka midhaan dansaa hinbaamne cufaa muraniitti ibidda keessatti jisan” jedhe.</verse>
				<verse number="10">Jennaan gumiin, “Nu maan tolchina ree?” jettee Yoh. aannis gaafate.</verse>
				<verse number="11">Innii deebiseefii, “Namii kootii lama qabuu nama tokkoollee hinqamnee ha kennuu, ammallee ka sagalee qabuulleen akkasuma warra dhabee ha kennuu” jedhe.</verse>
				<verse number="12">Jarii qaraxaa guuruulleen cuuphamuu dhufee, “Aabboo, nu maal tolchuu malle?” jedhee gaafate.</verse>
				<verse number="13">Innii deebisee warraan, “Haga qaraxaa guuraa jedhan hindabarsinaa” jedhe.</verse>
				<verse number="14">Warrii waranaalleen, “Nu ammoo maal tolchuu malle?” jedhe. Innii, “Horuma isanii kennan sifeefadhaa malee nama tokkoollee irreen yokaan karaa dharaatiin horii irraa hinfudhatinaa” jedhe.</verse>
				<verse number="15">Biyyitii adoo waan dhufaa eedduu, “Yoh. aannisii kunuu Kiristoo ta'iinnaa badaa” jettee garaatti herredde.</verse>
				<verse number="16">Innii warra cufaan, “Dhugumaa anin bisaaniin isan cuupha, ammoo nama narra jiruu tokkootti dhufa ka seemsaa kophee isaallee anin hiikuu hinmaliin. Innii Hafuura Qulqulloo fi ibiddaan isan cuupha.</verse>
				<verse number="17">Innii hafaree harkaa qaba, akka fulaa dargaayyee itti hafarsan qulqulleessee dargaayyee kodhootti galfatu; qola isii ammoo fulaa ibidda hindhamneetti guba” jedhe.</verse>
				<verse number="18">Sun maleellee Yoh. aannis dubbii hedduun biyya gorsee oduu Waaqaa dansaallee namaatti hime.</verse>
				<verse number="19">Yoh. aannis hayyuu biyya Galiilaa Herodis waan innii wasiilaa ufii Herodiyaas barateef, ammallee waan innii cubbuu dhibii hedduu tolcheef, mittisee,</verse>
				<verse number="20">jennaan Herodis haga qaraallee irra waan hamtuu tolchee, Yoh. anniisllee hidhe.</verse>
				<verse number="21">Duuba eegii namii cuftii cuuphame Yesus cuuphame. Adoo innii kadhatuu, gubbaan Waaqaa banamtee,</verse>
				<verse number="22">Hafuurii Qulqulloon ka bifa sabaliisaa qabu isa irra bu'ee, qoonqoon Waaqaa gubbaa dhuftee, “Atin ilma kiyya, ka anin jaaladhu, guddoo na gammachiifta” jette.</verse>
				<verse number="23">Yesus Gaafa hujii isaa jala qabe gannii isaa gara soddomaa kana, namii ilma Yoseefii isa se'e; hidda dhaloota isaa yo hennee, Yoseef ilma Elii,</verse>
				<verse number="24">Eliin ka Maataat, Maataat ka Lewwii, Lewwiin ka Malkii, Malkiin ka Yanaay, Yanaayiin ka Yoseef,</verse>
				<verse number="25">Yoseef ka Maataatiyas, Maataatiyas ka Amos, Amos ka Naahom, Naahom ka Eslii, Eslii ka Naagee,</verse>
				<verse number="26">Naageen ka Maa'atii, Maa'atin ka Maataatiyas, Maatatiyas ka Seeme'i, Seeme'iin ka Yoseef, Yoseef ka Yihudaa,</verse>
				<verse number="27">Yihudaa ka Yo'anaan, Yo'anaan ka Resaa, Resaan ka Zarubaabel, Zarubaabel ka Salati'el, Salati'el ka Nerii,</verse>
				<verse number="28">Neriin ka Melkii, Melkiin ka Adii, Adiin ka Qosam, Qosam ka Elmaadaam, Elmaadaam ka Eerii,</verse>
				<verse number="29">Eeriin ka Yoshu'aa, Yoshu'aan ka Elii'ezaar, Elii'ezaar ka Yooraam, Yooram ka Maataat, Maataat ka Lewwii,</verse>
				<verse number="30">Lewwiin ka Simi'oon, Simi'oon ka Yihudaa, Yihudaan ka Yoseef, Yoseef ka Yoonaam, Yonaam ka Eliyaqim,</verse>
				<verse number="31">Eliyaqim ka Meleya, Meleyan ka Maayinaan, Maayinaan ka Maaxaataa, Maaxaataan ka Naataan, Naataan ka Daawit,</verse>
				<verse number="32">Daawit ka Iseyi, Iseyiin ka Yoobeed, Yoobeed ka Boaz, Boaz ka Salmoon, Salmoon ka Nahasoon,</verse>
				<verse number="33">Nahasoon ka Aminaadaab, Aminaadaab ka Aaram, Aaram ka Hesrom, Hesrom ka Faares, Faares ka Yihudaa,</verse>
				<verse number="34">Yihudaan ka Yaaqoob, Yaaqoob ka Yisihaq, Yisihaq ka Abrahaam, Abrahaam ka Taaraa, Taaraan ka Naahor,</verse>
				<verse number="35">Naahor ka Seruug, Seruug ka Raagaawu, Raagaauun ka Feleg, Feleg ka Ebeer, Ebeer ka Shala,</verse>
				<verse number="36">Shalan ka Qaaynam, Qaayinam ka Arfaaksaad, Arfaaksaad ka Seem, Seem ka Nohi, Nohiin ka Lamek,</verse>
				<verse number="37">Lamek ka Mat. usaala, Mat. usaalan ka Henok, Henok ka Yaared, Yaared ka Mahalalel, Mahalalel ka Qaayinaan,</verse>
				<verse number="38">Qaayinaan ka Enosh, Enosh ka Sheet, Sheet, ka Addaam, Addaam ka Waaqaa.</verse>
			</chapter>
			<chapter number="4">
				<verse number="1">Yesus Hafuura Qulqulloon guutamnaan Galaana Yordaanosiitti deebi'ee, Hafuurii sun lafa gammoojjiitti isa geessee,</verse>
				<verse number="2">haga bultii afurtamaa sheexanii isa laallate. Innii haga sun cufa sagalee malee taa'ee, guyyaa muummee guddoo beela'e.</verse>
				<verse number="3">Sheexanii isaan, “Atin Yo dhugumaan Ilma Waaqaa taatee, dhakaa kanaan, ‘Qixxaa ta'i’ jedhi” jedhe.</verse>
				<verse number="4">Yesus ammoo deebiseefii, “Qoonqoon Waaqaa, ‘Namii qixxaa callaan hinjiraatu’ jette” jedheen.</verse>
				<verse number="5">Jennaan sheexanii gaara dheeraa tokko isa korsiisee marroo tokkoon guddinna lafa tanaa cufa garsiisee,</verse>
				<verse number="6">“Waan akka anin abbaa fedhuu kennu harka kiyyatti kennaniif, jabeenna lafa tanaa cufaa fi horii isiillee cufa sii kennaa,</verse>
				<verse number="7">duuba yo atin jilbiiffattee naa sagadde wantii kun cuftii kankee taati” jedhe.</verse>
				<verse number="8">Yesus ammoo deebisee, “Qoonqoon Waaqaa, ‘Aabboo Waaqaa kankee callaa sagad, isuma callaa Waaqeffadhi’ jetti” jedheen.</verse>
				<verse number="9">Jennaan Sheexanii Yerusaalem isa geessee, fiixee Mana Waaqaa irra dhabee,</verse>
				<verse number="10">“Akka si tissitu Waaqii ergamtoota ufiitti himaa.</verse>
				<verse number="11">Ammallee, akka miilii kee dhakaatti hinguffanne warrii harka ufiitiin si qabaa wantii jedhaa la barreeffamte; atin yo dhuguma Ilma Waaqaa taatee, arma irraa ufi gad lakkis!” jedheen.</verse>
				<verse number="12">Yesus deebisee, “Qoonqoon ‘Aabboo Waaqaa kankee hinlaallatin’ jetti” jedheen.</verse>
				<verse number="13">Sheexanii laallachaa ufii ta Yesus laallate cufa fixanaan haga yo dhibii laallatuu asi isa biraa deeme.</verse>
				<verse number="14">Jennaan Yesus jabeenna Hafuura Qulqullootiin ka'ee Galiilaatti deebi'ee; gurrii isaa ardaa sun cufaa ga'e.</verse>
				<verse number="15">Innii achitti manneen waldeennaa keessatti nama barsiisee; namii cuftii isa saade.</verse>
				<verse number="16">Yesus Naazireet fulaa itti guddate dhufee, akkuma amala isaa guyyaa Sanbataa mana waldeennaa dhaqee, olejjee dubbii Waaqaa dubbise.</verse>
				<verse number="17">Kitaaba raaga Isaayaas itti kennaanii jennaan, saaqee fulaa dubbii tana itti barreessan arge.</verse>
				<verse number="18">“Hafuurii Aabboo na gubbaa jira; akka anin oduu dansaa hiyyeeyiitti himu innii ya na muude. Akka warra hidhaniitti waan hiikaansaa himu; akka ballaalleen lafa argu; akka warra gaargalchan gaargala keessaa baasu;</verse>
				<verse number="19">akka bara Waaqii gumii ufii baasuu himu innii ya na erge” jedhe.</verse>
				<verse number="20">Yesus kitaaba cufee nama mana waldeennaa sun eeguutti kennee taa'e. Namii mana waldeennaa kaan keessa jiru cuftii ila isaatti qabee isa laale.</verse>
				<verse number="21">Innii dubbii fuudhee, “Dubbiin kitaabaa ta dhageettan tun ardha ya ila teessan duratti guutamte” jedhe.</verse>
				<verse number="22">Namii isa caqase cuftii dhugaa isaa galchee, dubbii dansaa afaan isaa keessaa baate maadefatee, “Kunin ilma Yoseefitiinitii?” jedhe.</verse>
				<verse number="23">Innii ammoo warraan, “Isan silaafuu mammaassa kana natti mammaattaniitti, ‘Ee cirreessa, qara ufi fayyisii, waan lafa Qifirnaahomitti tolchitte ta nu dhageenne sun akkasuma arma lafa tantee keessaalleetti tolchi’ naan jettan” jedhe.</verse>
				<verse number="24">Ammallee innii, “Dhugumaa waan anin isanitti himuu, Raagii lafa ufii keessatti dhugeeffatan hinjiru.</verse>
				<verse number="25">Bara Eliyaas, ka bokkeennii ganna sadii fi ji'a ja'a oolee, beeltii guddoon lafa cufaa dhuftee, lafa Israa'el keessa nadheen dhiirsii irraa du'e hedduutti jira.</verse>
				<verse number="26">Eliyaas ammoo, niitii dhiirsa hinqamnee takka ta ollaa Saraaphtaa, ta lafa Sidoon keessa jirtu malee, nama tokkoolleetti hinergamne.</verse>
				<verse number="27">Ammallee bara raaga Elsaa'i lafa Israa'el keessa nama hedduutti ka qomaaxaa qabu jira; Na'amaan ammoo namiicha lafa Sooriyaa sun malee, warra kaan keessaa namii tokkoolleen hinfayyine” jedhe.</verse>
				<verse number="28">Namii mana waldeennaa keessa jiru cuftii dubbii taan dhageennaan guddoo dallane.</verse>
				<verse number="29">Jennaan ka'anii dira keessaa isa gussanii, gara gaara dira isaanii gubbaa jaaranii isa geessan, akka silaa fiixee gaaraa irraa darbatan,</verse>
				<verse number="30">innii ammoo jidduu warraatii ba'ee ka'ee itti dhabate.</verse>
				<verse number="31">Jennaan Yesus gara dira Qifirnaahom ka Galiilaa keessaa gad bu'ee; guyyaa Sanbataa biyya barsiise.</verse>
				<verse number="32">Waan dubbiin isaa jabeenna qabduuf waan innii barsiise sun guddoo maman.</verse>
				<verse number="33">Nama tokkootti ka jinnii hamtuu qabu mana waldeennaa sun keessa jira; innii qoonqoo olfudhatee iyyee,</verse>
				<verse number="34">“Eeyyaa, Yesus Naazireet, atin maan nurraa qabda? Nu balleessuu dhuftee? Anin eennu akka atin taate si beeka; atin Qulqulloo Waaqaatii” jedhe.</verse>
				<verse number="35">Yesus ammoo isa dubbachuu dhowee, “Callisii, isa keessaa ba'i!” jedheen. Jennaan jinniin taan jidduu biyyatti namicha kaan lafaan dhooftee adoo waan tokkoollee isa hindhukkubsinuu, keessaa baate.</verse>
				<verse number="36">Biyyitii cuftii maadeffattee, “Dubbiin tun maan? Innii humnaa fi jabeennaan jinnii seera, duuba isiin nama keessaa baate” waliin jette.</verse>
				<verse number="37">Gurrii isaa ardaa sun cufa keessa fulaa cufa ga'e.</verse>
				<verse number="38">Yesus mana waldeennaa keessaa ba'ee mana Simoon seenee; haatii niitii Simoon qandhoo qabdii, jennaan waan isii Yesusiitti himan.</verse>
				<verse number="39">Yesus isii bira ejjee, “Qandhoo irraa gal!” jedhee jennaan, qandhoon taan irraa galtee, isiin yoma sun kaatee warra gololchite.</verse>
				<verse number="40">Galgala sun eegii aduun dhiite, nama fayyadhabee dhukkuba gosa gosaatiin gaargalaa ture, cufa isaattiin dhufanii, innii harka irra kaa'ee fayyise.</verse>
				<verse number="41">Jinniilleen waan akka innii Kiristoo ta'e beettuuf qoonqoo guddoon iyyitee, “Atin Ilma Waaqaa” jechaa nama hedduu keessaa yaate. Innii ammoo “Callis!” jedhee isii dubbachuu dhowe.</verse>
				<verse number="42">Laftii bariinaan innii ka'ee lafa moggaa ta namii hinjirre dhaqe. Biyyitii isa barbaaddee arginaan, akka innii warra lakkisee biraa hindeemne kadhattee,</verse>
				<verse number="43">innii ammoo warraan, “Anin oduu dansaa Mootummaa Waaqaa dira dhibiilleetti himuu male; waan tanaaf na erganiif” isaaniin jedhe.</verse>
				<verse number="44">Duuba dhaqee manneen waldeennaa ta Yihudaa keessatti nama barsiise.</verse>
			</chapter>
			<chapter number="5">
				<verse number="1">Gaafa tokkoo, adoo Yesus dhaattuu galaana Genesaarexii ejjuu, gumiin dubbii Waaqaa isa irraa dhaga'uu feetee adoo wal dhidhiibduu isaatti buute.</verse>
				<verse number="2">Innii hoboloo lama ka guurtuun qurxummii keessaa yaatee xuruuraa dhiqachuu dhaxxe galaana biraatti arge.</verse>
				<verse number="3">Jennaan hoboloo Simoon keessa seenee Simooniin, “Hoboloo tana diqqoo lafa irraa bisaan keessa hiissi” jedheenii, hoboloo keessa taa'ee biyya barsiise.</verse>
				<verse number="4">Dubbii buufannaan Simooniin, “Hoboloo wadhakkaa bisaaniitti hiissi, akka qurxummii qabattan xuruuraa buusi” jedhe.</verse>
				<verse number="5">Simoon ammoo deebisee isaan, “Aabboo, nu halkan edaa cufa guddoo hojjannee dadhamnee, ammoo tokkoollee hinarganne, ammoo waan atin jetteef anin xuruuraa inbuusa” jedhe.</verse>
				<verse number="6">Akkas tolchinaan qurxummii hedduu qabanii, xuruuraalleen cituu ga'e.</verse>
				<verse number="7">Waaheloota warraa ta hoboloo dhibii keessa jirtu harkaan yaamanii, “Nu qarqaaraa” jedhaniin. Warrii dhufee hoboloo lachuu qurxummiin guutee, hoboloon diqqumaa hinlixin.</verse>
				<verse number="8">Simoon Phexros waan ta'e kana arginaan jilba Yesusitti jigee, “Aabboo anin cubbichaa na biraa deem!” jedhe.</verse>
				<verse number="9">Mar. roo qurximii hedduu qabaniif, isaa fi warrii isa waliin jiruulleen cuftii guddoo mame.</verse>
				<verse number="10">Waahelii Simoon ilmaan Zabdewosii Yaaqobii fi Yoh. aannisiilleen dubbii tana akkasumaa maman. Yesus Simooniin, “Hinsodaatin, armaa achi atin nama guurtaa” jedhe.</verse>
				<verse number="11">Hoboloo ufii afaan galanaatti hirkisanii artumaatti lakkisanii ka'anii Yesus gula yaa'an.</verse>
				<verse number="12">Eegii sunii, adoo Yesus dira tokko jiruu namii tokko, ka qomaaxaan nafa cufa balleesite, Yesus arginaan addaan duratti jigee, “Aabboo, yo feete, na qulqulleessuu indandeeta” jedheenii kadhate.</verse>
				<verse number="13">Jennaan Yesus harka dheereffatee isa tuqee, “infedhaa qulqulla'i” jedheenii yoma tokkoon qomaaxaan irraa badde.</verse>
				<verse number="14">Yesus ammoo, “Nama tokkoolleetti hinhimiinii, ammoo dhaqii qaallicha ufi garsiis, duuba akka aadaa seera Musee gula sooriyoo qalii akkasiin akka qulqulloofte nama cufa garsiis” jedheen.</verse>
				<verse number="15">Gurrii isaa ammoo haga qaraallee irra lafa cufa ga'ee, gumiin guddoon akka isa caqaftuu fi akka dhukkuba fayyituu gara isaa dhufte.</verse>
				<verse number="16">Innii ammoo guyyaa garii fulaa namii hinjirre dhaqee Waaqaa kadhate.</verse>
				<verse number="17">Gaafa tokkoo, adoo innii nama barsiisuu jiruu, Fariisootaa fi jarii seera beekuu ka ollaa cufaa ka Galiilaa, ka lafa Yihudaatii fi dira Yerusaalemillen dhufee waliin tataa'an.</verse>
				<verse number="18">Jarii tokko nama kokottaa'e tokko wasaasaan baatee dhufeenii, akka Yesus dura kaa'an, olseensisuu fedhe.</verse>
				<verse number="19">Ammoo marroo guddinna gumiitiif fulaa seenaniin dhabanii jennaan, mana gubbaa koranii guutuu mana saaqanii wasaasaa waliin jidduu biyyaa keessatti Yesus duratti mana irraa gad buusan.</verse>
				<verse number="20">Dhugeeffachaa warraa arginaan Yesus namicha fayyaa hinta'in kaaniin, “Abboo, cubbuu tantee la sii araaraman” jedhe.</verse>
				<verse number="21">Jennaan jara seera beekuu fi Fariisotii, “Namii akkana Waaqaatti muratuu kuniin eennu? Waaqaa malee, eentuu danda'ee cubbuu namaa araarama?” jettee walgaafatte.</verse>
				<verse number="22">Yesus ammoo herrega warraa arginaan, “Maaliif garaa keessan keessatti akkana herreddan?</verse>
				<verse number="23">Cubbuu tee la sii araaraman jechuu fi ka'ii deem jechuu tamiitti irra laftuu?</verse>
				<verse number="24">Ammoo akka anin ilmii namaa lafa tana irratti cubbuu namaa araaramuuf humna qabuu beekaa!” jedhe. Duuba innii namicha kokottaa'e kaaniin, “Anin sitti himaa ka'ii, wasaasaa tantee fudhadhuu, mana keetti gal!” jedheen.</verse>
				<verse number="25">Yoma sun innii olka'ee, fuula warraa duratti wasaasaa fudhatee ka'ee Waaqaa galata galichaa mana ufiitti gale.</verse>
				<verse number="26">Namii cuftii maadeffatee guddoo sodaatee Waaqaa galata galichee, “Ardha waan mamaa la argine” jedhe.</verse>
				<verse number="27">Achiin duuba Yesus adoo alaatti ba'ee deemuu jiruu, nama qaraxaa guuru ka Lewwii jedhan tokko adoo innii fulaa qaraxa itti guuran taa'uu argee, “Na gula kootti” jedheen.</verse>
				<verse number="28">Jenaan innii waan cufa lakkisee ka'ee isa gula deeme.</verse>
				<verse number="29">Jennaan Lewwiin mana ufii keessatti sagalee guddoo isaa dhaabee, nama hedduu ka qaraxa guuruu fi nama dhibiillee sagalee waliin nyaate.</verse>
				<verse number="30">Fariisotaa fi jarii seera beekuulleen waan jara isaa gungumanii, “Isan maaliif warra qaraxaa guuruu fi warra cubboollee waliin nyaattanii dhuddan?” jedhani gaafatan.</verse>
				<verse number="31">Yesus deebisee, “Nama fayyaa dhabe malee, namii fayyaa qabuu cirreessa hinbarbaadu.</verse>
				<verse number="32">Anin akka cubbichii cubbuu irraa deebi'u yaamuu dhufe malee, nama qajeelaa yaamuu hindhumne” jedhe.</verse>
				<verse number="33">Warrii isaanii, “Ergmtootii Yoh. aannisitii fi ta Fariisotaalleen marroo hedduu ufi agabsiteetti Waaqaa kadhatti, ergamtootii tantee ammoo nyaattee dhuddi” jedhan.</verse>
				<verse number="34">Yesus ammoo, “Yo abbaan fuudhaa achi jiruu keessumaa fuudhaa agabsuu indandeettanii? Hiyyoo.</verse>
				<verse number="35">Ammoo guyyaan indhufa ka abbaa fuudhaa warra biraa fuudhan, gaafas jarii isaa inagaba” jedhe.</verse>
				<verse number="36">Yesus mammaassa kanaallee warratti himee, “Namii wayaa haareettii tarsaasee wayaa dullattiitti erbu hinjiru. Yo akkas tolche, wayaa haaraa tarsaasa, wayaan haaraa fi dulattiin wal hindhaxxu.</verse>
				<verse number="37">Namii daadhii oowwituu gorjoo dullattiitti naqu hinjiru; yo akkas tolchan daadhiin oowituun gorjoo dullatti tarsaaftee jiddi, gorjoolleen inbaddi.</verse>
				<verse number="38">Tanaaf daadhiin oowwituun gorjoo haareettii malte.</verse>
				<verse number="39">Ammallee namii daadhii turtee dhugee daadhii oowwituu yoma sun fedhu hinjiru; innii, ‘Ta turte suniitti irra dansaa’ jedha” jedhe.</verse>
			</chapter>
			<chapter number="6">
				<verse number="1">Guyyaa Sanbataa tokko, adoo Yesus oobruu keessa ba'ee dabruu jiruu, jarii isaa midhaan harkaan xuruuratee sukkuumatee nyaate.</verse>
				<verse number="2">Jennaan fariisotii garii, “Isan maaliif waan seerii keenna dhowwuu guyyaa Sanbata tolchitan?” Warraan jette.</verse>
				<verse number="3">Yesus deebiseefii, “Isan waan Daawiti gaafa beela'e jara waahela isaa waliin ta'e hindubbimnee?</verse>
				<verse number="4">Innii Mana Waaqaa olseenee, qixxaa Waaqaa baasan, ka silaa qaallollee malee namii tokkoolleen nyaachuu hinmaliin, fudhatee nyaatee waahela ufiitii qoode” jedhe.</verse>
				<verse number="5">Jennaan Yesus, “Ilmii namaa abbaa Sanbataati” warraan jedhe</verse>
				<verse number="6">Guyyaa Sanbataa tokko dhibiillee Yesus mana waldeennaa seenee barsiise. Nama tokko ka harkii mirgichii rifateetti achi keessa jira.</verse>
				<verse number="7">Jara seera beekuu fi Fariisotiilleen waan silaa Yesusiin himatan barbaaduuf, mee akka innii guyyaa Sanbataatiin nama fayyisu laala jedhanii isa eegan.</verse>
				<verse number="8">Innii ammoo herrega warraa beekee, nama harkii rifate kaaniin, “Kootti, arma ejji” jedhee namichii ka'ee ach ejje.</verse>
				<verse number="9">Jennaan Yesus warraan, “Anin dubbii tokko isan gaafadhaa seerii keennaa guyyaa Sanbataa maal akka tolchiinuu nu ajajja? Guyyaa Sanbataa waan dansaa moo waan hamtuu tolchan? Lubbuu namaa inoolchan moo inijeesaan?” jedhe.</verse>
				<verse number="10">Warra lalaalee nama kaaniin, “Harka kankee diriirfadhuu” jedhe. Namichii harka diriirfatee jennaan fayye.</verse>
				<verse number="11">Warrii kaan ammoo guddoo dallanee waan silaa Yesus tolchan walgaafate.</verse>
				<verse number="12">Gaafasumaa Yesus gaara tokko koree, halkan tokko cufaa Waaqaa kadhachaa bule.</verse>
				<verse number="13">Laftii bariinaan jara ufii yaamee, nama kudhanii lamaa keessaa foohatee, maqaa warraa ergamtoota jedhee baase.</verse>
				<verse number="14">Maqaan isaanii Simoon (ka innii Phexros jedhee moggaase), Indiriiyas obbooleessa isaa, Yaaqoob, Yoh. aannis, Filiphos, Bartolomewos,</verse>
				<verse number="15">Maatewos, Toomaas, Yaaqoob ilma Alfewos, Simoon ka “Nama lafa ufii jabeessu” jedhamee beekame,</verse>
				<verse number="16">Yihudaa ilma Yaaqoobtii fi Yihudaa Keriyot ka Yesus gurgure.</verse>
				<verse number="17">Yesus warra waliin gaara irraa gad bu'ee diida tokko keessa jara isaa ka hafeellee waliin ejje. Ammallee gumiin guddoon muummee hinqabne ta Yerusaalem, ta lafa afaan galaana Xiroosii fi Sidooniilleen akka dubbii isaa dhageettee dhukkuba fayyituu gara isaa dhufte,</verse>
				<verse number="18">Namii jinniin gaargalchiteelleen infayye,</verse>
				<verse number="19">ammallee waan jabeennii isa keessaa ba'ee warra cufa fayyiseef gumiin cuftii isa tuquu feete.</verse>
				<verse number="20">Yesus jara ufii millatee, “Gammadaa isan warrii hiyyeeyyiin, Mootummaan Waaqaa teessanii!</verse>
				<verse number="21">Gammadaa isan warrii amma beela qabu, isan quufsanii! Gammadaa isan warrii amma boottan, eegii tanaa inuma kofaltanii!</verse>
				<verse number="22">Yo namii marroo maqaa ilma namaatiif jedhee, isan jibbee, isan gussee, isan arrabsee, maqaa keessaniillee waan hamtuun balleesse isan la badhatan.</verse>
				<verse number="23">Guyyaa sun gammadaa, qiliixamaa olcecce'aa; wantii akkanatiif waan guddoo gubbaa argatan. Abaabootii warraalleen akkasuma durii raagota tolchite.</verse>
				<verse number="24">Ammoo gaargalii keessan dureeyyii, qooda keessan ka gammadaa la argattanii.</verse>
				<verse number="25">Gaargalii keessan warra amma quuftan, eegii tanaa inbeeloftanii. Gaargalii keessan warra amma kofaltan, eegii tanaa laleffattanii boottanii.</verse>
				<verse number="26">Gaargalii keessan yo namii cuftii isan saadu, maaliif abaabootii warraalleen akkasuma raagota dharaa saadde” jedhe.</verse>
				<verse number="27">Yesus itti dabree, “Ammoo warrii na dhageettaan waan anin isanitti himuu, ‘nyaapha keessan jaaladhaa, nama isan jibbuu waan dansaa tolchaa’ isaniin jedha.</verse>
				<verse number="28">Nama isan abaaruullee eebbisaa, ka isanitti jallateellee kadhadhaa!</verse>
				<verse number="29">Nama boqoo tokko si dhabanaasuu taallee dura qabadhuu; nama kootii tantee sirraa fudhatuu hubbaaraallee hindhowin!</verse>
				<verse number="30">Nama wa si kadhatu cufaa kenni, ammallee nama wa sirraa fudhatu irra hinbarbaadin!</verse>
				<verse number="31">Akkuma akka namii waan dansaa isanii tolchu feetan, akkasuma namaallee waan dansaa tolchaa!</verse>
				<verse number="32">Yo nama isan jaalatu callaa jaalattan eebba tam argattan? Warrii cubbooleelleen nama warra jaalatu jaalata.</verse>
				<verse number="33">Yo nama waan dansaa isanii tolche callaa waan dansaa tolchitan eebba tam argattan? Namii cubbichiilleen akkasuma tolcha.</verse>
				<verse number="34">Ammallee yo nama waan innii isanii deebisuu seetan callaa wa liqeessitan, eebba tam argattan? Warrii cubbooleelleen akkasuma warra isaanii deebisaan se'uu wa liqeessaa.</verse>
				<verse number="35">Isan ammoo nyaapha keessan jaaladhaa; waan dansaa tolchaaf; liqeessaaf; ammoo homaa irraa hineegatinaa! Duuba waan guddoo argattanii, ilmaan Waaqaa guddaa taatanii, maaliif innii warra galata hinbeennee fi warra cubbooleellee in na'aaf.</verse>
				<verse number="36">Akka Abbaan keessan ka gubbaa namaa na'u isaniilleen namaa na'aa!” jedhe.</verse>
				<verse number="37">“Namaatti hinmurinaa, Waaqiilleen isanitti hinmuruu; wallaala namaatti hinmurinaa, Waaqiilleen wallaala isanitti hinmuruu; namaa araaramaa, Waaqiilleen isanii araaramaa.</verse>
				<verse number="38">Wa namaa kennaa, Waaqiilleen isanii kennaa; waan kiila dansaan gad miicaanii safaraanii sullee irraan dambala'aa harka keessanitti naqan. Homa isan namaa safartaniin isaniillee safaraan” jedhe.</verse>
				<verse number="39">Yesus ammallee warratti mammaakee, “Ballaan danda'ee ballaan deemaa? Warrii lachuu boolla keessatti hinjiguu?</verse>
				<verse number="40">Namii barsiisan nama isa barsiisu irra hinjiru. Ammoo namii cuftii gaafa wa baraate qixxe nama isa barsiisee ta'a.</verse>
				<verse number="41">Atin maaliif huuba ila obbooleessa keetii keessa jiru laalta? Ka ufiiftuu jirma ila tantee keessa jiru hinargine;</verse>
				<verse number="42">Yokaan akkam dandeettee obbooleessa keetiin, ‘Aaddaa, eegii, huuba ila tantee keessaa sii fuudhaa’ jetta, ka ufiiftuu jirma ila tantee keessa jiru hinargine? Dharticha, qaraa jirma ila tantee keessaa fudhadhu; yoos akka dansaa huuba ila obbooleessa kankeetii keessa jiru argitee keessaa fuutaafii” jedhe.</verse>
				<verse number="43">Yesus barsiisa isaa itti dabree, “Mukii dansaan midhaan hamoo hinbaasu, yokaan mukii hamaan midhaan dansaa hinbaasu.</verse>
				<verse number="44">Muka cufa midhaan isaatiin beekan; midhaan odaa waaccuu irraa hinguuran, yokaan midhaan zabiibuu makkaniisa irraa hinguuran.</verse>
				<verse number="45">Namii dansaan dansooma garaa isaa keessaa waan dansaa baasa; namii hamaalleen hammeenna garaa isaa keessaa waan hamtuu baasa, wantii akkanatiif waan garaa jiraa arrabii dubbata” jedhe.</verse>
				<verse number="46">Yesus ammallee ittuma dabree, “Isan ka waan anin isaniin jedhu hinguunnee maaliif, ‘Aabboo, Aabboo’ naan jettan?</verse>
				<verse number="47">Nama natti dhufee dubbii tiyya dhagayee guutu cufa, waan innii fakkaatu isan agarsiisa.</verse>
				<verse number="48">Innii nama mana jaaree, lafa qotee, gad fageessee, dhakaa gubbaatti yayyabe fakkaata. Bokkayii guddaan roobee lolaasee dhawaan mana sun dhooftee, marroo akka dansaa jaaraniif, chochoosuu dadhabde.</verse>
				<verse number="49">Ammoo namii dubbii tiyya dhaga'ee hinguunne nama fulaa biyyee laftuutti, adoo yayyaba hinkaayin, mana jaare fakkaata. Dhawaan mana sun guddoo irreen dhooftee jennaan yoma sun jige. Jigansii mana sunii waan guddaa” jedhe.</verse>
			</chapter>
			<chapter number="7">
				<verse number="1">Yesus dubbii namaatti himuu fedhe taan cufa himee buufannaan ka'ee Qifirnaahom dhaqe.</verse>
				<verse number="2">Duuba hojjataa shuumii tokko ka shuumiin sun guddoo jaalatu fayyadhabee ka lubbuu ta'e.</verse>
				<verse number="3">Shuumiin sun waan Yesus dhageennaan jaarrolee Yihudii isaatti ergee, akka innii dhufee hojjataa isaa fayyisuuf kadhate.</verse>
				<verse number="4">Yesus dhumnaan guddoo kadhatanii, “Nama kana dhugumaa waan kana tolchuuf malte,</verse>
				<verse number="5">Innii gosa teenna jaalataa, ammallee mana waldeennaa tokko ya nuu jaaree” jedhan.</verse>
				<verse number="6">Jennaan Yesus warra waliin deeme. Shuumiin kaan Yesus mana isaatti dhi'aannaan jaallan ufii itti ergee, “Aabboo, hingaargaliin! Atin mana kiyya keessa seenuu hinmallee;</verse>
				<verse number="7">anilleen gara kankee dhufuu hinmallee; ammoo dubbuma tokko callaa dubbadhu hojjataan kiyya infayyaa.</verse>
				<verse number="8">Anilleen seera jala jira, warrii waraanaalleen na jala jira. Yo anin tokkoon, ‘Deem’ jedhuu, innii indeema; yo ka dhibiin, ‘Kootti’ jedhuu, innii indhufa; yo hojjataa kiyyaan, ‘Akkana tolchi’ jedhuu, innii intolcha” jedhe.</verse>
				<verse number="9">Yesus dubbii tana dhageennaan guddoo mamee, gumii isa gula yaatuutti garagalee, “Anin dhuguma isanitti himaa, dhugeeffachaa akkanaa tana anin takka Israa'el keessalleetti hingarre” jedhe.</verse>
				<verse number="10">Jarii ergan kaan manaatti dachanaan hojjataa fayye arge.</verse>
				<verse number="11">Eegii sunii Yesus dira Naayin jedhan dhaqee jennaan, jara isaatii fi gumiin guddoon isa gula yaate.</verse>
				<verse number="12">Fuloo diraatti dhi'aannaan, nama reeffa baatee yaa'uun arge. Namii du'e sun ilma tokkocha niitii dhiirsa hinqamneeti; namii dira sunii hedduun isii waliin jira.</verse>
				<verse number="13">Aabboo Yesus isii arginaan na'eefii, “Hinboo'in!” jedheen.</verse>
				<verse number="14">Itti dhi'aatee wasaasaa reeffaan baatan taan tuqee jennaan, jarii baatu kaan ejaajje. Innii, “Gurbaa, anin ka'i siin jedha!” jedheen.</verse>
				<verse number="15">Yoosuma gurbaan du'e kaan ka'ee taa'ee dubbatee jennaan, Yesus haadha isaatti kenne.</verse>
				<verse number="16">Namii cuftii bakaakee, “Raagii guddaan yaayyuu jidduu teennaa ka'e; Waaqii la gumii ufiitti mullate” jedhee Waaqaa faarse.</verse>
				<verse number="17">Gurrii isaa lafa Yihudaatii fi reera sun cufa ga'e.</verse>
				<verse number="18">Jarii Yoh. aannisii oduu tana cufa isaatti himee,</verse>
				<verse number="19">Jennaan, Yoh. aannis jara ufii keessaa lama yaamee Aabboo Yesusiiti ergee, “Atin ka indhufa jedhan moo ka dhibii eenna?” jedhe.</verse>
				<verse number="20">Jarii kaan isaan baanaan, “Yoh. aannisii nama cuuphuutti gaafadhaa jedhee sitti nu ergee, ‘Atin ka indhufa jedhan moo ka dhibii eenna?’ ” jedhee gaafate.</verse>
				<verse number="21">Yoma sun Yesus nama dhukkuba gargaraa qabu, ka jinniin gaargalchitee fi nama ballaa hedduullee fayyise.</verse>
				<verse number="22">Innii ergamtoota Yoh. aannisitiin, “Dhaqaa, waan argitanii fi waan dhageettan Yoh. aannisitti himaa! Ballaan lafa arga; naafii ka'eetti deema, namii qomaaxaa qabu inqulqullaa, ka gurrii duude indhagaa; nama du'e inkaasan, oduu dansaa hiyyeeyyiitti himan.</verse>
				<verse number="23">Namii na hinmormannee ka badhadhe!” jedhe.</verse>
				<verse number="24">Ergamtootii Yoh. aannis yaanaan Yesus waan Yoh. aannisii gumiitti dubbatee, “Isan lafa gammoojjii maal daawachuu dhaxxan? Illadduu bubbeen chochooftuu?</verse>
				<verse number="25">Yoos maal daawachuu dhaxxan? Nama wayaa dansaa uyyifatuu? Hubadhaa, namii shoobu, ka machii fedhu, mana hayyuu keessa taa'a.</verse>
				<verse number="26">Maal daawachuu dhaxxan ree? Raagaa? Ee'ee, ammoo anin isaaniitti himaa, Nama raaga irra jiru argitan.</verse>
				<verse number="27">Yoh. aannis kama barreessii keessatti Waaqii baanee, ‘Kunin ergamaa kiyya, anin si duratti isa erga, akka innii dhaqee daandii tantee si duratti midhaassu’ ” jedhe kaan.</verse>
				<verse number="28">“Anin isanitti himaa, Namii lafa tana irratti dhalate tokkkoolleen ka Yoh. aannis irra jiru hinjiru; ammoo namii Mootummaa Waaqaa keessatti nama cufa irra diqqaa isa irra jira” jedhe.</verse>
				<verse number="29">Namii cuftii waan kana dhageenaan, warrii qaraaxa guuruyyuu, waan harka Yoh. aannisiitti cuuphameef akka karaan Waaqaa dhugaa ta'ee hime.</verse>
				<verse number="30">Fariisotaa fi jarii Seera beekku ammoo waan Yoh. aannisiin hincuuphamaniif herrega Waaqaa dide.</verse>
				<verse number="31">Yesus itti dabree, “Nama dhaloota kanaa maaniin walti akeeka? Warrii maal fakkaataa?</verse>
				<verse number="32">Warrii ijoollee fulaa gabayaa teteettee wal yaamtu, ta, ‘Dibbee isanii dhoomnee sirbuu diddan; laalalaan iyyinnee ammoo isan boo'uu diddan’ waliin jettu fakkaata.</verse>
				<verse number="33">Yoh. aannisiin nama cuuphu dhumnaan qixxaa hinnyaanne, daadhiillee hindhunne, isan ammoo, ‘Innii maraataa’ jettaniin.</verse>
				<verse number="34">Ilmii namaa dhumnaan nyaatee dhuge; isan ammoo, ‘Sabdicha, ammallee machaa'aa kana ilaalaa ka daadhii dhugu; innii jaala warra qaraxa guuruutii fi ka nama cubbichaati’ jettan.</verse>
				<verse number="35">Ammoo akka qalbiin Waaqaa dhugaa taatee, warra dhugeeffateetti garsiisa” jedhe.</verse>
				<verse number="36">Namichii Fariisotaa tokko Yesus gololaa yaamee jennaan, Yesus mana isaa seenee nyaachuuf taa'e.</verse>
				<verse number="37">Jennaan niitiin cubbitiin dira sunii takka, akka Yesus mana namicha Fariisichaa keessatti sagalee nyaachuu jiru dhageennaan, duloo dhadhaa qayyaa qabduun dhufte.</verse>
				<verse number="38">Isiin duuba fulaa miila isaa ejjitee boottee imimaan miila isaa irratti cocobsitee, rifeensa mataa ufiitiin irraa haxxee, miila isaa dhungattee, dhadhaa dibde.</verse>
				<verse number="39">Namichii Fariisotaa ka isa yaamee gololche kaan waan kana argee jennaan, garaa ufii keessatti, “Namichii kunin adoo silaa raaga ta'ee, akka niitiin isa tuxxu tunin nama akkam taatee inbeeka; isiin cubbamtuu” jedhe.</verse>
				<verse number="40">Yesus ammoo deebiseefii, “Simoon, anin dubbii tokko ta siin jedhu qaba” jennaan innii, “Aabboo, maal?” jedhe.</verse>
				<verse number="41">“Nama tokkootti ka namii lamaa beesee irraa liqeefate jira; tokko qarshii kuma shanii, kaan ammoo qarshii dhibba shanii irraa liqeefate.</verse>
				<verse number="42">Warrii lachuu baasuuf dadhabee jennaan, namichii kaan akkasumaatti lakkiseef. Tanaaf, akka keetiitti warra kana lamaan, kamiitti irra isa jaalata?” jedhe.</verse>
				<verse number="43">Simoon deebiseefii, “Akka anin se'uutti, ka horii irra guddaa lakkisaniif” jedhe. Yesus, “Dhuguma baanta” jedhee,</verse>
				<verse number="44">niitiitti garagalee, Simooniin, “Niitii tana agartaa? Anin mana kankee seennaan atin bisaan miilaallee naa hinkennine, isiin ammoo imimaan ufiitiin miila kiyya dhixxee, rifeensa mataa ufiitiin narraa haxxe.</verse>
				<verse number="45">Atin na hindhunganne, isiin ammoo haga anin arma seenee miila kiyya dhungachuu hinlakkimne.</verse>
				<verse number="46">Mat. aa kiyya atin hinmuunne, isiin ammoo miila kiyya dhadhaa qayyaa dibde.</verse>
				<verse number="47">Tanaaf anin sitti himaa, Mar. roo isiin guddoo na jaalatteef cubbuu isii hedduu la araaramaniif. Ka diqqoo araaramaniif sunin ammoo diqqoo jaalata” jedhe.</verse>
				<verse number="48">Jennaan innii isiin, “Cubbuu tantee la sii araaraman” jedhe.</verse>
				<verse number="49">Jarii isa waliin tataa'u garaa ufii keessatti, “Eennu kunin ka cubbuullee danda'ee namaa araaramu?” waliin jedhe.</verse>
				<verse number="50">Jennaan innii niitii taaniin, “dhugeeffachaan tantee la si baaftee, been, nagaan gali” jedhe.</verse>
			</chapter>
			<chapter number="8">
				<verse number="1">Eegii sunii adoo haguu hinturin Yesus diraa fi olloowwan cufa keessa dedeemee oduu dansaa Mootummaa Waaqaa hime. Jarii isaa kudhanii lamaaniilleen isa waliin yaa'ee,</verse>
				<verse number="2">nadheen gariilleen ta jinnii fi dhukkuba gosa gosaa fayyite, Maariyaam Magdala ta jedhan ta jinnii torba keessaa baasan;</verse>
				<verse number="3">Yo'aanaa, niitii Kuuzaa, ka waan mana Herodisii qorqorattuu, ammallee Susanaa fi nadheen dhibiilleen hedduun, ta horii ufiitiin Yesusii fi jara isaa qarqaarte isa gula yaate.</verse>
				<verse number="4">Duuba namii dira cufa keessaa dhufee, gumiin guddoon walwaldeettee jennaan, Yesus mammaassaan warratti dubbatee,</verse>
				<verse number="5">“Namii tokko midhaan facaasuu dhaqee, adoo innii facaasuu midhaan garii daandii keessatti jiganii, namii irra ejaajjatee, simphirreen dhuftee nyaattee hobbaafte.</verse>
				<verse number="6">Midhaan garii lafa dhakaa gubbaatti jiganii, baanaan waan jiidha dhabaniif gogogaan.</verse>
				<verse number="7">Midhaan garii qoraattii keessatti jiganii, qoraatin waliin baatee qancarsite.</verse>
				<verse number="8">Midhaan garii fulaa biyyee dansaatti jiganii, baanaan midhaan dhibbaa dhalan” jedhe. Dubbii tana dubbatee jennaan Yesus qoonqoo olfudhatee, “Namii gurra qabu ha dhaga'uu” jedhe.</verse>
				<verse number="9">Jennaan jarii isaa, “Mammaassii kunin maan?” jedhee isaa gaafate.</verse>
				<verse number="10">Innii itti himee, “Waan Mootummaa Waaqaa ka durii nama dhossan yaayyuu isanii kennaan; ammoo namii kaan mammaassaan baraata, akka adoo laalaniillee homaa hinagarre, adoo caqasaniillee homaa hindhageenne” jedhe.</verse>
				<verse number="11">Duuba mammaassii kunin akkana, midhaan dubbii Waaqaati.</verse>
				<verse number="12">Midhaan daandii keessatti jigi sun warra dubbii dhaga'ee, ammoo sheexanii eegee dhufee akka dhugeeffatanii hinbaaneef dubbii garaa isaanii keessaa baasuu fakkaatan.</verse>
				<verse number="13">Midhaan dhakaa gubbaatti jigi sun warra dubbii dhageennaan gammachuun fudhatee, ammoo hidda hinqamne fakkaatan. Bulttii diqqoofii dhugeeffatanii, ammoo yo ilaallachaan itti dhuftee lakkisan.</verse>
				<verse number="14">Midhaan qoraattii keessatti jigi sun warra dubbii dhageennaan dhiphuu, horii fi gammada jireenna lafa tanaatin qancaree midhaan addaa hinbaamne fakkaatan.</verse>
				<verse number="15">Midhaan biyyee dansaa keessatti jigi sun warra dubbii dhageennaan garaa dhugaatiifi dansaan qabatee obsee midhaan baasu fakkaatan.</verse>
				<verse number="16">“Namii ibsee bobeesee okkotee jalatti dhossu yokaan siree jala kaa'u hinjiru. Isumaa akka namii olseenu ibsee arguu gubbaatti fannisuu male.</verse>
				<verse number="17">Wantii dhossan ta hinmullanne hinjirtu; yokaan wantii tokkoolleen ka akkuma dhokateetti adoo diidaatti hinbaanee hafaa hinjirtu.”</verse>
				<verse number="18">“Tanaaf waan dhageettan cufa keessa ufi eegadha! nama wa qabu hagasiillee irra itti idaaniif, ka homaa hinqamne ammoo diqqqoo innii qabeennaa herregateeyyuu irraa fuudhan” jedhe.</verse>
				<verse number="19">Haadha Yesusitii fi obboleeyyan isaa isa barbaaduu dhufanii, ammoo marroo guddina gumiitiif isa biraan ba'uu dadhaban.</verse>
				<verse number="20">Namii tokko itti himee, “Haadha tanteetii fi obboleeyyan tantee ala ejaajjanii, si arguu fedhan” jedhe.</verse>
				<verse number="21">Innii ammoo warraa deebisee, “Haadha tiyyaa fi obboleeyyan tiyya nama dubbii Waaqaa dhaga'ee guutuu” jedhe.</verse>
				<verse number="22">Gaafa tokkoo Yesus jara ufii waliin hoboloo seenee, “Gama galaanaa suniitti nu taakkisiisaa” warraan jedhe. Jennaan ka'aanii itti dhabatan.</verse>
				<verse number="23">Adoo yaahanuu Yesus rafe. Bubbeen guddoon bubisaa dhuftee galaana dhooftee, hoboloon bisaaniin guutamuu geettee, lubbuun warratti dhufte.</verse>
				<verse number="24">Gara Yesus dhaqanii dammassanii, “Aabboo, Aabboo, ka'i nu dhumuufii” jedhan. Jennaan innii ka'ee bubbee fi dha'aa galaanaallee, callisiisee, laftii qabbanoofte.</verse>
				<verse number="25">Jennaan innii warraan, “dhugeeffachaan teessan meeti?” jedhe. Warrii sodaatee, mamee, “Kunin eennu, ka bubbee fi bisaalleen sarmaniif?” waliin jedhe.</verse>
				<verse number="26">Jennaan lafa Gergesaa ta moggaa galaanaa lafa Galiilaa ga'an.</verse>
				<verse number="27">Yesus lafa godduu geennaan, namii dira sunii tokko, ka jinnii qabuu, isaatti dhufe. Innii haga wayaa uyyifachuu dhiisee la ture; manaalleetti hingalu, awwaala keessatti gala male.</verse>
				<verse number="28">Yesus arginaan itti lallabee miilaa jigee qoonqoo guddoon iyyee, “Yesus ilma Waaqaa Guddaa atin maal narraa qabda? Anin si kadhadhaa, na hingaargalchin” jedhe.</verse>
				<verse number="29">Wantii innii akkana jedheef waan Yesus jinniin, “Namicha keessaa ba'i” jedheef. Jinniin marroo hedduu yo isa qabdu; adoo harkaa miila haada sibiilatin hidhanillee innii haada sibiila ciree, jinniin alootti isa baachi.</verse>
				<verse number="30">Yesus, “Maqaan kankee eennu?” jedhee gaafannaan, innii waan jinniin hedduun isa duuddeef, “Maqaan kiyya ‘Legewoon’ ” jedhee deebiseef.</verse>
				<verse number="31">Jennaan jinniin akka innii qilee keessa warra hinbuumnee isa kadhatte.</verse>
				<verse number="32">Booyyee hedduutti laagaa gaaraa dheeduu jiraa jennaan, jinniin akka booyyee duuddu Yesus kadhattee innii, ee'ee jennaaniin,</verse>
				<verse number="33">jinniin namicha sun keessaa yaatee booyyee duuddee, booyyeen cuftii balee irraa gad oriitee galaana keessa duuddee, galanii liliqimse.</verse>
				<verse number="34">Tissituun booyyee waan ta'ee arginaan oriitee diraa fi reeraatti odeesite.</verse>
				<verse number="35">Jennaan beennii waan ta'ee argu dhaqee, Yesusiitti dhufee, nama kaan ka jinniin keessaa yaatee qalbiin itti deebitee wayaa uyyifatee fulaa miila Yesus taa'u arganii jennaan, guddoo sodaatan.</verse>
				<verse number="36">Jarii arge kaan akka namicha jinnii qabu kaan fayyisan biyyatti odeese.</verse>
				<verse number="37">Jennaan namii reera lafa Gergesaa keessa jiru cuftii marroo akka takkaa hinargin sodaateef akka Yesus isaan biraa deemuu kadhate. Jennaan Yesus hoboloo keessa seenee itti dhabate.</verse>
				<verse number="38">Namichii jinniin keessaa yaate kaan, “Si gula deema” jedhee isa kadhate; innii ammoo ufi jalaa deebisee,</verse>
				<verse number="39">“Warra kankeetti galii, waan guddoo Waaqii sii tolche namaatti himi!” jedheen. Jennaan namichii jalaa deebi'ee dira cufa keessa dedeemee waan Yesus isaa tolche hime.</verse>
				<verse number="40">Yesus moggaa galanaatti deebinaan, gumiin waan qaraa isa eeguu jirtuuf isa arginaan gammadde.</verse>
				<verse number="41">Jennaan namichii yatiros jedhan tokko guddaan ka Mana Waldeenaa dhufee, miila Yesusiitti jigee, “Mana kiyya kootti” jedheen.</verse>
				<verse number="42">Wantii innii Yesus yaameef intala takkattii innii qabu ta ganna kudhanii lamaatti diqquma hindu'in. Adoo Yesus deemuu, gumiin gama cufaa itti baafatte.</verse>
				<verse number="43">Niitii ganna kudhanii lamaa cufa dhiigii keessaa yaa'ee cituu didee, horii ufii ka qabdu cufa cirreeyyiitti hobbaaftee, ammoo fayyuu dadhabde takkatti ach jira.</verse>
				<verse number="44">Isiin Yesus gula dhuftee handaara wayaa isaa tuxxee; achumaan dhiigii isii cite.</verse>
				<verse number="45">Jennaan Yesus, “Eentu na tuqe?” jedhee gaafate. Namii cuftii mormatee jennaan Phexros, “Aabboo, gumiin si marsiteetti si dhidhiibuutti jirti” jedheen.</verse>
				<verse number="46">Yesus ammoo, “Lakkii, namaatti na tuqee, anin jabeenna na keessaa ba'u ufirratti argee” jedhe.</verse>
				<verse number="47">Niitiin taan akka hindahanne arginaan hollaachaa dhuftee miila Yesusiitti jiddee, waan isa tuxxeef gumii cufa duratti himattee, ammallee akka yoma sun fayyitte himte.</verse>
				<verse number="48">Yesus isiin, “Intala tiyya, dhugeeffachan tantee ya si fayyiftee, beenii, nagaan gali” jedheen.</verse>
				<verse number="49">Adoo Yesus haasa'uu jiruu namii tokko gara mana yayiroosii ka guddaa mana waldeennaatii dhufee, yayiroosiin, “Intalti tantee yaayyuu dootee, lakkii, Aabboo hingaargalchiin!” jedhe.</verse>
				<verse number="50">Yesus ammoo dhageennaan Yayirosiin, “Hinsodaatin, dhugeeffachuma dhugeeffadhuu, isiin infayyitii” jedhe.</verse>
				<verse number="51">Mana geennaan Phexrosii, Yaaqoobii, Yoh. aannisii, abbaa fi haadha intala malee nama cufa seenuu dhowwe.</verse>
				<verse number="52">Namii cuftii laaleffatee boo'ee jennaan, Yesus, “Hinboo'iinaa, isiin hindoonee inrafti malee” jedhe.</verse>
				<verse number="53">Warrii ammoo waan akka isiin doote beekuuf guddoo isaatti koble.</verse>
				<verse number="54">Innii ammoo harka isii qabee qoonqoo olfudhatee, “Intala, ka'ii!” jedhe.</verse>
				<verse number="55">Yoosuma lubbuun itti deebitee, isiin kaatee jennaan Yesus, “Sagalee kennaaf” warraan jedhe.</verse>
				<verse number="56">Abbaa fi haatii guddoo mamanii, Yesus ammoo, akka warrii waan kana namaatti hinhimne itti seere.</verse>
			</chapter>
			<chapter number="9">
				<verse number="1">Duuba Yesus jara ufii kudhanii lamaan kaan walti yaamee, jabeenna, humna jinniin baasanii fi ta dhukkubaan fayyisaniillee kenneef.</verse>
				<verse number="2">Ammallee akka Mootummaa Waaqaa himaanii fayyidhaballee fayyisan warra erge.</verse>
				<verse number="3">Innii warraan, “Wareega karaa, uleellee, subbaallee, qixxaallee, horiillee, hubbaaraa lamaallee hinfudhatinaa!</verse>
				<verse number="4">Mana olduuddan cufaa haga kaatanii yaataniitti achuma tataa'aa!</verse>
				<verse number="5">Dira warra isan hinkeessummeesinee keessaa ba'a; yo keessaa baatan ammoo, akka akeeka warraa taatu awwaaraa miila keessan irraa dhadha'adhaa!” jedhe.</verse>
				<verse number="6">Warrii ka'ee ollaa cufa keessa yayaa'ee oduu dansaa Mootummaa Waaqaa himee, fulaa cufaatti nama dhukkubeellee fayyise.</verse>
				<verse number="7">Hayyuun biyya Galiilaa ka Herodis jedhan waan Yesus hojjate cufa dhageennaan guddoo dhindhinse, waan namii garii, “Yoh. aannis yaayyuu du'aa ka'e” jedhee,</verse>
				<verse number="8">namii garii ammoo Eliyaas ya mullate jedhee, ka garii ammoo, raagota durii keessaa tokko yaayyuu ka'e jedhe.</verse>
				<verse number="9">Herodis ammoo, “Anin Yoh. aannis yaayyuu mataa irraa kutee, isii namii anin akkana waan isaa dhaga'u kun eennu?” jedhee gaafatee, duuba Yesus argu fedhe.</verse>
				<verse number="10">Ergamtootii gallaan waan tolchite cufa Yesusiitti himte. Jennaan innii warra kophaatti yaamee, gara dira Betsayidaa geese.</verse>
				<verse number="11">Gumiin waan kaan dhageennaan isa gula yaatee, innii warraan, “Garana gad hiiqaa” jedhee, waan Mootummaa Waaqaa warratti himee, nama fayyaa dhabe ka fayyuu maleellee fayyise.</verse>
				<verse number="12">Laftii galgaloomnaan jarii kudhanii lamaan kaan dhufee, “fulaan nu jiruu tun aloo, gumii galchi; akka ollaa fi reera keessa yaatee fulaa bultiitii fi sagalee barbaadattu” jedhe.</verse>
				<verse number="13">Innii ammoo warraan, “Isanuu waan warrii nyaatu kennaaf” jedhe. Warrii ammoo deebisee, “Yo dhandhee gumii tana cufaa waan warrii nyaatu binne malee, nu qixxaa shanii fi qurxummii lama malee homaa hinqamnu” jedhe.</verse>
				<verse number="14">(Namii dhiiraa callan ka ach jiruu, haga kuma shanii inga'a) Yesus ammoo jara ufitiin, “Shantama shantamaan teteessisaa!” jedhe.</verse>
				<verse number="15">Jarii akkuma innii jedhe tolchee, nama cufa teteessise.</verse>
				<verse number="16">Yesus qixxaa shanaanii fi qurxummii lamaan taan fuudhee, gara Waaqaa olmillatee eebbisee, cacabsee akka gumiin gololchan jara ufiitti kenne.</verse>
				<verse number="17">Namii cuftii nyaatee quufee, jarii isaa hambaa walti guuree gundoo kudhanii lamaa guute.</verse>
				<verse number="18">Gaafa tokkoo adoo Yesus kophaatti Waaqaa kadhatuu, jarii isaa gara isaa dhufee innii, “Biyyitii tun eennu naan jetti?” jedhee gaafate.</verse>
				<verse number="19">Warrii itti himee, “Namii garii Yoh. aannisii nama cuuphu jedha; ka garii ammoo, Eliyaas jedha; ka gariilleen, raaga durii tokkootti du'aa ka'e jedha” jedhe.</verse>
				<verse number="20">Innii ammoo warraan, “Isan hoo, eennu naan jettan?” jedhee gaafatee, Phexros, “Atin Kiristoo Waaqaa” jedhe.</verse>
				<verse number="21">Jennaan innii warratti seeree, “Nama tokkoolleetti dubbii tana inhiminaa” jedhe.</verse>
				<verse number="22">Ammallee, “Ilmii namaa akka hedduu gaargaluu male, jaarroleen, qaallolee gugurdoof jarii seera beekuulleen isa mormatee, isa ijjeessanii, ammoo guyyaa sadeessoo ka'uu malee” jedhe.</verse>
				<verse number="23">Jennaan innii warra cufaan, “Namuuyyuu yo na gula dhufuu fedhee ha ufi mormatee yo cufa fannoo ufii baatee na gula deemuu.</verse>
				<verse number="24">Namii jireenna ufii baasuu fedhuu indhaba; namii ammoo naa jedhee jireenna ufii balleessuu inargata.</verse>
				<verse number="25">Namii waan lafa tanaa cufa argatee ammoo mataa ufii yo balleesse, ufumaa baduu malee bu'aan isaa maal?</verse>
				<verse number="26">Namii tokkkoolleen yo naa fi dubbii tiyyaatti ceeree, ilmii namaalleen, gaafa guddinna ufiitiin, ka Abbaa isaatii fi ka ergamtoota qulqullootiin dhufu, nama sun indida.</verse>
				<verse number="27">Dhugumaan isanitti himaa, jarii arma ejjaaju ka garii, haga Mootummaa Waaqaa ila ufitiin arguutti hinduu” jedhe.</verse>
				<verse number="28">Yesus eegii tana dubbatee, haga guyyaa saddeettii teennaan, Phexrosii, Yoh. annnisii fi Yaaqoob yaamee akka Waaqaa kadhatan gaara waliin koran.</verse>
				<verse number="29">Adoo innii Waaqaa kadhatuu, biftii isaa jijiramtee wayaan isaa addaattee bibillixxe.</verse>
				<verse number="30">Yoosuma namii lama achitti mullatee isa waliin haasa'e. Warrii sun Musee fi Eliyaas.</verse>
				<verse number="31">Warrii guddinnaan mullatee waan innii Yerusaalem keessatti du'an guutuu male, waliin dubbate.</verse>
				<verse number="32">Yoos Phexrosii fi jarii isa waliin jiru kaan guddoo mugan; dammandhaan ammoo guddinna Yesusitii fi nama lama ka isa waliin ejaajju argan.</verse>
				<verse number="33">Adoo Musee fi Eliyaas isa biraa yaa'uu jirtuu Phexros Yesusiin, “Aabboo, arma jiraachuun keenna akkam dansaa, koottaa bulttoo sadii midhasiinaa; tokko teeti, tokko ta Museeti, tokkkoolleen ta Eliyaasiiti” jedhe. Innii ammoo waan dubbachuu jiru sun hinbeeku.</verse>
				<verse number="34">Adoo innii akkas jechuu jiruu duumansii dhufee warratti gaadiseessee, warrii duumansa duunnaan sodaate.</verse>
				<verse number="35">Qoonqoon duumansa keessaa baatee, “Kunin ilma kiyya, ka anin foohadhee, isa caqasaa!” jette.</verse>
				<verse number="36">Eegii qoonqoon dabarte Yesus kophaatti hafe. Warrii yo sun waan arge sun nama tokkoolleetti hinhimnee incallise.</verse>
				<verse number="37">Boriyyaa gaara irraa buunaan gumiin guddoon Yesusiin wali argite.</verse>
				<verse number="38">Namii tokko gumii keessaa itti lallabee, “Aabboo si kadhadhaa koottii ilma kiyya tokkocha anin qabu naa laal.</verse>
				<verse number="39">Innii yo jinniin irra galtu iniyya; hoomachatti afaanii yaa'a, inhargufama, ammallee lafaan ufii dhaaneetti dhidhiitata, duuba, jinniin haga isa gaargalchituutti yoosuu hinlakkiftu,</verse>
				<verse number="40">akka keessaa baasan jara kankee kadhadhee, warrii ammoo keessaa baasuu dadhabe” jedhe.</verse>
				<verse number="41">Jennaan Yesus, “Ee'ee dhaloota mataa jajabaa, ka homaa hindhugeeffanne, anin haga yoom isan waliin taa'ee obsuu male? Ilma kankee armaan kootti” jedhe.</verse>
				<verse number="42">Adoo innii gara Yesus dhufuu jiruu jinniin lafaan dhooftee dhidhiitachiichee, Yesus ammoo jinnii hamtuu sun dhowwee, gurbaa fayyisee abbaa isaatti deebise.</verse>
				<verse number="43">Duuba akkasiin namii cuftii humna Waaqaa argee maadeffate. Adoo namii cuftii waan innii tolche maadeffachuu jiruu, Yesus jara isaatiin,</verse>
				<verse number="44">“Dubbiin tun gurra keessan keessa ha seentuu! Ilma namaa harka namaatti kennan” jedhe.</verse>
				<verse number="45">Waan akka warraa hingalle duraa dhossaaniif, warrii ammoo dubbii tana hinhubanne, warriilleen waan dubbii sunii Yesus gaafachuu sodaate.</verse>
				<verse number="46">Jennaan warrii, “Nuu kana keessaa eennuutti guddaa?” jedhee walmorme.</verse>
				<verse number="47">Yesus ammoo herrega garaa warraa arginaan daa'ima tokko fuudhee ufi bira teessisee,</verse>
				<verse number="48">warraan, “Namii daa'ima kana maqaa kiyyaan jabeessu ya nallee jabeesse; namii na jabeessu cuftii ka na erge jabeessa; nama isan keessaa cufa irra diqqaatti isanii cufa irra guddaa” jedhe.</verse>
				<verse number="49">Yoh. aannis, “Aabboo, nama tokko adoo innii jinnii maqaa keetiin baasuu arginnee, waan innii nama keenna hinta'iiniif, dhowwinne” jedhe.</verse>
				<verse number="50">Yesus ammoo, “Hindhowwinaa! Namii isaniin hinmorkine golii teessanii” warraan jedhe.</verse>
				<verse number="51">Guyyaan innii gubbaatti olgalu dhi'ananaan Yerusaalem dhaquuf muraatee ka'e.</verse>
				<verse number="52">Nama deemee ollaa Samaariya tokko seenee fulaa isaa qopheessu ufi dura erge.</verse>
				<verse number="53">Biyyitii ollaa sun ammoo isa didde; waan innii Yerusaalem deemuuf muraatee ka'eef.</verse>
				<verse number="54">Jarii isaa Yaaqoobii fi Yoh. aannis waan kana arginaan, “Aabboo, akka nu ibidda gad yaamnee warra kana cufaa balleessinu feetaa?” jedheen.</verse>
				<verse number="55">Yesus ammoo, garagalee warra gorsee,</verse>
				<verse number="56">ollaa dhibiitti dabran.</verse>
				<verse number="57">Adoo karaa yaa'anuu, namichii tokko Yesusiin, “fulaa atin deemtu cufa si gula deema” jedhe.</verse>
				<verse number="58">Yesus ammoo, “Geedaltii boollaa qabdi, simphirreen gubbaalleen mana qabdi, ilmii namaa ammoo fulaa mataa ufii keeyatuu hinqabu” jedhee deebiseef.</verse>
				<verse number="59">Nama dhiibiin ammoo, “Na gula kootti” jedhe; innii ammoo, “Aabboo, eegi, qara dhaqee abbaa kiyya awwaalaa” jedhe.</verse>
				<verse number="60">Yesu ammoo deebisee, “Reeffii ha reeffa ufii awwaalatuu, atin ammoo deemii Mootummaa Waaqaa hime” jedheen.</verse>
				<verse number="61">Namii tokko dhibiilleen, “Aabboo, anin si gula deemaa; ammoo eegi, qara dhaqeetti warra kiyyaatti nagaa dhamadhaa” jedhe.</verse>
				<verse number="62">Yesus isaan, “Namii harka ufii gindaa irra ka'ee ufi duuba millataa hin qotu; namii akkasii tokkoolleen Mootummaa Waaqaatii hinmalle” jedhe.</verse>
			</chapter>
			<chapter number="10">
				<verse number="1">Eegii waan kanaa Aabboon nama torbaatamii lamaa dhibii foohatee, gara diraa fi lafa dhaquu fedhuu cufa lama lamaan ufi dura erge.</verse>
				<verse number="2">Innii warraan, “Midhaan muran guddoo, namii muruu ammoo diqqaa; tanaaf akka nama midhaan muruu oobruutti erguu, abbaa midhaanii kadhadhaa.</verse>
				<verse number="3">Amma beenaa, karaa qabadhaa, anin akka ilmoolee hooliyyee yayii keessa isan ergaa.</verse>
				<verse number="4">Kareerisa hinfudhatinaa, subba yokaan kopheellee, nama karaatti argitan nagaa hinfuudhinaa.</verse>
				<verse number="5">Mana seentan cufaan qaraa, ‘Waaqii nagaa isanii kenninnaa’ jedhaa.</verse>
				<verse number="6">Yo namii nagaa fedhu ach jiraatee, nageennii keessan isa waliin taa'a; ammoo yo hinjirree isanitti deebi'a.</verse>
				<verse number="7">Manuma sun keessa tataa'aa, waan isanitti kennan cufa nyaadha-dhugaa, wantii akkanatiif namii wa hojjatuu wa argachuu male. Mana dhibii hinduudinaa.</verse>
				<verse number="8">Dira duuddan cufa yo isan yaaman, waan isanii kennan cufa sooradha;</verse>
				<verse number="9">nama ach keessaa ka fayya hinta'in, fayyisaa, ‘Mootummaa Waaqaa la isanitti dhi'aatte’ jedhan.</verse>
				<verse number="10">Dira keessumooma irraa hinargatin cufa ammoo, karaa isaa gula yaa'aa,</verse>
				<verse number="11">‘Awwaara dira keessan keessaa ta faana teennatti qabatteellee nu ufi irraa haxoomna, ammoo akka Mootummaan Waaqaa dhi'aatte beekaa’ jedhan.</verse>
				<verse number="12">Anin isanitti himaa, guyyaa muummee lafaa, dirii Sodoma dira sun irra gooma” jedheen.</verse>
				<verse number="13">Yesus itti dabree “Gaargala kankee dira Koraaziin! Gaargala kankee dira Betsayidaa! adoo silaa hujii gugurdoo isan keessatti tolchan sun Xiiroosii fi Sidoon keessatti tolchanii, warrii ardhaa kalee cubbuu irraa deebi'ee bututtuu naqatee daaraa keessa hintataa'in.</verse>
				<verse number="14">Ammoo gaafa qorsumaa Waaqii fulaa isaanii na'uu, dira Xiroostii fi ka Sidoonitii na'a.</verse>
				<verse number="15">Dira Qifirnaahom, ati Waaqaa gubbaatti ufi olfuudhuu feetaa? Ammoo qilee si buusan!” jedhe.</verse>
				<verse number="16">Jara isaatiin ammoo, “Nama isan dhaga'uutti nallee dhagaa, ka isan diduutti nallee didaa; ammallee ka na diduu nama na erge didaa” jedhe.</verse>
				<verse number="17">Jarii torbaatamii lamaa kaan gammadaan dacha'ee, “Aabboo, jinniilleen maqaa keetiin nuu sarmiti” jedhe</verse>
				<verse number="18">Yesus ammoo deebisee, “Anin Sheexana akka hangaasuu gubbaa gad bu'uu arge.</verse>
				<verse number="19">Caqasaa! Wantii tokkoolleen isan hintuxxu anin akka isan bofaa fi qaanjibbuu irra ejjattan, ammallee irree nyaapha cufa irra ejaajjattaniin yaayyu isanii kenne.</verse>
				<verse number="20">Waan jinniin isanii sarmituuf hingammadinaa, ammoo marroo maqaa keessan gubbaatti barreessaniif gammada” jedhe.</verse>
				<verse number="21">Yoma sun innii gammada Hafuura Qulqullootiin, “Aabboo, Abbaa lafaa fi gubbaa, waan atin waan kana warra qaroo fi warra wa beeku dhossitee ijoollee didiqqoo garsiifteef galata sii galcha. Ee'ee Aabboo, wantii akkana kun gammada kankeeti” jedhe.</verse>
				<verse number="22">“Abbaan kiyya yaayyu waan cufa natti kenne; Abbaa malee namii tokkooleen ka ilma beeku hinjiru, ammallee ilmaa fi nama ilmii garsiisuu fedhu malee namii Abbaa beeku hinjiru” jedhe.</verse>
				<verse number="23">Jennaan Yesus jara ufiitti garagalee dhossaan, “Iltii waan isan argitan agartuu ta badhate,</verse>
				<verse number="24">wantii akkanatiif anin isanitti hima, raagotaa fi hayyootii hedduun waan isan argitan kana arguu feetee ammoo dadhabde, ammallee waan isan dhageettan kana dhaga'uu feetee ammoo dhaga'uu dadhabde” jedhe.</verse>
				<verse number="25">Jennaan namiichii seera beeku tokko, olka'ee Yesus laallachuuf, “Aabboo, akka jireenna barbaraa argadhu maal tolchuu male?” jedhee gaafate.</verse>
				<verse number="26">Yesus ammoo deebisee, “Seera keessatti maal barreessan? Akkamiin dubbicha?” jedhee isuma gaafate.</verse>
				<verse number="27">Namichii itti himee, “Aabboo Waaqaa kankee garaa kankee cufaan, lubbuu tantee cufaan, jabeenna kankee cufaan, qalbii tantee cufaan jaaladhu; ammallee ollaa kankee akka ufi jaalattu jaaladhu” jedhe.</verse>
				<verse number="28">Jennaan Yesus, “Akka dansaa deebifte, akkana tolchi, duuba lubbuun injiraattaa” jedheen.</verse>
				<verse number="29">Namichii seeraa ammoo nama qulqulloo ufi tolchuu fedhee, “Ollaan kiyya eennufaa?” Yesusiin jedhe.</verse>
				<verse number="30">Yesus deebiseefii, “Namii tokko Yerusaalemii ba'ee adoo gara Yerikoo deemuu; karaatti harka saamtuu seenee, wayaa isa irra baafatanii, mataa dhoosanii, isa cichuu ga'ee lakkisanii biraa yaa'an.</verse>
				<verse number="31">Akkuma tasaa qaallichii tokko karaa sun ba'ee, isa arginaan irraa goree bira ba'ee dabre.</verse>
				<verse number="32">Akkasuma namichii gosa Lewwii tokkoolleen fulaa sun dhufee isa arginaan, irraa goree bira ba'ee dabre.</verse>
				<verse number="33">Namichii lafa Samaariya tokko ammoo, adoo karaa deemuu isaan ba'ee, isa argee jennaan na'eefii,</verse>
				<verse number="34">isaatti dhi'aatee, madaa isaa dhadhaa fi qorsa dibee hidheefii, gaangee ufii gubbaa kaa'ee, mana keessumatin dhufee achtti isa qarqaare.</verse>
				<verse number="35">Boriyya qarshii lama (haga beessee didaamaa) baasee abbaa manaatti kennee, ‘Isa qorqoraadhu, waan ati itti dartee baafte cufaa, anin yo deebi'ee isii baasaa’ ” jedhe.</verse>
				<verse number="36">Yesus itti dabree, “Warra sadeen kana keessaa eennuutti namicha harka saamtuu seene sunii ollaa seeta?” jedhee gaafate.</verse>
				<verse number="37">Namichii seeraa beeku sun deebiseefii, “Namicha na'eef sun se'a” jedhe. Jennaan Yesus, “Atinilleen beenii, akkas tolchi” jedheen.</verse>
				<verse number="38">Yesus adoo jara isaa waliin deemuu, ollaa tokko seenee, niitiin tokko ta Maartaa jedhan mana ufiitti isa yaamte.</verse>
				<verse number="39">Isiin obbooleettii Maariyaam jedhan tokko qabdi; Maariyaam miila Yesus jala teettee dubbii isaa caqafte.</verse>
				<verse number="40">Maartaan ammoo guddoo waan gololaa ka qopheesituun gaargaltee jennaan, gara isaa dhuftee, “Aabboo, akka obbooleettiin tiyya waan gololaa cufa natti lakkifte hingartuu? ‘Deemii isii qarqaar’ jedhiin” jette.</verse>
				<verse number="41">Aabboon ammoo deebiseefii, “Maartaa, Maartaa, atin waan hedduun ufi gaargalchitaa,</verse>
				<verse number="42">wantii fedhan ammoo tokko callaa. Maariyaam yaayyuu waan irra dansaa foohattee, isii irraa infuudhan” jedhe.</verse>
			</chapter>
			<chapter number="11">
				<verse number="1">Gaafa tokkoo adoo Yesus fulaa tokkotti Waaqaa kadhachuu jiruu, eegii innii irraa ba'ee, jara isaa keessaa tokko, “Aabboo, akkuma Yoh. aannis jara ufii barsiisee, akka Waaqaa kadhatan nu barsiis” jedheen.</verse>
				<verse number="2">Jennaan Yesus, “Yo kadhattan akkana kadhadhaa! Aabboo maqaa kankee qulqulloo ha guddisanii; Mootummaan tantee ha dhuftuu;</verse>
				<verse number="3">liqimsaa teenna ta guyyaa cufaa nuu kenni!</verse>
				<verse number="4">cubbuu teenna nuu araaram; akkuma nulleen nama nutti cubbamee araaramnu. Ilaallacha nutiin hindhufiin jedha!” jedheen.</verse>
				<verse number="5">Jennaan Yesus jara ufiitiin, “Fakkeennaa, isan keessaa namii tokko jaala qaba; duuba yo jaalii isaa sun halkan guddoo mana isaa dhaqee, ‘Jaal qixxaa sadii naa kenni.</verse>
				<verse number="6">Jaala kiyya tokkootti ka karaa deemuu ammumaan tanaa na goree waan itti kennuu dhabee’ jedhe.</verse>
				<verse number="7">Ammallee yo namichii mana keessa jiru kaan, ‘Abboo, na hingaargalchin balbala yaayyuu cufanii, ijoolleen tiyyaalleen na waliin siree irra rafuu jirtii, anin ka'ee homaa sitti kennuu hindanda'u’ isaan jedhe.</verse>
				<verse number="8">Anin isanitti himaa, innii adoo ka'ee, marroo namii kaan jaala isaa ta'eef wa isaa kennuu baateellee, marroo innii lakkisuu didee ila gogee kadhateef, ka'eetti waan innii fedhuu cufa isaa kenna.</verse>
				<verse number="9">Tanaaf waan anin isanitti himuu, kadhadhaa inargattanii; barbaadaa inargitanii; balbala dhadha'aa isanii bananii.</verse>
				<verse number="10">Wantii akkanatiif namii wa kadhatu cuftii inargata, namii wa barbaadu, inarga; nama balbala dhaadha'uullee duraa banan.</verse>
				<verse number="11">Isan keessaa abbaa kamiitti, yo ilmii isaa qurxummii kadhate fulaa qurxummii, bofa itti kenna?</verse>
				<verse number="12">Yokaan yo innii okokkaan kadhate qaanjibbuu kennaaf?</verse>
				<verse number="13">Yoos, yo isanuu namii hamamaan, waan dansaa ilmaan teessanii kennuu beettanii, abbaan keessan ka gubbaa ammoo, marroo hagam jara isa kadhatuu hagas irra Hafuura Qulqulloo kenna!” jedhe.</verse>
				<verse number="14">Gaafa tokkoo adoo Yesus taa'ee jinnii duudaa baasuu jiruu, jinniin baanaan namichii duudaan kaan dubbatee, gumiilleen guddoo mamte.</verse>
				<verse number="15">Namii garii ammoo, “Innii jabeenna Bi'el zebulii, guddaa jinniitiin jinnii baasa” jedhe.</verse>
				<verse number="16">Namii gariilleen, isa laallachuuf akkeeka gubbaa isa gaafate.</verse>
				<verse number="17">Yesus ammoo herrega warraa beennaan, “Laftii gargarii baate cuftii inbaddi; warrii mana tokkoolleen yo wal dhabee gargarii ba'ee manii sun injiga.</verse>
				<verse number="18">Guddinnii Sheexanaa, yo innii gargarii ba'ee, akkamiin ejjata? Isan, ‘Atin jinnii jabeenna Bi'el Zebulitiin baafta’ naan jettan.</verse>
				<verse number="19">Yo dhuguma anin jinnii jabeenna Bi'el Zebulitiin baasee, ilmaan teessan jabeenna eennuutiin baafti ree? Tanaaf ilmaanuma teessaniitti akka isan wallaala tolchitan nama garsiisa!</verse>
				<verse number="20">Ammoo, yo anin irree Waaqaatin jinnii baasee, dhugumaa Mootummaan Waaqaa ya isanitti dhi'atte.</verse>
				<verse number="21">Namii jabaan, yo waraanaa wantee qabu cufaan mana ufii eegatee, horiin isaa nagaan taa'a.</verse>
				<verse number="22">Namii isa irra jabaa ammoo yo dhufee isa dabsatee, waraanaa wantee innii dhaabbatu taan isa irraa booji'ee horii isaa cufaa fudhaata. Nama dhiibii qooda.</verse>
				<verse number="23">Namii golii tiyya hinta'in nyaapha kiyya; namii na qarqaaree na waliin tokkumaa hinqamnee inbittinnaa” jedhe.</verse>
				<verse number="24">“Jinniin hamtuun yo nama keessaa baatu, lafa godduu dhaxxeetti fulaa itti foorfattuu barbaaddee, yo dhabduu, ‘Mana kiyya ka ba'eefiitti deebi'a’ jetti.</verse>
				<verse number="25">Yo deebitee dhuftuu mana haraamee qulquulaa'e argatti.</verse>
				<verse number="26">Achiin duuba deemteetti, jinnii torba dhibii ta isii irra hamtuu fuutee, waliin mana duudanii keessa qubatan. Jireennii namicha kaanii ka ammaa ka duriillee irra hamaata” jedhe.</verse>
				<verse number="27">Adoo Yesus dubbii taan dubbachuu jiruu, niitiin tokko gumii keessaa itti lallabdee, “Garaa si dhalee fi harmii ati hoote ka eebbifame!” jette.</verse>
				<verse number="28">Yesus ammoo deebiseefii, “Namii dubbii Waaqaa dhaga'ee guutuu, ha guddoo eebba argatuu!” jedhe.</verse>
				<verse number="29">Gumiin itti daramnaan, innii, “Dhalootii kun dhaloota hamaa! Akeeka barbaada, akeeka Yoonaasii malee ammoo, ka dhibii itti hinkennan.</verse>
				<verse number="30">Akkuma Yoonaas jara Nanawweetii akeeka ta'ee, akkasuma ilmii namaalleen dhaloota kanaa akeeka ta'a.</verse>
				<verse number="31">Guyyaa muraa qaallittiin lafa bitaatii kaateetti dhaloota kana himatti, wantii akkanatiif isiin akka qarooma Solomon dhageettu lafa muummeetii dhufte; ammoo hubadhaa, nama Solomoon irra jiruutti arma jiraa.</verse>
				<verse number="32">Guyyaa qorsummaa jarii Nanawwee ka'eetti isan himata, maaliif warrii dubbii Yoonas dhageennaan cubbuu irraa deebi'e; ammoo hubadhaa, nama Yoonas irra jiruutti arma jiraa” isaaniin jedhe.</verse>
				<verse number="33">“Namii ibsee bobeessee dhossuu yokaan okkotee jala kaa'u hinjiru, ammoo, akka namii mana seenu cuftii ibsee argu gubbaa kaa'a.</verse>
				<verse number="34">Ibseen nafaa ila; yo iltii tantee fayya taate, nafii kankee cuftii ibsee qaba; yo ammoo isiin fayya hinta'in nafii kankee cuftii hindukkanaa'a.</verse>
				<verse number="35">Tanaaf akka ibseen si keessa jirtu dukkana hintaane eegadhu!</verse>
				<verse number="36">Duuba yo nafii kankee cuftii ibsee qabaatee, fulaan diqqoo dukkanooftuulleen hinjiree, akka waan ibseen guddoon sitti ibsituu naafii kankee cuftii ibsee ta'a” jedhe.</verse>
				<verse number="37">Yesus dubbii afaanii buufannaan namichii Fariisichii tokko sagaleetti isa yaame; jennaan innii mana olseenee nyaataa taa'e.</verse>
				<verse number="38">Namichii Fariisichii kaan akka Yesus sagalee duratti qaraa harka hindhiqatin argee jennaan mame.</verse>
				<verse number="39">Jennaan Aabboon, “Isan Fariisotii muduunuu fi qorii duuba callaa dhixxan, garaa keessan keessa ammoo sabdoomaa fi hammeennaan guutamtan.</verse>
				<verse number="40">Isan dadaallee, Waaquma ala midhaseetti garaa keessaallee midhaseeniitii?</verse>
				<verse number="41">Ammoo waan muduunuu fi qorii keessa jiraa hiyyeeyii qoodaa, duuba wantii cuftii qulqulloo isanii taatii.</verse>
				<verse number="42">Gaargala keessan Fariisoota! Isan yo qooda kudhanneessoo ta gurbii urgootii fi waan dhibii sagaleen urgeesaniillee Waaqaa baaftanii, ammoo dhugaa fi Waaqaa lakkiftan, adoo taaniillee hindeenee waan kana tolchu maltan</verse>
				<verse number="43">Gaargala keessan, Fariisota! Mana Waldeenaa keessatti barcumaa cufa irra dansaa feetan, ammallee gabaa keessatti akka nagaa isan fuudhan feetan.</verse>
				<verse number="44">Gaargala keessan! Isan akkuma awwaala hinmullannee, ka namii adoo hinbeennee irra yaa'uu jirtan” jedheen.</verse>
				<verse number="45">Namichii seera beeku tokko deebiseef, “Aabboo, ati yo akkana jettu nullee miidhuu jirta” jedheen.</verse>
				<verse number="46">Yesus deebisee, “Gaargala keessan, isan jara seera beeku! Ulfinna guddaa nama baachiftan; ufii ammoo ulfinna sun quba tokkkoolleen hintuxxan.</verse>
				<verse number="47">Gaargala keessan! Isan warra awwaala raagota abaabootii teessan fixxee jaartan. Abaabota teessan ta dhumate</verse>
				<verse number="48">Duuba isaniilleen waan abaabootii teessan taate dhugeeffatan; warrii raagota fixee, isan ammoo awwaala jaartaniif.</verse>
				<verse number="49">Tanaaf Waaqiilleen qalbii isaatin dubbatee, ‘Anin raagotaa fi ergamtoota warratti erga; akka warra ergan keessaa nama garii ijjeesanii, ka garii gaargalchan’ jedhe.</verse>
				<verse number="50">Tanaaf dhiiga raagota, haga laftii uumamtee ijjeesanii, cufaa dhaloota kana irraa barbaadan.</verse>
				<verse number="51">Haga dhiiga Abeelitii, jalqabee haga dhiiga Zakaariyas, ka fulaa sooriyoo itti qalanii fi balbala mana qulqulloo jidduutti ijjeesaniitii, ee'ee anin isanitti himaa, dhiiga cufaa dhaloota kana irraa barbaadan?”</verse>
				<verse number="52">“Gaargala keessan, jara seera beeku! Furaa balbala beekumsaa namaa duraa fuutanii; ufii seenuu diddanii, nama seenuu fedhuullee dhoortan” jedhe.</verse>
				<verse number="53">Innii achii deemnaan, jara seera beekuu fi Fariisotii guddoo isa gooyyessanii waan hedduu isa gaafatan;</verse>
				<verse number="54">akka eeganii dubbii afaan isaatin isa qaban.</verse>
			</chapter>
			<chapter number="12">
				<verse number="1">Gumiin kuma hedduu walti baatee guddinna jabeenna wal irra ejaajjattee jennaan, Yesus qaraa fiixee jara ufitiin, “Bukoo Fariisotaa irraa ufii eegadhaa! Akkas jechuun kiyya, Kijjiba warraa irraa fagaadhaa! jechu.</verse>
				<verse number="2">Wantii daboolan ta hinmullanne hinjirtu, yokaan wantii dhossan ta hinbeekamne hinjirtu.</verse>
				<verse number="3">Tanaaf dubbii isan dukkana keessatti jettan cufaa ibsee keessatti dhaga'an; ammallee dubbii isan dinqaatti gurraatti walii himtan fiixee manaa gubbaatti lallaban” jedhe.</verse>
				<verse number="4">“Jaallan tiyya anin isanitti himaa, nama nafa ijjeessu ka ammoo eegii sunii waan dhibii tolchuu hindandeennee hinsodaatinaa!</verse>
				<verse number="5">Ka sodaachuu malan ammoo anin isanitti himaa, ka eegii nafa ijjeesse, jabeenna ibidda haga jiruu jireennaa hindhamnee keessaan buusu qabuu sodaadhaa! Ee, wantii anin isaniin jedhu, sunumaa sodaadhaa!</verse>
				<verse number="6">Simphirree shan beesee lamaatti gurguraniiyyuu? Waaqaa duratti ammoo, isaan keessaa tokkoollee hindedhan.</verse>
				<verse number="7">Sun lakkisaa, rifeensa mataa keessaniillee cufa yaayyuu hedan. Hinsodaatinaa! Gatiin teessan ta simphirree irra jirtii” jedheen.</verse>
				<verse number="8">“Anin isanitti himaa, nama nama duratti naa dhugeessu cufa Ilmii Namaa ergamtoota Waaqaa duratti indhugeesaaf.</verse>
				<verse number="9">Ammoo nama nama duratti na mormatuu ergamtoota Waaqaa duratti inmormadha.</verse>
				<verse number="10">Nama Ilma Namaa arabsu cufaa, inaraaramaniif, nama ammoo Hafuura Qulqulloo arabsuu inaraaraman.”</verse>
				<verse number="11">“Yo mana waldeennaatti, yokaan jaarrolee fi nama gugurdaa dura isan geessan, waan deebfattanii fi waan dubbattan hin yaadinaa!</verse>
				<verse number="12">Hafuurii Qulqulloon yoma sun waan isan jechuu maltan isan barsiisaa” jedhe.</verse>
				<verse number="13">Namii tokko gumii keessaa, “Barsiisaa, akka obboleessii kiyya, dhaala abbaan keenna nuu lakkisee du'e naa qoodu itti naa himi!” jedheen.</verse>
				<verse number="14">Yesus ammoo deebisee, “Eentu qortuu yokaan qoodduu horii keessanii na tolche?” jedhe.</verse>
				<verse number="15">Jennaan biyya cufaan, “Me hubadhaa, dharraa cufaa eegadhaa! Jireennii namaa qabeenna isaa guddaa keessa hinjiru” jedhe.</verse>
				<verse number="16">Jennaan mammaassa kana warratti himee, “Oobruun nama dureessa tokkoo guddoo midhaan baafte.</verse>
				<verse number="17">Innii dhindhinsee garaa ufii keessatti, ‘Anin fulaa midhaan kiyya itti galfadhu hinqabuu maal ta'a?’ jedhee ufi gaafate.</verse>
				<verse number="18">‘Anin akkana tolcha; kodhoo tiyya diigee, ballisee jaara, achitti midhaanii fi waan kiyya cufaa guura.</verse>
				<verse number="19">Duuba anin ufiin, abboo, atin amma horii guddaa, ganna hedduu si ga'u, qabdaa, taa'ii, nyaadhuu, dhugii, gammadiillee!’ jedha.</verse>
				<verse number="20">Waaqii ammoo isaan, ‘Atin daallee, halkan kana lubbuu tantee fedhanii, horiin atin olkeette sun ka eennuu ta'a duuba?’ jedhe.</verse>
				<verse number="21">Namii horii lafa keeyyatee, ammoo gara Waaqaatii durummaa hinqamne akkasuma ta'a” jedhe.</verse>
				<verse number="22">Jennaan Yesus jara ufiitiin, “Sagalee, jireenna, nafa keessan yokaan waan wayaa uyyifatanii hin yaadinaa!</verse>
				<verse number="23">Jireennii sagalee irra jira, nafiilleen wayaa irra jira.</verse>
				<verse number="24">Me harraanqeessa laalaa; midhaan oobree hinmuru, kodhoo midhaan itti guuratu hinqabu; ammoo Waaqii isa soora. Isan ammoo guddoo simphirree irra jirtan!</verse>
				<verse number="25">Isan keessaa eentu, adoo haguma fedhu yaadee, danda'ee lubbuu ufii dheeressa?</verse>
				<verse number="26">Yo waan diqqqoo sun hindandeennee, maaf waan dhibii gaargaltan ree?</verse>
				<verse number="27">Akka daraaraan ba'u laalaa; innii hinhojjatu yokaan wayaa hinhodhatu; ammoo waan anin isanitti himuu, Solomooniilleen guddinna ufii cufa keessatti akka daraaraa kanaa takka wayaa hinuyyifanne.</verse>
				<verse number="28">Ammoo Waaqii yo buuyyoo diidaa ta ardha jirtu ta ammoo bor ibiddaan gubaan akkana uyyisee, hagas irra isan hinuyyisuu? Dhugumaa, dhugeeffachan teessan waan diqqoo.</verse>
				<verse number="29">Tanaaf waan nyaattanii, dhuddan yaaddanii hinmudamiinaa!</verse>
				<verse number="30">Wantii akkanatiif namii Waaqaa hinbeenne cuftii waan akkana kana barbaada. Abbaan keessan akka isan waan akkasii feetan inbeeka.</verse>
				<verse number="31">Isan ammoo qaraa Mootummaa isaa barbaadaa, duuba wantii kun cuftii teessan taatii” jedhe.</verse>
				<verse number="32">Yesus itti dabaree, “Hinsodaatinaa! Gumii diqqoo, abbaan keessan Mootummaa isaa isanii kennuu fedhaa.</verse>
				<verse number="33">Waan qabdan gurguraa, eebbaan wa namaa kennaa. Subba hindulloommanne midhaafadhaa, horii gubbaa jiru ka hinhobbaamne, fulaa hattuun itti hindhi'aanne yokaan fulaa dholdholeen hinballeesineef olkeeyadhaa!</verse>
				<verse number="34">Wantii akkanatiif fulaa horiin keessan jiruu garaan keessaniileen jira” jedhe.</verse>
				<verse number="35">“Mar. xoo teessan marxifadhaa, ibsee teessan bobeeffadhaa!</verse>
				<verse number="36">Akka hojjattoota abbaa isaanii ka fuudha galuu warratti eedduu, ta yo innii galee balbala dhadha'u hurrichee bantuufii ta'aa!</verse>
				<verse number="37">Hojjattootii abbaan isaanii yo gale warra kurfoo jiru argu ta badhate! Dhugumaan, isanitti himaa, innii dhufeetti marxifatee warra teteessisee, irra ejjee isaan gololcha.</verse>
				<verse number="38">Yo innii halkan dhufee yokaan ganama dhufee, akkasiittii warra argee, warrii sun ka badhadhe.</verse>
				<verse number="39">Ammallee waan kana beekaa! Abbaan manaa adoo silaa yo hattuun dhuftu beekee, akka mana isaa namii hincabsine ineegata.</verse>
				<verse number="40">Isaniilleen akkasuma kurfoo taa'aa; wantii akkanatiif ilmii namaa, adoo isan hinbeennee dhufaa!” jedhe.</verse>
				<verse number="41">Phexros, “Aabboo, atin mammaassa kana nu callatti himte moo nama cufaa?” jedhee gaafate.</verse>
				<verse number="42">Aabboon deebiseefii, “Gololchan qalbii qabu ka abbaa ufii guutee abbaan isaa waan cufaa harka isaatti kennee hojjattoota dhibii gololchi jedhuun eennu ree?</verse>
				<verse number="43">Hojjataan abbaan, isaa yo gale, isa akkas hojjatu arguu ka badhadhe.</verse>
				<verse number="44">Dhugumaan, isanitti himaa, innii guddaa horii ufii cufa namicha sun tolcha.</verse>
				<verse number="45">Yo ammoo hojjataan sun, ‘Abbaan kiyya yaayyuu ture’ jedhee, hojjataa dhibii ka dhiiraatii fi ta uwwaallee dhaanichaa itti ka'ee, nyaatee, dhugee, macha'ee,</verse>
				<verse number="46">abbaan hojjataa sun guyyaa innii hinse'annee fi yo innii hinbeene dhufee mataa isaa tatarsaasee, akka jara dhugeeffachaa hinqamnee tolcha.</verse>
				<verse number="47">Hojjataan fedhii abbaa ufii beekee ammoo waan abbaan isaa irraa fedhu hinqopheesin yokaan hinguutin dhaanicha guddaa dhaanama.</verse>
				<verse number="48">Hojjataan waan irraa eegan hinbeenne ammoo, yo waan isa dhaansisaallee hojjatee dhaanicha diqqaa dhaanama. Nama waan guddoo itti kennan waan guddoo irraa fedhan; ka waan guddoo harka isaatti kennan waan hagas irra guddoo irraa fedhan” jedhe.</verse>
				<verse number="49">Yesus, “Anin ibidda lafaatti buusuu dhufe; ibiddii adoo qaraa duraanuu bobba'ee akkam dansaa!</verse>
				<verse number="50">Anin cuuphama argachuu male qaba; haga argadhuutti akkamiin gaargala kana keessaa ba'a!</verse>
				<verse number="51">Waan anin nagaa lafaan dhufe seetanii? Hiyyo, akkasiiniti, nama gargarii baasuu dhufe.</verse>
				<verse number="52">Armaa achi mana tokko keessa namii shan gargarii ba'a, gama tokko namii lama gama kaan ammoo namii sadii.</verse>
				<verse number="53">Abbaan ilma dida, ilmii abbaa dida, haatii intala diddi, intaltii haadha diddi, niitiin ilmaa haadha dhiirsaa diddi, haatii dhiirsaa niitii ilmaa diddi” jedhe.</verse>
				<verse number="54">Ammallee Yesus gumiin, “Yo duumanssa ila galchuutti argitan, ‘Bokkeennii inrooba’ jettan, duuba bokkeennii inrooba.</verse>
				<verse number="55">Ammallee yo bubbeen gama bitaa dhooftee, ‘Laftii guddoo oowwiti’ jettan, duuba akkasumaa inoowiti.</verse>
				<verse number="56">Isan kiyyibdoolee! Waan lafaatii fi ka gubbaa himuu inbeettanii, ammoo akkamiin waan ammatanaa himuu dadhabdan ree?” jedhee.</verse>
				<verse number="57">“Isan maaf waan dhugaa beeku dadhabdan?</verse>
				<verse number="58">Yo nama si kajeelu waliin gara jaarsa qorsummaa yaatan, haga dandeettan karaa irratti waldhaqaa, akka innii jaarsa qorsummaa duratti si hirakimne yokaan akka guddaan qorsummaa harka guddaa warra waraanaatti si kennee guddaan warra waraanaa si hin hine.</verse>
				<verse number="59">Anin sitti himaa, haga gatii tantee cufaa baaftuutti atin mana hidhaa keessaa hinbaatu” jedhe.</verse>
			</chapter>
			<chapter number="13">
				<verse number="1">Yoma sun jarii tokko gara Yesus dhufee, “Philaaxos yaayyuu warra Galiilaa ka sooriyoo qalatu tokko fixee, dhiiga warraatii fi ka sooriyoo walti make jedhan” jedhe.</verse>
				<verse number="2">Yesus ammoo deebisee, “Waan warrii akkas gaargala argateef waan jarii Galiilaa sun nama Galiilaa cufa irra cubbame seetanii?</verse>
				<verse number="3">Hiyyoo akkasiiniti, anin isanitti himaa, isaniilleen yo cubbuu irraa deebi'uu baattan akkasuma baddan.</verse>
				<verse number="4">Yokaan warra kudhanii saddeetii kaan, ka manii Siilo'am irratti jigee fixe, waan warrii nama Yerusaalem keessa jiru cufaa irra cubbame seetanii?</verse>
				<verse number="5">Hiyyoo akkasiiniti, anin isanitti himaa, isan cuftii yo cubbuu irraa deebi'uu baattan akkasuma baddan” jedhe.</verse>
				<verse number="6">Jennaan Yesus mammaassa kana warratti himee, “Namii tokko muka odaa oobruu ufii keessatti oobree; dhufee midhaan irra barbaadee dhabe.</verse>
				<verse number="7">Jennaan nama oobruu eeguun, ‘laal ganna sadii muka odaa kana irraa midhaan fedhadhee dhabee, muri! Maaf lafa dhowwata?’ jedheen.</verse>
				<verse number="8">Innii ammoo deebiseefii, ‘Aabboo, mee haga anin qotee kossii jalatti naquutti ganna kanaallee lakkii!</verse>
				<verse number="9">Duuba yo ganna dhufu midhaan baase dansaa; ammoo yo hinbaasin inmurtaa’ ” jedheen.</verse>
				<verse number="10">Guyyaa Sanbataa Yesus mana waldeennaa tokko keessatti nama barsiisuu jira.</verse>
				<verse number="11">Niitii tokkootti ta jinniin haga ganna kudhanii saddeetii fayya dhowarte achi jira? isiin gajjettee dandeettee akka dansaa olinqajeeltu.</verse>
				<verse number="12">Yesus isii arginaan gara ufii yaamee, “Hatoo, atin fayyadhaba kankee ya fayyite!” jedheen.</verse>
				<verse number="13">Harka isaa isii irra kaa'ee, isiin yoma sun olqajeeltee ejjitee Waaqaa faarsite.</verse>
				<verse number="14">Guddaan mana waldeennaa ammoo, akka Yesus guyyaa Sanbataa nama fayyise arginaan dallanee gumiin, “Guyyaan hujii hojjatan ja'aatti jiraa, tanaaf guyyaa sun akka fayyitaan, koottaa malee, guyyaa Sanbataa hindhufiinaa!” jedhe.</verse>
				<verse number="15">Jennaan Aabboon deebiseefii, “Isan kijibdoolee, isan cuftii guyyaa Sanbataa loonii fi harree teessan bobbaaftanii obaa hindhooftanii?</verse>
				<verse number="16">Jaartiin dubra Abrahaam, tunin ta sheexanii ganna kudhanii saddeetii hidhe, guyyaa Sanbataa hidhansa kana keessaa ba'uu hinmallee?” jedhe.</verse>
				<verse number="17">Innii akkas jennaan nyaaphii isaa cuftii ceeree, gumiin cuftii waan mamaa ka innii tolcheetti gammadde.</verse>
				<verse number="18">Jennaan Yesus, “Mootummaan Waaqaa maan fakkaattii? Maaniin walfakkeessa?” jedhee gaafate.</verse>
				<verse number="19">“Mootummaan Waaqaa gumaa dambii, ka namii fuudhee oobruu ufiitti facaasee; latee ba'ee, muka guddaa ta'ee, simphirreen damee isaa gubbaatti mana jaaratte tokko fakkaatti” jedhe.</verse>
				<verse number="20">Ammallee Yesus, “Mootummaa Waaqaa maaniin walfakkeessa?” jedhee gaafate.</verse>
				<verse number="21">“Mootummaan Waaqaa bukoo nadheen fuutee haga cuftii buka'aaniitti midhaan guddoo daakaniitti naxxu fakkaatti” jedhe.</verse>
				<verse number="22">Yesus adoo Yerusaalemiitti deemuu diraa fi olloowwaan keessa dedeemee barsiise.</verse>
				<verse number="23">Namii tokko, “Aabboo, namii baafamu diqqqaa?” jedhee gaafate. Innii warraan,</verse>
				<verse number="24">“Akka balbala dhiphoon olseentan wal doggomaa; wantii akkanatiifii, anin isanitti himaa, nama hedduutti seenuu fedha, ammoo hindanda'an.</verse>
				<verse number="25">Eegii abbaan manaa ka'ee balbala cufee, isan ala ejaajjitanii balbala dhodhooftanii, ‘Aabboo nuu bani!’ jettanii yaamtan; innii ammoo, ‘Anin garuma isan baataniifiiyyuu hinbeeku’ jedheetti isanii deebisa.</verse>
				<verse number="26">Duuba isan, ‘Nu waliin teteennee nyaannee, dhunnee atin dira keenna keessatti nu barsiifte’ jettan.</verse>
				<verse number="27">Innii ammoo, ‘Anin garum isan baataniifiiyyuu, hinbeekuu, fuula kiyya duraa fagaadhaa isan cuftii warra dabaatii’ isaniin jedha.</verse>
				<verse number="28">Achitti yo Abrahaam, Yisihaq, Yaaqoobii fi raagota cufa Mootummaa Waaqaa keessatti gartan, isan ammoo alatti gatanii, boottanii ilkaan qartan.</verse>
				<verse number="29">Namii ila boruutii fi ila galuchiitii, mirgaa fi bitaa dhufee, Mootummaa Waaqaa keessatti sagalee nyaatan.</verse>
				<verse number="30">Guyyaa gaafasii namii eegee ka duraa ta'a, namii duraa ka eegee ta'a” jedhe.</verse>
				<verse number="31">Yoma sun Fariisotaa keessaa namii garii gara Yesus dhufee, “Armaa baqadhu! Herodis si ijjeesuu fedhaa” jedheen.</verse>
				<verse number="32">Yesus ammoo deebisee, “Beenaa, geedala suniinii, ‘Anin ardhaa fi bor jinnii baasa, nama fayyisa, guyyaa sadeessoo hujii tiyya inhobaafadha.</verse>
				<verse number="33">Ammoo ardha, borii fi iftaaniillee karaa kiyya qabachuu male, wantii akkanatiifii raagii Yerusaalem male fulaa dhibiitti du'uu hinmalle’ jedha” warraan jedhe.</verse>
				<verse number="34">Yesus ittuma dabree, “Ee'ee Yerusaalem, Yerusaalem, atin raagoota fixxee, jara sitti ergan dhakaan dhante! Mar. roo hagam silaa akka lukkuun ilmoolee ufii koola ufii jalatti guurtu ijoollee tantee ufi jalatti guuruu barbaade, ammoo atin hindidde.</verse>
				<verse number="35">Me laalaa, manii keessaan ona ta'aa. Anin isanitti himaa, haga ‘Waaqii nama maqaa Aabbootiin dhufu ka eebbisuu’ jettaniiti na hinargitan” jedhe.</verse>
			</chapter>
			<chapter number="14">
				<verse number="1">Guyyaa Sanbataa tokko Yesus mana namicha guddaa Fariisotaa tokkoo sagalee nyaachuu dhandhaan, biyyitii teettee isa daawwatte.</verse>
				<verse number="2">Jennaan namichii tokko ka harkaa fi miilii iita'ee fuula isaa dura dhufe.</verse>
				<verse number="3">Yesus jara Seera beekuu fi Fariisotaani, “Guyyaa Sanbataa nama fayyisuun aadaa moo aadaaniti?” jedhee gaafate.</verse>
				<verse number="4">Warrii ammoo incallise. Yesus namicha qabatee fayyisee ufirraa galche.</verse>
				<verse number="5">Jennaan innii warraan, “Isan keessaa, eentu yo mucaan isaa yokaan horiin isaa eela keessa duraa bu'ee, yo guyyaa Sanbataa taateellee, yoma sun keessaa hinbaamne?” jedhe.</verse>
				<verse number="6">Duuba warrii gaafii taan homaa deebisuu dadhabe.</verse>
				<verse number="7">Yesus akka warrii barcumaa ulfinnaa foohate arginaan, mammaassa kana warra yaamaniitti dubbate.</verse>
				<verse number="8">“Yo jila fuudhatti si yaaman, barcumaa guddaa irra hintaa'in, wantii akkanatiif, yo nama sirra jiru yaaman,</verse>
				<verse number="9">namichii sii fi isa yaame kaan hegerii dhufeetti, ‘Nama kana duraa ka'i’ siin jedha. Duuba atin ceerteetti dhaxxee fulaa dhibii, kaaraa irra teeta.</verse>
				<verse number="10">Ammoo yo si yaaman dhaqii kaaraa gubbaa taa'i, duuba namii si yaame kaan dhufeetti ‘Jaal, oldabrii, barcumaa guddaa sun irra taa'i’ siin jedha, yoos jara si waliin ta'ee nyaatu duratti ulfinna argattaa.</verse>
				<verse number="11">Wantii akkanaatiifii namii ufii guddisu cuftii indiqqaata; namii ufii diqqeessu ammoo hinguddata” jedhe.</verse>
				<verse number="12">Jennaan Yesus namicha isa yaame kaaniin, “Yo sagalee guyyaa yokaan ta galgala dhaabdee nama yaamtuu, akka warriilleen garagalee si yaamuuf jettee, jaallan tantee, obboleeyyan tantee, fiixaa tantee yokaan dureeyyii ollaa kankeetii hinyaamin.</verse>
				<verse number="13">Yo sagalee dansaa dhaabdee nama yaamtu ammoo, hiyyeeyyii, naafa, nama okkolu, ballaa yaam,</verse>
				<verse number="14">yoos eebba argattaa. Wantii akkanatiif warrii waan sii deebisu hinqabu, waan sun cufaa guyyaa ka'iisa jara qajeelaa si deebisan” jedhe.</verse>
				<verse number="15">Gumii teettee sagalee nyaattu keessaa namichii tokko waan kana dhageennaan Yesusiin, “Ka sagalee Mootummaa Waaqaa keessatti nyaatu ka badhadhe” jedhe.</verse>
				<verse number="16">Yesus ammoo isaan, “Namichii tokko jila guddoo tolchee nama hedduu yaame.</verse>
				<verse number="17">Nyaatii sagalee ga'ee jennaan, akka innii dhaqee, ‘Koottaa, wantii cuftii amma kurfoo jirtii’ jedhee keessumaa yaamuu, hojjataa ufii itti erge.</verse>
				<verse number="18">Warrii yaaman kaan cuftii ammoo ‘Akka dhumnu hinqamnu’ jedheetti hojjataa kaaniitti rakkoo akka akkaa deeffate. Namichii qaraa, ‘Anin oobruu takka bitadhee, dhaqee laaluu malee, naa eebbis, dhufuu hindanda'uu’ jedhe.</verse>
				<verse number="19">Namii lammeessoo, ‘Anin qotiyyoo xindii shanii bitadhee, dhaqee laaluu (akka isiin hojjatu laaluu) malee, naa eebbis, dhufuu hindanda'uu’ jedhe.</verse>
				<verse number="20">Namii saddeessoo, ‘Anin dhiyoo niitii fuudhee, tanaaf akka dhufu hinqabu’ jedhe.</verse>
				<verse number="21">Hojjataan kaan gallaan waan kaan cufa abbaa ufiitti hime. Jennaan abbaan kaan dallanee hojjataa ufitiin, ‘Hurrisii, deemii, karaa fi daandii diraa keessa dedeemii, hiyyeeyyii, naafa, ballaa fi nama okkoluun kootti’ jedhe.</verse>
				<verse number="22">Jennaan hojjataan kaan, ‘Aabboo, wantii atin jette cufa la taatee, ammoo ammallee manii hinguutamne!’ jedhe.</verse>
				<verse number="23">Jennaan Abbaan hojjataa kaaniin, ‘Beennii karaa guddaa fi daandii alaallee dhaqii, haga manii kiyya guutamuutti nama yaami!’ jedheen.</verse>
				<verse number="24">Anin isanitti himaa, namii qaraa yaaman tokkoolleen sagalee tiyya afaaniin hintuqu” jedhe.</verse>
				<verse number="25">Gumiin muummee hinqamne isa waliin adoo yaatuu, Yesus garagalee warraan,</verse>
				<verse number="26">“Namii natti dhufu, ka abbaa fi haadha ufii, yokaan niitii fi ijoollee ufii, yokaan obbooleessaa fi obbooleettii ufii, yokaan jireenna ufii hinjibbine, danda'ee nama kiyya hinta'u.</verse>
				<verse number="27">Namii fannoo ufii fudhatee na gula hindhumnee danda'ee nama kiyya hinta'u.</verse>
				<verse number="28">Isan keessaa namii mana dhakaa jaaruu fedhu, ka qaraa taa'ee, horii ufii waan qabu herregee, akka innii hobaasuuf hinlaallee eennu?</verse>
				<verse number="29">Yo akkas hin ta'in, egerii yayyaba jala qabeetti ammoo hobbaasuu dadhabee, namii isa argu cuftii gooyyeessee,</verse>
				<verse number="30">‘laal namichii kun mana yayyabee hobbaasuu dadhabee’ jedhaan.</verse>
				<verse number="31">Yokaan hayyuu kamiitti, yo hayyuu dhibiin walhadhan, akka danda'ee nama kuma kudhanitiin nama kuma diddamaa ka dhufuu jiru dabsatu, qaraa gad taa'ee hinmari'anne?</verse>
				<verse number="32">Yo hindandeenne, adoo kaan fagoo jiruu, nama itti ergee boojuu kadhata.</verse>
				<verse number="33">Akkasumaa duuba isan keessaallee namii waan ufii cufa hinlakkimne danda'ee nama kiyya hinta'u” jedhe.</verse>
				<verse number="34">Yesus itti dabree, “Sooddii dansaa, yo kuraa dhabee ammoo maaniin kuraa itti deebisan?</verse>
				<verse number="35">Lafaa fi fulaa huura itti haraniillee hinmallee, alaatti gatan. Namii gurra qabu ha dhaga'uu!” jedhe.</verse>
			</chapter>
			<chapter number="15">
				<verse number="1">Duuba jara qaraxa guuruu fi warrii cubbooleen akka seeraatti hin bulle cuftii dubbii isaa caqasuuf gara Yesus dhi'aate.</verse>
				<verse number="2">Fariisootaa fi jarii Seera beeku ammoo, “Namichii kunin warra cubboolee yaamee sagalee waliin nyaata” jedhanii gunguman.</verse>
				<verse number="3">Jennaan innii mammaassa kana warratti himee,</verse>
				<verse number="4">“Isan keessa, namii hooliyyee dhibba tokko qabu, ka yo tokko keessaa badde sagaltamii sagallan taan dheedaatti lakkisee tokkocha bade sun, haga argatutti, barbaada hindeemne eennu?</verse>
				<verse number="5">Yo argate, gammadee gurmuu irra keeyatee,</verse>
				<verse number="6">warratti galchee, jaallan isaatii fi ollaa isaa walti yaamee, ‘Koottaa, na waliin gammadaa! Hoola kiyya ka bade kaan ya argadhee’ jedha.</verse>
				<verse number="7">Anin isanitti himaa, akkuma sunii, nama sagaltamii sagalii qajeelota waan irraa deebi'u hinqamne irra, yo namii dabaa tokko cubbu irraa deebi ee, gammadii guddaan gubbaa jira” jedheen.</verse>
				<verse number="8">“Yokaan niitii tamiitti ta qarshii kudhan qabdu, yo tokko irraa bade ibsee bobeesittee mana hartee haga argattuutti akka dansaa hinbarbaanne?</verse>
				<verse number="9">Duuba yo argatte, jaallan isiitii fi ollaa isii walti yaamteetti, ‘Waan qarshii tiyya ta badde argadheef koottaa, na waliin gammadaa!’ jette.</verse>
				<verse number="10">Anin isanitti himaa, yo namii tokko ka cubbuu qabu cubbuu sun irraa deebi'uu ergamtootii Waaqaa akkasuma gammaddi” jedhe.</verse>
				<verse number="11">Ammallee Yesus, “Durii nama tokkootti ka ijoollee lama qabu jira.</verse>
				<verse number="12">Maandhichii abbaan, ‘Aabboo, horii handhuuraa kiyyaa naa qood!’ jedhe. Jennaan innii horii warra lachuuyyuu qoode.</verse>
				<verse number="13">Adoo haguu hinturinuu, ilmii maandhichii handhuraa ufii cufaa gurguree, beesseetti deebisee, ka'ee lafa fagoo dhaqe; achitti marroo tokkoonuu horii ufii cufaa karaa maleen nyaatee balleesse.</verse>
				<verse number="14">Eegii innii waan qabuu cufaa hobbaase, beeltii hamtuun lafa sun dhuftee, harka duwwaa hafe.</verse>
				<verse number="15">Hujjii barbaadachuu gara namicha lafa sunii tokko dhaqee jennaan, ‘Booyyee tissi’ jedheen.</verse>
				<verse number="16">Innii beela'ee ufi jibbaatee jennaan, qola booyyeen nyaattu nyaachuu fedhe; ammoo namuu homaa itti hinkennine.</verse>
				<verse number="17">Badii ufii arginaan garaa ufiitiin, ‘Hojjattootii abbaa kiyyaa hagamiitti sagalee quufee hambisa? Ka anin armaatti beelaan du'u.</verse>
				<verse number="18">Eegii ka'eetti gara abbaa kiyyaa galee, Aabboo, anin sii fi Waaqaa duraalleetti yaayyuu wallaalee,</verse>
				<verse number="19">armaa achi ilma kankee naan jechuu hinmallee, akkuma nama sii hojjatuu na herregi’ jedhanii.”</verse>
				<verse number="20">Duuba ka'ee gara abbaa ufii galiisaa itti dhaabate. “Ammoo adoo innii fagoo dhufuu jiruu, abbaan isaa, isa argee na'eefii, fuula keessa utaalee qaaceraatti mamaraatee dhungate.</verse>
				<verse number="21">Ilmii isaa kaan ammoo, ‘Aabboo, anin sii fi Waaqaa duraalleetti yaayyuu wallaale. Armaa achi ilma kankee naan jechuu hinmale’ jedheen.</verse>
				<verse number="22">Abbaan ammoo hojjattoota ufiitiin, ‘Hurrisaa wayaa wayaa cufa irra dansaatin koottaa, isaatti uyyisaa, qubee quba isaatti kaa'aa, kopheellee miila isaatti naqaa.</verse>
				<verse number="23">Jibicha gabbaan koottaa qalaa, nyaannee gammannaa.</verse>
				<verse number="24">Wantii akkanatiifii, ilmii kiyya kunin qara ya du'e, ammoo amma la ka'e, qara ya badde, ammoo amma la gale’ jedhee, duuba gammadaan jila tolfatan.”</verse>
				<verse number="25">“Ilmii angafittichii kaan yo sun oobruu keessa jira. Adoo galuu manaatti dhi'aannaan, sirbaa fi tapha dhaga'e.</verse>
				<verse number="26">Jennaan hojjataa tokko yaamee, ‘Wantii kunin maan?’ jedhee gaafate.</verse>
				<verse number="27">Gurbaan deebiseefii, ‘Obboleessii kankee gallaan, waan innii nagaa fayyaan galleef abbee Jibichaa gabbaa kaan qale’ jedheen.</verse>
				<verse number="28">Ilmii angafittichii kaan ammoo dallanee olseenuu dide. Abbaan itti gad ba'ee isa sobatee, ‘Olseen’ jedheen.</verse>
				<verse number="29">Innii ammoo deebisee abbaan, ‘laal! Anin ganna hedduu kana cufa akka tissee sii hojjadhee, seera kankee tokkoollee hincabsine, atin ammoo akka anin jaallan tiyya waliin gammadu, ilmee ree'eellee takka naa hinkennine.</verse>
				<verse number="30">Ammoo ilmii kankee kunin, ka horii kankee shaarmuxa irratti hobbaase, dhumnaan atin jibicha gabbaa kaan qalteef?’ jedhe.</verse>
				<verse number="31">Abbaan isaa ammoo, ‘Gurbaa, atin yo cufaa na waliin jirta, wantii kiyya cuftii keetuma.</verse>
				<verse number="32">Akkii nu gammada tolchinu fulaa, wantii akkanatiifii obboleessii kankee kunin qara ya du'e, ammoo amma la ka'e, qara ya bade, ammoo amma la gale’ ” jedhe.</verse>
			</chapter>
			<chapter number="16">
				<verse number="1">Yesus jara ufiitiin, “Durii dureessa tokkotti, ka nama hojii isaa cufa to'aatuuf qabu jira. Duuba dhufanii, ‘Namii kankee kunin horii kankee balleessuu jira’ jedhaniin.</verse>
				<verse number="2">Jennaan innii isa yaamee, ‘Wantii anin sirratti dhaga'u kun maan? Waan armaa achi itti deebitee naa hojachuu hindandeeneef horii kiyya cufaa hedii, harka kiyyatti deebisi!’ jedheen.</verse>
				<verse number="3">Hojjataan kaan ufiin, ‘Amma Abbaan hujii keessaa na baasaa, anin maan ta'a? Danda'ee oobruu hinqotu, wa kadhachuullee inceeraa.</verse>
				<verse number="4">Akka yo hujii tana keessaa na baasan biyyitii manneen ufiitti na yaamtuu anin waan tolchu yaayyu maladhe’ jedhe.</verse>
				<verse number="5">Tanaaf nama abbaan isaa gatii irraa qabuu cufaa tokko tokkoon yaamee nama qaraatiin, ‘Gatii abbaa kiyyaa hagam qabda?’ jedhee gaafate.</verse>
				<verse number="6">Namichii kaan deebiseefii, ‘Dhebbee dhibba tokkoo ta dhadhaa’ jedhe. Jennaan innii isaan, ‘Waraqata kankee ka irratti barreessan fuudhii, hurrisii taa'ii, shantama barreessi’ jedheen.</verse>
				<verse number="7">Ammallee ka dhibiinii, ‘Atin gatii isaa hagam qabda?’ Jennaan namichii kaan, ‘Kintaala dhibba lamaa ka dargaayyee’ jedhe. Isaalleen, ‘Waraqata kankee ka irratti barreessan fuudhii, dhibba tokkoo fi jaatamaa barreessi’ jedhe.</verse>
				<verse number="8">Abbaan hojjataa kiyyibaa kaan marroo qarooma isaatiif guddoo saade; wantii akkanatiif namii waan lafa tanaa gula deemu nama ibsee gula deemuu irra mala lafa tanaa beeka.”</verse>
				<verse number="9">“Anin isanitti himaa, akka yo horiin dhumate mana hegeriitti isan yaamanii, horii lafa tanaatiin jaala tolfadha!</verse>
				<verse number="10">Nama waan diqqoon dhugeeffatan waan guddoolleen dhugeeffatan; ammallee nama waan diqqoon dhaareffatan waan guddoolleen indhaareffatan.</verse>
				<verse number="11">Tanaaf yo qaraa horii lafa tanaatiin isan dhaareffatan eentu danda'ee horii dhugaatiin isan dhugeeffata?</verse>
				<verse number="12">Ammallee yo horii nama dhibiitiin isan dhaareffatan eentuu waan keessan isanii kenna?”</verse>
				<verse number="13">“Namii abbaa tokkoo hojjatu, danda'ee abbaa lamaa hinhojjatu; wantii akkanatiif egerii tokko jibbeetti kaan jaalata, yokaan tokkoon waldhaqeetti kaaniin waldhaba. Isan dandeettanii Waaqaa fi horii fulaa takkaa hinhojjattan” jedhe.</verse>
				<verse number="14">Fariisotii ta guddoo horii jaalattu, waan kana cufaa dhageennaan isa gooyyeesite,</verse>
				<verse number="15">Yesus ammoo warraan, “Isan warra nama duratti ufii dhugeessu, Waaqii ammoo garaa keessan inbeeka; wantii akkanatiif waan namii waan guddoo wa namaa baatu se'uu Waaqii homaa hinse'u.”</verse>
				<verse number="16">“Seera Museetii fi barreessiin raagootaa haga Yoh. aannisii nama cuuphuu calla jabeenna qabdi; duuba achii asi Oduu Dansaa Mootummaa Waaqaa himan, namii cuftii Mootummaa sun irreen seenuu jira.</verse>
				<verse number="17">Ammoo fulaa dubbiin seeraa diqqoon tokkoolleen badduu, yo lafaa fi gubbaan dabartu irra laaftuu.”</verse>
				<verse number="18">“Namii niitii ufii lakkisee ta dhibii fuudhu ya cubbuu tolche; namii niitii dhiirssii lakkise fuudhuulleen ya cubbuu tolche” jedhe.</verse>
				<verse number="19">“Durii namicha dureessa tokkootti jira, ka wayaa mimidhaadduu gatii guddoo naqatee guyyaa cufa gammadaa deemu.</verse>
				<verse number="20">Ammallee namicha hiyyeessa nafii isaa cuftii mammadaa'ee sareelleelleen dhuftee madaa isaa arraabdu, ka Alazaar jedhan tokkootti,</verse>
				<verse number="21">ka akka innii hambaa sagalee, ta xarapheezaa namicha dureessaa irraa jiddu nyaatu, balbala isaa dura kaa'an jira.</verse>
				<verse number="22">Hiyyeessii sun du'ee jennaan ergamtootii Waaqaa olfuutee gara bobaa Abrahaamitti geessite. Dureessiilleen du'ee awwaalan.</verse>
				<verse number="23">Fulaa ekeraatti guddoo gaargalee, olmillannaan Alazaar ka bobaa Abrahaam jala taa'u fagootti arge.</verse>
				<verse number="24">Jennaan lallabee, ‘Aabboo Abrahaam, naa na'ii, akka fiixee quba isaa bisaan keessa kaa'ee arraba kiyya naa qabbaneessu Alazaar natti ergi; anin ibidda kana keessatti gubachuu jira’ jedhe.</verse>
				<verse number="25">Abrahaam ammoo, ‘Gurbaa, akka bara jireenna kankeetii waan dansaa argattee qaabadhu, gaafas ammoo Alazaar waan hamtuu argate; ammoo amma isa armaatti qorqoratan, atin ammoo gaargaluu jirta.</verse>
				<verse number="26">Tana maleellee, akka namii armaa ba'ee gara keessan taakkuu hindandeenne, akka namii gara keessaniilleen nutti taakkuu hindandeenne bowwaa guddootti nuu fi isan jidduu jira’ jedhe.</verse>
				<verse number="27">Namichii dureessii kaan ammoo, ‘Aabboo yoos, anin si kadhaadha, anin obboleeyyan shan qabaa,</verse>
				<verse number="28">akka warrii fulaa tiyya ta gaargalaa tana hindhumne, ha deemee warra gorsuutii Alazaar gara warra keennaa ergi’ jedhe.</verse>
				<verse number="29">Abrahaam ammoo, ‘Warrii Kitaaba Musee fi raagootii barreessiti qabaa, ha dubbii warraa dhaga'anitii’ jedhe.</verse>
				<verse number="30">Innii ammoo, ‘Hiyyoo, Aabboo Abrahaam, yo silaa namii tokko du'a keessaa ka'ee dhaqee warratti hime warrii cubbuu irraa deebi'a’ jedhe.</verse>
				<verse number="31">Abrahaam ammoo, ‘Warrii yo Musee fi raagoota hindhaga'iin, adoo namii du'a keessaa ka'ee warratti himeellee hindhugeeffatu’ ” jedhe.</verse>
			</chapter>
			<chapter number="17">
				<verse number="1">Yesus jara ufitiin, “Gufuun cubbuu keessa nama buuchu silaafuu inuma dhuftii, ammoo gaargalii kama nama dhufuunii!</verse>
				<verse number="2">fulaa innii warra didiqqa kana gufachiisuu, yo silaa dhakaa daakuu morma isaatti hidhanii galaana keessa buusan irra dansaa.</verse>
				<verse number="3">Ufi eegadhaa! Yo obboleessii kankee cubbame gorsi, yo innii cubbuu irraa deebi'e araaramiif.</verse>
				<verse number="4">Yo innii guyyaa tokko keessatti marroo torba sitti cubbame marroo torbaanuu, ‘Naa araaram’ siin jedhe, araaramiif” jedhe</verse>
				<verse number="5">Ergamtootii Aabboon, “Dhugeeffachaa teenna itti nuu ida'i” jennaan,</verse>
				<verse number="6">Aabboon, “Yo silaa dhugeeffachaa haga midhaan dambii tokko qabaattanii, odaa kanaan, ‘Hiddaan armaa buqqa'ii, galaana keessa ufi dhabi!’ jettan, duuba innii isaanii in ajajama” jedhe.</verse>
				<verse number="7">“Isan keessaa namii tokko yo silaa hojjataa tokko ka oobruu qotu yokaan ka re'ee tissu qabaatee, yo innii hujii galee, ‘Kootti hurrisii, arma taa'ii sagalee nyaadhu!’ hin jedhanii?</verse>
				<verse number="8">Danda'ee hinjedhu, ammoo, ‘Koottii, hurrisii sagalee qopheessii, naa keenni, haga anin nyaadhee dhugu marxiffadhuu na gololchi! Achiin duubaatti atilleen nyaattee dhuddaa’ jedhan.</verse>
				<verse number="9">Akka keetiitti Abbaan hojjataa sun marroo waan innii fedhu innii tolcheef galata hindeebisaa? Hiyyo.</verse>
				<verse number="10">Isaniilleen akkasuma; yo waan tolchaa jedhan cufaa tolchitanii, ‘Nu hojjattoota homaa hinbaanee, waan tolchuu malle callaa tolchine’ jedhaa!” jedhe.</verse>
				<verse number="11">Yesus adoo Yerusaalemiitti deemuu jiruu, lafa Samaariyatii fi ta Galiilaa jiddu dabre.</verse>
				<verse number="12">Adoo innii ollaa tokko seenuu jiruu, namii kudhan ka qomaaxaa qabu isaatti dhufee, fagoo ejaajjee,</verse>
				<verse number="13">qoonqoo olfudhatee, “Yesus Aabboo, nuu na'i!” jedhe.</verse>
				<verse number="14">Yesus warra arginaan, “Beenaa, qaallolee ufi garsiisaa!” jedheen. Warrii ammoo adoo karaa yaa'uu fayyee qulqullaa'e.</verse>
				<verse number="15">Jennaan namii tokko akka fayye ufi arginaan, qoonqoo guddoon Waaqaa faarsaa deebi'ee gara Yesus dhufe.</verse>
				<verse number="16">Addaan miila Yesus jalatti jigee galata deebiseef. Namichii sun gosa Samaariyati.</verse>
				<verse number="17">Jennaan Yesus, “Namii kudhan hinfayyinee? Sagallan kaan me ree?</verse>
				<verse number="18">Keessumicha kana malee, namii deebi'ee Waaqaa galata deebisu hinjiruu?” jedhee gaafte.</verse>
				<verse number="19">Jennaan Yesus namichaan, “Ka'ii deem, dhugeeffachan tantee la si fayyiftee” jedheen.</verse>
				<verse number="20">Fariisotii guyyaa Mootummaan Waaqaa dhuftu Yesus gaafannaan innii, “Mootummaan Waaqaa akka namii eeguun hindhuftu,</verse>
				<verse number="21">yokaan namii danda'ee, ‘Kunoo tana’ yokaan, ‘Kuunoo sun’ hinjedhu, wantii akkanatiif Mootummaan Waaqaa jidduu teessan keessa jirti” jedhe.</verse>
				<verse number="22">Jennaan innii jara ufiitiin, “Eegii tanaa guyyaan tokko ka isan bara ilmii namaa lafa jiru kaan arguu feetanii dharraatan, indhufa; ammoo hinargitan.</verse>
				<verse number="23">Gaafas warrii, ‘Kuunoo sun’ yokaan ‘Kunoo tana’ isaniin jedha, isan ammoo hindeeminaa yokaan warra gula hinyaa'inaa!</verse>
				<verse number="24">Akkuma hangaasuun gama tokkoo ta gubbaa hangaate moggaa taanti ibsituu, guyyaan ilma namaalleen akkasuma ta'a.</verse>
				<verse number="25">Ammoo qaraa innii akka hedduu gaargaluu male, ammallee dhalootii kun isa diduu male.</verse>
				<verse number="26">Akkuma barii Nohii jiru, barii ilma namaalleen jira.</verse>
				<verse number="27">Gaafas haga guyyaan Nohi hoboloo seenee lolaan dhufee warra cufaa balleesse ga'uutti, nyaatanii, dhuganii, walfuudhan.</verse>
				<verse number="28">Akkuma bara Looxii ta'e ta'a; adoo nyaatanii, dhuganii, bitatanii, gurguratanii, oobraatanii, mana jaaratanuu,</verse>
				<verse number="29">guyyaa Loox Sodom keessaa ba'e ammoo, ibiddaa fi dilloon akka ibiddaa bobeettu Waaqaa keessaa itti gad roobdee warra cufaa balleessite.</verse>
				<verse number="30">Guyyaa ilmii namaa mullatuullee wantii cuftii akkasuma taati.”</verse>
				<verse number="31">“Guyyaa sun, namii mana gubbaa jiru, ka ammoo mi'ii isaa mana keessa jiru, gad bu'ee hinguurratin; akkasuma namii oobruu keessa jiruulleen hindeebi'in!</verse>
				<verse number="32">Niitii Loox qaabadhaa!</verse>
				<verse number="33">Namii jireenna ufii baasuu fedhu indhaba; ammoo ka jireenna ufii balleessu inargata.</verse>
				<verse number="34">Waan anin isanitti himuu, Halkan sun nama lamaatti siree tokko irra rafa, tokko fuudhaniitti kaan lakkisan.</verse>
				<verse number="35">Nadheen lamaatti midhaan waliin daakuu jira, tokko fuudhaniitti taan lakkisan.</verse>
				<verse number="36">Nama lamaatti oobruu keessa jira, tokko fuudhaniitti kaan lakkisan” jedhe.</verse>
				<verse number="37">Jarii isaa, “Aabboo, fulaan sun eessa?” jedhee gaafanaan innii, “Allattiin fulaa reefii jiruutti buuti” jedhee deebiseef.</verse>
			</chapter>
			<chapter number="18">
				<verse number="1">Jennaan Yesus akka namii guyyaa cufaa Waaqaa kadhachuu hinlakkimne, mammaassa kana warratti himee,</verse>
				<verse number="2">“Nama dubbii qoru tokkotti ka Waaqaa fi namaallee hinsodaanne dira tokko keessa jira.</verse>
				<verse number="3">Ammallee dira sun keessa niitii hiyyeettii tokkotti jira, ta guyyaa cufaa gara isaa dhaxxee, ‘Nama tokkootti na dabsee, dubbii tana naa laali’ jettuun.</verse>
				<verse number="4">Guyyaa hedduu didee, eegee ammoo garaa ufii keessatti, ‘adoo Waaqaa fi namaallee sodaachuu baadhee,</verse>
				<verse number="5">waan niitiin tun na gaargalchituuf, akka isiin yo cufa dhuftee na hingaargalchine anin dubbii isii inqora’ ” jedhe.</verse>
				<verse number="6">Jennaan Aabboon, “Waan namichii jallaan dubbii qoruu kunin jedhu dhagaa!</verse>
				<verse number="7">Waaqii warra ufii foohate, ka halkaanii guyyaa isa yaammatu, hindubbatuufii? Innii hurrisee hinqarqaaruu?</verse>
				<verse number="8">Anin isanitti himaa, innii hurriseetti dhugaa warraa qora. Ilmii namaa ammoo yo dhufee, dhugeeffachaa lafaatti argaa?” jedhe.</verse>
				<verse number="9">Yesus mammaassa kana jara garii ka ufii dhugeeffatee qulqulloo ufi sehee biyya tuffatuutti himee,</verse>
				<verse number="10">“Namii lama Waaqaa kadhachuuf Mana Waaqaa olduude, warrii namicha fariisicha tokkoo fi namicha qaraxa guuru tokko.</verse>
				<verse number="11">Namichii Fariisichii kaan kophaa ejjee garaa ufii keessatti Waaqaa kadhatee, ‘Ee'ee Waaqa, anin waan akka nama dhibii, saamtuu, jallaa, shaarmuxa, yokaan akka namicha qaraxa guuruu kana hinta'iniif si galateeffadha.</verse>
				<verse number="12">Torbaan tokko keessatti marroo lama agaba, waan argadhu cufaa keessaa qooda kudhaneessoo sii baasa’ jedhe.</verse>
				<verse number="13">Namichii qaraxa guuruu kaan ammoo, fagoo ejjee, ila lafa buusee laphee qabatee, ‘Anin cubbichaa Waaqaa naa nahi!’ jedhe.</verse>
				<verse number="14">Anin isanitti himaa, namichii kun namicha kaan irra qajeelaa ta'ee mana ufiitti gale, wantii akkanatiif namii ufi guddisuu indiqqaata, namii ammoo ufi diqqqeessuu inguddata” jedhe.</verse>
				<verse number="15">Akka Yesus harka isa irra kaa'ee eebbisu biyyitii ijoollee didiqqoo isaattiin dhuftee, jarii isaa ammoo waan kana arginaan dhowwe.</verse>
				<verse number="16">Yesus ammoo ijoollee ufiitti yaamee, “Ijoolleen ha gara kiyya dhuftuutii, hindhowwinaa, Mootummaan Waaqaa ta warra akka ijoollee tanaa jiruutii.</verse>
				<verse number="17">Dhugumaan isanitti himaa, namii Mootummaa Waaqaa akka ijoollee didiqqoo hinfudhannee haguma jiru hinargatu” jedhe.</verse>
				<verse number="18">Jennaan namichii bulchaa tokko, “Abbaa dansaa, akka jireenna barbaraa argadhu, anin maan tolchuu male?” jedheee isa gaafate.</verse>
				<verse number="19">Yesus ammoo deebiseefii, “Maaf dansaa naan jetta? Waaqaa tokkocha malee namii dansaan tokkoolleen hinjiru.</verse>
				<verse number="20">Atin seera inbeetta, ‘Nadheen namaa hinbaratin, nama hinijeesin, hinhatin, nama tokkollee dharaan hinhimatin, haatetii abbeetii saalfadhuu!’ ” jedhe.</verse>
				<verse number="21">Innii ammoo, “Waan kana cufaa haguma ijoollummaa tiyyaatii jalqbee ya guute” jedhe.</verse>
				<verse number="22">Yesus tana dhageennaan namichaan, “Ammallee waan tokkootti sirraa fittatee, waan qabdu cufaa gurgurii, hiyyeeyyii qoodi, gubbaa horii argattaa, duuba deebi'ii, na gula kootti!” jedheen.</verse>
				<verse number="23">Namichii ammoo waan guddoo dureessa ta'eef waan kana dhageennaan guddoo laaleffate.</verse>
				<verse number="24">Yesus waan kana arginaan, “Dureeyyiin Mootummaa Waaqaa argachuun guddoo jabduu!</verse>
				<verse number="25">fulaa dureeyyiin Mootummaa Waaqaa argattuu yo gaalii qaa'a limmee keessaan dabre irra laaftuu” jedhe.</verse>
				<verse number="26">Warrii dhaga'e kaan, “Eentu baafamuu danda'a ree?” jedhe.</verse>
				<verse number="27">Innii ammoo, “Wantii namaan hintaane Waaqaan intaati” jedhee warraa deebise.</verse>
				<verse number="28">Jennaan Phexros isaan, “laal, nu ya waan cufa lakkimnee si gula yaanee” jedhe.</verse>
				<verse number="29">Yesus ammoo warraan, “Anin dhugumaan isanitti himaa, Namii marroo Mootummaa Waaqaatii jedhee mana yokaan niitii, obboleeyyan yokaan haadhaa abbaa yokaan ijoollee ufii, lakkisee,</verse>
				<verse number="30">ammaantana waan guddoo hagas irraa argata, eegii tanaallee jireenna barbaraa argata” jedhe.</verse>
				<verse number="31">Yesus jara kudhanii lamaanuu kophaatti yaamee, “Nu Yerusaalemitti olqabanna, duuba wantii ilma namaa ka raagootii barreesitte cuftii inguutamti.</verse>
				<verse number="32">Warii garii isa qabee harka warra Yihudii hinta'initti kennee, gooyyessanii, arrabsanii, hancufa itti tufanii,</verse>
				<verse number="33">lichoon dhaananii ijjeessanii, innii ammoo guyyaa sadeessoo du'a keessaa ka'a” jedheen.</verse>
				<verse number="34">Warrii ammoo waan jecha kana warra dhossaniif waan kana keessaa tokkoollee hinhubanne, dubbii Yesus dubbateellee hinbeenne.</verse>
				<verse number="35">Yesus Yerikootti dhi'aannaan namichii ballan tokko dhaattuu karaa taa'ee wa kadhate.</verse>
				<verse number="36">Gumii guddoo karaa suniin dabartu dhageennaan, “Maalti akkana ta'uu jira?” jedhee warra dabruu jiru gaafate.</verse>
				<verse number="37">Warrii itti himee, “Yesus Naazireetiitti karaa kana gula dabruu jira” jedheen.</verse>
				<verse number="38">Jennaan innii lallabee, “Yesus ilma Daawitii, naa na'i!” jedhe.</verse>
				<verse number="39">Warrii isa dura yaa'uu ammoo, “callisi!” jedhee isa dhowwe, innii ammoo hagasiillee irra lallabee, “Ilma Daawitii, naa na'i” jedhe.</verse>
				<verse number="40">Jennaan Yesus miila dhaabatee, “Nattiin koottaa!” jedhee, innii dhumnaan,</verse>
				<verse number="41">“Anaa maan sii tolchu feeta?” jedhee gaafate; innii deebiseefii, “Aabboo lafa arguu fedha” jedhe.</verse>
				<verse number="42">Yesusiilleen, “Lafa argi! dhugeeffachaan tantee la si fayyiftee” jedheen.</verse>
				<verse number="43">Yoma sun lafa argee, Yesus gula deemee Waaqaa galata galchee, namii cuftii arginaan Waaqaa faarse.</verse>
			</chapter>
			<chapter number="19">
				<verse number="1">Yesus Yerikoo seenee dira keessa dabre.</verse>
				<verse number="2">Nama Zakewos jedhan tokkotti achi jira, innii guddaa warra qaraxa guuruuti, ammallee dureessa.</verse>
				<verse number="3">Innii Yesus barbaadee akka innii jiru arguu fedhee, ammoo marroo nama gabaabaa ta'eef, ammallee marroo guddinna gumitiif arguu dadhabe.</verse>
				<verse number="4">Innii akka Yesus karaa suniin dabru dhageennaan utaalee dura dabree akka isa argu odaa tokko kore.</verse>
				<verse number="5">Yesus achi geennaan gubbaa olmillatee isa argee, “Zakewos, hurrisii gad bu'i, anin ardha mana kankee ooluu malee!” jedheen.</verse>
				<verse number="6">Innii hurrisee gabu'ee gammachuun mana ufiitti yaame.</verse>
				<verse number="7">Namii arge cuftii, “Innii yaayyuu mana nama cubbichaa olseene” jedhee gugungume.</verse>
				<verse number="8">Zakewos ammoo ol ka'ee Aabboon, “laal Aabboo, anin horii kiyya keessaa gama tokko hiyyeeyyii qoodaa, anin yo nama tokkoollee horii dabaan irraa fudhadhe, marroo afurii deebisaaf” jedhe.</verse>
				<verse number="9">Yesus deebiseefii, “Waan atin ilma Abrahaam taateef ardha baafamii la mana kana dhufe.</verse>
				<verse number="10">Wantii akkanatiif ilmii namaa ka bade barbaadee baasuu dhufe” jedhe.</verse>
				<verse number="11">Adoo warrii dubbii isaa dhaga'uu jiruu, Yesus waan Yerusaalemitti dhi'aateef, ammallee waan warrii waan mootummaan Waaqaa yoosuma mullattu se'eef mammaassa kana warratti hime.</verse>
				<verse number="12">Duuba Yesus, “Namichii guddaan tokko akka hayyooma argatee deebi'u imaltuu lafa fagoo dhaqe.</verse>
				<verse number="13">Innii hojjattotaa ufii kudhan yaamee namuu qarshii kuma tokkoo itti keennee, ‘Haga anin galuutti horii kanaan daldala’ jedhe.</verse>
				<verse number="14">Warrii lafa sunii ammoo isa jibbee, ‘Akka namii kun hayyuu keenna ta'u nu hinfeenu’ jedhee jaarrolee faana isaa erge.”</verse>
				<verse number="15">“Innii hayyummaa ufii fudhatee gallaan, waan daldalee warrii argate laluuf hojjattoota horii itti kenne taan yaame.</verse>
				<verse number="16">Namichii qaraa dhufee, ‘Aabboo, qarshii tantee ta atin na kenniteen hojjadhee la marroo kudhan dhalte’ jedhe.</verse>
				<verse number="17">Hayyichii, ‘Akka dansaa tolchitee, atin hojjataa dansaa! Waan nama dhugaa taatee waan diqqqoo guutteef dira kudhan moohadhu’ jedheen.</verse>
				<verse number="18">Namichii lameessoo dhufee, ‘Aabboo, qarshii tantee ta atin na kenniteen hojjadhee la marroo shan dhalte’ jedhe.</verse>
				<verse number="19">Jennaan innii isaalleen, ‘Atinlleen dira shan moohadhu’ jedhe.</verse>
				<verse number="20">Namichii sadeessoo dhufee, ‘Aabboo laal, waan atin nama naasuu hinqamne ka waan namaa fudhatu, ka oobruu namaa muratu taateef, si sodaadhee bututtuun hidhee olka'ee qarshiin tantee tanaa’ jedhe.</verse>
				<verse number="21"></verse>
				<verse number="22">Innii ammoo, ‘Atin hojjataa hamaa! Anin jecha keetiin wallaala sitti mura! Ati akka anin naasuu hinqabuu waan namaa fudhadhee, midhaan namaa muradhu yo beettee,</verse>
				<verse number="23">Maaf horii kiyya fulaa innii wa naa daruufii ol hinka'iin ree? adoo silaa akkas tolichitee, anin yo galu, horii kiyyaa fi waan irra dhufaallee waliin fudhadhaa’ jedhe.</verse>
				<verse number="24">Jennaan warra dhaattuu ejaajju kaaniin, ‘Qarshii irraa fuudhaa namicha kuma kudhan qabu kaanii kennaa’ jedhe.</verse>
				<verse number="25">Warrii ammoo, ‘Aabboo, innii qaraa qarshii kuma kudhanii qaba’ jedhe.</verse>
				<verse number="26">Yesus ammoo, anin isanitti himaa, nama qabu cufaa itti daraniif, ka homaa hinqamne ammoo waan diqqqoo innii qabuullee irraa fuudhan.</verse>
				<verse number="27">‘Ammallee nyaapha kiyya kaan, ka akka anin moohadhu dide, armaan koottaa na duratti gogorraa’ ” jedhe.</verse>
				<verse number="28">Waan kana jennaan Yesus dura deemee Yerusaalemitti olqabate.</verse>
				<verse number="29">Betfaagee fi Bitaaniyatti, gaara, “Gaara Ejersaa” jedhaniitti, dhi'aannaan jara isaa keessaa lama ufi dura ergee,</verse>
				<verse number="30">“Haga ollaa isan duraa sun yaa'aa, yo achiin baatan bukura harree ka namii takka irra hintaa'in argitanii, hiikaa koottaan.</verse>
				<verse number="31">Yo namii, ‘Maaf hiittan?’ isaniin jedhee, ‘Aabbootti fedha’ jedhaa” jedhe.</verse>
				<verse number="32">Jarii ergan kaan ka'ee yaa'ee akkuma innii itti hime arge.</verse>
				<verse number="33">Adoo warrii bukura kaan hiikuu, abbootiin, “Maaf bukura hiittan?” jetteenii gaafate.</verse>
				<verse number="34">Warrii ammoo, “Aabbootti fedha” jedhee deebiseef.</verse>
				<verse number="35">Jennaan Yesustiin dhufanii, wayaa ufii bukura gubbaa raranii Yesus yaabbachiisan.</verse>
				<verse number="36">Adoo innii gulufuu, biyyitii wayaa isaanii karaa innii deemu irratti afteef.</verse>
				<verse number="37">Innii kooffee Gaara Ejersaa jedhanitti dhi'aannaan, marroo waan mamaa kana garteef, gumiin jara isaa guddoon gammachuun qoonqoo olfudhatee Waaqaa faarsitee,</verse>
				<verse number="38">“Hayyuun maqaa Waaqaatin dhufu ka eebbifame! Nagaa fi guddinnii Waaqaa gubbaatti ha ta'u!” jedhan.</verse>
				<verse number="39">Jennaan Fariisotii garii, ta gumii keessa jirtuu, Yesusiin, “Aabboo, jara kankee kanaan, callisaa jedhi!” jetteen.</verse>
				<verse number="40">Yesus ammoo, “Anin isanitti himaa, Yo silaa gumiin tun callifte, dhakaayyeen tun iniyyiti” warraan jedhe.</verse>
				<verse number="41">Yesus diraatti dhi'aatee, dira arginaan boo'ee,</verse>
				<verse number="42">“Atin adoo silaa guyyaa kana waan nagaa lafa tanaatiin dhufaa beettee, guddoo dansaa! Amma ammoo la si dhossan,</verse>
				<verse number="43">Guyyaan, nyaaphii kankee dalla sitti jaaree, si marsee ba'uu si dhowwu indhufa.</verse>
				<verse number="44">Waan atin guyyaa Waaqii dhufee si baasuu hinbeenneef, nyaaphii kankee sii fi ijoollee tantee ta si keessa jirtuullee irreen lafa isan harcaasa, duuba dhakaa kankee kana tokkoollee walirratti hinhambisan” jedhe.</verse>
				<verse number="45">Yesus Mana Waaqaa seenee nama keessatti wa gurguratu alatti gussee,</verse>
				<verse number="46">“‘Manii kiyya mana Waaqaa itti kadhatan’ jedhanii la barreessan, isan ammoo ya goda hattuu tolchittan” jedhe.</verse>
				<verse number="47">Innii guyyaa cufa Mana Waaqaa keessatti barsiisa. Qaallolee gugurdoo fi jara seera beekuu maanguddoota biyya ida'atanii karaa isaan ijjeessan barbaadan.</verse>
				<verse number="48">Ammoo marroo namii cuftii dubbii isaa gurra tokkoon caqasuu jiruuf waan isa tolchan dhaban.</verse>
			</chapter>
			<chapter number="20">
				<verse number="1">Gaafa tokkoo, adoo Yesus Mana Waaqaa keessatti oduu dansaa haasa'ee nama barsiisuu jiruu, qaallolee gugurdoo fi jarii seera beeku maanguddoota biyyaa waliin isaatti dhufee,</verse>
				<verse number="2">“Atin jabeenna kamiin waan kana tolchita yokaan eennutti jabeenna kana cufa sii kenne? Nutti himi!” jedhaniin.</verse>
				<verse number="3">Innii ammoo isanii deebisee, “Anilleen gaafii tokko isan gaafadhaa, natti himaa!</verse>
				<verse number="4">Cuuphan Yoh. aannis Waaqaa irraa dhufte moo nama irraa dhufte?” jedhee gaafate.</verse>
				<verse number="5">Warrii wal mari'atee, “Yo nu, ‘Waaqaa biraa dhufte’ jennee, ‘Maaf hindhugeeffatiinaa ree?’ nuun jedha.</verse>
				<verse number="6">Ammoo yo nu, ‘Nama biraa dhufte jennee, namii cuftii waan akka Yoh. aannis raagaa beekuuf dhakaan nu haadhaa’ waliin jedhe.</verse>
				<verse number="7">Tanaaf warrii, ‘Nu gara isiin dhufteef hinbeennu’ jedhee deebiseef.”</verse>
				<verse number="8">“Jennaan Yesusiilleen, ‘Anilleen jabeenna waan kana tolchuun isanitti hinhimu’ ” jedheen.</verse>
				<verse number="9">Jennaan Yesus mammaassa kana biyyatti himee, “Namii tokko oobruu weynii oobree, warra hojjatee, isa waliin qoodatuutti lakkifatee, lafa dhibii dhaqee ture.</verse>
				<verse number="10">Muraansii geennaan akka innii midhaan oobruu isaa galchuuf hojjataa tokko warra hojjattootaatti ergee, ammoo hojjattootii isa dhantee harka duwwa galchite.</verse>
				<verse number="11">Innii hojjataa dhibiillee ergee jennaan isaallee dhananii ceersanii harka duwwaa galchan.</verse>
				<verse number="12">Ka sadeessollee ergee isaallee mataa dhoosanii alatti darbatan.</verse>
				<verse number="13">Abbaan oobruu weynii, ‘Anin maal tolcha? Eegii mee isafaa saalfatanii ilma kiyya ka jaaladhu itti ergaa’ jedhe.</verse>
				<verse number="14">Hojjattootii taan ammoo isa arginaan, ‘Kunin ilma dhaaluu, koottaa, inijjeemnaa, akka dhaalti teenna taatu’ jettee walmari'atte.</verse>
				<verse number="15">Jennaan oobruu weynii keessaa alatti baasanii ijjeesan. Abbaan oobruu weynii maan warra tolcha duuba?</verse>
				<verse number="16">Innii dhufeetti hojjattoota taan balleessee oobruu nama dhibiitti kenna” jedhe. Biyyitii waan kana dhageennaan, “Waaqii tana oolchinna!” jette.</verse>
				<verse number="17">Yesus ammoo gara warraa millatee, “Ree wantii ‘Dhakaan ijaartuun tuffattee didde, yaayyuu dhakaa cufa irra jabaa ta'e.</verse>
				<verse number="18">Namii dhakaa sun irratti jigu incaccaba, namii dhakaan sun irratti jiguulleen inbututa’ jedhanii barreessan maal jechuu?” jedhe.</verse>
				<verse number="19">Qaallolee gugurdoo fi jarii seera beekuulleen, waan akka Yesus mammaassa kana warraaf jedhe beekuuf yoma sun isa qabuu fedhee, ammoo biyya sodaate.</verse>
				<verse number="20">Warrii akka silaa dubbii afaan isaa fuudhee harka nama ardaa sun fiduutti isa kennu, doo'aa nama nagaa fakkaattee isa caqachuu itti erge.</verse>
				<verse number="21">Warrii sun isa gaafatee, “Barsiisaa, akka atin waan dhugaa dubbattee nama barsiiftu nu inbeenna, namii cuftii sii haga tokkotuuyyuu, karaa Waaqaa akkuma dhugaa nama barsiifta.</verse>
				<verse number="22">Tanaaf hayyuu Roomaa Qiisaarii gibira baasuun nuu, aadaa moo aadaaniti?” jedheen.</verse>
				<verse number="23">Yesus ammoo kijiba warraa arginaan,</verse>
				<verse number="24">“Me, qarshii tokko na garsiisaa! Mat. aa fi maqaa eennutti irratti barreessaa qaba?” jedhee jennaan, “Ka Qiisaarii” jedhan.</verse>
				<verse number="25">Jennaan Yesus, “Yoos, waan Qiisaar Qiisaarii baasaa, ka Waaqaa Waaqaa baasaa” jedhe.</verse>
				<verse number="26">Warrii dubbii suniin nama duratti isa qabuu dadhabee ammoo jecha isaa mamee callise.</verse>
				<verse number="27">Saduqootii garii ta, du'aa ka'uun injirtu jettu, gara Yesus dhuftee,</verse>
				<verse number="28">“Barsiisaa, akka Museen barreesse gula, yo obboleessii namaa ka niitii qabu du'ee, ammoo ilmaan hinqamnee, obboleessii isaa niitii sun dhaalee obbooleessa ufiitii ijoollee dhalchu male.</verse>
				<verse number="29">Duuba, obboleeyyan torbaatti jira, ka qaraa niitii fuudhee, ilmee malee du'e.</verse>
				<verse number="30">Jennaan ka lammeessotii fi</verse>
				<verse number="31">ka sadeessolleen isii fuudhanii, torbaanuu akkasuma ilmaan malee dhumatan.</verse>
				<verse number="32">Eegee, niitiilleen doote.</verse>
				<verse number="33">Torbaanuu ya isii fuutee, gaafa warrii durii du'e ka'uu, isiin niitii eennuu taati?” jette.</verse>
				<verse number="34">Yesus warraa deebisee, “Dhiiraa fi nadheen lafa tanaa walfuuti,</verse>
				<verse number="35">ammoo dhiiraa fi nadheen, takkaa tanaa du'a keessaa kaassanii, haga barabaraa, jiraattu wal hinfuutu.</verse>
				<verse number="36">Warrii akka ergamtoota gubbaa jiraa, deebi'ee hindu'u. Warrii waan du'a keessaa kaassaniif ijoollee Waaqaati.</verse>
				<verse number="37">Ammoo akka warra du'e kaasan, Muuselleen fulaa waan gurbii bobeettuu barreesse taanitti, waan Aabboo dubbatee, ‘Innii Waaqaa Abrahaam, ka Yisihaqiitii fi ka Yaaqoob’ jedhee ya garsiise.</verse>
				<verse number="38">Innii Waaqaa warra du'eetiinitii, ammoo ka warra jiruuti, wantii akkanatiif namii cuftii isa biraatti hindoonee in jira” jedhe.</verse>
				<verse number="39">Jarii seera beeku ka garii deebisee, “Aabboo, akka dansaa jette” jedheen.</verse>
				<verse number="40">Duuba itti deebi'anii gaafii dhibii isa gaafachuu sodaatan.</verse>
				<verse number="41">Yesus ammoo, “Namii akkam, ‘Kiristoon ilma Daawit’ jechuu dandaa?” jedhe warra gaafate.</verse>
				<verse number="42">“Daawitiiyyuu kitaaba Faaruu keessatti, ‘Waaqii Abbaa kiyyan, haga anin nyaapha kankee barcumaa miila keetii tolchuutti gama harka kiyya ka mirgaa taa'i’ jedhe.</verse>
				<verse number="43"></verse>
				<verse number="44">Daawitiiyyuu, ‘Aabboo isaan’ jedhee, duuba Kiristoon akkam danda'ee ilma isaa ta'a ree?” jedhe.</verse>
				<verse number="45">Adoo namii cuftii dhaga'uu, innii jara ufitiin,</verse>
				<verse number="46">“Jara seera beeku ka wayaa dhedheertuun yayaa'uu fedhu, ka fulaa gabaatti akka nagaa fuudhan fedhu, ka mana waldeennaa keessatti dura taa'uu fedhu, ka yo sagalee waliin nyaatan barcumaa dansaa fedhu,</verse>
				<verse number="47">ka mana nadheen hiyyeeyyiitii wa nyaatuu, ka kijibaan kadhachaa dhedheertuu kadhatu eegadhaa! Yakkaa takka hinargiin warratti murani” jedhe.</verse>
			</chapter>
			<chapter number="21">
				<verse number="1">Yesus olmillatee jennaan, dureeyyii horii Waaqaa baaftu arge.</verse>
				<verse number="2">Ammallee niitii hiyyeettii dhiirsa hinqamne tokko ta dururuu lama achi keessa buuftu arge.</verse>
				<verse number="3">Innii, “Ani dhugumaan isanitti himaa, niitiin hiyyeetiin tun nama cufaa irra wa baafte.</verse>
				<verse number="4">Wantii akkanatiif jarii kaan cuftii horii ufii guddaa keessaa baase; isiin ammoo hiyyummaa ufii keessaa horii qabdu cufaa baafte” jedhe.</verse>
				<verse number="5">Adoo namii garii waan Mana Waaqaa, akka dhakaayyee dansaa fi akka waan Waaqaa baasaniin midhaassan, haasa'uu Yesus,</verse>
				<verse number="6">“Guyyaan waan isan argitan kana cufa gargarii jissanii, dhakaan tokkkoolleen walirratti hinhamne indhufa” jedhe.</verse>
				<verse number="7">Warrii Yesusiin, “Aabboo, wantii kun yoom taati? Yo wantii kun dhiaattu akeeka akkamitti mullata?” jedhe.</verse>
				<verse number="8">Innii warratti himee, “Eegadha, akka isan hinsobne, nama hedduutti ‘Anin Kiristoo’ ammallee, ‘Fulaan ya dhiaatte’ jedhee, maqaa kiyyan dhufaa, warra gula hindeeminaa!</verse>
				<verse number="9">Lola fi hadhiisa, yo dhageetan, hinsodaatinaa; wantii kun qaraa dhufuu maltee, ammoo muummeen diqqqoo hingeenne” jedhe.</verse>
				<verse number="10">Jennaan innii warraan, “Gochii gosaan walhati, laftii lafaan walhati;</verse>
				<verse number="11">lafti guddoo chochooti, fulaa hedduu beela fi dhukkubaatti dhufa; waan nama muddamsisaatii fi akeeka guddaatti Waaqaa gubbaa mullata.</verse>
				<verse number="12">Ammoo waan kana cufaa duratti isan qabanii gaargalchanii, Manneen Waldeennaa duraan isan dhufanii, mana hidhansaa keessa isan buusanii, marroo maqaa kiyyatiif hayyootaa fi jaallaba dura isan geesan.</verse>
				<verse number="13">Yo'ii kun yo dansaa isan oduu dansaa himtan.</verse>
				<verse number="14">Tanaaf akka waan deebiftan hindhindhinsinee, duraattuu garaa kutadhaa.</verse>
				<verse number="15">Anaatti afaanii fi qalbii, nyaaphii keessan tokkoolleen danda'ee morkeenii hintuffanne isanii kennaa.</verse>
				<verse number="16">Warrii isan dhale, obboleeyyan, fiixaa fi jaallan teessaniilleen isan gurguratti; isan keessaa nama garii inijjeesan.</verse>
				<verse number="17">Naaf jedhee namii cuftii isan jibba.</verse>
				<verse number="18">Ammoo rifeensii mataa keessanii tokkkoolleen hinbaddu.</verse>
				<verse number="19">Jabaadhaa obsaa, akkasi callaan lubbuu teessan baaftan” jedhe.</verse>
				<verse number="20">“Ammoo yo duula Yerusaalem marsu argitan, akka baddiin isii dhi'aatte beekaa.</verse>
				<verse number="21">Yo sun namii lafa Yihudaa keessa jiru ha gaarreeniitti baqatuutii, namii dira keessa jiruulleen ha keessaa ba'uu, namii ala jiruulleen dira hinseenin.</verse>
				<verse number="22">Wantii akkanatiif kunin guyyaa haaloo baafatan, ka waan barreessan cufaa guutan.</verse>
				<verse number="23">Gaargala, nadheen gaafasi garaacha qabduu, yokaan ta hoosiftuu. Gaargalii guddaan lafa tanaatti, dheekkamisii Waaqaa gosa tanaatti indhufa.</verse>
				<verse number="24">Warra garii goraadeen fixanii, ka hafeellee booji'anii lafa dhibii geessan. Gochii dhibiin dhufteetti haga guyyaan isii hobba'uutti Yerusaalem irra ejaajjatti” jedhe.</verse>
				<verse number="25">Yesus itti dabree, “Akeekaatti aduu, ji'aa fi urjii keessa mullata. Lafa irraalleetti gochitii cuftii goohannaa fi dhawaa galaanaa sodaateetti waan taatuu wallaaltee ufi jibbaatti.</verse>
				<verse number="26">Namii yo waan lafaatti dhufaa herregu, naasuun gaggaba, wantii akkanatiif wantii gubbaa jiraa cuftii chochooteetti karaa ufii irraa gorti.</verse>
				<verse number="27">Gaafas ilma namaa, ka jabeennaa fi ulfiinna guddaan duumansa keessa dhufu argan.</verse>
				<verse number="28">Yo wantii kun qaraa taatuu, mataa olfudhadhaa, olmilladhaa, baafamii keessan ya dhi'aatee” jedhe.</verse>
				<verse number="29">Jennaan Yesus mammaassa kana warratti himee, “Odaa fi muka cufaa laalaa.</verse>
				<verse number="30">Yo innii baala baase, akka caamsaan dhi'aate inbeettan.</verse>
				<verse number="31">Akkasuma, yo waan kana ka ta'aa argitan, akka Mootummaan Waaqaa dhi'aatte beettan.</verse>
				<verse number="32">Dhugumaa waan anin isanitti himuu, haga wantii kun cuftii guutamtuutti dhalootii kun hindabru.</verse>
				<verse number="33">Lafaa fi gubbaan indabartii, dubbiin tiyya ammoo hindabartu” jedhe.</verse>
				<verse number="34">“Ammoo, akka garaan keessan waan quuftan, machiitii fi dhiphuu lafa tanaa hinheregne, akka guyyaan sun akka xuruuraa tassa isan irra hinbuune ufi eegadhaa;</verse>
				<verse number="35">wantii akkanatiif guyyaan sun nama lafa irra jiruu cufaatti dhufa.</verse>
				<verse number="36">Yo cufaa eegadhaa, akka waan dhufaa kana cufaa jalaa baatanii, ilma namaa dura ejaajjitan kadhadhaa” jedhe.</verse>
				<verse number="37">Yesus guyyaa guyyaa Mana Waaqaa keessatti nama barsiisee, galgala galgala ammoo gara gaara, “Gaara Ejersaa” jedhanii dhaqee achi gubbaa bule.</verse>
				<verse number="38">Namii cuftii ganama ka'ee akka isa caqasu Mana Waaqaa yaa'e.</verse>
			</chapter>
			<chapter number="22">
				<verse number="1">Jiltii Qixxaa Bukoo hinqamnee, ta Dabarsaa jedhan, dhi'aattee,</verse>
				<verse number="2">jennaan qaallolee gugurdoo fi jarii seera beeku waan biyya soddaateef, karaa Yesus ijjeesaniin barbaade.</verse>
				<verse number="3">Jennaan sheexanii Yihudaa Keriyot jedhan, ka jara kudhanii lamaa kaan keessa jiruutti gale.</verse>
				<verse number="4">Jennaan Innii dhaqee, akka Yesus harka warratti kennu, qaallolee gugurdoo fi warra gugurdaa warra mana kadhaa eeguu waliin dubbate.</verse>
				<verse number="5">Warriilleen gammadee, akka horii isaa kennan waldhaqan.</verse>
				<verse number="6">Yihudaan hataatuu jedhee, akka dhossaan Yesus harka warratti kennu herrege.</verse>
				<verse number="7">Guyyaan Qixxaa Bukoo hinqamnee, ka hoola Dabarsaa qalan geennaan,</verse>
				<verse number="8">Yesus Phexrosii fi Yoh. aannis ergee, “Beenaa, akka sagalee Dabarsaa nyaannu nuu qopheessaa!” jedhe.</verse>
				<verse number="9">Warrii, “Akka nu eessaatti qopheessun feeta?” jedheen.</verse>
				<verse number="10">Innii deebiseefii, “Yo dira duuddanii nama dhiiraa ka buttee bisaanii baatuun baatanii, haga mana innii seenuu isa gula yaa'a.</verse>
				<verse number="11">Abbaa manaatiin Aabboon, ‘Manii keessummaa, ka anin sagalee Jila Dabarsaa jara kiyya waliin keessatti nyaadhu meeti? Siin jedha’ jedhaa.</verse>
				<verse number="12">Namii sun mana gubbaa aanu ka mi'a qabu isan garsiisaa, achitti qopheessaa!” jedheen.</verse>
				<verse number="13">Deemanii akkuma innii jedhe arganii, sagalee Dabarsaa achitti qopheessaan.</verse>
				<verse number="14">Fulaan gololaa geennaan, Yesus jara isaa waliin taa'e.</verse>
				<verse number="15">Innii warraan, “Anin adoo hingaargallee, akka sagalee Dabarsaa tana isan waliin nyaadhu dharraa guddoo qaba.</verse>
				<verse number="16">Anin akka haga sagaleen Dabarsaa Mootummaa Waaqaa keessatti qixxooftuuti, sagalee Dabarsaa itti deebi'ee hinnyaanne isanitti hima” jedhe.</verse>
				<verse number="17">Jennaan innii muduunuu fuudhee Waaqaa galata galchee, “Hoodhaa fudhadhaa qoodadhaa!</verse>
				<verse number="18">Anin akka ammaa jalqabee, haga Mootummaan Waaqaa dhuftuutti deebi'ee bisaan weynii hindhunne isanitti hima” jedhe.</verse>
				<verse number="19">Jennaan innii qixxaa fuudhee, Waaqaa galata galchee, caccabsee, warratti kennee, “Kunin nafa kiyya ka marroo teessaniif kennan, waan kana tolchaa na qaabadhaa!” jedhe.</verse>
				<verse number="20">Akkasuma eegii gololfatan muduunuu fuudhee, “Muduunuun tunin ta dhiiga kiyyaa, ka isanii jissan, ka kakuu waldhaqisa haaraa.</verse>
				<verse number="21">Ammoo laalaa! Harkii nama na gurguruu xarapheezaa kana gubbaa na waliin jiraa.</verse>
				<verse number="22">Ilmii namaa akkuma durii herreganiif deema, ammoo nama isa gurguru sunii, gaargala!” jedhe.</verse>
				<verse number="23">Warrii walgaafatee, “Nuu kana keessaa eentuu waan kana tolcha?” jedhe.</verse>
				<verse number="24">Warrii ergamtootaa ammoo, “Nuu kana keessaa eennuutti guddaa?” jedhee walmorke.</verse>
				<verse number="25">Jennaan Yesus warraan, “Aadaa lafaa gula hayyootii biyya moohatti, ammallee jaallaba warraatiin, ‘Warra guddoo nama qarqaaru’ jedhan.</verse>
				<verse number="26">Isan ammoo akkasiiniti, namii isan keessaa nama cufaa irra guddaa akkuma maandhaa ha ta'uu, ammallee namii nama dura deemu akkuma hojjataa ha ta'uu.</verse>
				<verse number="27">Nama sagalee nyaataa taa'u moo ka gololchuutti irra jira? Nama sagalee nyaataa taa'uunitii? Anin ammoo jidduu teessan keessatti akka nama nama gololchuu jira.</verse>
				<verse number="28">Isan rakkoo tiyya cufa keessa yaayyuu na waliin teettan.</verse>
				<verse number="29">Akkuma abbaan kiyya hayyummaa naa qoodee, anilleen isanii qooda.</verse>
				<verse number="30">Isan xarapheezaa kiyya gubbaatti nyaattanii dhuddan, barcumaa guddinnaa irra teettaniitti gosa kudhanii lamaa ta Israa'elitti murtan” jedhe.</verse>
				<verse number="31">Yesus, “Simoon, Simoon, laal, sheexanii, ya akkuma dargaayyee hafarsan isan hafarsuuf kadhatee argatee,</verse>
				<verse number="32">Anin ammoo akka dhugeeffachaan tantee hinhanqanne ya sii kadhadhee, atin yo gara kiyya deebite, obboleeyyan tantee jabeessi” jedhe.</verse>
				<verse number="33">Phexros deebisee, “Aabboo, anin fulaa hidhansaatii fi du'aallee si waliin akka deemuu kurfoo jira” jedhe.</verse>
				<verse number="34">Yesus deebisee, “Phexros, anin sitti himaa, ardha haga atin marroo sadii ‘Anin si hinbeekuu’ jettee na mormattuutti kormii lukkuu hiniyyuu” jedhe.</verse>
				<verse number="35">Jennaan Yesus warraan, “Gaafa anin korojoo, subbaa fi kophee malee isan ergee homaa la dhabdanii?” jennaaniin warrii, “Hiyyoo homaa hindhamine” jedhe.</verse>
				<verse number="36">Yesus ammoo deebisee, “Amma ammoo namii subba qabu ha fuudhatuu, ka gorjoo qabuulleen ha fuudhatuu, ammallee namii goraadee hinqamne ha wayaa ufii gurguree bitatuu,</verse>
				<verse number="37">anin isanitti himaa, qoonqoon Waaqaa ta, ‘Innii warra cubboolee waliin hedhame’ jettu, naan guutamuu malte, maaliif wantii kiyya ka barreessan cuftii inguutamti” jedhe.</verse>
				<verse number="38">Warrii, “Aabboo, laal, goraadee lamaatti arma jiraa!” jennaan inniilleen deebisee, “ingeetti” jedhe.</verse>
				<verse number="39">Yesus achii deemee, akkuma amala isaa gara Gaara Ejersaa dhaqee, jarii isaalleen isa gula yaa'e.</verse>
				<verse number="40">Arti ga'e jennaan warraan, “Akka ilaalachaa keessa hinduun kadhadhaa!” jedhe.</verse>
				<verse number="41">Haga darba dhakaa warra biraa deemee, jilbiiffatee,</verse>
				<verse number="42">“Ee Aabboo, yo feete, muduunuu gaargalaa tana narraa fuudhi; ammoo akka fedhii tiyyaa adoo hinta'in, akka fedhii tanteetii ha taatuu!” jedhe.</verse>
				<verse number="43">Yoosuma Ergamaan Waaqaa tokko gubbaa isaatti mullatee garaa isa jabeesse.</verse>
				<verse number="44">Innii waan guddoo gaargala qabuuf guddissee kadhatee, danfii isaa akka dhiigaa lafaatti gad coccophe.</verse>
				<verse number="45">Kadhachaa irraa ka'ee gara jara ufii dhufee, warra marroo laaleffachaatiif rafu argee,</verse>
				<verse number="46">“Maaf raftan? Ka'aa, akka ilaallachaa keessa hinduune kadhadhaa!” jedheen.</verse>
				<verse number="47">Adoo Yesus ammallee dubbachuu jiruu gumiin dhuftee, jara kudhanii lamaan keessaa tokko ka Yihudaa jedhan, warra dura deemaa dhufee, innii akka isa dhungatu Yesusiitti hiiqe.</verse>
				<verse number="48">Yesus ammoo, “Yihudaa, atin ilma namaa dhungoon gurgurattaa?” jedheen.</verse>
				<verse number="49">Jarii isa waliin jiru waan kana arginaan, “Aabboo, goraadeen dhoomnaa?” jedhe.</verse>
				<verse number="50">Warruma keessaa namii tokko hojjataa qaallicha guddaa dha'ee, gurra mirgicha irraa kute.</verse>
				<verse number="51">Yesus ammoo, “Lakkisaa, waan akkana itti hindeebi'inaa” jedhee gurra isaa tuqee fayyise.</verse>
				<verse number="52">Jennaan Yesus qaallolee gugurdoo, warra gugurdaa warra Mana Waaqaa eeguutii fi maanguddoota biyyaa warra isa qabu dhufeen, “Akka waan hattuu qabdanii goraadee fi bokkuun dhuftanii?</verse>
				<verse number="53">Guyyaa cufa ka anin Mana Waaqaa keessa isan waliin jiru, takkuma harkaan na hintundhe. Amma ammoo fulaan tun teessan, ammallee ta jabeenna dukkanaati” jedhe.</verse>
				<verse number="54">Jennaan Yesus qabanii gara mana qaallicha guddaa geessanii, Phexros ammoo irraa fagaatee duuba deeme.</verse>
				<verse number="55">Fulaa warrii ibidda cichaa duratti bobeessee taa'ee waliin qanqaamatuutti, Phexros jidduu warraa keessa taa'e.</verse>
				<verse number="56">Adoo innii fulaa ibsee ibiddaa taa'uu, intaltii takka isa gartee, ila itti qabdee biyyan, “Namichii kuniilleen isa waliin jira” jette.</verse>
				<verse number="57">Innii ammoo mormatee, “Intala, anin isaayyuu hinbeeku” jedhe.</verse>
				<verse number="58">Diqqumaa turraan eegee namii dhibiilleen isa argee, “Atinlleen nama isaatiiyyuu!” jennaaniin Phexros, “Lakkii abboo, anaanitii” jedhe.</verse>
				<verse number="59">Haga saatii tokkoo teennaan namii dhibiin ammallee dubbii tana quufuu didee, “Dhugumaa namichii kunin isa waliin jira, innii nama Galiilaatii” jedhe.</verse>
				<verse number="60">Phexros ammoo, “Abboo, waan atin jettu anin hinbeeku” jedhe. Yoma sun, adoo innii dubbachuu jiruu, kormii lukkuu iyye.</verse>
				<verse number="61">Aabboon garagalee Phexros millate, Phexros dubbii Aabboo ta innii isaan, “Ardha, adoo kormii lukkuu hiniyyin, atin marroo sadii na mormatta” jedheen taan qaabatee,</verse>
				<verse number="62">alatti gad ba'ee guddoo laaleffatee bo'e.</verse>
				<verse number="63">Jarii Yesus qabe kaan isa gooyyeessee dhane.</verse>
				<verse number="64">Ilaallee hidhanii, “Eentu si dha'e? Raagii nutti himi!” jedhaniin.</verse>
				<verse number="65">Waan hedduu itti dubbatanii arrabsan.</verse>
				<verse number="66">Laftii bariinaan maanguddootti biyyaa, qaallolee gugurdoo fi jarii seera beekuulleen walwalda'ee, Yesus koraatti geessanii,</verse>
				<verse number="67">“Atin yo Kiristoo taatee, nutti himi!” jedhaniin. Innii ammoo deebisee warraan, “Yo anin isanitti himeellee hindhugeeffattan,</verse>
				<verse number="68">yo anin isan gaaffadheellee natti hinhimtan,</verse>
				<verse number="69">ammoo armaa achi ilmii namaa jabeenna Waaqaa keessa harka mirgaa taa'a” jedheen.</verse>
				<verse number="70">Warrii cuftii, “Ati ilma Waaqaatii ree?” jedhee gaafattee, inniilleen, “Isanuu ya akkas naan jettan” jedhe.</verse>
				<verse number="71">Jennaan warrii, “Waan innii afaan uftiin jedhe, nuu ya dhageennee, dhugaa dhibii maan irraa feenna?” jedhe.</verse>
			</chapter>
			<chapter number="23">
				<verse number="1">Gumiin cuftii kaatee Yesus Philaaxositti geesitee,</verse>
				<verse number="2">himachaa itti kaa'atee “Namichii kunin gosa teenna yakkee ‘Hayyicha Roomaa Qiisarii qaraxaa hinbaasiinaa’ jedhe; ammallee isaa, anin Kiristoo hayyuu ufiin jedhu dhageenne” jette.</verse>
				<verse number="3">Jennaan Philaaxos, “Ati hayyuu Yihudootaatii?” jedhee isa gaafate innii, “Atuu ya jette” jedhee deebiseef.</verse>
				<verse number="4">Jennaan Philaaxos qaallolee gugurdoo fi gumiin, “Anin wallaala nama kana irratti hingarre” jedhe.</verse>
				<verse number="5">Warrii ammoo isa irratti didee, “Innii biyya yakkee lafa Yihudaa cufa keessatti, haga Galiilatii fi haga armaallee barsiisaa” jedhe.</verse>
				<verse number="6">Philaaxos dubbii tana dhageennaan akka namii kun nama Galiilaa gaafate.</verse>
				<verse number="7">Akka innii hayyuu Herodis jala jiru dhageennaan Herodisitti erge; Herodis ammoo yo sun Yerusaalem jira.</verse>
				<verse number="8">Herodis Yesus arginaan guddoo gammade; waan haguma durii oduu isaa dhagayee isa arguu fedheef; ammallee waan waan mamaa ta Yesus tolchu arguu fedheef.</verse>
				<verse number="9">Duuba gaafii hedduu isa gaafate, Yesus ammoo homaa itti hindeebimne.</verse>
				<verse number="10">Qaallolee gugurdoo fi jarii seera beeku bira ejaajjee, dubbii jabduun Yesus himate.</verse>
				<verse number="11">Herodisii fi warrii waraanaa ka isaalleen Yesus tuffatanii gooyyesanii, wayaa dansaa itti uyyisanii Philaaxosiitti deebisan.</verse>
				<verse number="12">Guyyuma sun Philaaxosii fi Herodis warrii durii walii nyaaphaa, waldhaqanii jaala walii ta'an.</verse>
				<verse number="13">Philaaxos qaallolee gugurdoo, jara gugurdaa biyya bulchuu fi biyya yaamee,</verse>
				<verse number="14">“Isan nama kana nattiin dhuftaniitti, innii nama walti yakke jettanii isa himattan. Anin isanuma duratti gaafannaan jallu isan isa himattaniin tokkoollee irratti hingarre,</verse>
				<verse number="15">Herodisiilleen akkasuma homaa irraa dhabe, tanaaf innii isa nutti deebise. Wantii innii tolche ta du'uu maleef tokkoolleen hinjirtu.</verse>
				<verse number="16">Tanaaf anin isa dhaneetti galakkisa” jedhe.</verse>
				<verse number="17">Philaaxos guyyaa jila dabarsaa cufaa nama tokko hiikuu male.</verse>
				<verse number="18">Gumiin cuftii iyyitee, “Nama kana nurraa balleesii, Barabbaa nu hiikii” jette.</verse>
				<verse number="19">Barabbaa, waan innii dira keessatti lola baasee nama ijjeeseeef hidhan.</verse>
				<verse number="20">Philaaxos, waan Yesus hiikuu fedheef, ammallee warratti dubbatee,</verse>
				<verse number="21">warrii ammoo, “Fannoo gubbaatti isa fannis, isa fannis!” jedhee itti iyyee.</verse>
				<verse number="22">Philaaxos marroo sadeessoo, “Maaliif? Waan hamtuu maan tolche? Anin waan tokkollee ka innii du'uu maleef hingarree, tanaaf anin dhaneetti isa hiika” jedhe.</verse>
				<verse number="23">Warrii ammoo jabbeessee qoonqoo guddoon iyyee, akka Yesus fannisaniif kadhate. Eegee iyyantii warraa isa dabsatee,</verse>
				<verse number="24">Philaaxos akka waan warrii fedhu tolchan mure.</verse>
				<verse number="25">Innii nama warrii fedhu, ka waan lolatii fi waan ijeechaatiin hidhan kaan hiikee, Yesus ammoo akka waan fedhan tolchan harka warratti kenne.</verse>
				<verse number="26">Adoo isa fuudhanii geessanuu, namicha biyya Qareenaa ka Simoon jedhan tokko, ka gara oobruuttii dhufuu jiru qabanii, akka innii fannoo baatee Yesus gulaan deemu irra kaa'an.</verse>
				<verse number="27">Gumiin guddoon isa gula yaate, gumii sun keessaa ammoo nadheen laalefattee isaa bootteetti jira.</verse>
				<verse number="28">Yesus gara isaanii garagalee, “Dubra Yerusaalem, naa hinboo'iinaa, ammoo ufii fi ilmaan teessanii boo'aa;</verse>
				<verse number="29">wantii akkanatiif Guyyaan maseenaa fi nadheen takka dhaltee ilmee hinhoosisiin ta eebbifamte jedhan indhufa?</verse>
				<verse number="30">Gaafas gaarreeniin, ‘Nurraatti jigaa!’ kubiilleen, ‘Nu dhossaa!’ jedhan.</verse>
				<verse number="31">Yo waan kana adoo mukii dottaatuu tolchan, gaafa mukii gogogge maan taati?” jedhe.</verse>
				<verse number="32">Ammallee nama lamaatti ka wa yakkee, isa waliin ijeechaa geessan jira.</verse>
				<verse number="33">Fulaa Buqqee Mat. aa jedhan geennaan, achitti fannootti isa fannisan. Jara lamaan tokko ka wa yakkeellee, tokko gama mirgaatti kaan ammoo gama bitaatti fannisan.</verse>
				<verse number="34">Yesus, “Aabboo, warra kanaa araaram, waan tolchuu jiran hinbeekanii” jedhe. Warrii ammoo wayaa isaa hixaa buufatee qoodate.</verse>
				<verse number="35">Biyyitii olejaajjitee daawwatte; jarii gugurdaan Yihudootaa isa gooyyeessee, “Innii yo Kiristoo Waaqii foohate ta'e, nama dhiibii la baasee ufi ha baasuu” jedhan.</verse>
				<verse number="36">Warrii waraanaalleen isa akkeessee daadhii singigooftuu itti kennee,</verse>
				<verse number="37">“Atin yo hayyuu Yihudootaa taatee ufi baasi” jedheen.</verse>
				<verse number="38">Barruu tana mataa isa gararootti barreessanii, “Kunin hayyuu Yihudootaa” jedhan.</verse>
				<verse number="39">Jara wa yakkee achitti fannisan lamaan keessaa tokko Yesus gooyyeesee, “Ati Kiristoonitii? Ufi baasii, nullee baas!” jedheen.</verse>
				<verse number="40">Kaan ammoo isa dhowwee, “Ati adoo sii fi isaallee muraan teessaan takkaa taateellee Waaqaa hinsodaattuu?</verse>
				<verse number="41">Nu dhugumaa nutti muraan; gatuma waan hujii teennaa arganne; namichii kunin ammoo homaa hin yakkine!” jedhe.</verse>
				<verse number="42">Jennaan Yesusiin, “Yesus, yo guddinna kankee seentu na qaabadhu!” jedhe.</verse>
				<verse number="43">Yesusilleen deebisee isaan, “Anin dhugumaan, sitti himaa, ardha atin na waliin mootummaa Waaqaa keessa teetta” jedheen.</verse>
				<verse number="44">Laftii guyyaa guddaa geennaan aduun ibsuu lakkichee haga saafa'aa dukkanoofte.</verse>
				<verse number="45">Gollii Mana Waaqaa jidduutti fulaa lamaatti gargaarii tarsa'e.</verse>
				<verse number="46">Yesus qoonqoo guddoon lallabee, “Aabboo, lubbuu tiyya harka kankeetti lakkisa!” jedhee ciche.</verse>
				<verse number="47">Guddaan warra waraanaa waan ta'e arginaan, “Namichii kunin dhuguma nama qajeelaa!” jedhee Waaqaa faarse.</verse>
				<verse number="48">Gumiin daawwachuu dhufte cuftii waan ta'e arginaan mataa gingilfachaa gara mana ufii galte.</verse>
				<verse number="49">Jaallan isaa cufaa fi nadheen Galiilaa ta isa gula dhufteelleen fagoo irraa ejaajjitee waan kana daawwatte.</verse>
				<verse number="50">Biyya Yihudootaa olaa Armaatiya keessa nama dhugaa dansaa, tokkootti ka Yoseef jedhan jira. Innii kora warraallee keessa jira; ammoo herregaa fi hujii warraallee hinquufu. Innii ammallee nama Mootummaa Waaqaa eegatu.</verse>
				<verse number="51"></verse>
				<verse number="52">Duuba namichii kunin gara Philaaxos dhaqee, reeffa Yesus kadhate.</verse>
				<verse number="53">Jennaan fannoo irraa gabuusee, wayaa marduufaatiin mammaree, goda dhakaa ka takka nama itti hinawwaaliin keessatti awwaale.</verse>
				<verse number="54">Guyyaan sun guyyaa Kurfeeffachaa, guyyaan Sanbataalleen la dhi'aate.</verse>
				<verse number="55">Nadheen haga lafa Galiilaa isa gula dhuftee dhaxxee awwaala agartee, akka reeffa ciifsisaniillee lalte.</verse>
				<verse number="56">Jennaan dachatee, waan urgooftuu fi dhadhaa qayya qabu midhasitee, guyyaa Sanbataa ammoo akkuma seerii jedhu boqatan.</verse>
			</chapter>
			<chapter number="24">
				<verse number="1">Boriiyya guyyaa qaraa ka torbaan sunii guyyaa Sanbataa, baraaqa dheeraa, nadheen taan gara awwaalaa dhaxxee, waan urgooftuu midhassan geessite.</verse>
				<verse number="2">Dhakaa awwaala irraa gangalchan argitee,</verse>
				<verse number="3">keessa duunnaan reeffa Aabboo Yesus dhabde.</verse>
				<verse number="4">Adoo isiin waan kana mamtuu, namii lama, ka wayaa bibillixxuu qabu, tasa warra bira ejaajje.</verse>
				<verse number="5">Nadheen guddoo sodaattee, lafa lalaltee jennaan warrii kaan ammoo, “Maaf nama jiru awwaala keessa barbaaddan?</verse>
				<verse number="6">Innii arma hinjiru la ka'ee. Waan gaafa Galiilaa jiru innii isaniin jedhe qaabadhaa,</verse>
				<verse number="7">‘Ilma namaa harka nama dabaatti kennanii fannisanii, guyyaa sadeessoo ka'uu male’ jedhe” jedhaniin.</verse>
				<verse number="8">Warrii dubbii isaa qaabatee,</verse>
				<verse number="9">awwaala biraa yaa'ee, waan kana cufa jara kudhanii tokkotii fi jara dhibiilleetti hime.</verse>
				<verse number="10">Nadheen waan kana ergamtootaatti himtee, Maariyaam Magdalaa, yo'anaa, Maariyaam haadha Yaqoobiitii fi nadheen dhibii ta warra waliin jirtu.</verse>
				<verse number="11">Jechii kunin ammoo oduu dharaa warratti fakkaatee dhugeeffachuu didan.</verse>
				<verse number="12">Taatuullee Phexros ka'ee gara awwaalaa utaalee, dhaqee gajedhee awwaala keessa millatee, marduufa kaan ka kopha jiru argee, ka'ee galee, waan ta'e kana maadeffate.</verse>
				<verse number="13">Guyyuma sun warra keessaa namii lama gara ollaa tokko ka Emaahus jedhan, ka haga kiilometerii kudhanii tokkoo (yokaan karaa miilan haga saatii lamaa fagaatu.) Yerusaalem irraa fagaatu dhaqe.</verse>
				<verse number="14">Warrii waan ta'e kana cufaa waliin haassa'e.</verse>
				<verse number="15">Adoo walgaafatanii haasa'aanuu, Yesus warratti dhi'aatee waliin deeme.</verse>
				<verse number="16">Iltii warraa ammoo saphuphooftee, fuula isa wallaalan.</verse>
				<verse number="17">Innii warraan, “Dubbiin isan adoo karaa yaatanuu hassooftan tun maan?” jennaan, oodanii achuma ejjaajjan.</verse>
				<verse number="18">Jara keessaa namichii tokko, ka Qileyopha jedhan, “Namii Yerusaalem keessa jiru, ka waan dhiyoo tana achitti ta'e hindhaga'iin si qofaa?” jedhee gaafate.</verse>
				<verse number="19">Innii, “Waan akkam?” warraan jennaan warrii, “Waan Yesus Naazreetii, ka waan tolchanii fi waan dubbataniilleen Waaqaa fi nama cufaa duraalleetti raaga guddaa ta'e.</verse>
				<verse number="20">Qaallolee gugurdoo fi jarii gugurdaan lafa bulchu qorsumaatti geessee, du'a itti muranii muka irratti fannisan.</verse>
				<verse number="21">Nu ammoo qaraa akka innii Israa'el baasuu abdanne. Tana maleellee haga wantii kunin taatee, ardhittii guyyaa sadeessoo.</verse>
				<verse number="22">Ammallee, gumii teennaa keessaa nadheen garii diirama kana gara awwaalaa dhaxxee guddoo nu mamsiifte.</verse>
				<verse number="23">Reeffa isaa dhamnaan dachaatee, ergamtoota gubbaatti nutti mullatee, ‘Innii hinjira’ nuun jedhe” jette.</verse>
				<verse number="24">“Jarii garii ka nu waliin jiru gara awwaala dhaqee, akkuma nadheen jette argee, ammoo isa dhabe” jedhe.</verse>
				<verse number="25">Jennaan Yesus warraan, “Isan akkam daallee ka waan raagii jedhe hurriftanii hindhugeeffanne.</verse>
				<verse number="26">Kiristoon akkana gaargalee duuba guddinna ufii seenu hinmalee?” jedhe.</verse>
				<verse number="27">Haga Musee fi raagota cufaa itti keeyyatee, waan isaa ka kitaaba keessatti barreessan cufaa warraa diige.</verse>
				<verse number="28">Ollaa itti ya'anitti dhi'aanaan, innii akka waan dabruu fedhuu ta'e.</verse>
				<verse number="29">Warrii ammoo, “fulaa teenna bul, aduun la dhiyu geettee, guyyaan amma alatti hinhamne” jedhee isa sobate; tanaaf innii warra waliin buliisa ta'e.</verse>
				<verse number="30">Warra waliin sagalee nyaatanii tataa'anii, jennaan qixxaa fuudhee eebbisee, caccabsee qoode.</verse>
				<verse number="31">Jennaan iltii warraa banamtee isa beekanii, innii ammoo warra duraa miliqe.</verse>
				<verse number="32">Warrii, “Yo karaa keessatti nuun haasa'ee waan barreessan nuu diigee, garaan nu boba'eeyyuu?” waliin jedhe.</verse>
				<verse number="33">Yoma sun ka'aan Yerusaalemitti dacha'an; jara kudhanii tokkootii fi jara warra waliin jiru ka wali walda'ee,</verse>
				<verse number="34">“Dhugumaa Aabboon yaayyu ka'ee, Simoonitti mullate” jedhu argan.</verse>
				<verse number="35">Jennaan warrii waan karaa keessatti ta'e haasa'e; akka innii qixxaa cabsee jennaan warrii isa beeke.</verse>
				<verse number="36">Adoo warrii waan kana haasa'uu, Yesus jidduu warraa ejjee, “Nageeni isanii ha ta'uu” jedhe.</verse>
				<verse number="37">Warrii waan ekeraa arge se'ee sodaatee na'e.</verse>
				<verse number="38">Innii ammoo warraan, “Maaf naatan? Maaf garaa keessan keessatti birreeffattan?</verse>
				<verse number="39">Akka namii na'aa harkaa fi miila kiyya laalaa, ana matuma kiyya! Mee na qabadhaa laalaa, akka ekeraan akka kiyya kana nafaa fi lafeellee hinqamne inbeettanii” jedhe.</verse>
				<verse number="40">Akkas jedhee harkaa fi miila garsiise.</verse>
				<verse number="41">Warrii waan guddoo gammadee mameef, akkanan dhugeeffachuu dadhabee, innii, “Waan nyaatan armaa qabduu” jedhee gaagate.</verse>
				<verse number="42">Warrii qurxummii diqqqoo tokko ta waddan itti kennee,</verse>
				<verse number="43">innii fuudhee warra duratti nyaate.</verse>
				<verse number="44">Duuba innii warraan, “Tunin dubbii tiyya ta anin adoo isan waliin jiruu, wantii kiyya ta kitaaba seera Musee, ka raagootaatii fi ka Faaruu keessatti barreessaniilleen cuftii guutamuu malte jedhee isanitti hime” jedhe.</verse>
				<verse number="45">Jennaan innii akka waan barreessan hubatan, qalbii warraa banee,</verse>
				<verse number="46">Wantii barreessan tana; “Kiristoon gaargalee guyyaa sadeessoo du'aa ka'uu male,</verse>
				<verse number="47">akka irraa deebii fi araarama cubbuu maqaa isaatiin Yerusaalemii itti keeyatanii gosa cufaatti himuu malan.</verse>
				<verse number="48">Isaniilleen dhugaa waan kanaati.</verse>
				<verse number="49">Kunoo, waan Abbaan kiyya isan abdachiisee anin isanii ergaa; ammoo haga jabeennii gubbaa isanii gadhufuutti dira keessatti eegaa” warran jedhe.</verse>
				<verse number="50">Jennaan haga Bitaaniyaa warra geessee, harka lachuu olfudhatee warra eebbise.</verse>
				<verse number="51">Innii adoo warra eebbisuu jiruu biraa deemee gubbaatti oldeebi'e.</verse>
				<verse number="52">Jennaan warrii isa ulfeessee, gammadaan Yerusaalemitti dacha'ee,</verse>
				<verse number="53">yo cufaa Mana Waaqaa keessatti Waaqaa faarse.</verse>
			</chapter>
		</book>
		<book number="43">
			<chapter number="1">
				<verse number="1">Durii qaraa fiixee dubbii jira. Dubbiin sun Waaqaa waliin jirti; dubbiin sun Waaqa.</verse>
				<verse number="2">Innii qaraa Waaqaa waliin jira.</verse>
				<verse number="3">Waan cufaa Waaqii isaan uume, wantii tokkolleen ta isa malee uumamte hinjirtu.</verse>
				<verse number="4">Isa keessa jireennaa jira, jireennii sun ibsee namaati.</verse>
				<verse number="5">Ibseen dukkana keessatti in ibsiti, dukkantii ammoo takka hindhaanfine.</verse>
				<verse number="6">Waaqii nama tokko ka Yoh. aannis jedhan ergee,</verse>
				<verse number="7">Innii waan dhugaa himuu dhufe, akka ibsee sun dhugeessee namii cuftii dubbii isaa gula dhugeeffatu.</verse>
				<verse number="8">Innii ufii ibseeniti, ammoo ibsee sun dhugeesuu dhufe.</verse>
				<verse number="9">Ibseen dhugaa, ta nama cufaa ibsituu, lafaatti dhufu jirti.</verse>
				<verse number="10">Innii qaraa lafa jira. Laftii isaan uumamte, laftii ammoo fuula isa hinbaranne.</verse>
				<verse number="11">Innii lafa ufiiti dhufee, ammoo gochii isaa isa didde.</verse>
				<verse number="12">Ammoo nama isa fudhatee maqaa isaa dhugeeffate cufaa innii akka ijoollee Waaqaa ta'an jabeenna kenne.</verse>
				<verse number="13">Warrii sun fedhii namaa gula hindhalanne, yokaan namii warra hindhallee, ammoo Waaqaatti warra dhale.</verse>
				<verse number="14">Dubbiin nama taatee, jiddu teenna teetee, nu guddinna isaa agarre, akkuma guddinna ilma tokkochaa ka gara Abbaattii ba'ee, eebbaa fi dhugaan guutamee.</verse>
				<verse number="15">Yoh. aannis isaa dhugeessee, qoonqoo olfudhatee, “Kunin ka anin waan isaa dubbadhee, ‘Innii faana tiyya dhufa, ammoo narra guddaa; adoo anin hindhalatin innii duruu jira’ ” jedhe.</verse>
				<verse number="16">Eebbitii isaa qixee, yo cufaa guddoo nu eebbisa.</verse>
				<verse number="17">Waaqii seera ufii Muuseen namaa kennee, ammoo eebbaafi dhugaan karaa Yesus Kiristootiin dhufte.</verse>
				<verse number="18">Namii tokkolleen takka Waaqaa hingarre, ilma tokkochaa, ka Abbaan takkaa, ka dhaattuu Abbaa taa'u malee, isaatti Waaqaa nama beesise.</verse>
				<verse number="19">Jennaan jarii gugurdaan Yihudaa ka Yerusaalem, qaallolee fi warra Lawwii Yoh. aannisiitti ergee, “Atin eennuu kana?” jedhee gaafate.</verse>
				<verse number="20">Innii diideesee itti himee, “Anin Kiristooniti” jedheen.</verse>
				<verse number="21">Jennaan, “Ati eennu ree? atin Eliyaasii?” jedhanii isa gaafatan. Innii ammoo, “Anini isaaniti” jedhe. Warrii “Atin raaga kaanii ree?” jennaan, “Hiyyoo!” jedhee deebiseef.</verse>
				<verse number="22">Duuba, “Atin eennu ree? Waan deebinee warra nu ergeeti himnu nutti himi. Atin eennu ufiin jetta?” jedhan isa gaafatan.</verse>
				<verse number="23">Yoh. aannis deebisee, “Akkuma raagii isaayaas dubbatee, ‘Anin qoonqoo nama lafa gammoojjiitii iyyuu, ta karaa Aabboo qajeelchaa’ jettu” jedhe.</verse>
				<verse number="24">Warrii isaatti ergan fariisota.</verse>
				<verse number="25">Duuba warrii Yoh. aannis gaafatee, “Atin yo Kiristoo yokaan, Eliyaas yokaan raaga ka hinta'iinii? Maaf aadaa cuuphamaa namaa kennita ree?” jedhanii isa gaafatan.</verse>
				<verse number="26">Yoh. aannis deebisee, “Anin bisaaniin nama cuupha, ammoo jidduu teessan keessa nama isan hinbeenneetti ejja.</verse>
				<verse number="27">Innii eegee tiyya dhufa, anin ammoo seemsaa kophee isaallee itti dhi'aadhee hiiku hinmalee” jedhe.</verse>
				<verse number="28">Waan kana cufaa Bitaaniya keessatti, galaana Yordaanos gama ila boruu fulaa Yoh. aannis nama itti cuupheetti tolchan.</verse>
				<verse number="29">Boriyyaa Yoh. aannis adoo Yesus gara isaa dhufuu jiruu argee, “Laalaa, hoolaa Waaqaa ka cubbuu nama lafaa cufaa fudhatu.</verse>
				<verse number="30">‘Kunini nama anin, nama narra jiruuti faana tiyya dhufa, adoo anini hindhalatiin innii duruu jira’ jedhe kaan.</verse>
				<verse number="31">Anuu qara isa hinbeeku, ammoo akka innii Israa'elitti mullatuuf bisaaniin nama cuuphuu dhufe” jedhe.</verse>
				<verse number="32">Ammallee Yoh. aannis dhugeese, “Anin Hafuura qulqulloo akka sabaliisaa jiru, ka gubbaa gadi bu'ee isa gubbaa ta'uu arge.</verse>
				<verse number="33">Anin isa hinbeeku, ammoo Waaqii ka akka anin bisaaniin nama cuuphuu na ergee, ‘Atin Hafuura qulqulloo gubbaa gadi bu'ee nama gubbaa taa'uu agarta; namii sun ka Hafuura qulqulloon nama cuuphu’ naan jedhe.</verse>
				<verse number="34">Anuuyyuu akka kunin Ilma Waaqaa yaayyuu argee dhugeese” jedhe. Jara Yesus qaraa foohate</verse>
				<verse number="35">Boriyyaa Yoh. aannis adoo jara ufii nama lama waliin jiruu,</verse>
				<verse number="36">Yesusii deemuu jiruu millatee, “Laala Hoolaa Waaqaa!” jedhe.</verse>
				<verse number="37">Jarii lamaan kaan waan innii jedhe dhageennaan Yesus gula yaa'e.</verse>
				<verse number="38">Yesus garagalee, warra isa gula yaa'uu arginaan, “Maan barbaaddani?” jedhee gaafate. Warrii ammoo, “Rabbii, eessa bulta?” jedhee deebiseef (Rabbii jechuun Barsiisaa jechuu.)</verse>
				<verse number="39">Innii, “Koottaa, laalaa!” jedhee deebiseefii, warrii dhufee fulaa innii bulu argee, guyyaa sun isa waliin oole; yo'ii sun gara saatii kudhanii kana.</verse>
				<verse number="40">Jarii lamaan dubbii Yoh. aannis jedhe dhaga'ee Yesus gula ya'e, sunii tokko Indriiyaas, obbooleessa Simoon Phexros.</verse>
				<verse number="41">Innii obbooleesa ufii Simoon barbaadee, “Nu Masiihi ya agarre” jedhee itti hime. (Masiihi jechuun Kiristoo jechuu).</verse>
				<verse number="42">Jennaan gara Yesusiitiin dhufe. Yesus isa laalee, “Atiin Simoon, ilma Yoh. aannsii, ammoo armaa achi, ‘Keefaas’ siin jedhan” jedheen. (Keefaas jechuun Phexros yokaan dhakaa jechuu). Yesus Filiphossii fi Naataanaa'el yaama</verse>
				<verse number="43">Boriyyaa Yesus Galiilaa dhaquu ka'ee, Filiphos arginaan, “Na gula kootti” jedheen.</verse>
				<verse number="44">Filiphosii, Indriiyaasii fi Phexrosiilleen nama dira takkaa; ka dira warraa maqaan Betesayidaa.</verse>
				<verse number="45">Filiphos Naataanaa'eli argee jennaan, “Nu namicha Muuseen waan isaa kitaaba seeraa keessatti barreese, ka ammallee raagootiilleen kitaaba ufii keessatti barreesite ya agarre, innii nama Naazireeti, Yesus ilma Yoseef” jedheen.</verse>
				<verse number="46">Naataanaa'eli, “Wantii dansaan dandeettee Naazireet keessaa inbaatii?” jedhee Filiphos gaafate. Filiphos ammoo, “Koottii laali!” jedhee deebiseef.</verse>
				<verse number="47">Yesus adoo Naataanaa'el gara isaa dhufuu jiruu argee, “Me laalaa nama israa'eli ka dhugaa, ka dhartii tokkolleen isa keessaa hinjire” jedhee waan isaa dubbate.</verse>
				<verse number="48">Naataanaa'eli, “Akamiin na beetta? jedhee Yesus gaafate. Yesus deebiseefii, adoo Filiphos si hinyaamiin sii odaa jala teettu si arge” jedheen.</verse>
				<verse number="49">Jennaan Naataanaa'eli, “Barsiisaa atin Ilma Waaqaa atin hayyuu Israa'el!” jedheen.</verse>
				<verse number="50">Yesus deebisee, “Waan anin ‘Adoo atin odaa jala teettuu si arge’ jedheef dhugeeffattaa? Waan guddoo tana irra jiraa agartaa” jedheen.</verse>
				<verse number="51">Jennaan itti ida'ee, “Anin dhuguma dhugaatiin, isanitti himaa, armaa achi gubbaa banamtee, ergamtootii Waaqaa olii gadi yaatee ilma Namaa irra buutu agartani” jedheen.</verse>
			</chapter>
			<chapter number="2">
				<verse number="1">Guyyaa sadeessoo dira Qaanaa, ka lafa Galiilaa keessa, fuudhaa jira; haatii Yesus achi dhaxxe.</verse>
				<verse number="2">Yesusii fi jara isaallee jila fuudhaatti yaaman.</verse>
				<verse number="3">Daadhiin waynii hobbaanaan, haatii Yesus, “Warrii daadhii waynii hinqabu” jettee Yeusiitti himte.</verse>
				<verse number="4">Yesus ammoo, “Haadoo atin maan narraa qabda? fulaan tiyya hingeenne” jedheen.</verse>
				<verse number="5">Haatii isaa hojjattootaan, “Homa innii tolchaa isaniin jedhuu cufaa tolchaa!” jetteen.</verse>
				<verse number="6">Okkotee faaraa ja'aatti, ta warrii Yihudii akka aadaa warraa ta qulqulleessaa gula, bisaan keessa dhiqatuutti, achi ejaajja; ta isiin takkattiin buttee afurii shan yokaan diddamaa soddoma qabattu.</verse>
				<verse number="7">Yesus warraan, “Bisaan okkotee guguutaa” jedheen jennaaan, warrii guguutee xuxuxuphe.</verse>
				<verse number="8">Jennaan Yesus, “Waraabaa, abbaa gololaatti geessaa!” jedheenii, itti geessaan.</verse>
				<verse number="9">Namichii bisaan kaan, ka amma daadhii ta'e une. Ammoo fulaa daadhiin baateef, warra bisaan waraabe sunii beeka malee, namichii hinbeeku. Jennaan abbaan gololaa abbaa fuudhaa yaamee</verse>
				<verse number="10">“Namii cuftii qaraa daadhii dansaa namaa kenneettii, duuba eegii namii dhugee quufee, ta hagasi hingeennee namaa kenna. Atin ammoo daadhii irra dansaa eegeetti hambiftee amma namaatti kennita” jedhe.</verse>
				<verse number="11">Akeekii kun ka qaraa Yesus, dira lafa Galiilaa ka Qaanaa jedhan keessatti tolchee, achiitti guddinna ufii garsiisee, jarii isaa isaatti dhugeeffate.</verse>
				<verse number="12">Eegii waan kanaa Yesus haada isaa, obboleeyyaan isaatii fi jarii isaallee waliin Qifirnaahomiitti gadi bu'ee, bultii diqqoo tokko achi taa'e.</verse>
				<verse number="13">Jiltii Dabarsaa ta warra Yihudii dhi'aannaan, Yesus Yerusaalem dhaqe.</verse>
				<verse number="14">Mana Waaqaa keessatti nama loon, hooliyyee, sabaliisa gurguruu fi, warra horii jijjiiruullee, ka hujjii ufii hojjatu arge.</verse>
				<verse number="15">Innii lichoo funnoo midhaaffatee, warra cufaa hooliyyee fi loon isaanii waliin mana Waaqaa keessaa gussee, horii jara beesee jijiiruu cufaa jissee, xerepheesaallee garagagaliche.</verse>
				<verse number="16">Warra sabaliisa gurguruun ammoo, “Waan kana armaa balleessaa! Mana Abbaa kiyyaa mana gabaa hintolchinaa” jedhe.</verse>
				<verse number="17">Jarii isaa waan durii kitaaba keessatti barreessan, ta “Mar. roo mana keetitii fi garaan na gubata” jettu qaabate.</verse>
				<verse number="18">Jennaan warrii Yihudii, “Atin ka waan kana cufaa tolchitu akeeka kami nu garsiifta?” jedhee gaafate.</verse>
				<verse number="19">Yesus deebisee warraan, “Isan Mana Waaqaa kana cabsaa! Duuba anin guyyaa sadiitti deebisee jaaraa” jedhe.</verse>
				<verse number="20">Jennaan warrii Yihudii, “Mana kana ganna afurtamii ja'aa keessatti jaaraanii, atin guyyaa sadii keessatti dandeettee jaartaa?” jedhee gaafate.</verse>
				<verse number="21">Manii innii baanee ammoo nafa isaati.</verse>
				<verse number="22">Eegii innii du'a keessaa ka'ee, jarii isaa akka innii waan kana jedhe qaabatee, barreesii fi dubbii Yesus jedheellee dhugeeffate. Akka Yesus nama cufa beeke</verse>
				<verse number="23">Adoo Yesus Yerusaalem jiruu, gaafa Jila Dabarsaa jedhan, namii hedduun akeeka innii tolche arginaan, maqaa isaatti dhugeeffate.</verse>
				<verse number="24">Yesus ammoo warra ufiiti hinquumne; wantii akkanaatiif innii nama cufaa inbeeka,</verse>
				<verse number="25">Ammallee innii waan waan nama cufaa keessa jiraa beekuuf, nama tokkollee ka waan namaa isaatti himu hinfeene.</verse>
			</chapter>
			<chapter number="3">
				<verse number="1">Fariisoota keessa namicha Niqoodemos jedhan tokkootti jira; innii guddaa warra Yihudii.</verse>
				<verse number="2">Innii halkaaniin gara Yesus dhufee, “Rabbii, akka atin barsiisaa gara Waaqaatii dhufee, nu inbeenna; waan namii tokkolleen, yo Waaqii isa waliin jiraate malee, akeeka atin tolchitu kana danda'ee hintolchineef” jedheen.</verse>
				<verse number="3">Yesus, “Anin dhuguma dhugaatiin, isanitti himaa, yo marroo lameessoo dhalate malee, namii tokkolleen danda'ee Mootummaa Waaqaa hinargu” jedhe.</verse>
				<verse number="4">Niqoodemos, “Namii eegii jaaree akkamiin danda'ee dhalata? Danda'ee marroo lameessoo garaa haadhaatti deebi'ee indhalataa?” jedhee Yesus gaafate.</verse>
				<verse number="5">Yesus deebisee, “Anin dhuguma dhugaatiin sitti himaa, namii yo bisaanii fi Hafuura Qulqulloon dhalate malee, danda'ee Mootummaa Waaqaa hinseenu.</verse>
				<verse number="6">Nafii nafa dhalaa, hafuurii hafuura dhala.</verse>
				<verse number="7">Waan anin marroo lameessoo dhalachuu maltan, isaniin jedheef hinmaminaa.</verse>
				<verse number="8">Bubbeen gara ufii feetu deemti; atin shaawisaa isii dhageetta malee, gara isiin dhuftuuf yokaan gara isiin deemtu hinbeetu. Namii hafuuraan dhalatuulleen cuftii akkasuma jira” jedhee deebiseef.</verse>
				<verse number="9">Niqoodemos, “Wantii kun akkam dandeettee taati?” jedhee gaafate.</verse>
				<verse number="10">Yesus deebiseefii, “Atin barsiisaa Israa'el taatee, haga ammaallee waan kana hinmidhaaffannee?</verse>
				<verse number="11">Anin dhuguma dhugaatiin, sitti himaa, nu waan beennu dubbannaa, waan arginne dhugeesinna, isan ammoo dubbii teenna dhugeeffachuu diddani.</verse>
				<verse number="12">Yo waan lafaa, ka anin isanitti himee hindhugeeffatinii, akkam dandeettanii waan gubbaa ka anin isanitti himu dhugeeffattanii?</verse>
				<verse number="13">Ilma namaa tokkocha, gubbaa gad bu'e malee, namii tokkolleen ka takkuma gubbaa dhaqe hinjiru.</verse>
				<verse number="14">Ilma namaallee akkuma Muuseen lafa gammoojjii keessatti bofa fannisee, akkasuma fannisuu malani,</verse>
				<verse number="15">akka namii isaatti dhugeeffatu cuftii jireenna barabaraa argatu.</verse>
				<verse number="16">Waaqii waan guddoo lafa jaalateefii, ilma ufii tokkocha namaa kenne, wantii akkanaatiif, akka namii isaatti dhugeeffatu cuftii jireenna barabaraa argata malee hinbanne.</verse>
				<verse number="17">Waaqii ilma ufii akka wallaala namaatti muruuf lafaatti hinerginee, ammoo akka nama baasuuf erge.</verse>
				<verse number="18">Nama isa dhugeeffatu wallaala itti inmurani; ka hindhugeeffanne ammoo, waan innii maqaa ilma Waaqaa tokkochaa dhugeeffachuu dideef duruu itti muran.</verse>
				<verse number="19">Muraan suniilleen tana, Ibseen lafaatti dhufe, biyyitii ammoo waan hujjiin warraa hamtuu taateef, ibsee sun irra dukkana jaalatti.</verse>
				<verse number="20">Namii waan hamtuu hojjatu cuftii ibsee jibba, akka hujjiin isaa hinmullanne, gara ibsee hindhufu.</verse>
				<verse number="21">Namii waan dhugaa hojjatu ammoo ibseetti ba'a, akka akkasiin marroo innii Waaqaa saalfateef hujjiin isaa mullattu” jedheen.</verse>
				<verse number="22">Eegii waan kanaa, Yesusii fi jarii isaa lafa Yihudaa dhaqee, Yesus achiitti jara waliin ta'ee nama cuuphe.</verse>
				<verse number="23">Yoh. aannisiilleen gaafas Enon ta dhaattuu Saalemittii, nama cuuphuu jiraa; waan bisaan guddoon achii jiraaniif biyyiti gara isaa dhuftee innii warra cuuphe.</verse>
				<verse number="24">Yoh. aannis gaafas mana hidhaansaa keessatti hinhinne.</verse>
				<verse number="25">Jara Yoh. aannisiitii fi namichii Yihudii tokko waan aadaa qulqulleeffachaa walmormanii,</verse>
				<verse number="26">jennaan warrii gara Yoh. aannis dhufee, “Barsiisaa namichii Yordaanos gama ila boruu si waliin jiru kaan, ka atin waan isaa dubbatte me laal, kunoo, inniilleen nama cuuphaa, namii cuftii gara isaa yaa'uu jiraa” jedhe.</verse>
				<verse number="27">Yoh. aannis deebisee, “Namii waan Waaqii kenneef malee, danda'ee homaa hinargatu.</verse>
				<verse number="28">Akka anin ‘Ani Kiristoonitii, ammoo isa dura na ergan’ ufiin jedhee isanuu dhugaa tiyya.</verse>
				<verse number="29">Intaltii fuudhan tama abbaa fuudhuuti; ammoo namii fuudha gula dhaqee bira ejjee caqasa, yo qoonqoo isaa dhaga'ee ingammada. Tanaaf gammadii kiyya kunin ammatana la qixaa'e.</verse>
				<verse number="30">Innii guddaatee, anin diqaachuu malee” jedhe. Nama gubbaa gad dhufu</verse>
				<verse number="31">Namii gubbaa gad dhufuu, nama cufaa irra jira; ka lafa irra taa'uu, ka lafaati, ammallee waan lafaa haasa'a. Ka gubbaa gad dhufu nama cufaa irra guddaa.</verse>
				<verse number="32">Innii waan argee dhaga'ee dhugeesa, ammoo namii tokkolleen ka dubbii isaa dhugeeffatu hinjiru.</verse>
				<verse number="33">Namii dubbii isaa dhugeeffatu, akka Waaqii dhugaa dubbatu tanaan beesisa.</verse>
				<verse number="34">Namii Waaqii erge sun dubbuma Waaqaa dubbata, waan Waaqii Hafuura ufii cufaa isaa kennuuf.</verse>
				<verse number="35">Abbaan ilma jaalatee, waan cufaa harka isaatti kenne.</verse>
				<verse number="36">Namii ilmaatti dhugeeffatu jireenna barabaraa qaba; namii ilmaatti dhugeeffachuu didu ammoo haguma jiruu jireennaallee jireenna hinargatuu, Waaqii haga jiruu jireennaallee isaatti dallana.</verse>
			</chapter>
			<chapter number="4">
				<verse number="1">Fariisootii akka Yesus Yoh. aannis irra nama hedduu ufiiti yaamee cuuphe dhageete.</verse>
				<verse number="2">Yesus ammoo harka ufiitiin nama hincuuphne, jara isaati nama cuuphe malee.</verse>
				<verse number="3">Yesus waan biyyitii jettu dhageennaan Yihudaa ba'ee Galiilaa dhaqe.</verse>
				<verse number="4">Innii yo lafa sun dhaqu silaa Samaariyaa keessa dabruu malee.</verse>
				<verse number="5">Jennaan dira Samaariyaa ka Siikaar jedhan tokko, ka oobruu qaraa Yaaqob ilma ufii Yoseefii kenne dhaattuu jiru tokkon ba'e.</verse>
				<verse number="6">Eela Yaaqob tokkotti arti jira. Jennaan Yesus karaa deemee dadhamnaan, eela sun bira taa'e. Yo'ii sun guyyaa guddaa.</verse>
				<verse number="7">Niitiin Samaariyaa tokko bisaan waraabbachuu dhumnaan Yesus, “Bisaan na obaasi” jedheen.</verse>
				<verse number="8">(Jarii isaa yo sun yaayyuu sagalee bituuf dira dhaqe.)</verse>
				<verse number="9">Niitiin Samaariyaa sun isaan, “Atin gosa Yihudiitii; anin niitii gosa Samaariyaatii; atin akkam jettee bisaan na kadhatta?” jettee gaafate. (Wantii isiin akkasi jetteef Yihudiin gosa Samaariyatiin wal hinbeetu.)</verse>
				<verse number="10">Yesus ammoo deebisee, “Atin yo silaa kennamsa Waaqaa beettee, ammallee nama, ‘Bisaan na obaas siin’ jedhu kana beettee, sittuu bisaan jireennaa isa kadhatta” jedheen.</verse>
				<verse number="11">Niitiin taan, “Aabboo, atin waan waraabduun hinqabduu, eeliilleen guddoo gad qilee, eessaa bisaan jireennaa sun argatta ree?</verse>
				<verse number="12">Atin abbaa keenna Yaaqob, ka eela kana ufii dhugee, ilmaanii fi horii ufii obaasee, nullee kenne irra jirtaa?” jettee gaafate.</verse>
				<verse number="13">Yesus deebiseefii, “Namii bisaan kana dhugu cuftii deebi'ee dheebota,</verse>
				<verse number="14">ammoo namii bisaan anin kennuuf dhuguu haga jiruu jireennaallee deebi'ee hindheebotu; wantii akkanaatiif bisaan anin kennu sunii burqaa ta'aniitti isa keessaa maddanii, haga jiruu jireennaallee deebi'ee hindheebotu” jedhe.</verse>
				<verse number="15">Niitiin sun, “Aabboo, bisaan kana naa kenni, akka hindheebonne, yokaan akka deebi'ee arma dhufee bisaan hinwaraamne” jette.</verse>
				<verse number="16">Yesus, “Beenii dhaqii, dhiirsa kankee yaamii, armaani koottii” isiin jedhe.</verse>
				<verse number="17">Niitiin deebiftee, “Anin dhiirsa hinqabu” jetteen. Yesus, “Atin dhuguma, ‘Anin dhiirsa hinqabu’ jette.</verse>
				<verse number="18">Waan dhiirsa shan qabduuf namichii atin amma waliin jirtu sunilleen dhiirsa keetiiniti, tana dhuguma baante” isiin jedhe.</verse>
				<verse number="19">Arma irratti niitiin taan, “Aabboo, anin akka atin raagaa yaayyuu arge.</verse>
				<verse number="20">Abbootiin teenna gaara kana irratti Waaqaa kadhatte, isaniin Yihudii ammoo, ‘Fulaan Waaqaa itti kadhachuu malan Yerusaalem’ jettan” jette.</verse>
				<verse number="21">Yesus isiin, “Niitii tana, na dhugeeffadhuu! Guyyaan isan gaara kanaa fi Yerusaalem keessaalleetti Abbaa hinkadhanne indhufaa!</verse>
				<verse number="22">Isaniin Samaariyaa waan hinbeene kadhattan, nu ammoo waan beennu kadhanna; baafamii gara Yihudiitii dhufa.</verse>
				<verse number="23">Ammoo guyyaan namii akka dhugaa kadhatu, hafuura ufii dhugaan abbaa kadhatu indhufa, ammallee arma jira. Abbaan nama akkana isaa kadhatu kana barbaada.</verse>
				<verse number="24">Waaqii hafuuraa, namii isa kadhatu hafuura ufii ka dhugaatiin kadhachuu malee” jedhe.</verse>
				<verse number="25">Niitiin taan, “Akka Maasiihiin, ka Kiristoo jedhan dhufu anin inbeeka. Innii gaafa dhufu waan cufaa diideseetti nu barsiisa” jette.</verse>
				<verse number="26">Jennaan Yesus, “Ka amma siin dubbachuu jiru kunuu isuma” isiin jedhe.</verse>
				<verse number="27">Yoma sun jarii isaa dhufee, waan innii niitii taaniin dubbateef mame. Ammoo namii tokkolleen, “Atin maan barbaadda?” yokaan, “Maaf isiin dubbatta?” hinjenneen.</verse>
				<verse number="28">Jennaan niitiin taan buttee ufii achumaaatti lakkiftee, diraatti deebittee biyyaan,</verse>
				<verse number="29">“Koottaa, nama waan anin durii tolche cufa natti hime laalaa. Kun Kiristoo ta'uu hindandaa?” jettee gaafate.</verse>
				<verse number="30">Warrii diraa ya'ee gara Yesus dhufiisaa karaa dacha'e.</verse>
				<verse number="31">Yo sun jarii isaa, “Aabboo, sagalee nyaadhu” jedhee isa kadhate.</verse>
				<verse number="32">Innii ammoo, “Anin sagalee isan hinbeenne qaba” jedhee warraa deebise.</verse>
				<verse number="33">Jennaan jarii isaa, “Isii namaatti sagalee dhufeeniifii?” jedhee walgaafate.</verse>
				<verse number="34">Yesus, “Sagaleen tiyya akka anin fedhii nama na ergee guutee hujii isaa hobbaasu.</verse>
				<verse number="35">Isan Ji'a afuriin duuba muraa midhaanii jettaniyuu? Anin isanitti himaa, iluma teessaniin oobruu milladhaa, akka bilchaattee muraan geettee laalaa.</verse>
				<verse number="36">Namii muru gatii ufii inargata, ammallee innii midhaan jireenna barabaraa walti guura; akka namii oobruu fi ka muruulleen waliin gammadu.</verse>
				<verse number="37">Mammaassii, ‘Namii tokko infacaasa, ka dhibiin inmura’ jedhu sun armaatti dhugaa.</verse>
				<verse number="38">Anin akka isan midhaan ufii hinoobriin murtani isan erge; nama dhibiin qotee ammoo isan bu'aa argattani.”</verse>
				<verse number="39">Namii dira Samaariyaa hedduun marroo niitiin, “Innii waan anin durii tolche cufaa natti hime” jette suniif Yesus dhugeeffate.</verse>
				<verse number="40">Tanaaf namii Samaariyaa hedduun isaatti dhufee, akka innii warra waliin taa'u kadhatee; Yesus guyyaa lama warra waliin taa'e.</verse>
				<verse number="41">Warra sun malee namii hedduun, marroo dubbii isaatiif, isaatti dhugeeffate.</verse>
				<verse number="42">Warrii niitii taaniin, “Nu marroo dubbii teetiitiif hindhugeeffannee, ammoo marroo gurra keennaan dhageenneef, akka innii dhuguma baasaa lafa cufaa ta'ee inbeenna” jedhe. Akka Yesus ilma jaallabdicha tokkoo fayyise</verse>
				<verse number="43">Guyyaa lama achi keessa oolaan, Yesus achii deemee Galiilaa dhaqe.</verse>
				<verse number="44">Wantii akkanaatiif Yesus qaraa, “Raagii lafa ufii keessatti ulfinna hinqabu” jedhee dubbate.</verse>
				<verse number="45">Warrii Galiilaa waan gara jila dabarsaa dhaqee, waan innii guyyaa jilaa Yerusaalemitti hojjate cufaa argeef, innii Galiilaa dhumnaan isa keessummoomse.</verse>
				<verse number="46">Jennaan Yesus fulaa bisaan itti Daadhii waynii tolche dira Qaanaa ka Galiilaatti deebi'e. Jaallabdicha ilmii isaa fayyaa dhabe tokkotti Qifernaahom keessa jira.</verse>
				<verse number="47">Akka Yesus Yihudaa ba'ee Galiilaa dhufe dhageennaan, namichii gara isaa dhaqee akka innii dhufee ilma isaa ka diqumaa hindu'iin fayyisuuf kadhate.</verse>
				<verse number="48">Jennaan Yesus, “Isan yo akeekaa fi waan mamaa argitan malee, diqqumaallee hindhugeeffattan” jedheen.</verse>
				<verse number="49">Jaallabdichii kaan, “Aabboo adoo gurbaan kiyya hindu'iin kootti” jedhee kadhate.</verse>
				<verse number="50">Yesus deebisee, “Beenii ilmii kankee infayaa!” jedhe; namichii kaan dubbii Yesus isaan jedhe dhugeeffatee, ka'ee gale.</verse>
				<verse number="51">Adoo innii galuu jiruu, hojjattootii isaa fuula keessa dhuftee, “Gurbaan kankee miira qaba” jette.</verse>
				<verse number="52">Jennaan innii saatii gurbaa miirii itti deebi'e gaafatee, warrii, “Kalee yoma tana saatii torbaatti, qandhoon isa irraa galte” jedhe.</verse>
				<verse number="53">Jennaan abbaan gurbaa akka yo Yesus, “Ilmii kankee infayya” isaan jedhee beekee, isaa fi warrii isaalleen cuftii dhugeeffate.</verse>
				<verse number="54">Kunin akeeka lameessoo ka Yesus, eegi Yihudaa ba'ee Galiilaa dhufe tolche.</verse>
			</chapter>
			<chapter number="5">
				<verse number="1">Eegii waan kanaa jila warra Yihudiiti jiraa, duuba Yesus Yerusaalem dhaqe.</verse>
				<verse number="2">Yerusaalem keessa, dhaattuu, “Karra re'ee” jedhan, haroo tokkotti jira, ta daargulaa shan qabdu ta afaan Ibraayisxiitiin, “Betzaata” jedhan.</verse>
				<verse number="3">Achi keessa nama fayyaa dhabe heddhuutti, ballaa, naafaa fi ka kokotta'eetti ciisa. Akka bisaan wacani eegani.</verse>
				<verse number="4">Waan marroo garii ergamtootii Aabboo haroo sun keessa seentee bisaan wacisiiftuuf, namii fayyaa hinqamne ka eegii bisaan wacan qaraa haroo sun seenee, dhukkuba taateefuu infayya.</verse>
				<verse number="5">Nama ganna sodomii saddeetii fayya dhabaan ciise tokkotti achi jira.</verse>
				<verse number="6">Yesus isa argee, akka innii guyyaa hedduu yokaan bara dheeraa achi ciise beennaan, “Fayyuu feetaa?” jedhee gaafate.</verse>
				<verse number="7">Namichii fayyaa hinqamne kaan, “Aabboo, anin nama yo bisaan wacan keessa na buusu hinqabu; adoo anin itti hirkifadhuu, namii dhibiin na duraatti seenaa” jedhee deebiseef.</verse>
				<verse number="8">Jennaan Yesus, “Ka'ii, itillee tantee fudhaadhuu, deemi!” jedheen.</verse>
				<verse number="9">Namichii kaan yoma sun fayyee, itillee ufii fudhatee itti dhaabate. Guyyaan sun warra Yihuditii guyyaa Sambataati.</verse>
				<verse number="10">Jennaan warrii Yihudii namicha kaaniin, “Guyyaan kun guyyaa Sambataatii, akkii atin itillee tantee baattee deemtu kun fulaaniti” jedheen.</verse>
				<verse number="11">Innii ammoo deebisee, “Namicha na fayyiseetti ‘Itillee tantee fudhadhuu deemi’ naan jedhe” jedhe.</verse>
				<verse number="12">Warrii ammoo, “Namii ‘Itillee tantee fudhadhuu deemi’ siin jedhe sun eennu?” jedhee gaafate.</verse>
				<verse number="13">Namichii fayyisan kaan nama isa fayyise hinbeeku, waan gumiin achitti baanaan Yesus achii deemeef.</verse>
				<verse number="14">Eegii sun Yesus namicha kaan mana Waaqaa keessatti argee, “Me laali, la fayyitte. Itti deebittee cubbuu hinhojjatin, akka waan hagana irra hamtuu hinarganne” jedheen.</verse>
				<verse number="15">Namichii kaan deemee, akka namii isa fayyise Yesus, warra Yihudiitti hime.</verse>
				<verse number="16">Jennaan warrii Yihudii marroo innii waan kana guyyaa Sambataa tolcheef Yesus gargalche.</verse>
				<verse number="17">Yesus ammoo warraan, “Abbaan kiyya yo cufaa hojjataa, anilleen yo cufaa hojjachuu malee” jedhe.</verse>
				<verse number="18">Waan kanaaf Yihudiin haga qaraallee irra isa ijjeesu feete, waan innii seera sambataa callaa cabseefiiniitii waan innii “Waaqii Abbaa kiyya” jedhee, akkanaan qixxee Waaqaa ufii tolcheef.</verse>
				<verse number="19">Duuba Yesus warraan, “Waan anin dhuguma dhugaatiin isanitti himuu, Ilmii danda'ee ufiin homaa hintolchu, yo waan Abbaan tolchu argu malee. Ilmii waan Abbaan tolchu callaa tolcha.</verse>
				<verse number="20">Wantii akkanaatiif Abbaan ilma injaalata, waan ufii tolchu cufa isa garsiisa, ammallee hujji guddoo tana irraa garsiisa, akka isan mamtan.</verse>
				<verse number="21">Akkuma Abbaan nama du'e kaasee jiraachisu, Ilmiilleen akkasuma nama fedhu jiraachisa.</verse>
				<verse number="22">Abbaan nama tokkolleetti hinmuru, ammoo waan muraa cufaa yaayyuu Ilmaatti kenne,</verse>
				<verse number="23">Akka namii cuftii akkuma Abbaa ulfeessan Ilma ulfeessu; namii Ilma hinulfeessinee Abbaallee ka isa erge hinulfeessu.”</verse>
				<verse number="24">“Anin dhuguma dhugaatiin isanitti himaa, namii dubbii tiyya dhaga'ee ka na erge dhugeeffatee, jireenna barabaraa qaba. Isa wallaala itti hinmuran, ammoo ya du'a keessaa ba'ee jireenna argate.</verse>
				<verse number="25">Anin dhuguma dhugaatiin isanitti himaa, yo'ii warrii du'e qoonqoo Ilma Waaqaa dhaga'u, indhufa, ammumaa ya dhufe, duuba warrii isa dhaga'u injiraata.</verse>
				<verse number="26">Abbaan akkuma ufii jireenna ufii keessaa qabu, Ilmaallee akka innii akkasuma jirenna ufii keessaa qabaatu tolche.</verse>
				<verse number="27">Innii waan innii Ilma namaa ta'eef, yaayyuu jabeenna muraa kenneef.</verse>
				<verse number="28">Waan kana hinmamiinaa; guyyaan namii awwaala keessa jiru cuftii qoonqoo isaa dhaga'ee,</verse>
				<verse number="29">awwaala keessaa yaa'u, indhufaa; warra waan dansaa tolche kaasaniitti jireenna kennaniif, ka waan hamtuu tolche kaassaniitti wallaala itti murani.”</verse>
				<verse number="30">“Anin danda'ee ufiitii homaa hintolchuu, akka Waaqii natti himu gula mura; muraan tiyya ta dhugaati; wantii akkanaatiif anin fedhi tiyya hinbarbaaduu ammoo fedhi abbaa na ergee barbaada.</verse>
				<verse number="31">Yo anin ufii dhugeesse, dubbiin tiyya dhugaaniti.</verse>
				<verse number="32">Ammoo nama naa dhugeessu tokkotti jira, akka dhugeessaan innii naa dhugeessu tama dhugaa, anin inbeeka.</verse>
				<verse number="33">Namii isan nama itti ergitan Yoh. aannis; inniilleen dhugaa sun la dhugeesse.</verse>
				<verse number="34">Dhugeessaan namii naa dhugeessu homaa keessa hinjirtu, ammoo akka isan baafamtaniif, anin waan kana dubbadha.</verse>
				<verse number="35">Yoh. aannis ibsee bobeettee ibsitu, isan ammoo haga bulti diqqoo ibsee isaatiin gammaduu feetan.</verse>
				<verse number="36">Anin dhugaa ta haga ta Yoh. aannisii irra jirtu qaba; hujjiin anin tolchu ta Abbaan ‘tolchi’ naan jedhe, isiin naa dubbatteetti, akka Abbaan na erge garsiifti.</verse>
				<verse number="37">Abbaan na erge naa dhugeessa. Isan qoonqoo isaa takka hindhageenne yokaan bifa isaa takka hingarre;</verse>
				<verse number="38">ammallee waan nama innii erge dhugeeffachuu diddaniif, dubbii isaa ta garaa keessan keessa teetu hinqabdan.</verse>
				<verse number="39">Isan barreessi keessa barbaaddan waan isii keessa jireenna barabaraa argattan ufi seetan. Barreessiinuu ammoo naa dhugeesiti!</verse>
				<verse number="40">Taatuullee isan, akka jireenna argattan, natti dhufuu diddani.”</verse>
				<verse number="41">“Anin guddinna nama irraa hinbarbaadu.</verse>
				<verse number="42">Ammoo anin, akka isan jaalala Waaqaa garaa keessan keessaa hinqamne inbeeka.</verse>
				<verse number="43">Anin maqaa Abbaa kiyyaatiin dhufe, ammoo isan na fudhachuu diddan; yo namii dhibiin maqaa ufiitiin dhufu inuma fudhattan.</verse>
				<verse number="44">Isan ka guddinna walirraa argattan malee, guddinna Waaqaa tokkocha irraa dhufu barbaadu diddaniin, akkam dandeetanii dhugeeffattan?</verse>
				<verse number="45">Waan anin Aabbootti isan himadhu hinsehiinaa; namii isan himatu tokkoo jira, inniilleen Muusee, ka isan abdattan.</verse>
				<verse number="46">Yo Musee dhugeeffattan, silaa dubbii tiyyaallee dhugeeffattan, waan innii waan kiyya barreesseef.</verse>
				<verse number="47">Isan ammoo yo waan innii barreesse dhugeeffachuu baattanii, akkam dubbii tiyya dhugeeffattan ree?” jedheen.</verse>
			</chapter>
			<chapter number="6">
				<verse number="1">Eegii sun Yesus ka'ee gama galaana Galiilaa (yokaan Xiberiyaasitti) taakke.</verse>
				<verse number="2">Gumiin guddoon, waan akeeka innii namaan fayyise argiteef, isa gula yaate.</verse>
				<verse number="3">Jennaan Yesus gaara tokko koree, jara ufii waliin achi taa'e.</verse>
				<verse number="4">Yo sun jiltii warra Yihudii ta Dabarsaa jedhan ya dhi'aatte.</verse>
				<verse number="5">Yesus olmillatee jennaan, gumii guddoo isatti dhuftu argee Filiphosiin, “Sagalee jarii kun nyaatu eessaa binna?” jedhe.</verse>
				<verse number="6">Innii waan kana Filiphos laalachuuf jedhe malee, ufii isaatii waan tolchu inbeeka.</verse>
				<verse number="7">Filiphos deebiseefii, “Sagaleen qarsii dhibba afuriilleen warra kana hingeettu, adoo diqqeessanii qoodaniillee” jedhe.</verse>
				<verse number="8">Jarii isaa keessaa namii tokko Indriiyaas obboleessa Simoon Phexros dubbatee,</verse>
				<verse number="9">“Gurba tokkootti ka qixxaa garbuu shanii fi qurxummii lama qabu arma jiraa, ammoo tunin nama hagana ga'uu kanaa maan baati?” jedhe.</verse>
				<verse number="10">Yesus, “Biyya teteessisaa!” jedhee, fulaa sun buuyyoo dansaa jiraa, tanaaf namii cuftii tata'e. Namii dhiira callaan kuma shan ta'a.</verse>
				<verse number="11">Jennaan Yesus qixxaa shanaan kaan guuree, Waaqaa galata galchee, biyya teteettuutti kenne, qurxummiillee akkasuma haga warrii fedhuu kenneef.</verse>
				<verse number="12">Biyyiti quuftee jennaan, innii jara isaatiin, “Akka tokkolleen hinbanne hambaa sun walti guuraa” jedhe.</verse>
				<verse number="13">Tanaaf hambaa qixxaa garbuu shanaan, ka biyyitii nyaattee hambifte, walti guuranii, daduu kudhanii lamaa guutan.</verse>
				<verse number="14">Biyyitii akeeka innii tolche sun arginaan, “Kunin dhuguma raaga silaa lafaatti dhufuu malee” jette.</verse>
				<verse number="15">Jennaan Yesus akka warrii isa qabee, irreen hayyuu tolchuu fedhu beennaan, warra biraa ka'ee gara gaaraa kophaa ufii deeme.</verse>
				<verse number="16">Laftii galgaloomnaan, jarii isaa fulaa galaanaa dhaqee,</verse>
				<verse number="17">hoboloo duudee gama Qifirnaahomiitti taakke. Eegii laftii dukkanoofteellee Yesus warra hindhaqamne.</verse>
				<verse number="18">Dhawwaan galaanaa dhuftee, bubbeen guddoo bubbifte.</verse>
				<verse number="19">Warrii haga kiiloometrii shanii ja'aa hoboloo deemsisee, Adoo Yesus galaana gubbaa deemaa hobolootti dhi'aatuu argee sodaate.</verse>
				<verse number="20">Innii ammoo, “Anaa hinsodaatinaa!” warraan jedhe.</verse>
				<verse number="21">Jennaan warrii gammadee isa hoboloo yaabbachiisee; hoboloon yoma sun lafa warrii itti yaa'u geette.</verse>
				<verse number="22">Boriyyaa, gumiin guddoon gama galaanaatti hafte taan, akka hoboloon tokko callaan achiitti hafte, akka ammoo Yesus jara ufii waliin hoboloo hinseeniin, akka jarii isa biraa yaa'e hubatte.</verse>
				<verse number="23">Jennaan hoboloon dhibiin Xiberiyaa yaatee, fulaa warrii qixxaa Aabboon eebbisee itti nyaate dhufte.</verse>
				<verse number="24">Gumiin akka Yesusii fi jarii isaa achi hinjirre arginaan, hoboloo duuddee Qifernaahom dhaxee Yesus barbaadde.</verse>
				<verse number="25">Warrii gama galaanaa kaanti Yesus arganii, “Barsiisaa, yoom armaan baate?” jedhanii gaafatan.</verse>
				<verse number="26">Yesus warraan, “Anin dhuguma dhugaatiin, isanitti himaa, wantii na barbaaddaniif waan akeeka argitanifiiniitii, ammoo marroo qixxaa nyaattanii quuftaniif.</verse>
				<verse number="27">Sagalee dhumattuu hinhojjatinaa, ammoo sagalee haga jireenna hegerii teettu ta ilmii namaa isanii kennuu hojjadhaa, maaliif Waaqii Abbaan yaayyuu beesisa ufii isa irra keeyyate” isaniin jedhe.</verse>
				<verse number="28">Jennaan warrii, “Akka hujii Waaqaa hojjannu maan taanna ree?” jedhe isa gaafate.</verse>
				<verse number="29">Yesus warraa deebisee, “Hujiin Waaqaa, akka nama innii erge dhugeeffattan kana” jedhe.</verse>
				<verse number="30">Warrii duuba, “Akka nu garree si dhugeeffannuu atin akeeka kam tolchita? Atin maan hojjataa?</verse>
				<verse number="31">Abaabootii teenna sagalee ta ‘Maannaa’ jedhan lafa gammoojjii keessatti nyaatte, akkuma barreessiin ‘Innii qixxaa gubbaa warraa kenne’ jettu” jedhaniin.</verse>
				<verse number="32">Jennaan Yesus warraan, “Anin dhuguma dhugaatiin, isanitti himaa, Museen qixxaa Waaqaa gubbaa isanii hin kennine; ammoo Abbaa kiyya ka gubbaa jiruutti qixxaa dhugaa isanii kenna.</verse>
				<verse number="33">Qixxaan Waaqii namaa kennu namicha gubbaa gad dhufee jireenna lafaa kennu” jedheen.</verse>
				<verse number="34">Warrii, “Aabboo qixxaa kana guyyaa cufaa nuu kenni” jedheen.</verse>
				<verse number="35">Yesus, “Qixxaan jireennaa ana. Namii gara kiyya dhufu hinbeela'u, ammallee namii na dhugeeffatu diqqumaallee hindheebotu.</verse>
				<verse number="36">Anin ammoo qaraa isaniin, isan na gartanii, ammoo na hindhugeeffattan jedhe.</verse>
				<verse number="37">Namii Aabboon naa kenne cuftii gara kiyya dhufa, ka gara kiyya dhufuu aniilleen ufi irraa hingussu.</verse>
				<verse number="38">Wantii anin gubbaa gad dhufeef akka fedhi tiyya guutuunitii, ammoo akka fedhi nama na ergee guutu.</verse>
				<verse number="39">Namii na ergee Fedhiin nama na ergee tana, akka nama innii naa kenne tokkollee hinballeessuu, ammoo guyyaa muummee kaasu.</verse>
				<verse number="40">Wantii Aabboon fedhu, akka namii ilma argee dhugeeffatu cuftii jireenna barabaraa argatu; ammallee anin guyyaa muummee du'a keessaa kaasa” jedhe.</verse>
				<verse number="41">Jennaan Yihudiin waan innii “Anin qixxaa gubbaa gad dhufe” ufiin jedheef waan isaa gungumte.</verse>
				<verse number="42">Warrii, “Namichii kunin Yesus, ilma Yoseefii ka nu abbaa fi haadha isaa beennuunitii? Innii akkam ammatana, anin Waaqaa gubbaa gad dhufe ufiin jedhaa ree?” jedhan.</verse>
				<verse number="43">Yesus warraa deebisee, “Ufii keessatti hingungumiinaa!</verse>
				<verse number="44">Namii tokkolleen yo abbaan na erge natti hirkise malee, danda'ee natti hindhufu; ka gara kiyya dhufuu ammoo anin guyyaa muummee du'a keessaa kaasa.</verse>
				<verse number="45">Barreessii raagaa keessatti, ‘Nama cufaa Waaqii inbarsiisa’ namii dubbii Abbaa dhaga'ee barate cuftii gara kiyya dhufa.</verse>
				<verse number="46">Namii tokkolleen ka Abbaa arge hinjiru, ka gara Waaqaatii dhufe malee, isuma callaatti Abbaa arge.</verse>
				<verse number="47">Anin dhuguma dhugaatiin, isanitti himaa, namii dhugeeffatu jireenna barabaraa qaba.</verse>
				<verse number="48">Anin qixxaa jireennaati.</verse>
				<verse number="49">Abaabooti teessan ta sagalee maannaa jedhan lafa gammoojjii keessatti nyaatee, amma ya raawatte.</verse>
				<verse number="50">Kunin qixxaa gara gubbaatii gad dhufe, ka namii isa nyaate hindoone.</verse>
				<verse number="51">Anin qixxaa jireennaa ka gubbaa gad dhufe. Namii yo qixxaa kan nyaate haga barabaraa jiraata. Ee ee, qixxaan anin marroo jireenna lafaatiif kennu sunin foon kiyyaa” jedheen.</verse>
				<verse number="52">Jennaan Yihudiin, “Isii, namii kun akkam danda'ee akka nyaannu foon ufii nuu kenna?” jettee walimoromitte.</verse>
				<verse number="53">Jennaan Yesus warraaan, “Dhuguma, dhugaatiin isaniin jedhaa, Isan yo foon ilma namaa nyaattanii dhiiga isaa dhugu baattanii, jireenni isan keessa hinjiru.</verse>
				<verse number="54">Namii foon kiyya nyaatee dhiiga kiyya dhugu jireenna barabaraa qaba, anin guyyaa muummee du'a keessaa kaasa.</verse>
				<verse number="55">Wantii akkanaatiif foon kiyya sagalee dhugaati, ammallee dhiigii kiyyaalleen liqimsaa dhugaa.</verse>
				<verse number="56">Namii foon kiyya nyaatee dhiiga kiyya dhuguu na keessa jiraata, aniilleen isa keessa jiraadha.</verse>
				<verse number="57">Akkuma Abbaan kiyya ka jireenna qabu na erge, aniilleen marroo isaatiif jiraadhu, akkasuma namii foon kiyya nyaatuulleen marroo tiyyaaf jiraata.</verse>
				<verse number="58">Kunin qixxaa gubbaa gad dhufe, ka akka abaabooti teessan nyaattee dooteetiiniti. Namii qixxaa kana nyaatu haga hegeriillee hinduu” jedhe.</verse>
				<verse number="59">Yesus yo Qifirnaahom keessatti barrisiisee dubbii tana mana waldeennaa keessatti dubbate. Dubbii jireenna barabaraa</verse>
				<verse number="60">jarii isaa hedduun akkasi dhageennaan, “Jechii kun jabaa, eentu danda'ee hubata?” waliin jedhe.</verse>
				<verse number="61">Yesus ammoo akka jarii isaa waan kana gungumu akkanumaatti beennaan warraan, “Dubbiin tun isan rifachiiftii?</verse>
				<verse number="62">Isan yo ilma namaa ka fulaa qaraa jiruutti deebi'u argitan maan taatan?</verse>
				<verse number="63">Wantii nama jiraachisaa hafuura Waaqaa; foon homaa hinba'an. Dubbiin anin isanitti hime hafuuraa fi jireenna.</verse>
				<verse number="64">Isan ammoo namii garii hindhugeeffattan” jedheen. Yesus haguma qaraatii jalqabee nama isa hindhugeeffannee fi ka isa gurguru inbeeka.</verse>
				<verse number="65">Innii ammallee, “Mar. roo waan kanaatiif anin ya isanititi hime, namii tokkolleen danda'ee gara kiyya hindhufu, yo Abbaan tolcheef malee” jedhe.</verse>
				<verse number="66">Mar. roo waan kanaatiif jara isaa keessaa namii hedduun isa lakkise gula yaa'uu dide.</verse>
				<verse number="67">Jennaan Yesus jara isaa kudhanii lamaaniin, “Isaniilleen yaa'uu feetanii?” jedhe.</verse>
				<verse number="68">Simoon Phexros, “Aabboo, eennuu yaanaa? Atin dubbii jireenna barabaraa qabdaa.</verse>
				<verse number="69">Nu la dhugeeffanne, ammallee akka atin callaan qulqulloo Waaqaa inbeenna” jedhee deebiseef.</verse>
				<verse number="70">Jennaan Yesus, “Anin isanii kudhanii lamaan hinfoohannee? Isan keessaa ammoo tokko Sheexan” isaaniin jedhe.</verse>
				<verse number="71">Innii waan Yihudaa ilma Simoon, ka Keriyotii baane. Jara kudhanii lamaan sun keessaa namii isa gurguru Yihudaa.</verse>
			</chapter>
			<chapter number="7">
				<verse number="1">Eegii sun, Yesus waan Yihudiin isa ijjeesu feetuuf Galiilaa keessa dedeeme malee; Yihudaa keessa dedeemu hinfeene</verse>
				<verse number="2">jiltii Yihudii ta Hoosa jedhan dhi'aannaan,</verse>
				<verse number="3">duuba obboleeyyan isaa isaan, “Akka jarii kankeelleen hujii atin hojjattu arguu, armaa ka'ii Yihudaa dhaqi!</verse>
				<verse number="4">Namii tokkolleen yo akka namii beeku fedhee ka dhossaan wa hojjatuu hinjiru. Atin yo waan kana hojjatuu, biyya ufii garsiisi!” jedhaniin.</verse>
				<verse number="5">Wantii akkanaatiif obbooleeyyaan isaatiiyyuu isa hindhugeeffanne.</verse>
				<verse number="6">Yesus warraan, “Fulaan tiyya qara hingeenne, fulaan teessan ammoo guyyaa cufaa kurfoo jirti.</verse>
				<verse number="7">Biyyitii lafaa dandeettee isan hinjibbittu, na ammoo waan anin hujii warraa hamtuu itti himuuf na jibbiti.</verse>
				<verse number="8">Isan jila dhaqaa, anin ammoo waan yo'ii naa ta'u hinga'iniif jila tana hindhaquu” jedhe.</verse>
				<verse number="9">Waan kana warratti himee, Galiilaatti hafe</verse>
				<verse number="10">Obboleeyyan isaa jila dhandhaan, inniilleen diidaatti ba'ee, hindeemnee, ammoo dhossaan deeme.</verse>
				<verse number="11">Yihudiin, “Innii mee” jettee jila keessa isa barbaadde.</verse>
				<verse number="12">Waan isaa guddoo biyya keessatti gungumanii; namii garii, “Innii nama dansaa” jedhee, hagii tokko, “Akkasiiniti, ufumaa nama sobaa” jedhe.</verse>
				<verse number="13">Ammoo waan Yihudii sodaataniif namii tokkolleen ka diideesee waan isaa dubbate hinjiru.</verse>
				<verse number="14">Jiltii wadhakkoomnaan Yesus mana Waaqaatti olba'ee nama barsiise.</verse>
				<verse number="15">Yihudiin mamtee, “Namii kunin qarooma kana eessaa argate, ka namii hinbarsiisiin?” jette.</verse>
				<verse number="16">Yesus warraa deebisee, “Wantii anin barsiisu tiyyaaniti; ta Waaqaa na ergee malee.</verse>
				<verse number="17">Namii yo fedhii Waaqaa guutuu fedhee, akka wantii ani barsiisu gara Waaqaatii dhufte yokaan anummaan dubbadhu gargarii inbeeka.</verse>
				<verse number="18">Namii qalbii ufiitiin dubbatu ulfinna mataa ufii barbaada. Namii ammoo ulfinna nama isa ergee barbaadu ka dhugaati, ammallee dhartii tokkolleen isa keessa injirtu.</verse>
				<verse number="19">Museen seera isanii hinkenninee? Isaniin tokkolleen seera hinguuttan. Maaf na ijjeesuu feetan?” jedhe.</verse>
				<verse number="20">Biyyitii deebichee, “Atin jinnii qabdaa! Eentu si ijjeesuu fedha?” jetteen.</verse>
				<verse number="21">Yesus deebisee, “Anin hujii isanii cufaa mamsiiftu tokko hojjadhe warraan jedhe.</verse>
				<verse number="22">Museen ya seera dhaqaanqabaa isanii kenne. Wantii sun ammoo gara Muuseetii, hindhumne, gara abaaboota teessanitii dhufte malee, duuba isan guyyaa Sambataa dhaqaanqabaa namaa qabdan.</verse>
				<verse number="23">Namii yo akka aadaa Musee hincabsine, guyyaa Sambataa dhaqaanqabaa qabatee, isan maaf natti dallantan, waan anin nama tokko guyyaa Sambataa akka dansaa fayyiseef?</verse>
				<verse number="24">Nafa namaa laaltanii hinmurinaa, ammoo dhugaa gula muraa” jedhe. Akka warrii Yesus Kiristoo moo? jedhee gaafate</verse>
				<verse number="25">Warrii Yerusaalemii ka garii, “Namichii warrii ijjeesuu fedhu kanaayyuu?</verse>
				<verse number="26">Ammoo, mee laalaa, innii diideese himaa, warrii homaa isaaniin hinjedhuu, jarii gugurdaan akka innii dhuguma Kiristoo danda'ee inbeekaa?</verse>
				<verse number="27">Ammoo nu nama kana fulaa innii ba'eef inbeenna; yo Kiristoon dhufu ammoo namii tokkolleen ka gara innii ba'eef beeku hinjiru” jedhan.</verse>
				<verse number="28">Jennaan Yesus adoo Mana Waaqaa keessatti nama barsiisuu jiruu, qoonqoo olfudhatee, “Isan dhuguma na beettanii? Ammallee fulaa anin ba'eefiillee inbeettanii? Anin ufiin hindhumne, ammoo Waaqii na ergee ka dhugaati, isan isaallee inbeettan.</verse>
				<verse number="29">Anin waan innii na ergee, fulaa isaattii dhufeef isa inbeeka” isaaniin jedhe.</verse>
				<verse number="30">Jennaan warrii isaa qabu barbaade; ammoo waan guyyaan isaa hin gayiiniif namii tokkolleen harkaan isa hintundhe.</verse>
				<verse number="31">Gumii keessaa namii hedduun dhugeeffatee, “Kiristoon yo dhufe, akeeka namichii kun tolche caalaa ka dhibii tolchaa?” jedhe. Akka warrii waraanaa Yesus qabu dhufe</verse>
				<verse number="32">Fariisotii gumii waan kana gungumtu dhageettee jennaan qaallolee gugurddoo waliin warra waraanaa ka isa qabuu ergite.</verse>
				<verse number="33">Yesus, “Anin bultii diqqoo tokko callaa isan waliin jira, achiin duuba gara nama na ergee gala.</verse>
				<verse number="34">Isan na barbaaddanii, ammoo na hinargitan, fulaa ani jiru dandeetaanii hindhuftan” jedhe.</verse>
				<verse number="35">Jennaan Yihudiin waliin, “Namichii kun akka nu hingarre eessa dhaquu fedha? Innii diroota Giriikii ka Yihudiin itti godaante dhaqee gosa Giriikii barsiisuu fedhaa?</verse>
				<verse number="36">Dubbiin innii, ‘Na barbaaddanii ammoo na hinargitan, ammallee fulaa anin jiru isan dandeettanii hindhuftan’ jedhe tun maan?” jettee walgaafatte.</verse>
				<verse number="37">Guyyaa eegee ka jilaa sunii jabaa, Yesus olejee lallabee, “Namii yo dheebote, gara kiyya dhufe bisaan ha dhuguu.</verse>
				<verse number="38">Nama natti dhugeeffatu, akkuma barreessiin jettuu, ‘Garaa isaa keessaa bisaan jireennaatti yaa'a’ ” jedhe.</verse>
				<verse number="39">Yesus dubbii tana waan Hafuura Qulqulloo ka warrii isa dhugeeffatu argatuu dubbate. Gaafasi Waaqii Hafuura ufii qulqulloo namaa hinkennine, waantii akkanaatiif Yesus qara guddinna ufii hinarganne.</verse>
				<verse number="40">Gumii keessaa namii garii dubbii tana dhageennaan, “Kunin dhuguma raaga baanaan sun!” jedhe.</verse>
				<verse number="41">Ka garii ammoo, “Kunin Kiristoo!” jedhee, ka dhibiin, “Kiristoon Galiilaa keessaa dhufaa?</verse>
				<verse number="42">Barreessiin, Kiristoon dhaloota Daawitii keessaa ba'a, ammallee Betlihem, dira Daawtii keessatti dhalata jettiiyyuu?” jedhe.</verse>
				<verse number="43">Tanaaf gumiin marroo isaatiif gargarii qoodamte.</verse>
				<verse number="44">Isaan keessaa namii garii silaa isa qabuu fedha, ammoo namii tokkolleen harkaan isa hintundhe. Warra gugurddaa Yihudii ka hindhugeeffanne</verse>
				<verse number="45">Jennaan warrii waraanaa ka ergan kaan gara qaallolee gugurdootii fi Fariisotaatti deebi'e. Warrii ammoo, “Maaf hindhufnaan?” jedhee warra waraanaa gaafate.</verse>
				<verse number="46">Warrii waraanaa kaan, “Namii tokkolleen ka akka isaa dubbatu hinjiru” jedhee deebiseef.</verse>
				<verse number="47">Jennaan Fariisotii, “Isaniilleen yaa sobamtanii?</verse>
				<verse number="48">Nama guddaa tokkollee yokaan nama Fariisotaa ka isa dhugeeffatu takka gartanii?</verse>
				<verse number="49">Ammoo gumiin daalleen tun ta seera Muusee hinbeenne ya abaaramte” jedhe.</verse>
				<verse number="50">Niqoodemos ka qaraa gara isaa dhaqe, ka ammallee warra sun keessa jiru, warraan,</verse>
				<verse number="51">“Isii seerii keenna, nama adoo qaraa dubbii isaa dhageettee waan innii tolche hinhubatin wallaala itti hinmuraa?” jedhe.</verse>
				<verse number="52">Warrii ammoo deebisee, “Atilleen nama Galiilaatii? Barreessii keessa barbaadii laali! Galiilaa keessaa raagii hinba'uu” jedheen.</verse>
				<verse number="53">Jennaan namii cuftii warra ufiiti gale.</verse>
			</chapter>
			<chapter number="8">
				<verse number="1">Yesus ammoo gara Gaara Ejersaa jedhanii dhaqe.</verse>
				<verse number="2">Laftii bariinaan innii mana Waaqaatti deebi'e. Namii cuftii gara isaa dhufee, duuba innii taa'ee warra barsiise.</verse>
				<verse number="3">Jara seera beekuu fi Fariisotii niitii shaarmuxittii yokaan algaltittii takka adoo isiin nama waliin raftuu qabdee isaattiin dhuftee, jidduu biyyaa dhaabachiisan.</verse>
				<verse number="4">Isaan ammoo Yesusiin, “Aabboo niitii tana adoo isiin nama dhiiraa waliin raftuu qaban.</verse>
				<verse number="5">Duuba seera keessatti Muuseen nadheen akkanaa tana, ‘Dhakaan dhahaa, ijjeesaa’ nuun jedhee; atin ammoo maan jetta?” jedhan.</verse>
				<verse number="6">Wantii dubbii sun jedhaniif akka afaan fuudhanii waan himataniin isa irraa argatan, Yesus ammoo gadjedhee, quba ufiitiin lafa tataraare.</verse>
				<verse number="7">Adoo warrii isa wa gaafatuu, innii oljedhee warraan, “Isan keessaa namii cubbuu hinqamne ha qaraa dhakaan isii dha'uu” isaaniin jedhe.</verse>
				<verse number="8">Ammallee gadjedhee, quba ufiitiin lafa taraare.</verse>
				<verse number="9">Warrii dhageennaan namuu tokko tokkoon ka'ee yaa'e, qaraa jaarolleen yaatee, ka'imiilleen gula yaa'e. Adoo niitiilleen achuma isa dura ejjituu Yesus kophaatti lakkisan.</verse>
				<verse number="10">Yesus oljennaan isiin, “Intala, beennii si himate meeti? Namii tokkolleen wallaala sitti hinmurree?” jedhee gaafate.</verse>
				<verse number="11">Isiin ammoo, “Tokkolleen hinjiru, Aabboo” jette. Jennaan Yesus, “Anilleen wallaala sitti hinmuru. Been, ammoo deebitee cubbuu hinhojjatin” jedheen.</verse>
				<verse number="12">Yesus ammallee warratti dubbatee, “Anin ibsee lafaati. Namii na gula dhufu dukkana keessa hindeemu, ammoo ibsee jireennaa argata” jedhe.</verse>
				<verse number="13">Jennaan Fariisotii, “Atin ufii dhugeessitaa, dhugeessan tantee dhugaaniti” jetteen.</verse>
				<verse number="14">Yesus ammoo deebisee, “Anin yo ufii dhugeessellee, dhugeessaan tiyya ta dhugaati; wantii akkanaatiif anin gara dhufeefiifi gara deemuullee inbeeka.</verse>
				<verse number="15">Isan akka aadaa namaa gula murtan, anin ammoo nama tokkolleetti hinmuru.</verse>
				<verse number="16">Anin yo mureellee, muraan tiyya ta dhugaati, waan anin kophaa hinjirreef; naa fi Abbaan na erge walumaan jirra.</verse>
				<verse number="17">Seera keessan keessatti, ‘Yo dubbii qoran keessatti namii lama dhugaa ta'ee, dubbiin sun dhuga’ jedhanii la barreessan.</verse>
				<verse number="18">Anin ufii dhugeessaa, Abbaan na ergeelleen naa dhugeessaa” jedhe.</verse>
				<verse number="19">Jennaan warrii, “Abbee eessa jira?” jedhee Yesus gaafate. Yesus deebisee, “Isan na hinbeettan, yokaan Abbaa kiyyaallee hinbeettan. Yo silaa na beettan, Abbaa kiyyaallee inbeettan” jedhe.</verse>
				<verse number="20">Yesus mana Waaqaa keessaa, adoo fulaa horii buusan olka'aan bira taa'ee, wa barsiisuu jiruu dubbii tana dubbate. Waan guyyaan isaa qara hingayniif, namii tokkolleen isa hinqamne.</verse>
				<verse number="21">Yesus ammallee warraan, “Anin gara dhaqa, isan na barbaaddan, gara anin dhaquullee isan dandeettanii hindhuftanii, tanaaf cubbuu teessaniin dootan” jedhee isaaniitti dubbate.</verse>
				<verse number="22">Jennaan Yihudiin, “Innii ufii ijjeesuu fedhaa, ‘Gara anin dhaqu dandeettanii hindhuftan’ jedhaa?” jette.</verse>
				<verse number="23">Yesus ammoo, “Isan lafa jalaa tanaa dhuftan, anin ammoo gubbaa gadhufe. Isan ka lafa tanaati, anin ammoo ka lafa tanaatiiniti.</verse>
				<verse number="24">Wantii anin, ‘Isaniin cubbuu teessan keessatti dootani’ jedheef tana. Ammallee isan cubbuu teessan keessatti inuma dootan, yo akka anin dhuguma isumaa dhugeeffachuu diddan” jedhe.</verse>
				<verse number="25">Warrii isaan, “Atin eennuu kanaa?” jedhee gaafate. Yesus, “Akkuma qaraa anin isanitti hime sun.</verse>
				<verse number="26">Anin waan keessan ta dubbadhuufi ta muruullee hedduu qaba, ammoo namii na erge ka dhugaati, ammallee anin waan isa irraa dhaga'ee callaa namaatti hima” jedhe.</verse>
				<verse number="27">Warrii akka innii Abbaa baane hinmidhaaffanne.</verse>
				<verse number="28">Tanaaf Yesus, “Eegii ilma namaa fanniftan, gaafasi akka anin dhuguma isumaa beettan; ammallee akka anin ufumaan wa hintolchine, ammoo waan Abbaan na barsiise callaa dubbadhuu beettani.</verse>
				<verse number="29">Ammallee nama na erge nu walumaan jira; innii kophaatti na hinlakkisu, waan anin guyyaa cufa waan isa gammachiisaa callaa hojjadhuuf” isaaniin jedhe.</verse>
				<verse number="30">Innii waan kana jennaan namii hedduun isa dhugeeffate.</verse>
				<verse number="31">Jennaan Yesus Yihudii isa dhugeeffateen, “Isan yo dubbii tiyya guuttan, dhugumaan jara kiyya taatan;</verse>
				<verse number="32">Dhugaallee inbarattan, dhugaalleen isan balchoomsiti” jedhe.</verse>
				<verse number="33">Warrii deebiseefii, “Nu dhaloota Abrahaamiiti, takkumaallee tissee namaa hintaanne; ati akkam, ‘isan balchoomsan’ nuun jetta?” jedhee gaafate.</verse>
				<verse number="34">Yesus warraa deebisee, “Anin dhuguma dhugaatiin, isanitti himaa, namii cubbuu tolchu cuftii garbicha cubbuuti.</verse>
				<verse number="35">Garbichii yo cufaa mana keessa hintaa'u, ammoo ilmii yo cufaa inta'aa.</verse>
				<verse number="36">Yo Ilmii isan balchoomse akka dhugaa balchoomtan.</verse>
				<verse number="37">Akka isan dhaloota Abrahaamii taatan anin inbeeka, ammoo waan dubbiin tiyya isan keessa hinjirreef na ijjeesuu feetan.</verse>
				<verse number="38">Anin waan fulaa Abbaa kiyyaatti arge dubbadha, isanilleen waan abbaa keessan irraa dhageettan tolchitan” jedhe.</verse>
				<verse number="39">Warrii isaan, “Abbaan keenna Abrahaam” jedhe. Yesus ammoo, “Isan yo silaa ijoollee Abrahaamii taatanii, hujjii Abrahaam hojjate hojjattan.</verse>
				<verse number="40">Ammoo amma isan ana nama waan dhugaa ka Waaqaa irraa dhaga'ee isanitti hime, na ijjeesuu feetani; Abrahaam akkasi hintolchine!</verse>
				<verse number="41">Isan hujjii abbaa keessanii hojjattan” isaaniin jedhe. Warrii ammoo, “Abberaan nu hindhalchine, abbaa tokko callaa qamna, sulleen Waaqaa” jedhe.</verse>
				<verse number="42">Yesus deebisee, “Yo silaa Waaqii abbaa keessan ta'ee, isan na jaalatan; wantii akkanaatiif anin gara Waaqaatii dhufe, yaaduma kiyyaan hindhumnee, ammoo isaatti na erge.</verse>
				<verse number="43">Isan maaf dubbii anin jedhe hinhubanne? Wannii isan hinhubanneef dubbii tiyya diqqumaallee dhaga'uu hinfeetan.</verse>
				<verse number="44">Abbaan keessan Sheexana, ammallee dharaa abbaa keessanii tolchu feetan. Innii haguma duriitii nama ijjeesaa; waan dhugaan isa keessaa hinjireef dhugaallee homaa irraa hinqabu, Innii yo dhara dubbate akkuma ufii dubbata; maaliif innii kiyyibaa abbaa dharaati.</verse>
				<verse number="45">Ammoo waan anin dhuga dubbadhuuf na dhugeeffachuu diddan.</verse>
				<verse number="46">Isanii kana keessaa eennuutti takka anaa cubbuu hojjatuu arge? Isan yo anin dhuga dubbadhe, maaf na hindhugeeffanne?</verse>
				<verse number="47">Namii Waaqaa dubbii Waaqaa dhaga'aa, isan ammoo waan ka Waaqaa hinta'iiniif, dubbii isaa hindhageettan” jedhe.</verse>
				<verse number="48">Yihudiin Yesusii deebichee, “Akkii nu atin nama Samaariyaati, ammallee jinnii qabda jenne dhuganitii?” jette.</verse>
				<verse number="49">Yesus, “Anin jinnii hinqabu, anin Abbaa kiyya ulfeessa; isan ammoo na tuffattani.</verse>
				<verse number="50">Taatuullee anin ulfina ufii hinbarbaadu. Ka barbaadu tokkotti jira, ka akka dansaa wa muru.</verse>
				<verse number="51">Anin dhuguma dhugaatiin, isanitti himaa, namii yo dubbii tiyya jabeesee, du'an wali hinargu” isaaniin jedhe.</verse>
				<verse number="52">Yihudiin, “Akka atin jinnii qabdu nu amma hinbeenna! Abrahaam akkuma raagoota dhibii du'e. Atin ammoo, ‘Namii yo dubbii tiyya jabeese, du'an wali hinargu’ jetta.</verse>
				<verse number="53">Atin abbaa keenna Abrahaamiifi raagoota doote irra jirtaa? Atin maan ufi seeta?” jedhaniin.</verse>
				<verse number="54">Yesus deebisee, “Anin yo ufi saadee, saaduun tiyya homaa hinbaatu. Ammoo Aabbooti ka isan Waaqaa keenna jettaniin na saada.</verse>
				<verse number="55">Isan diqqumaallee isa hinbeettani, ammoo anin isa hinbeeka, anin yo, ‘Isa hinbeeku’ jedhee, akkuma keessan kijibaa ta'a; ammoo anin isa hinbeeka, dubbii isaallee hinjabeesa.</verse>
				<verse number="56">Abbaan keessan Abrahaam waan guyyaa kiyya arguuf gammade, arginaan qiliixame” jedhe.</verse>
				<verse number="57">Jennaan Yihudiin isaan, “Atin ammallee ganna shantamaallee hingeennee, ammoo Abrahaam yaayyuu gartee?” jettee gaafate.</verse>
				<verse number="58">Yesus ammoo deebisee, “Anin dhuguma dhugaatiin isanitti himaa, adoo Abrahaam hindhalatinuu, anin injira” jedhe.</verse>
				<verse number="59">Yoosuma warrii Yesus hadhuuf dhakaa guurratee, innii ammoo warraa dhokatee Mana Waaqaa keessaa ba'ee deeme.</verse>
			</chapter>
			<chapter number="9">
				<verse number="1">Yesus adoo deemuu jiruu, nama tokko ka haga dhalatee ballaa arge.</verse>
				<verse number="2">Jarii isaa, “Aabboo, nama kana moo haadhaa fi abbaa isaatti cubbuu hojjate, ka innii ballaa dhalate?” jedhee gaagate.</verse>
				<verse number="3">Yesus deebiseefii, “Namii kulleen yokaan warrii isaalleen cubbuu hinhojjanne; ammoo akka hujjiin Waaqaa isa keessatti mullattuuf innii ballaa dhalate.</verse>
				<verse number="4">Nu hujjii nama na ergee adoo laftii guyyaatuu hojjachuu mallee, halkan namii tokkolleen danda'ee hinhojanne hindhufanii.</verse>
				<verse number="5">Anin haga lafa keessa jiru ibsee lafaati” isaaniin jedhe.</verse>
				<verse number="6">“Akkuma tana jedheen, hancufa lafaatti tufee, biyyee harkaan suphee, dhoqqee sun ila namichaa dibee,</verse>
				<verse number="7">Beenii, bisaan Siilo'am dhiqadhuu” jedheen, (Siilo'am jechuun ergaa jechuu.) Jennaan innii dhaqee dhiqatee, ka lafa argu deebi'e.</verse>
				<verse number="8">Ollaa fi namii durii isaa wa kadhatuu arge, “Namichii kunin ka durii ta'ee wa kadhatu kaaniinitii?” jedhee walgaafate.</verse>
				<verse number="9">Namii garii, “Ee'ee isuma” jedhee, ka garii ammoo, “Hiyyoo isaanitii, ammoo isa fakkaata” jedhe. Innii ammoo, “Anin isuma” jedhe.</verse>
				<verse number="10">Jennaan warrii, “Ilti tantee lachuu akkamin banamte ree?” jedhee gaafate.</verse>
				<verse number="11">Innii deebisee, “Namichii Yesus jedhan kaan biyyee suphee, ila tiyya dibee, ‘Siilo'am dhaqii, fuula dhiqadhuu’ naan jedhee jennaan, anin dhaqee dhiqadhee lafa arge” jedhe.</verse>
				<verse number="12">Warrii, “Me innii?” jedhee gaafate; innii ammoo, “Anin hinbeeku” jedhee deebiseef. Akka Fariisotii fayyisaa sun laallatte</verse>
				<verse number="13">Warrii namichaa durii ballaa sun Fariisotaatti geesse.</verse>
				<verse number="14">Guyyaan Yesus dhoqqee suphee ila isaa bane sun guyyaa Sambataa.</verse>
				<verse number="15">Fariisotii akka iltii isaa banamte ammallee isa gaafattee, namichii, “Innii dhoqqee ila tiyya dibee, anin fuula dhiqadhee, duuba lafa arge” jedhe.</verse>
				<verse number="16">Fariisota keessaa namii garii, “Namichii kunin ka waan kana tolche, innii waan seera sambataa hineeneef, gara Waaqaatii hindhumne” jedhee, ka garii ammoo, “Namii cubbuu qabu akkam danda'ee waan akkanaa kana tolcha?” jedhe. Jennaan gargarii ba'an.</verse>
				<verse number="17">Ammallee marroo lameessoo namicha ballaa kaaniin, “Atin namicha kanaatti ila naa bane jettaa, amma waan isaa maan jetta?” jedhaniin.</verse>
				<verse number="18">Yihudiin akka innii duraan ballaa, amma ammoo lafa arge dhugeeffachuu didde, haga haadhaa fi abbaa isaa ufiitti yaamtee hingaafatin cufa.</verse>
				<verse number="19">Duuba warraan, “Kunin ilma keessanii? Innii ballaa dhalatee? Innii amma akkamiin lafa arga ree?” jettee gaafate.</verse>
				<verse number="20">Warrii isaa deebisee, “Akka innii ilma keennaa nu inbeenna, ammallee akka innii ballaa dhalateellee inbeenna.</verse>
				<verse number="21">Ammoo akka innii amma lafa argu nu hinbeennu; nama ila isaa baneellee nu hinbeennu; innii nama guddaa, ufii dubbachuu dandaa isuma gaafadhaa mee” jedhe.</verse>
				<verse number="22">Wantii haadhaafi abbaan isaa waan kana jetteef Yihudii sodaate; waan Yihudiin akka nama Yesus jedhu cufaa mana waldeennaa keessaa gussitu walmari'aateef.</verse>
				<verse number="23">Tanaaf warrii isaa, “Innii nama guddaa, isa gaafadhaa” jedhe.</verse>
				<verse number="24">Ammallee marroo lameessoo warrii namicha ballaa kaan yaamee, “Waaqaa duraatti dhugaa dubbadhuu! Nu akka namichii kunin cubbichaa inbeennaa” jedheen.</verse>
				<verse number="25">Namichii ammoo, “Nama cubbuu ta'uullee anin hinbeeku. Ammoo waan tokko inbeeka; anin qara ballaa, amma yaayyuu lafa arge” jedhe.</verse>
				<verse number="26">Jennaan isaan, “Innii maan sii tolche? Akkam ila sii bane?” jedhanii gaafatan.</verse>
				<verse number="27">Innii, “Anin reefuu laayyuu isanitii hime, ammoo caqasuu diddani. Maaf marroo lameessoo dhaga'uu feetan? Isaniilleen jara isaa ta'uu feetanii?” jedhee deebiseef.</verse>
				<verse number="28">Jennaan isa arabsanii, “Sitti nama isaatii, nu ammoo nama Muuseeti.</verse>
				<verse number="29">Akka Waaqii Muuseen dubbate nu inbeenna; ammoo namicha kana gara innii ba'eefuu hinbeennu” jedhan.</verse>
				<verse number="30">Namichii kaan warraan, “Ehaayii, tunin waan mamaati! Isan gara innii ba'eefuu hinbeettanii innii ammoo naa ila bane!</verse>
				<verse number="31">Akka Waaqii cubbicha hincaqamne inbeenna; ammoo nama Waaqaa kadhatee fedhii isaa guutuu Waaqii incaqasa.</verse>
				<verse number="32">Haga laftii uumamtee, nama nama ballaa dhalate ila banu takka hindhageenne.</verse>
				<verse number="33">Namichii kunin yo gara Waaqaatii hindhufin danda'ee homaa hintolchu” jedhe.</verse>
				<verse number="34">Warrii deebisee, “Atin namii ufiiftuu cubbuu keessatti dhalatteetti, amma teetee nu barsiiftaa?” jedhee, alaatti isa gusse. Ballooma hafuuraa</verse>
				<verse number="35">Yesus akka alaatti isa gussani dhageennaan barbaadee, “Atin ilma namaa dhugeeffattaa?” jedhee gaafate.</verse>
				<verse number="36">Namichii ammoo, “Innii eennu, Aabboo, akka anin dhugeeffadhu?” jedhe.</verse>
				<verse number="37">Yesus, “Atin yaayyuu agartee, kama siin dubbatu kanaatti isa” jedhe.</verse>
				<verse number="38">Jennaan namichii, “Aabboo, la dhugeeffadhe” jedhee, jilbiiffatee isa ulfeesse.</verse>
				<verse number="39">Yesus ammoo, “Anin muraaf lafa tana dhufe, akka ballaan lafa argee ammoo ka ila qabu ballaa ta'u” jedhe.</verse>
				<verse number="40">Fariisotii ta isa waliin jirtu waan kana dhageennaan, “Nutti ballaa ree?” jette.</verse>
				<verse number="41">Yesus warraan, “Isan yo silaa ballaa taatan, cubbuu hinqabdan; ammoo ammatana isan, ‘Nu lafa agarra’ ufiin jettan; tanaaf cubbuun teessan isan irratti hafti” jedhe.</verse>
			</chapter>
			<chapter number="10">
				<verse number="1">Anin dhuguma dhugaatiin, isanitti himaa, “Namii moonaa hooliyyee karraan hinseennee, ammoo dhaattuun koruu, hattuu fi saamtuu.</verse>
				<verse number="2">Ammoo ka karraan seenu tissituu hooliyyeeti.</verse>
				<verse number="3">Namii karra eegu isa duraa bana; hooliyyeen qoonqoo isaa dhageetti, innii hooliyyee ufii maqaa isiitiin yaamateetti bobbaasa.</verse>
				<verse number="4">Eegii ta ufii cufaa bobbaase, isii dura deema, hooliyyeen waan qoonqoo isaa beettuuf isa gula yaati.</verse>
				<verse number="5">Keessumaa ammoo waan qoonqoo hinbeenneef gula hin yaatuu indheetti” jedhe.</verse>
				<verse number="6">Fakkeenna kana Yesus warratti himee, warrii ammoo waan inniii itti hime hinmidhaaffanne.</verse>
				<verse number="7">Tanaaf Yesus ammallee warraan, “Anin dhuguma dhugaatiin isanitti himaa, anin karra hooliyyeeti!</verse>
				<verse number="8">Namii na dura dhufe cuftii hattuu fi saamtuu; hooliyyeen ammoo warra hindhageenne.</verse>
				<verse number="9">Anin karra. Namii yo naan olseenee inbaafama; ammallee olhinseena, gadiillee inba'a, dheedaallee inargata.</verse>
				<verse number="10">Hattuun, yo hatuuf, qaluuf, yakkuuf, dhufti malee hindhuftu. Anin ammoo akka hooliyyeen jireenna argatuuf dhufe, akka guddichee argattu.”</verse>
				<verse number="11">“Anin tissituu dansaa. Tissituun dansaan jireenna ufii marroo hooliyyeetiif baafti.</verse>
				<verse number="12">Namii bitamee hojjatu, ka hooliyyeen ta isaa hinta'iin, yo ya'iin dhuftuu lakkiseetti baqata; ya'iin hooliyyee qaqabdeetti bittinneesiti.</verse>
				<verse number="13">Innii waan bitamee hojjatuuf, marroo hooliyyeetiif hindhibamu.</verse>
				<verse number="14">Anin tissituu dansaa. Anin hooliyyee tiyya inbeeka, isiilleen na beetti,</verse>
				<verse number="15">Akkuma Abbaan na beekee, anilleen Abbaa beeku; naaf hooliyyeen tiyyaalleen walbeenna; anin lubbuu tiyya marroo hooliyyeetiif baasa.</verse>
				<verse number="16">Anin hooliyyee dhibii ta moonaa tana hinta'iin qaba; isiilleen dhufuu malee; isiin qoonqoo tiyya dhageetteetti ciisa tokko taati, tissituulleen tokko.</verse>
				<verse number="17">Waan anin lubbuu tiyya deebisee fudhachuuf dabarsee kennuuf, Abbaan kiyya na jaalata.</verse>
				<verse number="18">Namii tokkolleen narraa hinfudhatu, anumaatti ufumaan baasa malee. Anin jabeenna baasuunii fi ka ammallee deebisee fudhadhuun qaba. Dhaamsa kana anin gara Abbaa kiyyaatti argadhe” jedhe.</verse>
				<verse number="19">Ammallee marroo dubbii tanaatiif Yihudiin gargarii baate.</verse>
				<verse number="20">Warra keessaa namii hedduun, “Innii jinnii qabaa ammallee ya maraate! Maaf isa caqaftani?” jedhe.</verse>
				<verse number="21">Namii garii ammoo, “dubbiin tun ta nama jinnii qabuutiiniti. Jinniiin dandeetee nama ballaa ila bantii?” jedhe.</verse>
				<verse number="22">Bara dhaamochaa sun guyyaa jila qaabachaa gaafa mana Waaqaa Yerusaalem keesaatti banaanii eebbisanii,</verse>
				<verse number="23">Yesus mana Waaqaa keessa fulaa cichaa Solomoon deemuu jira.</verse>
				<verse number="24">Yihudiin isa marsitee, “Atin guyyaa hagam nutti tantammeessita? Atin yo Kiristoo taatee, diideesii nutti himi!” jetteen.</verse>
				<verse number="25">Yesus deebisee “Anin ya isanittii hime, ammoo isan dhugeeffachuu diddani. Hujjiin anin maqaa Abbaa kiyyaatiin hojjadhu tunin naa dhugeesiti.</verse>
				<verse number="26">Isan ammoo waan holiyyee tiyya hinta'iniif dhugeeffachuu diddan.</verse>
				<verse number="27">Hooliyyeen tiyya qoonqoo tiyya dhageetti, anilleen isii beeka, isiilleen na gula yaati.</verse>
				<verse number="28">Anin jireenna barabaraa kennaaf, isiin haga jirtu hindootu; namii tokkolleen harka kiyya keessaa hinfudhatu.</verse>
				<verse number="29">Abbaan kiyya ka isii naa kenne cufa irra jira. Namii tokkolleen danda'ee harka Abbaa keessaa isaan hinfudhatu.</verse>
				<verse number="30">Naa fi Abbaan kiyya nama takkaa” isaaniin jedhe.</verse>
				<verse number="31">Jennaan Yihudiin ammallee dhakaachaa guurrattee isa hadhu feete.</verse>
				<verse number="32">Yesus deebisee, “Anin hujjii dansaa hedduu, ta gara Abbaa kiyyaatti dhufte yaayyuu isan garsiise; hujjii tana keessaa tamiif dhakaan na haatani?” jedhee gaafate.</verse>
				<verse number="33">Yihudiin, “Mar. roo hujjii dansaatiif si hinhaanuu, ammoo marroo atin Waaqaa arabsiteef si haana! Ammallee waan atin, adoo namaatuu, akka Waaqaa ufii tolchiteef” jette.</verse>
				<verse number="34">Yesus warraan, “Seera keessan keessatti ‘Anin isan waaqaa’ la isaniin jedhe waan jedhaa hinbarreessinee?</verse>
				<verse number="35">Nu akka dubbiin barreessiin jettu cuftii yo cufaa dhugaa, ammallee akka Waaqii warra dhaamsa ufii itti ergeen waaqaa jedhe inbeenna.</verse>
				<verse number="36">Na ammoo Abbaa kiyyaatti na foohatee lafaatti na ergee, isan duuba maaf waan anin ilma Waaqaa ufiin jedheef, innii Waaqaa araabsa naan jettan ree?</verse>
				<verse number="37">Yo anin hujjii Abbaa kiyyaa hinhojjane na hindhugeeffatinaa.</verse>
				<verse number="38">Ammoo yo anin hojjadhe, yo na dhugeeffachuu baataniillee, hujii sun dhugeeffadhaa! Akkanaan akka abbaan na keessa jiru, aniilleen abbaa keessa jiru, akka dansaa hubattanii baraattanii” jedhe.</verse>
				<verse number="39">Mar. roo lameessoo isa qabu fedhanii, innii ammoo harka warraa duraa ba'e.</verse>
				<verse number="40">Ammallee Yesus fulaa Yoh. aannis qara itti nama cuuphe, ta galaana Yordaanositiin gamaa dhaqee, achi taa'e.</verse>
				<verse number="41">Namii hedduun gara isaa dhaqee, “Dhugumaa Yoh. aannis akeeka hintolchinee, ammoo wantii nama kanaa ka Yoh. aannis dubbate cuftii dhugaa” jedhe.</verse>
				<verse number="42">Namii hedduun achiitti isa dhugeeffate.</verse>
			</chapter>
			<chapter number="11">
				<verse number="1">Namichii Alaazaar jedhan ka obboleeyyan isaa ta dubraa Maariyaamii fi Maartaa ka warrii isaanii Bitaaniyaa tokko fayyaadhabe.</verse>
				<verse number="2">Maariyaamiin sun ta dhadhaa urgaa Aabboo dibdee, miila isaa rifeensa mataa ufiitiin irraa haaxe, ta obboleessi isii Alaazaar fayyaadhabe.</verse>
				<verse number="3">Obboleeyyan isaa nama Yesusiitti ergitee, “Aabboo! Kuunoo jaalii kankee kaan fayyaaniti.” jetteen.</verse>
				<verse number="4">Yesus ammoo akkasi dhageennaan, “Dhukkubii kunin ka du'atiniti, ammoo wantii wannii kunin taateef akka akkasiin Waaqaa ulfeessaanii ilmii isaalleen ulfinna argatu” jedhe.</verse>
				<verse number="5">Yesus Maartaa, obboleetti isitii fi Alaazaariillee injaalata.</verse>
				<verse number="6">Innii eegii fayyadhaba Alaazaarii dhagaa'eellee fulaa jiru sun guyyaa lama taa'e.</verse>
				<verse number="7">Jennaan eegii sunii Yesus jara ufiitiin, “Ka'aa ammallee gara lafa Yihudaa dachaanaa!” jedhe.</verse>
				<verse number="8">Jarii isaa ammoo, “Aabboo! Yihudiin onanaa dhakaan si ijjeesuu feetee, ammallee atin achiitti deebitaa?” jettee gaafate.</verse>
				<verse number="9">Yesus ammoo deebisee, “Guyyaan tokkoo saatii kudhanii lamaatiiyyuu? Namii guyyaan deemu waan ibsee aduu arguuf hingufatu.</verse>
				<verse number="10">Namii halkaaniin deemu ammoo, waan ibsee ufi keessaa hinqamneef ingufata” jedhe.</verse>
				<verse number="11">Yesus waan kana jennaan eegee, “Jaalii keenna Alaazaar hinrafa, ammoo anin hiriiba keessaa isa kaassuu dhaqa” warraan jedhe.</verse>
				<verse number="12">Jennaan jarii isaa, “Aabboo yo rafe hinka'a” jedhe.</verse>
				<verse number="13">Yesus waan du'a isaa baanee, warrii ammoo hiriibuma sehe.</verse>
				<verse number="14">Jennaan Yesus diideesee warratti himee, “Alaazaar la du'e” jedhe.</verse>
				<verse number="15">“Ammallee akka isan dhugeeffattan ka yo sun anin achi hinjirre, kaayoo teessan. Ammoo beennaa gara isaa nu yaasaa!” jedhe.</verse>
				<verse number="16">Toomas (ka Lakkuu jedhan) waaheela ufitiin, “Beennaa, nulleen inyaanaa, akka isa waliin doonu” jedhe.</verse>
				<verse number="17">Yesus dhumnaan, akka Alaazaar haga guyyaa afurii awwaala keessa bule dhagaye.</verse>
				<verse number="18">Bitaaniyaan Yerusaalem irraa fagooniti haguma kiiloo metrii sadii, yokaan haguma deemmaa saatiillee hinguunnee.</verse>
				<verse number="19">Yihudiin hedduun marroo lubbuu obboleessa warraatiif akka irraa hafaa jettuun gara Maartaatii fi gara Maariyaam dhufte.</verse>
				<verse number="20">Maartaan akka Yesus dhufuu jiru dhageennaan, fuula keessa deemtee; Maariyaam manaatti hafte.</verse>
				<verse number="21">Maartaan Yesusiin, “Aabboo, adoo atin silaa arma jiraattee, obbooleessi kiyya hindu'u.</verse>
				<verse number="22">Ammumaallee ammoo akka waan Waaqaa kadhatu cufaa Waaqii sii kennu anin inbeeka” jette.</verse>
				<verse number="23">Jennaan Yesus isiin, “Obboleessii kankee inuma ka'a” jedhe.</verse>
				<verse number="24">Maartaan ammoo, “Akka innii guyyaa ka'iisa muummee ka'u anin inbeeka” jette.</verse>
				<verse number="25">Yesus isiin, “Ka kaasuu fi ka jiraachisuulleen ana; namii natti dhugeeffatu, yo du'eellee, injiraata.</verse>
				<verse number="26">Namii adoo jiruu natti dhugeeffatu haguma jiru hindu'u. Atin akkasi dhugeeffattaa?” jedheen</verse>
				<verse number="27">Isiin, “Ee'ee Aabboo, akka atin Kiristoo, ilma Waaqaa, ka lafaatti dhufu jedhan, anin la dhugeeffadhe” jette.</verse>
				<verse number="28">Maartaan akkasi jettee deemtee, obbooleetti isii Maariyaam laanuma yaamtee “Aabboon arma jira, si yaamaa” jetteen.</verse>
				<verse number="29">Maariyaam dhageennaan hurrichee kaatee gara isaa dhaxe.</verse>
				<verse number="30">Yesus ammallee ollaa hingeennee, ammoo fuluuma Maartaan itti argite jira.</verse>
				<verse number="31">Yihudiin ta isii jajjabeessuuf mana keessa waliin jirtu, akka Maariyaam hurrichee baate arginaan, waan isiin gara awwaalaa deemtee boottu seetee isii gula yaate.</verse>
				<verse number="32">Jennaan Maariyaam fulaa Yesus jiru geennaan isa argitee, miila isaaatti jiddee, “Aabboo, adoo silaa atin arma jiraatee obbooleessi kiyya hindu'u” jette.</verse>
				<verse number="33">Yesus isii fi Yihudii ta isii gula dhuftee boottu arginaan, garaan isaa gubatee laaleffate.</verse>
				<verse number="34">“Eessaatti awwaaltan?” jedhee warra gaafannaan, “Aabboo, koottii laal” jedhaniin</verse>
				<verse number="35">Jennaan Yesus boo'e.</verse>
				<verse number="36">Jennaan Yihudiin, “Mee laalaa, akka innii isa jaalate!” jette.</verse>
				<verse number="37">Namii garii ammoo, “Namichii kunin, ka ila nama ballaa bane, silaa danda'ee nama kana du'uu hindhowwuu?” jedhe.</verse>
				<verse number="38">Jennaan Yesus ammallee garaa ufii keessatti guddoo laalefatee, fulaa awwaalaa dhaqe. Awwaalii sun godda, qaraa dhakaa tokko afaantii gangalchanii cufani.</verse>
				<verse number="39">Yesus, “Dhakaa irraa gangalchaa” jedhe. Maartaan obbooleetti namicha du'ee sun ammoo, “Aabboo, amma inaja'aa, haga du'ee ardha guyyaa afurii” jette.</verse>
				<verse number="40">Jennaan Yesus, “Anin, atin yo dhugeeffatte, guddinna Waaqaa inagarta siin hinjennee?” jedhe.</verse>
				<verse number="41">Duuba dhakaa sun irraa gangalchanii, Yesus olmillatee, “Aabboo, waan atin na dhageetuuf galata sii deebisa.</verse>
				<verse number="42">Akka atin yo cufaa na dhageettu anin inbeeka, ammoo marroo gumii arma marsitee ciiftuu tanaaf anin waan kana jedha, akka isiin akka atin na ergite dhugeeffattu” jedhe.</verse>
				<verse number="43">Waan kana jennaan innii qoonqoo olfudhatee lallabee, “Alaazaar, koottii, gaba'i” jedhe.</verse>
				<verse number="44">Namichii du'e kaan ka wayaa awwaalatiin harkaa fi miilii walti hidhaansa qabu, ka ammallee fuula isaa bututuun hidhan, boollaa ba'ee, Yesus warraan, “Irraa hiikaa, haa deemuutii!” jedhe.</verse>
				<verse number="45">Jennaan Yihudiin hedduun, ta Maariyaam waliin dhufte, ta waan innii tolche sun argite, isa dhugeeffatte.</verse>
				<verse number="46">Jarii garii ammoo ka'ee gara Fariisotaa dhaqee, waan Yesus tolche itti hime.</verse>
				<verse number="47">Jennaan qaallollee gugurddoofi Fariisotii jaarrollee koraa walitti yaamtee, “Namichii kunin akeeka hedduu tolchuu jiraa nu maan taana?</verse>
				<verse number="48">Yo akkanaatti lakkimne, namii cuftii isatti dhugeeffata; duuba warrii Roomaalleen dhuftee mana Waaqaatii fi gosa teennaallee balleessaa!” jette.</verse>
				<verse number="49">Namichii isaanii ka Qayyaafaa jedhan tokko, ka ganna sun qaallicha guddaa ammoo, “Isan homaa hinbeettan;</verse>
				<verse number="50">fulaa gochitii teenna cuftii badduu, akka yo namii tokko gosaa jedhee du'e isiin irra dansaa hinherreddanii” warraan jedhe.</verse>
				<verse number="51">Innii waan sun qalbii ufiitiin hinjennee, ammoo waan ganna sun qaallicha guddaa ta'eef, akka Yesus gosaa du'u fage.</verse>
				<verse number="52">Innii gosa Yihudii callaa adoo hinta'in, akka gumii Waaqaa ta gargarii firfirfamtee walti deebise takka tolchuuf du'a.</verse>
				<verse number="53">Duuba guyyaa sun jalqabee jarii akka Yesus ijjeesuu mari'ate.</verse>
				<verse number="54">Tanaaf eegii sun Yesus deebi'ee Yihudii dura diidaatti hinbaanee, achii deemee, dhaattuu lafa alloo, dira tokko ka Efreem jedhan keessa, jara ufii waliin taa'e.</verse>
				<verse number="55">Jiltii Yihudii ta Dabarsaa jedhan dhi'aannaan, lafa cufaa keessaa namii hedduun yaa'ee adoo jilitii hinga'in akka aadaa gula ufi qulqulleesuuf, Yerusaalemiitti ol ba'e.</verse>
				<verse number="56">Warrii duuba Yesus barbaadee, mana Waaqaa keessa ejaajjee, “Maan seetan? Waan innii jila dhufu seetuu?” waliin jedhe.</verse>
				<verse number="57">Qaallolee gugurdoo fi Fariisotii qaraa Yesus qabuuf, “Namii fulaa innii jiru beeku yo jiraatee ha nutti himuu” jettee ajajaa dabarsite.</verse>
			</chapter>
			<chapter number="12">
				<verse number="1">Guyyaa ja'a Jilaa Dabarsaatiin duraatti, Yesus Bitaaniyaa, fulaa Alaazaar ka innii du'a keessaa kaase jiru dhufe.</verse>
				<verse number="2">Achiitti sagalee dhaabaniifii, Maartaan isa gololchite; Alaazaar ammoo warraa Yesus waliin taa'ee sagalee nyaate keessaa nama tokko.</verse>
				<verse number="3">Jennaan Maariyaam killa tokko ka waan urgooftu dansaa akka dhadhaa qayyaa, ka hidda mukaa ka, “Naardoos” jedhan irraa hojjatame qabu, ka gatii gudddaa fuutee, miila Yesus dibdee, rifeensa mataa ufiitiin irraa haaxxee urgaan dhadhaa sunii mana sun cufaa qabatte.</verse>
				<verse number="4">Ammoo jara Yesusii keessa, namii tokko ka Yihudaa Keriyoti jedhan, ka isa gurguruu fedhu;</verse>
				<verse number="5">“Dhadhaa qayyaa kaan maaf qarsii kuma sadiitti gurguraanii hiyyeeyyii hinqoonne?” jedhe.</verse>
				<verse number="6">Innii dubbii tana naasu hiyyeeyyitiif hinjennee, ammoo waan hattuu ta'ee, horii subbaatti naqan guuratuuf jedhe.</verse>
				<verse number="7">Yesus, “Isii lakkisi! Isiin waan kana ha haga na awwaalaniitti olkeettuuti.</verse>
				<verse number="8">Hiyyeeyyi guyyaa cufaa walumaan jirtan, anin ammoo guyyaa cufaa isan waliin hinjiru” jedhe.</verse>
				<verse number="9">Yihudiin hedduun akka Yesus achi jiru dhageennaan, Yesus callaa laaluu hindhumnee, ammoo akka Alaazaar ka innii du'a keessaa kaase, argitu dhufte.</verse>
				<verse number="10">Tanaaf qaalloleen gugurdoon akka Alaazaariillee ijeechu mari'atte.</verse>
				<verse number="11">Waan marroo isaatiif Yihudiin hedduun dhuftee Yesusiitti dhugeeffatteef.</verse>
				<verse number="12">Boriyyaa gumiin guddoon ta jilaa dhuftee, akka Yesus Yerusaalem dhufu dhageennaan,</verse>
				<verse number="13">dameelee meexxii guurattee fuula keessa isa yaatee, caartee, “Waaqaa faarsaa! Nama maqaa abbootiin dhufu Waaqii haa eebbisuu! Hayyuu Israa'elii Waaqii haa eebbisuu!” jette.</verse>
				<verse number="14">Yesus bukura harree arginaan yaabbate; akkuma qaraa barreessiin,</verse>
				<verse number="15">“Dira Xiyoon hinsodaatin! Laali, hayyuun kankee bukura harree yaabbatee gara kankee dhufuu jiraa” jettu.</verse>
				<verse number="16">Waan kana jarii isaa gaafasi hinhubanne; ammoo eegii Yesus guddinna ufiitiin gubbaatti olgale, akka barreessiin tun waan isaa dubbatte, ammallee akka waan kana isaa tolchan qaabate.</verse>
				<verse number="17">Gumiin gaafa innii Alaazaar awwaala keessaa yaamee, du'a keessaa kaase isa waliin jirtu taan, waan gaafasii agarte cufa haasofte.</verse>
				<verse number="18">Biyyitii waan akeeka innii tolche dhageeteef fuula keessa isa yaate.</verse>
				<verse number="19">Jennaan warrii Fariisotaa, “Laalaa, akka isan homaa hindandeenne, biyyitii lafaa cuftii la isa gula yaatee” waliin jedhe.</verse>
				<verse number="20">Namii garii ka akka Waaqaa kadhatu gara jilaa olyaa'e gosa Griikiiti.</verse>
				<verse number="21">Jarii kunin Filiphos, nama Betsayidaa ka lafa Galiilaa bira dhufee kadhatee, “Aabboo, silaa Yesus arguu feenna” jedheen.</verse>
				<verse number="22">Filiphos gara Indriiyaas dhaqee isatti himee, Indriiyaasa fi Filiphos Yesusiitti himuu dhaxe.</verse>
				<verse number="23">Yesus ammoo deebisee, “Guyyaan ilmii namaa guddinna argatu ya dhufe.</verse>
				<verse number="24">Anin dhuguma, dhugaatiin isanitti himaa, gumaan dargaayyee tokko yo lafa bu'ee shamee malee, kophuuma ufii taa'aa, ammoo yo shamee biqilee midhaan hedduu baasa.</verse>
				<verse number="25">Namii lubbuu ufii jaalatu hindhaba; namii lubbuu ufii jibbu, lafa tana keessatti jireenna barabaraatii fi lubbuu ufii olkeyata.</verse>
				<verse number="26">Namii naa hojjatuu na gula deemuu malee; fulaa anin jiru hojjattuun tiyyaalleen jirti. Nama naa hojjatuullee Abbaan kiyya inguddisa” jedhe.</verse>
				<verse number="27">“Garaan kiyya ammatana herrega gaargalaa qabaa anin maan jedha? ‘Aabboo, gaargala kana keessaa na baasi!’ jedhaa ree? Hiyyoo. Mar. roo gaargala kanaatiif anin guyyaa kana ga'e.</verse>
				<verse number="28">Aabboo, maqaa kankee guddisi!” jedhe. Jennaan qoonqoon tokko Waaqaa gubbaa dhuftee, “Anin yaayyuu guddisee, ammallee itti deebi'ee guddisa” jette.</verse>
				<verse number="29">Gumiin ta achi ejaajjitu dhageennaan, “Waaqii ya mandi'e” jette. Ta garii, “Ergamaa gubbaatti isaanii dubbate” jette.</verse>
				<verse number="30">Yesus ammoo deebisee, “Qoonqoon tun marroo tiyyaaf hindhumnee, marroo teesaniif dhufte.</verse>
				<verse number="31">Ammatana muraatti lafa tana jira; guddaa lafa tanaa ammatana hinballeessan.</verse>
				<verse number="32">Aniilleen, yo lafa tanaa oli na fuudhan, nama cufaa ufiiti hirkisa” jedhe.</verse>
				<verse number="33">Innii waan kana du'a akkamii akka du'u garsiisuuf jedhe.</verse>
				<verse number="34">Gumiin deebichee, “Nu seera keessatti akka Kiristoon haga hegerii taa'u yaayyuu dhageennee; atin akkam ilma namaa lafa tanaa olfuudhuu malan jetta ree? Ilmii namaa kunin eennuu kanaa?” jetteen.</verse>
				<verse number="35">Jennaan Yesus, “Ibseen haga diqqaa tokkoo callaa isan waliin jirti; adoo ibsee qabdaanuu yaa'aa! Akka dukkantii isan hindhaqamne. Namii dukkana keessa deemu gara deemu hinbeeku.</verse>
				<verse number="36">Akka ilmaan ibsee taatan, adoo ibsee qabdanuu ibsee sunitti dhugeeffadhaa!” warraan jedhe. Yesus waan kana dubbannaan ka'ee warra duraa dhokate.</verse>
				<verse number="37">Adoo Yesus akeeka hedduu warra duraatti tolcheellee, warrii isaatti hindhugeeffanne,</verse>
				<verse number="38">tunin akka dubbiin raagii Isaayas dubbate guutamtuuf, ta innii “Aabboo, eennuutti dhaamsa keennaa dhugeeffate? Jabeennii Aabboo eennuutti mullate?” jedhe.</verse>
				<verse number="39">Mar. roo waan kanaatiif dhugeeffachuu dadhaban, waan Isaayas ammallee dubbatee,</verse>
				<verse number="40">“Innii la ila warraa duuchee, qalbii warra dhowee, akka warrii ila ufiitiin argee, qalbii ufitiin baratee, akka anin warra fayyisu gara kiyya hindeebine” jedhe.</verse>
				<verse number="41">Wantii Isaayas dubbii tana jedheef, waan innii guddinna isaa argee, waan isaa dubbateef.</verse>
				<verse number="42">Taatuullee warrii gugurdaan hedduun Yesus dhugeeffatee; ammoo marroo Fariisota sodaataniif akka mana Waldeennaa seenu warra hindhowarre hinhimanne.</verse>
				<verse number="43">Wantii akkanaatiif warrii ulfinna Waaqaa irraa ka namaa fedha.</verse>
				<verse number="44">Jennaan Yesus qoonqoo olfudhatee, “Namii na dhugeeffatu, na hindhugeeffatuu, ammoo ka na erge dhugeeffata.</verse>
				<verse number="45">Namii na argu ka na ergeellee hinarga.</verse>
				<verse number="46">Anin akka namii natti dhugeeffatu dukkana keessaa hinteenne ibsee ta'ee lafa tanaatti dhufe.</verse>
				<verse number="47">Anin adoo namii dubbii tiyya dhaga'ee guutuu baateellee, nama tokkollee wallaala itti hinmuru. Wantii akkanaatiif anin wallaala namaatti muruu hindhumnee, ammoo nama baasuu dhufe.</verse>
				<verse number="48">Namii na didee dubbii tiyya hinfudhannee, nama itti muru tokko qaba. Guyyaa muummee dubbii anin dubbadhe suniitti wallaala itti mura.</verse>
				<verse number="49">Anin yaada kiyyaan hindubbannee, ammoo Abbaa na ergeetti seera natti kennee waan anin dubbadhuu fi waan anin jedhuullee na jechisiise.</verse>
				<verse number="50">Ammallee akka seerii isaa jireenna barabaraa namaa kennu hinbeeka. Wantii anin dubbadhu kun waan Aabboon, ‘Dubbadhuu’ naan jedhe” jedhe.</verse>
			</chapter>
			<chapter number="13">
				<verse number="1">Adoo jiltii dabarsaa jedhan hinga'in, Yesus akka yo'ii innii lafa tana keesaa ka'ee gara Abbaa galu dhi'aate beeke. Innii jara ufii ka lafa tana gubbaa waliin taa'ee akkum qaraa guddoo jaalatee, hagasiillee irra jaalala muummee hinqamne jaalate.</verse>
				<verse number="2">Yo Warrii sagalee nyaatee tataa'ee sheexanii laayyuu Yihudaa ka Keriyoti jedhan, ka ilma Simoonii keessa seenee akka innii Yesus gurguru herresiise.</verse>
				<verse number="3">Yesus akka Abbaan waan cufaa harka isaa keessa kaa'e, ammallee akka ufiillee gara Waaqaatii dhufee, gara Waaqaatti deebi'u beennaan,</verse>
				<verse number="4">sagalee irraa olka'ee, wayaa ufii lafa ka'ee, wayaa diqqoo tokko marxifate.</verse>
				<verse number="5">Jennaan bisaan qoriitti buusee, jara ufiitii miila dhiqee, wayaa ufii ta marxifateen miila warraa gosse.</verse>
				<verse number="6">Innii fulaa Simoon Phexros ga'ee jennaan Phexros, “Aabboo, atin miila naa dhixaa?” jedheen.</verse>
				<verse number="7">Yesus ammoo, “Waan anin ammatana tolchuu jiru atin hinbeettuu, ammoo eegii tanaa inbaratta” jedhee deebiseef.</verse>
				<verse number="8">Phexros, “Haga jiruu jireennaallee miila naa hindhixxu!” jedheen. Jennaan Yesus, “Yo anin sii dhiquu baadhee, atin homaa na biraa hinqabdu” jedhee deebiseef.</verse>
				<verse number="9">Simoon Phexrosiin, “Miila callaanitii, ammoo harkaafi mataallee naa dhiqi” jedhe.</verse>
				<verse number="10">Yesus, “Namii nafa dhiqatee, miila malee, waan itti deebi'ee dhiqatuuf hinqabu, innii ya qulqullaa'e. Isaniin cuftii qulqulloo, tokko malee” jedhe.</verse>
				<verse number="11">Innii waan nama isa gurguru beekuuf, tanaaf, “Isan cuftii qulqulloo tokko malee” jedhe.</verse>
				<verse number="12">Yesus eegii miila warraa dhiqee wayaa ufii fudhatee, deebi'ee ta'ee “Waan anin isanii tolche beetuu?</verse>
				<verse number="13">Isan ‘Barsiisaa, Aabboo’ jettaniitti na yaamtan, akkuma jettaniillee, anuu akkasumaa.</verse>
				<verse number="14">Yo anin Barsiisaa fi Aabbaa keessan ta'ee miila keessan dhiqee, isaniilleen miila walii dhiquu maltan.</verse>
				<verse number="15">Anin ya akka isaniilleen waan anin isanii tolche tolchitan akeeka isanii kenne.</verse>
				<verse number="16">Anin dhuguma, dhugaatiin isanitti himaa, hojjataan nama isa hojjachiifatu irra hinjiru, yokaan ergamaan nama isa ergate irra hinjiru.</verse>
				<verse number="17">Isan yo waan kana beettanii tolchitan, kaayoon teessani!” jedhe.</verse>
				<verse number="18">“Anin isanii cufaa hinbaanu; nama foohadhe anin inbeeka. Ammoo barreessiin ta, ‘Namii na waliin qixxaa nyaatuu natti garagalaa’ jette guutamuu malte.</verse>
				<verse number="19">Armaa achi adoo wantii kun hinta'in isanitti hima, akka yo isiin taate, akka anin isumaa dhugeeffattan.</verse>
				<verse number="20">Dhuguma, dhugaatiin waan anin isanitti himuu, namii nama anin ergu fudhatee, nallee ya fudhate; ammallee ka na fudhatuu nama na erge fudhata” jedhe.</verse>
				<verse number="21">Yesus eegii waan kana dubbatee guddoo laaleffatee, diideesee himee, “Dhuguma, dhugaatiin waan anin isanitti himuu, isan keessaa, namii tokko na gurgurata” jedhe.</verse>
				<verse number="22">Jarii isaa ammoo waan eennuu akka innii dubbate wallaalee walmimillate.</verse>
				<verse number="23">Jara isaa keessaa namii tokko, ka Yesus jaalate, bobaa Yesusiitti hirkatee taa'uu jira.</verse>
				<verse number="24">Simoon Phexros harkaan isa yaamee, “Namii innii baanu eennu? Gaafadhuu mee” jedheen.</verse>
				<verse number="25">Innii, adoo qoma Yesusiitti hirkatuu, “Aabboo, namii ati baantu sun eennu?” jedhee gaafate.</verse>
				<verse number="26">Yesus, “Namii anin qixxaa kana cabsee fuutoon tuqee itti kennu isa” jedhee deebiseef. Duuba innii qixxaa fuudhee, fuutoon tuqee Yihudaa Keriyoti ka ilma Simooniitti kenne.</verse>
				<verse number="27">Akkuma Yihudaan qixxaa fudhateen, Sheexanii isa keessa seene. Jennaan Yesus, “Waan tolchuu feetu hurrisii tolchi!” jedheen.</verse>
				<verse number="28">Namii achi taa'uu tokkolleen waan innii akkasi jedheef hinbeenne.</verse>
				<verse number="29">Namii garii waan Yihudaan subba horii harkaa qabatuuf waan Yesus, “Waan nu jilaa feenuu nuu biti!” yokaan, “Hiyyeeyyii horii kenni” jedheen sehe.</verse>
				<verse number="30">Jennaan innii qixxaa sun fudhannaan yoma sun alaatti ba'e. Yo sun laftii halkaan.</verse>
				<verse number="31">Yihudaan baanaan Yesus, “Amma guddinnii ilma namaa la mullate, guddinnii Waaqaalleen la isa keessaan mullate.</verse>
				<verse number="32">Guddinnii Waaqaa yo isa keessaan mullatee, yoos Waaqumaatti guddinna ilma namaallee mullisa, ammallee hurrisee mullisa.</verse>
				<verse number="33">Ijoollee tiyya, nu haga diqqaa waliin jira. Isan na barbaaddan, ani ammallee akkuma qaraa Yihudiin jedhee isaniilleen jedhaa, ‘Fulaa anin deemu isan dandeettanii hindhuftani.’</verse>
				<verse number="34">Seera haaraa isanii kennaa, akkuma anin isan jaaladhee, isaniilleen akkasuma waljaaladhaa!</verse>
				<verse number="35">Yo isan akkanaan waljaalattan namii cuftii akka isan nama kiyyaa inbeeka” jedhe.</verse>
				<verse number="36">Simoon Phexros, “Aabboo, eessa deemta ree?” jennaan Yesus, “fulaa anin deemu amma dandeetee na gula hindhuftuu; ammoo eegii tanaa na gula dhufta” jedhe.</verse>
				<verse number="37">Phexros ammoo, “Aabboo, maaf amma si gula dhufuu hindandeenne? Anin marroo teetiif indu'aa” jedheen.</verse>
				<verse number="38">Jesus ammoo deebisee, “Atin marroo tiyyaaf indootaa? Anin dhuguma, dhugaatiin sitti himaa, adoo kormii lukkuu hiniyyinee, atin marroo sadii na mormatta” jedhe.</verse>
			</chapter>
			<chapter number="14">
				<verse number="1">“Garaan keessan hin raafamin, Waaqaatti dhugeeffadhaa; akkasuma nallee dhugeeffadhaa!</verse>
				<verse number="2">Mana Abbaa kiyyaa keessa fulaan taan hedduutti jira, adoo silaa hinjirre taatee isanitti hima; anin deemeetti fulaa isanii qopheessa.</verse>
				<verse number="3">Anin yo deemee fulaa isanii qopheessee, akka fulaa ani jiru sun isaniilleen arti teetanii, deebi'eetti dhufee fulaa tiyyaatti isan geessa.</verse>
				<verse number="4">Gara anin deemuullee karaa la barattani” jedhe.</verse>
				<verse number="5">Toomas ammoo, “Gara atin deemtuu hinbeennuu, akkamiin karaa beenna?” jedhee gaafate.</verse>
				<verse number="6">Yesus deebiseef, “Karaan, dhugaa fi jireenniilleen ana; anaan yo ta'e malee namii tokkolleen gara Abbaa hindhaqu.</verse>
				<verse number="7">Adoo silaa na beettanii, Abbaa kiyyaallee inbeettan; armaa achi isa inbeettani ammallee isa ya argitani” jedheen.</verse>
				<verse number="8">Filiphos ammoo, “Aabboo, Abbaa nu agarsiisi, nu inquumnaa” jedheen.</verse>
				<verse number="9">Yesus deebisee, “Ilaa Filiphos, nu guyyaa hedduu waliin teennee, ammallee na hinbaraannee? Namii na arge Abbaallee la arge; atin akkam, ‘Abbaa nu garsiisi’ jetta ree?</verse>
				<verse number="10">Isii Filiphos, akka anin Abbaa keessa jiru, Abbaalleen na keessa jiru hindhugeeffannee? Anin dubbii isanitti dubbadhu cufaa yaada kiyyaan hindubbadhuu, ammoo abbaa na keessa jiruutti hujjii ufii hojjata.</verse>
				<verse number="11">Akka anin Abbaa keessa jiru, ammallee akka Abbaan na keessa jiru, dhugeeffadhaa! yo akkasi hindhugeeffannee, marruma hujiitiif na dhugeeffadhaa!</verse>
				<verse number="12">Anin dhuguma, dhugaatiin isaniin jedhaa, namii natti dhugeeffatuu, waan anin tolchu cufaa inniilleen intolcha, waan anin gara abbaa kiyyaa galuuf, ta hagana irra jirtuullee intolcha.</verse>
				<verse number="13">Akka guddinnii Abbaa ilma keessatti mullatu waan isan maqaa kiyyaan kadhattan cufaa ani intolcha.</verse>
				<verse number="14">Yo isan waan tokkollee maqaa kiyyaan kadhattan, anin intolcha.”</verse>
				<verse number="15">“Yo na jaalattan, seera kiyya inguuttani.</verse>
				<verse number="16">Anin Abbaa kadhadhaa, duuba innii qarqaarsa dhibii ka haga jiruu jireennaallee isan waliin jiru isanii erga.</verse>
				<verse number="17">Innii hafuura dhugaati, biyyitii lafaa waan isa hingarreef yokaan isa hinbeenneef, dandeettee isa hinfudhattu, isan ammoo waan innii isan waliin taa'ee haga hegeriillee isan keessa taa'uuf hinbeettan.</verse>
				<verse number="18">Anin kophaatti isan hindhiisuu; isanitti deebi'a.</verse>
				<verse number="19">Bultii diqqoon duuba namii lafaa deebi'ee na hinarguu, isan ammoo na gartani, waan anin jiruuf isaniilleen injiraattan.</verse>
				<verse number="20">Guyyaa sun akka anin Abbaa kiyya keessa, isan ammoo na keessa, anilleen isan keessa jiru inbeettan.</verse>
				<verse number="21">Namii seera kiyya fudhatee guutu na jaalata. Nama na jaalatu Abbaan kiyyaalleen injaalata; anilleen isa jaaladheetti isa ufii beesisa” jedhe.</verse>
				<verse number="22">Jennaan Yihudaa ka Keriyoti adoo inta'in tokko dhibiin, “Aabboo akkam ufi nu beesiftee nama lafaa ufi hinbeesifne ree?” jedheen.</verse>
				<verse number="23">Yesus deebisee, “Namii yo na jaalate dubbii tiyya guuta, Abbaan kiyyaalleen isa jaalata, ammallee nu isaatti dhumnee fulaa isaa teenna.</verse>
				<verse number="24">Namii na hinjaalannee dubbii tiyya hinguutu, dubbiin isan dhageettan ta abbaa na ergee malee tiyyaaniti” jedheen.</verse>
				<verse number="25">“Anin adoo walumaam jiruu waan kana cufaa yaayyuu isanitti hime.</verse>
				<verse number="26">Ammoo namii isan jabeesu, ka Hafuura Qulqulloo jedhan, ka Abbaan maqaa kiyyaan ergu, waan cufaa isan barsiiseetti waan anin isaniin jedhe cufaa isan qaabsiisa.</verse>
				<verse number="27">Nagayaan tahaa, nagaa kiyya isanii kennaa; akki anin isanii kennu akka namii lafaa walii kennuuniti, garaa keessan keessa raafamtanii, hinsodaatinaa!</verse>
				<verse number="28">Akka anin, ‘Deemeetti isanitti deebi'a’ jedhe, la dhageettani; adoo silaa na jaalatanii, waan anin gara abbaa kiyyaa deemuuf ingammaddan; Wantii akkanaatiif Abbaan kiyya narra guddaa.</verse>
				<verse number="29">Adoo guyyaan hinga'in, akka yo guyyaan sun ga'ee dhugeeffattan, anin ya isanitti hime.</verse>
				<verse number="30">Armaa achi anin guddoo isaniin hindubbadhu, maaliif hayyuun lafa tanaa dhufuutti jira, haa ta'u malee innii jabeenna homaatuu ka wa'iin na tolchu hinqabu.</verse>
				<verse number="31">Ammoo namii lafaa akka anin Abbaa jaaladhu beeku malee, tanaaf anini waan cufaa akkuma innii tolchi naan jedhe tolcha. Ka'aa armaa nu yaasaa!” jedhe.</verse>
			</chapter>
			<chapter number="15">
				<verse number="1">Anin Zabibuu dhugaati, Abbaan kiyya abbaa oobruuti.</verse>
				<verse number="2">Damee na keessa jirtu ta midhaan hinbaamne cufaa innii hinballeessa, damee midhaan baaftu cufaa ammoo akka haga qaraallee irra midhaan baaftu innii kolkoleetti midhaassa.</verse>
				<verse number="3">Isan marroo dubbii anin isanitti himee suniif qaraa la qulqullooftani.</verse>
				<verse number="4">Na keessa taa'aa! Aniilleen isan keessa taa'aa. Akkuma dameen yo muka weyniitti ejjite malee, kophaa ufii midhaan hinbaamnee, akkasuma isaniilleen yo na keessa teettan malee, homaa hindandeenne.</verse>
				<verse number="5">Anin muka weyniiti, isan dameelee; nama na keessa taa'ee aniilleen keessa taa'uu callaatti midhaan guddoo baasa; wantii akkanaatiif na malee dandeetanii homaa hintolchitani.</verse>
				<verse number="6">Namii na keessa hinteenne, akkuma damee alaattii gatani; duuba hingoga; dameelee sun walti guuraniitti ibiddaatti naqanii gubani.</verse>
				<verse number="7">Isan yo na keessa teetanii dubbiin tiyyaalleen isan keessa teete, waan feetan cufaa kadhadhaa, isanii kennanii.</verse>
				<verse number="8">Waan isan akkanaan, midhaan guddoo baafatanii jara kiyya taataniif, Abbaan kiyyaa inguddifamaa.</verse>
				<verse number="9">“Akkuma Abbaan na jaalatu, aniilleen isan jaaladha; jaalala tiyya keessa taa'a!</verse>
				<verse number="10">Akkuma anin seera Abbaa kiyyyaa cufaa guutee, jaalala isaa keessa taa'uu, isaniilleen seera kiyya cufaa yo guutan jaalala tiyya keessa teettani.</verse>
				<verse number="11">Akka gammadii kiyya isan keessa taa'ee, gammadii keessaniilleen guutamuu anin waan kana cufaa yaayyuu isanitti hime.”</verse>
				<verse number="12">“Seerii kiyya kanaa, akka anin isan jaaladhe isaniilleen waljaaladhaa!</verse>
				<verse number="13">Namii tokkolleen jaalala hagana irraa hinqabu, ta namii marroo jaallan ufiitiif du'u.</verse>
				<verse number="14">Waan anin isanitti hime yo guuttan, isaniilleen jaallan tiyya.</verse>
				<verse number="15">Armaa achi tisseelee isaniin hinjedhu; marroo tissichii waan abbaan tolchu hinbeenneef. Anin ammoo jaallaan tiyya isaniin jedha, waan dubbii Abbaa kiyya irraa dhaga'e cufaa isanitti himeef.</verse>
				<verse number="16">Isan na hinfoohanne, ammoo natti isan foohate; akka deemtanii midhaan baaftaniif, midhaan keessaniilleen akka hinhamaanneef, tanaaf waan maqaa kiyyaan kadhattan cufaa Abbaan isanii kenna.</verse>
				<verse number="17">Waan kana duuba anin isanitti himaa, waljaaladhaa!” jedhe.</verse>
				<verse number="18">Yesus itti dabree, “Yo namii lafaa isan jibbee, akka adoo isan hinjibbin, na jibban beekaa!</verse>
				<verse number="19">Adoo isan nama lafa tanaa taatanii, namii lafa tanaa akkuma waljaalatu isaniillee jaalata; ammoo waan isan nama lafaa hinta'iiniif ammallee waan anin lafa keessaa isan foohadheef, namii lafaa isan jibba.</verse>
				<verse number="20">Dubbii anin, ‘Hojjataan abbaa ufii ka hojjachiifatu irra hinjiru’ isaniin jedhe tana qaabadhaa! Namii yo qaraa na gaargalchee, isaniillee ingaargalcha; namii yo jecha kiyya guutee, keessaniillee inguuta.</verse>
				<verse number="21">Ammoo waan nama na erge hinbeenneef, waan kana cufaa marroo maqaa kiyyaatiif isan tolchan.</verse>
				<verse number="22">Adoo silaa anin dhufee warratti himuu dhibaadhee, cubbuu hinqaban; ammoo ammatana waan cubbuun dhoffatan hinqabani.</verse>
				<verse number="23">Namii na jibbu Abbaa kiyyaallee hinjibba.</verse>
				<verse number="24">Adoo silaa anin hujjii namii tokkolleen jiddu warratti hintolchin tolchuu dhibaadhee, cubbuu hinqaban; amma ammoo warrii naafi Abbaa kiyyaallee ya argee jibbe.</verse>
				<verse number="25">Wantii kunin cuftii akka dubbiin seera warraa keessatti barreessan ta, ‘ufumaa na jibban’ jettu guutamtuuf taati.”</verse>
				<verse number="26">“Ammoo qarqaarsii anin gara Abbaa kiyyaatii ergu yo dhufuu, hafuura dhugaa ka gara Abbaa kiyyaattii ba'u suniitti naa dhugeesa.</verse>
				<verse number="27">Isaniilleen waan haguma duriitii na waliin jirtaniif naa dhugeesitan” jedhe.</verse>
			</chapter>
			<chapter number="16">
				<verse number="1">“Akka dhugeeffachaan teessan laaftee isan karaa iraa hingore, anin waan kana laayyuu isanitti hime.</verse>
				<verse number="2">Manneen waldeennaa keessaa isan yaasani. Tana maleellee, yo'ii namii isan ijjeesu waan Waaqaa hojjatu ufii sehu indhufa.</verse>
				<verse number="3">Warrii waan kana cufaa marroo naa fi Abbaa hinbeenneef isan tolcha.</verse>
				<verse number="4">Ammoo, akka yo guyyaan sun ga'e, waan anin durii isanitti hime cufaa qaabattan, waan kana qaraa ya isanitti hime. Hujji Hafuura Qulqulloo waan waliin jiruuf, waan kana anin gaafa qaraa isanitti hinhimne.”</verse>
				<verse number="5">“Amma ammoo gara nama na ergee gala; isan keessaa namii tokkolleen ka, ‘Garam deemta?’ jedhee na gaafatu hinjiru.</verse>
				<verse number="6">Waan anin waan kana isaniin jedheef ammoo, la guddoo laalefattani.</verse>
				<verse number="7">Anin ammoo dubbii dhugaa isanitti himaa, yo anin deeme irra isanii jirti; wantii akkanaatiif yo anin hindeemin, qarqaarsii kaan isanii hindhufu. Anin ammoo yo deeme, isa isanii erga.</verse>
				<verse number="8">Innii gaafa dhufu, akka cubbuun jirtu, akka qajeelumtiilleen jirtuu fi akka Waaqii wallaala namaatti muru nama hubachiisa;</verse>
				<verse number="9">waan warrii natti hindhugeeffanneef, akka cubbuun jirtu ingarsiisa;</verse>
				<verse number="10">akka qajeelumaan jirtu, waan anin gara Abbaa dhaquuf, duuba isan itti deebitanii na hinargitan;</verse>
				<verse number="11">akka Waaqii wallaala namaatti muru, waan hayyuu lafa tanaa wallaala itti muraaniif.”</verse>
				<verse number="12">“Anin ammallee waan hedduu ta isaniin jedhu qabaa, ammoo amma dandeettanii hinfudhattani.</verse>
				<verse number="13">Hafuurii dhugaa sun yo dhufu, gara dhugaa cufaa isan geessa; innii waan ufii hindubbatuu, ammoo waan dhagaayee dubbata, waan eegii tanaa dhufaallee isanitti hima.</verse>
				<verse number="14">Innii na guddiseetti waan kiyya fuudhee isan garsiisa.</verse>
				<verse number="15">Wantii Aabboon qabu cuftii tiyya; tanaaf anin, innii waan kiyya fuudhee isan garsiia isaniin jedha” jedhe.</verse>
				<verse number="16">“Bultii diqqoon duubaatti deebitanii na hinagartan; ammallee bultii diqqoon duubaatti deebitanii na agartan” jedhe.</verse>
				<verse number="17">Jennaan jarii isaa ka garii, “Wantii innii ‘Bultii diqqoon duubaatti na hinargitan, ammallee bultii diqqoon duubaatti deebitanii na argitan; waan anin gara abbaa kiyyaa dhaquuf’ nuun jedhe kunin maali?” waliin jedhe.</verse>
				<verse number="18">Duuba warrii, “Wantii innii, ‘Bultii diqqoon duubaatti’ jedhe tunin maan? Waan innii jedheef hinmidhaafannee” jedhe.</verse>
				<verse number="19">Yesus akka warrii isa gaafachuu fedhuu beennaan, “Waan anin, ‘Bultii diqqoon duubaatti na hinargitani’ ammallee, ‘Bultii diqqoon duubaatti deebitanii na agartan’ jedhe sun walgaafachuu jirtanii?</verse>
				<verse number="20">Anin dhuguma, dhugaatiin isanitti himaa, isan laaleffattanii boottan, namii lafaa ammoo ingammada; isan laaleffattanii, laalaltii teessan ammoo garagaltee gammada taati.</verse>
				<verse number="21">Nadheen yo ciniinsifattu, marroo guyyaan isiin deettu ga'eef inlaalefatti. Isiin ammoo eegii ilmee dhaltee, waan nama lafaatti dhalteef gammachuufuu deebitee laalaala sun hinqaabattu.</verse>
				<verse number="22">Tanaaf isan amma laalaala qabdan; ammoo anin deebi'eetti isan arga, garaan keessan ingammada, gammada keessan kana namii tokkolleen danda'ee isan irraa hinfudhatu.</verse>
				<verse number="23">Guyyaa sun isan homaa na hingaaffattan; anin dhuguma, dhugaatiin isanitti himaa, waan isan maqaa kiyyaan Abbaa kadhattan cufaa innii isanii kenna.</verse>
				<verse number="24">Haga ardhaa isan takka maqaa kiyyaan homaa hinkadhanne; akka gammadii keessan qixaa'u kadhadhaa, inargattan” warraan jedhe.</verse>
				<verse number="25">“Waan kana anin mammaassaanii isanitti hime; guyyaan anin danda'ee mammaassaanii isanitti hindubbanne indhufa, ammoo diideesseetti waan Abbaa isan garsiisa.</verse>
				<verse number="26">Gaafas isan maqaa kiyyaan kadhattan; ammalleen anin Abbaa isanii kadhadha isaniin hinjedhu.</verse>
				<verse number="27">Abbaan ufiiyyuu waan isan na jaalattanii, akka anin gara Waaqaatii dhufe dhugeeffattaniif, isan jaalata.</verse>
				<verse number="28">Anin Abbaa biraa ba'ee gara lafaa dhufe; anin ammallee lafa dhiisee gara Abbaa deebi'a” jedhe.</verse>
				<verse number="29">Jennaan jarii isaa, “Laal, atin amma mammaassaan hindubbattuu ammoo, diideesitteetti dubbattaa.</verse>
				<verse number="30">Nu amma akka atin waan cufaa beettu la hubannee, waan namii wa si gaafatuuf hinqabdu. Waan kanaaf akka atin gara Waaqaatii dhufte dhugeeffanna” jedhe.</verse>
				<verse number="31">Yesus deebisee, “Isan ammatana dhugeeffattanii?</verse>
				<verse number="32">Laalaa, guyyaan isan gargarii firfirfamtan indhufaa, ammaa ya dhufe; namii cuftii gargarii firfirfameetti, kophaa na lakiftani. Anin ammoo kophaa hinjiru; Abbaa walumaan jiraa.</verse>
				<verse number="33">Akka na keessaa nagaa argattan; lafa keessaa dhiphuu argattan, anin waan kana ya isanitti hime; ammoo garaa jabaadhaa! Anin ya lafa dabsadhee” jedhe.</verse>
			</chapter>
			<chapter number="17">
				<verse number="1">Yesus dubbii tana dubbannaan gara Waaqaa olmillatee, “Aabboo, yo'ii ya ga'ee, ilma kankee guddis, akka ilmiilleen si guddisu.</verse>
				<verse number="2">Akka innii nama ati isaa kennite cufaa jireenna barabaraa kennu ati nama cufaa irra ya humna isaa kennite.</verse>
				<verse number="3">Ammallee jireennii barabaraa kana, akka atin Waaqaa tokkocha dhugaa si beekanii, Yesus Kiristollee ka atin ergite beekan.</verse>
				<verse number="4">Anin lafa irratti la si ulfeesse hujii atin naa kennite sun hobaamnaan.</verse>
				<verse number="5">Ee'ee Aabboo, ulfinna nu adoo laftii hinuumamin waliin qamnu sun, ammatana naa kenni!”</verse>
				<verse number="6">“Anin maqaa kankee nama atin lafa keessaa naa kennite ya beessiise. Warrii qaraa namuma keeti, atilleen ya warra naa kennitee, warriilleen dubbii tantee la guute,</verse>
				<verse number="7">amma waan atin naa kennite cufaa, akka isiin gara keeti baatu, ya baratan.</verse>
				<verse number="8">Anin dubbii atin naa kennite cufaa yaayyuu warraa kenne; warriilleen yaayyuu fudhatee, akka anin gara keetii dhufeellee akka isiin dhugaa beekee, ammallee akka atin na ergiteellee dhugeeffate.”</verse>
				<verse number="9">“Anin warraa kadhadha, nama lafaatii hinkadhadhu, ammoo warra atin naa kennitee inkadhadha; waan warrii kankee ta'eef.</verse>
				<verse number="10">Wantii kiyya cuftii kankeeti, wantii keelleen kiyya; guddinnii kiyya warra keessaa mullata.</verse>
				<verse number="11">Anin ammatana lafa keessa hintaa'u, ammoo jarii kunin lafa keessa taa'a; anin gara kankee dhufa. Ee'ee Abbaa qulqulloo, jabeenna kankee ka atin naa kennite sunin warra qorqoradhuu akka warrii akkuma kenna takkaa ta'u!</verse>
				<verse number="12">Anin haga warra waliin jiru, maqaa kankee ka atin naa kennitte sunin, yaayyuu warra tissee, qorqoradhe; ilma badii sun malee warrii tokkolleen hinbanne, akka barreessin guutamtu.</verse>
				<verse number="13">Ammatana anin gara kankee dhufa, akka ammoo gammadii kiyya garaa warraa guutuu waan kana lafa keessatti dubbadha.</verse>
				<verse number="14">Anin dubbii tantee yaayyuu warratti kenne; akkuma anin nama lafaa hinta'in, warriilleen nama lafaa waan hinta'iniif namii lafaa ya warra jibbe.</verse>
				<verse number="15">Akka atin isaa hamaa sun irraa warra dhowartu malee, akka atin lafa keesaa warra baaftu hinkadhadhu.</verse>
				<verse number="16">Akkuma aniilleen ka lafaa hinta'in, warriilleen ka lafaatiiniti.</verse>
				<verse number="17">Dubbiin tantee dhugaa, dhugaan warra qulqulleessi!</verse>
				<verse number="18">Akkuma atin lafaatti na ergite, aniilleen akkasuma warra ya lafa keessa erge.</verse>
				<verse number="19">Mar. roo warraatiif anin ufi qulqulleessa, akka warrii dhugaan qulqullaa'u.”</verse>
				<verse number="20">“Anin warraa callaa hinkadhadhu, ammoo nama marroo dubbii warraatiif na dhugeeffatuullee cufaa inkadhadha.</verse>
				<verse number="21">Wantii anin kadhadhu, akka warrii cuftii takkaa ta'u, akkuma Aabboo, atin na keessa jirtu, aniilleen si keessa jiru, akka akkasuma warriilleen nu keessa jiraatu. Ammallee akka namii lafaa, akka atin na ergite dhugeeffatu.</verse>
				<verse number="22">Akkuma nu takkaa taane, akka warrii cuftii takkaa ta'uu, guddinna atin naa kennite anin yaayyuu warraa kenne.</verse>
				<verse number="23">Anin warra keessa jira, atilleen na keessa jirta, akka warrii akkuma dhugaa takkaa ta'u, akka namii lafaa akka atin na ergite beekee, ammallee akka atin akkuma na jaalattu warraallee jaalattu beeku!</verse>
				<verse number="24">Ee'ee Aabboo, akka namii atin naa kennite sun fulaa anin deemu na waliin taa'u fedha, akka guddinna kiyya ka atin adoo laftii hinuumamin na jaalatee naa kennite sun argan.</verse>
				<verse number="25">Ee'ee Aabbaa dhugaa, namii lafaa qaraa si hinbeeku, anin ammoo si beeka, jarii kuniilleen akka atin na ergite inbeeka.</verse>
				<verse number="26">Aniilleen maqaa kankee yaayyuu warra barsiise, ammallee inuma barsiisa, akka jaalaltii atin na jaalatte warra keessa teetee, aniilleen warra keessa taa'u” jedhe.</verse>
			</chapter>
			<chapter number="18">
				<verse number="1">Yesus dubbii tana dubbannaan ka'ee, jara ufii waliin laga Qedroon jedhan taakkee; oobruutti achi jiraa isaa fi jarii isaalleen achi duude.</verse>
				<verse number="2">Waan Yesus marroo hedduu jara ufii waliin fulaa sun dhaqeef, Yihudaan ka isa gurguruulleen fulaa sun inbeeka.</verse>
				<verse number="3">Tanaaf Yihudaan warra waraanaa ka eedduu Mana Waaqaa ka qaallolee gugurdoo fi Fariisotii ergite, ka ibsee hedduu fi mi'a lolaatiin yaa'u, guuree gara oobruu sun dhaqe.</verse>
				<verse number="4">Jennaan Yesus waan isaatti dhufuu jiraa cufaa beennaan, warratti deemee, “Eennu barbaaddan?” jedheen.</verse>
				<verse number="5">Warrii deebisee, “Yesus Naazireetii barabaanna” jennaan Yesus, “Anuu isa” jedhe. Yihudaalleen ka isa gurguru warra waliin jira.</verse>
				<verse number="6">Yesus, “Anuu isa” jennaan rifatanii dudda duubaatti deebi'anii lafaa jijigan.</verse>
				<verse number="7">Yesus ammallee, “Isan eennu barbaaddan?” jedhee warra gaafatee jennaan, “Yesus Naazireetii” jedhan.</verse>
				<verse number="8">Yesus deebisee, “Anin laayyuu, ‘Anuu isa’ jedhee isanitti himee, yo na barbaaddan, warrii kun ha yaa'uuti!” jedhe.</verse>
				<verse number="9">Wantii innii akkana jedheef akka dubbiin innii durii jedhe, ta “Aabboo, jara atin naa kennite keessaa tokkollee hinballeessine” jettu guutamtuuf.</verse>
				<verse number="10">Jennaan Simoon Phexros goraadee qalqala ufii keessaa luqqifatee, hojjataa qaallicha guddaa dha'ee, gurra mirgicha irraa kute. Maqaan hojjataa sunii Maalkos.</verse>
				<verse number="11">Yesus ammoo Phexrosiin, “Goraadee tantee qalqalaatti deeffadhu! Mala keetiiti, muduunuu gaargalaa ta Aabboon naa kenne anin indhuguu?” jedhe.</verse>
				<verse number="12">Jennaan warrii waraanaa, namicha guddaa warraanaatii fi hojjattootii Yihudiin ergite Yesus qabdee hiite.</verse>
				<verse number="13">Qaraa gara Haannaas isa geessan; innii abbaa niitii Qayyaafaa, ka ganna sun qaallicha guddaa ta'e.</verse>
				<verse number="14">Qayyaafaan sunin ka, “Namii tokko biyyaaf du'uu malee” jedhee Yihudiitti hime.</verse>
				<verse number="15">Simoon Phexrosii fi namii Yesusii tokko Yesus gula yaa'ani. Qaallichii guddaan namicha sun guddoo fuula beekaa, tanaaf innii Yesus waliin cichaa qaallicha guddaatiin ba'e.</verse>
				<verse number="16">Phexros ammoo karra dura ala ejje. Namichii qaallichii guddaan fuula beeku kaan gaba'ee, intala karra eeddu tokkoon dubbatee, Phexros olseensise.</verse>
				<verse number="17">Intaltii karra eeddu taan Phexrosiin, “Atin nama nama kanaatiiyyuu?” jette. Innii ammoo, “Hiyyoo, anin nama isatiiniti” jedhe.</verse>
				<verse number="18">Hojjatotaa fi warrii waraanaa waan laftii dhaamotuuf cilee bobeessee dhaattuu ejaajjee qanqamachuu jiraa; Phexrosiilleen warra waliin ejjee qanqamate.</verse>
				<verse number="19">Jennaan qaallichii guddaan Yesusiin, “Waan jara keetiitii fi ka barsiisa teetii natti himi” jedhe.</verse>
				<verse number="20">Yesus deebisee, “Anin diideessee nama cufaatti dubbadhe, anin guyyaa cufaa manneen Waldeennaatii fi mana Waaqaa keessaalleetti fulaa Yihudiin itti walwaldeettuutti barsiisee, homaa dhossaan hindubbanne.</verse>
				<verse number="21">Maaf na gaafatta? Nama waan anin namaan jedhe dhagaye gaafadhu; warrii waan ani jedhe inbeekaa” jedheen.</verse>
				<verse number="22">Innii akkasi jennaan namii waraanaa ka isa bira ejju tokko, “Atin akkam qaallicha guddaatti akkana dubbatta?” jedhee dhabanaase.</verse>
				<verse number="23">Yesus deebisee, “Yo anin waan hamtuu dubbadhee, waan hamtuu sun dhugeessi! Ammoo yo anin waan dansaa dubbadhe maaf na dhabanaafta?” jedheen.</verse>
				<verse number="24">Jennaan Haannaas Yesus, ka hidhaansa qabu, Qayyaafaa qaallicha guddaatti erge.</verse>
				<verse number="25">Ammallee adoo Simoon Phexros akkuma kaan olejee ibidda qanqaamachuu jiruu, warrii kaan, “Atilleen nama isaatiiyyuu?” jedhee isa gaafate. Innii ammoo mormatee, “Hiyyoo, anin nama isatiiniti” jedhe.</verse>
				<verse number="26">Hojjataan qaallicha guddaa tokko, ka fiixaa nama Phexros gurra irraa kutee kaan, “Anin oobruu keessatti isa waliin si hinarginee?” jedhe.</verse>
				<verse number="27">Phexros ammallee mormatee, yoma sun kormii lukkuu iyye.</verse>
				<verse number="28">Jennaan ganama Yesus fulaa Qayyaafaatii fuudhanii, gara mana mootichaa warra Roomaa geessani. Warrii ufi mana olhinduunne, akka akkasiin aadaa ufii duraa yakkanii sagalee Dabarsaa hindhamne.</verse>
				<verse number="29">Jennaan Philaaxos warratti gaba'ee, “Wantii isan namicha kana himattan maali?” jedhe.</verse>
				<verse number="30">Isaan ammoo deebisanii, “Yo silaa namichii kunin nama hamaa hinta'in sitiin hindhumnu” jedhaniin.</verse>
				<verse number="31">Philaaxos ammoo, “Isanumaan fuudhaa, akka aadaa teessaniitiin itti muraa” isaniin jedhe. Warrii Yihudii ammoo, “Akkii nama ijjeemnu nuu aadaaniti” jedhe.</verse>
				<verse number="32">Tunin akka dubbiin Yesus ta innii waan du'a ufii hime guutamtu.</verse>
				<verse number="33">Philaaxos ammallee mana mootichaa seenee Yesus yaamee, “Atin hayyuu Yihudiitii?” jedhee gaafate.</verse>
				<verse number="34">Yesus deebisee, “Atin ufiin beetee jette moo nama dhiibiti waan kiyya sitti hime?” jedheen.</verse>
				<verse number="35">Philaaxos deebisee, “Anin gosa Yihudiitii? Gosa teetii fi qaallolee gugurdootti si natiin dhufee, atin maan yakkitte?” jedhe.</verse>
				<verse number="36">Yesus deebisee, “Hayyuumitii tiyya ta lafa tanaatiiniti; yo silaa hayyuumitii tiyya ta lafa tanaa taatee, hojjattootii tiyya naa kalchiti, akka anin harka Yihudii keessa hinseene. Ammoo hayyuumitii tiyya ta armatiiniti” jedhe.</verse>
				<verse number="37">Philaxos isaan, “Tanaaf atin hayyuu ree?” jedhe. Yesus deebiseefii, “Atuu hayyuu la naan jette. Mar. roo waan kanaatiif dhaladhe, marroo waan kanaatiif lafaatti dhufe, akka waan kanaa dhugeessu. Namii dhugaa cuftii dubbii tiyya dhagaya” jedhe.</verse>
				<verse number="38">Jennaan Philaxoon, “Dhugaan waan akkamitii kanaa?” jedhee gaafate. Akkas jedhee ammallee Yihudiitti gadba'ee, “Anin waan hamtuu tokkollee isa irratti hingare.</verse>
				<verse number="39">Isan ammoo, akka anin nama hidhame tokko guyyaa Dabarsaa isanii hiiku aadaa qabdan. Tanaaf akka anin hayyuu Yihudii isanii hiiku feetuu?” jedhe gaafate.</verse>
				<verse number="40">Warrii ammallee goohee, “Isaanitii Barabbaa nuu hiiki!” jedhe. (Barabbaaan sun saamtuu.)</verse>
			</chapter>
			<chapter number="19">
				<verse number="1">Jennaan philaaxos Yesus fuudhee, “Lichoon dhaanaa” jedhe.</verse>
				<verse number="2">Warrii waraanaa qoraattii akka surree midhaassee, mataa isaatti maree; wayaa diimtuu itti uyyisee, itti dhi'aate,</verse>
				<verse number="3">Itti deddeebi'aanii “Hayyuu Yihudii, lubbuun tantee ha dheerattuu!” jedhanii dhabanaasani.</verse>
				<verse number="4">Philaaxos ammallee alaatti gadba'ee, “Laalaa! ani akka isan akka ani dabaa homaatuu isa irratti hinargine beetaniif, isa alaatti isanii baasuu jiraa” warraan jedhe.</verse>
				<verse number="5">Jennaan Yesus, ka wayaa diimtuufi surree qoraattii qabu, alaatti gad ba'ee, Philaaxos, “Namichii kanaa laalaa!” warraan jedhe.</verse>
				<verse number="6">Qaallolee gugurdoo fi warrii waraanaa isa arginaan, “Olfannisi! Olfannisi!” jedhee caare. Philaaxos ammoo, “Isanumaan fuudhaa, olfannisaa; anin waan hamtuu tokkolleen isa irratti hingaree” jedhe.</verse>
				<verse number="7">Yihudiin deebichee, “Nu seera tokko qamna; seera keennaa sun gula innii, waan ilma Waaqaa ufiin jedheef du'uu malee” jette.</verse>
				<verse number="8">Philaaxos dubbii sun dhageennaan haga qaraallee irra sodaate.</verse>
				<verse number="9">Mana mootichaa deebi'ee Yesusiin, “Atin eessaa dhufte?” jedhe. Yesus ammoo dubbachuu dide.</verse>
				<verse number="10">Jennaan Philaaxos isaan, “Na jalaa hindubbattuu? Atin akka anin jabeenna siin gadhiisuu fi ka siin fannisuullee qabu hinbeetuu?” jedhe.</verse>
				<verse number="11">Yesus ammoo deebisee, “Yo Waaqii sii kenne malee silaa jabeenna wa na tolchituun hinqabdu. Tanaaf nama harka kankeetti na kenneetti irra cubbuu qaba” jedhe.</verse>
				<verse number="12">Waan kanaaf Philaaxos isa gadhiisuu fedhee, Yihudiin ammoo, “Yo nama kana gadhiifte atin jaala Qeesaaritiiniti! Namii hayyuu ufi tolchu cuftii nyaapha Qeesaarii” jettee caarte.</verse>
				<verse number="13">Philaaxos dubbii tana dhageennaan Yesus alaatti gadbaasee, fulaa cichaa dhakaa jedhan, ta afaan Ibraayisxiitiin, “Gabbataa” jedhan, barcumaa muraa irra taa'e.</verse>
				<verse number="14">Guyyaan sun guyyaa waan Jila Dabarsaa kurfeessan, ammallee laftii guyyaa guddaa. Philaaxos Yihudiin, “Hayyuu keessan laalaa!” jedhe.</verse>
				<verse number="15">Warrii caaree, “Armaa fuudhi! Armaa fuudhi! Olfannisi!” jennaan Philaaxos, “Hayyuu keessan olfannisaa?” jedhee warra gaafate. Qaalloleen gugurdoon, “Nu Qeesaar malee hayyuu dhibii hinqamnu!” jette.</verse>
				<verse number="16">Jennaan Philaaxos akka olfannisan Yesus harka warraatti kenne. Jennaan warrii Yesus irraa fuudhe.</verse>
				<verse number="17">Yesus fannoo ufii baatee, gara fulaa, “Buqqee Mat. aa” jedhanii, ta afaan Ibraayisxiitiin, “Golgootaa” jedhanii deeme.</verse>
				<verse number="18">Achitti isa fannisan; isa waliin nama lama dhibii, mirgaa fi bitaa isaa ka innii jiddu jiru fannisani.</verse>
				<verse number="19">Philaaxos waan tokko ka isaan beesisuu barreessee, fannoo isaa gararrootti maxxanse; barreessiilleen, “Yesus Naazireetii, hayyuu Yihudii” jette.</verse>
				<verse number="20">Fulaan Yesus itti fannisan dhaattuu diraa waan taateef, beessisa kana Yihudii hedduutti dubbiise; ammallee afaan Ibraayisxiitiin, ka Roomaatii fi ka Griikiilleen la barreessani.</verse>
				<verse number="21">Jennaan qaalloleen Yihudii gugurdoon philaaxosiin, “Hayyuu Yihudii jettee hinbarreessinii, namii kunin, ‘Anin hayyuu Yihuudii ufiin jedhe’ jedhii barreessi” jette.</verse>
				<verse number="22">Philaaxos ammoo deebisee, “Waan barreesse yaayyuu barreesse” jedhe.</verse>
				<verse number="23">Warrii waraanaa Yesus fannimnaan wayaa isaa fuudhee fulaa afuriitti tokko tokkoon gargarii qoodatee, ammallee hubaara isaallee ka olii haga gadii hodhaa hinqamne fudhate.</verse>
				<verse number="24">Duuba warii, “Koottaa hintarsaamnuu, hixaa buufannee nama argatu laalaa!” waliin jedhe. Tunin akka barreessiin ta, “Wayaa tiyya gargarii qoodatanii, hubaara kiyyaallee hixaa buufatan” jettu guutamtuuf. Duuba warrii waraanaa waan kana tolche.</verse>
				<verse number="25">Fannoo Yesus dhaattuu, haadha isaatii, areeraa isaatii, Maariyaam niitii Qilophaatii fi Maariyaam Maqdalaatti ejaajje.</verse>
				<verse number="26">Yesus haadha ufiitii fi namicha innii jaalatu kaan ka bira ejaajjan argee haadha ufiitiin, “Aayyoo, ilma kankee laali!” jedhe.</verse>
				<verse number="27">Jennaan innii namicha kaaniin, “Haadha tantee laali!” jedhe; yoosii jalqabee namii sun mana ufiiti isii galche.</verse>
				<verse number="28">Eegii sunii Yesus akka wantii cuftii guutamte beennaan, akka wannii barreessan guutamtu, “Anin dheebuu qaba” jedhe.</verse>
				<verse number="29">Fulaa sun qorii miyyuu daadhii dhangaggooftuu waynii qabdu tokkotti ejja; duuba waan akka bututtuu laaftuu tokko daadhii taan keessa kaa'anii, hookkotti fannisanii, afaan isaatti geessan.</verse>
				<verse number="30">Yesus daadhii dhangaggooftuu sun afaaniin qamnaan, “La hobaate!” Jedhee mataan gajedhee, lubbuun keessaa baate.</verse>
				<verse number="31">Yihudiin marroo guyyaan sun guyyaa kurfeessaa jedhaniif akka reeffii guyyaa Sambataa fannoo irratti hinhamne, Philaaxos kadhate, akka miila warraa cacabsanii reefa achii guuran, waan guyyaan Sambataa guyyaa jabaa taatef.</verse>
				<verse number="32">Jennaan warrii waraanaa dhaqee, miila namicha qaraa kaaniifi ka namicha lammeessoo ka isa waliin fannisanillee cacabsee,</verse>
				<verse number="33">ammoo fulaa Yesusii geennaan isa ciche arganii, miila isa hincabsine.</verse>
				<verse number="34">Hata'uu malee warra waraanaa keessaa namii tokko waraanaan xiixaa waraane jennaan dhiigaafi bisaan baafatan.</verse>
				<verse number="35">Namii waan kana arge la dhugeesse, wantii innii dhugeesseelleen dhugaa, akka isaniilleen dhugeeffattan dhugaa dubbatuullee innii inbeeka.</verse>
				<verse number="36">Wantii kunin akka barreessiin ta, “Lafee isaa tokkollee hincabsan” jettu guutamtuuf taate.</verse>
				<verse number="37">Ammallee barreessiin dhibiin, “Biyyitii namicha waraanaan daawwatti” jette.</verse>
				<verse number="38">Waan kanaan duuba namichii Yoseef jedhan ka nama Armaatiyaa tokko, gara Philaaxos dhaqee reeffa Yesus kadhatee; Philaaxos “Ee'ee” jennaan innii dhaqee reeffa Yesus fuudhe. Yoseefiin sunin nama Yesusitii ammoo marroo Yihudii sodaateef ufi dhosse.</verse>
				<verse number="39">Niqoodemos ka gaafa qaraa halkaaniin Yesusiitti dhufee qayya haga kiiloo yokaan xaasaa soddomaa, qumbii fi hargeessa walti naqee dhufeen.</verse>
				<verse number="40">Warrii duuba Yesus fuudhee akka aadaa Yihudii ta yo nama awwaalanii, wayaa marduufaatiin mamaree qumbii fi qayya ittii naqe.</verse>
				<verse number="41">Fulaa isa itti fannisan sun oobruuti jira; oobruu sun keessa awwaala haaraa takka nama itti hinawwaaliniitti jira.</verse>
				<verse number="42">Mar. roo guyyaa Kurfeessaa Yihudiitiif, ammallee waan awwaalii sun dhi'oo jiruuf, achitti Yesus awwaalani.</verse>
			</chapter>
			<chapter number="20">
				<verse number="1">Guyyaa qaraa ka torbaan sunii, Maariyaam Magdaalaa, adoo laftii hinbariin, ganamaan gara awwaalaa dhaxee, dhakaa awwaala irraa gangalchan argite.</verse>
				<verse number="2">Jennaan isiin utaaltee, gara Simoon Phexrosiifi gara namicha Yesus jaalate kaanii dhaxee, “Aabboo ya awwaala keessaa fuudhan, ammallee fulaa kaa'aniillee nu hinbeennu” jette.</verse>
				<verse number="3">Jennaan Phexrosiifi namichii kaan gara awwaalaa dhaqan.</verse>
				<verse number="4">Warrii lachuu waliin ori'ee, namichii kaan ammoo Phexros qolchee, duraatti awwaalaan ba'e.</verse>
				<verse number="5">Gajedhee, keessa laalee, wayaa marduufaa ta lafa teettu arge, ammoo awwaala keessa hinseenne.</verse>
				<verse number="6">Jennaan Simoon Phexros isa gula dhufee, awwaala keessa seenee, wayaa marduufaa ta achi teettu arge.</verse>
				<verse number="7">Surree qara mataa Yesusiitti maraniillee ta wayaa marduufaa sun waliin hinjire ta ammoo walti dachaasanii kophaa kaa'an arge.</verse>
				<verse number="8">Jennaan namichii kaalleen, ka duraatti awwaalaan ba'e, keessa seennee argee dhugeeffate.</verse>
				<verse number="9">Warrii qara barreessii ta, “Yesus du'a keessaa ka'uu malee” jettu hinhubanne.</verse>
				<verse number="10">Jennaan jarii Yesusii sun ka'ee mana ufiiti gale.</verse>
				<verse number="11">Maariyaam ammoo alaan awwaala bira ejjitee boote. Duuba adoo bootuu, gajettee awwaala keessa millattee,</verse>
				<verse number="12">ergamtoota Waaqaa lama ta wayaa adaadii uyyfattee, fulaa qara reeffii Yesus ciisu, tokko gama mataatiin, kaan ammoo gama miilaatiin teteettu garte.</verse>
				<verse number="13">Warrii isiin, “Intala, maaf bootta?” jennaan Isiin, “Aabboo Yesus ya armaa fuudhan, fulaa isa kaa'aniillee anin hinbeeku” warraan jette.</verse>
				<verse number="14">Akkana jechaa ufirra miciiramtee Yesusii olejju argite; ammoo akka innii Yesus hinhubanne.</verse>
				<verse number="15">Yesus, “Intala, maaf bootta? Eennu barbaadda?” jedhee isii gaafate. Isiin nama oobruu eegu isa seetee, “Aabboo, atin yo isa armaa fuute, fulaa isa keette natti himi, anin dhaqeetti isa fuudhaa” jetteen.</verse>
				<verse number="16">Yesus, “Maariyaam” jedheen. Isiin gara isaa micciiramtee, afaan Ibraayisxiitin, “Rabbuunii!” isaan jette. (Rabbuunii jechuun barsiisaa jechuu.)</verse>
				<verse number="17">Yesus isiin, “Na hinqabatin! Anin qara gara Aabboo olhindeemne. Ammoo gara obbooleeyyaan tiyyaa dhaqii, ‘Anin gara Abbaa kiyyaatii fi gara Abbaa keessanii, gara Waaqaa kiyyaatii fi gara Waaqaa keessanii oldeema’ jedhii itti himi” jedhe.</verse>
				<verse number="18">Maariyaam ta Magdaalaa gara jara isaa dhaxee, “Anin Aabboo yaayyuu arge” jettee, ammallee waan innii isiin jedhe warratti himte.</verse>
				<verse number="19">Guyyuma sun galgala, guyyaa qaraa ka torbaan sunii, fulaa jarii ergamtootii Yesus jiru ka marroo sodaa Yihudiitiif balbaltii cufaansa qabdu Yesus dhufee, jiddu warraa keessa ejjee, “Nageeni isanii ha ta'uu” jedhe.</verse>
				<verse number="20">Eegii akkasi jedhe, harkaa fi xiixaa ufii warra agarsiise. Jennaan jarii isaa Aabboo arginaan guddoo gammade.</verse>
				<verse number="21">Jennaan Yesus ammallee, “Nageennii isaan badhaadhaa? Akkuma Aabboon na erge aniilleen isan erga” jedhe.</verse>
				<verse number="22">Akkasi jedhee, hafuura warraa baafatee, “Hafuura qulqulloo argadhaa.</verse>
				<verse number="23">Nama isanii cubbuu araaramtaniif cufaa inaraaramaniif; ka isan araaramuuf diddan cuftii araarama hinargatu” jedhe.</verse>
				<verse number="24">Jara Yesus kudhanii lamaan keessaa, Toomaas ka, “Lakkuu” jedhan, gaafa Yesus dhufe warra waliin hinjiru.</verse>
				<verse number="25">Duuba jarii kaan, “Nu Aabboo la arginne” jedhee itti hime; innii ammoo warraan, “Anin yo harka isaa keessa gadaanisa mismaraa argee, quba kiyya fulaa mismaraan waraanan keessa kaa'ee, harka kiyyaallee xiixaa isaa keessa kaa'e malee, diqqoo haganaallee hindhugeeffadhu” jedhe.</verse>
				<verse number="26">Torbaan tokkoon eegee, ka ammallee jarii isaa mana keessa jiru, ka Toomasiilleen warra waliin jiru, adoo balbaltii cufaansa qabdu, Yesus dhufee, jidduu warraa keessa ejjee, “Galchuum isaan nagaa?” warran jedhe.</verse>
				<verse number="27">Jennaan innii Toomasiin, “Quba kankee achasi gaqabadhuu, harka kiyya laali; ammallee harka kankee achasigad dheerefadhuu, xiixaa kiyya keessa kaa'i; hindhaareeffatiinii, dhugeeffadhuu” jedhe.</verse>
				<verse number="28">Toomas, “Aabbaa kiyyaa fi Waaqaa kiyya!” jedhee deebiseef.</verse>
				<verse number="29">Yesus ammoo, “Atin na arginaan dhugeeffattee? Warrii adoo hinargin dhugeeffatu ka badhaadhe” jedhe.</verse>
				<verse number="30">Yesus akeeka dhibii hedduu ka kitaaba kana keessatti hinbarreessin jara ufii duraatti tolche.</verse>
				<verse number="31">Haga kana ammoo la barreessan, akka isan akka Yesus Kiristoon ilma Waaqaa dhugeeffattanii, dhugeeffannaan akka maqaa isaatiin jireenna argattan.</verse>
			</chapter>
			<chapter number="21">
				<verse number="1">Waan kanaan eegee Yesus ammallee fulaa galaana, Xiberiyaas jedhaniitti jara ufiitti ufi mullise. Akkii innii ufi mullise akkana.</verse>
				<verse number="2">Simoon Phexrosii, Toomas ka Lakkuu jedhanii, Naataanaa'el ka dira Qaanaa ka lafa Galiilaatii, ilmaan Zabdewosiitii fi jarii isaa lama dhibiin waliin jiran.</verse>
				<verse number="3">Simoon Phexros, “Anin qurxummii guuruu dhaqa” warraan jedhe; warriilleen, “Nulleen sii gula yaanna” jedhaniin; duuba warrii ka'ee, hoboloo duude. Halkaan sun ammoo homa tokkollee hinarganne.</verse>
				<verse number="4">Eegii boruun diimate, Yesusii mogaa galaanaa ejju argan, jarii isaa ammoo akka innii Yesus hinhubanne.</verse>
				<verse number="5">Jennaan Yesus, “Isii ijoollee! Qurxummii wa'ii ufi biraa hinqabdanii?” warraan jedhe; warrii deebisee, “Hinqamnu” jedhe.</verse>
				<verse number="6">Innii, “Xuruuraa hoboloo gama mirgaattiin buusaa, inargattani” warraan jedhe. Warriilleen xuruuraa buusee, marroo qurxummiin hedduu taateef olfuudhuu dadhaban.</verse>
				<verse number="7">Duuba namichii Yesus jaalatu kaan Phexrosiin, “Namii sunin Aabboo!” jedhe. Simoon Phexros akka innii Aabboo dhageennaan, ka qara qullaa jiru wayaa ufii uyyifatee, galaanaatti gadutaale.</verse>
				<verse number="8">Jarii kaan xuruuraa qurxummii miyyuu harkisaa, hoboloo taan keessa dhufe. Warrii qara herregaan ejjata dhibba tokkoo malee lafa irraa fagoo hinjiran.</verse>
				<verse number="9">Lafa godduun baanaan ibiddaa cilee qabu, qurxummii ibiddaa irra kaa'anii fi qixxaallee argan.</verse>
				<verse number="10">Yesus, “Qurxummii reefuu qabdan irraa koottaan!” jedhe.</verse>
				<verse number="11">Duuba Simoon Phexros hoboloo seenee xuruuraa qurxummii gugurddoo dhibbaafi shantamii sadii qabu mogaatti harkise; adoo qurxummiin akkasi hedduu taateellee xuruuraan hincinne.</verse>
				<verse number="12">Jennaan Yesus, “Koottaa buudhoo baafadhaa” warraan jedhe. Jara isaa keessa tokkolleen ka garaa jabaatee, “Atin eennu?” jedhee gaafate hinjiru. Wannii akkanaatiif warrii akka innii Aabboo la beeke.</verse>
				<verse number="13">Yesus dhufee, qixaa fuudhee warratti kenne; qurxummiillee akkasuma kenne.</verse>
				<verse number="14">Eegii du'a keessaa isa kaasan tunin amma marroo sadeessoo ka Yesus jara ufiitti mullate. Yesusii fi Phexros</verse>
				<verse number="15">Buudhoo baafannaan, Yesus Phexrosiin, “Simoon ilma Yoh. aannisii! Warra kana irra na jaalattaa?” jedhee gaafate. Phexros, “Ee'ee Aabboo! Akka anin si jaaladhu atuu inbeetta” jedheen. Yesus deebisee, “Ilmoolee hooliyyee tiyyaa soori!” yokaan nyaachisi jedhe.</verse>
				<verse number="16">Mar. roo lameessoo innii, “Simoon ilma Yoh. aannisii, na jaalattaa?” jennaan innii, “Ee'ee Aabboo, akka anin si Jaaladhu atuu inbeetta” jedhee deebiseef. Yesus, “Hooliyyee tiyya tissi!” jedheen.</verse>
				<verse number="17">Ammallee marroo sadeessoo Yesus, “Simoon ilma Yoh. aannisii, atin na jaalattaa?” jedhe. Phexros waan Yesus marroo sadeessoo, “Atin na jaalattaa?” jedheeniif, garaa ufii keessatti laalefatee, ammoo deebisee, “Aabboo, atin waan cufaa inbeetta, akka anin si jaaladhu atuu inbeetta” jedheen. Yesus, “Hooliyyee tiyya nyaachisi!</verse>
				<verse number="18">Anin dhuguma, dhugaatiin siin jedhaa, atin gaafa ka'imooma kankeettii marxifattee gara feetu deemte; gaafa jaartu ammoo harka kankee dheerefatteetti, namii dhibiin hidhaana sii hidhee gara atin hinfeene si geessa” jedheen.</verse>
				<verse number="19">(Wantii innii dubbii tana jedheef, akka Phexros du'a duranaa du'uun Waaqaa ulfeessu himuuf.) Eegii akkasi jedhe, “Na gula koottii” jedheen.</verse>
				<verse number="20">Phexros garagalee namicha Yesus jaalatu ka Yesus gula deemu arge. Namichii sun ka gaafa guyyaa eegee ka Yesus sagalee jara ergamtoota isaa waliin nyaate, bobaa Yesusiitti hirkatee “Aabboo, eennu ka si gurguru?” jedhe gaafate.</verse>
				<verse number="21">Phexros isa arginaan Yesusiin, “Aabboo, yoos, namii kunin maan ta'a?” jedhe.</verse>
				<verse number="22">Yesus deebisee, “Yo anin isa haga anin deebi'uutti na eegu fedhee, atin maan irraa qabda? hin yaaliinii anuma gula kootti” jedheen.</verse>
				<verse number="23">Duuba oduun, “Namii kun hindu'u” jettu jara Yesusii cufaa geetti. Yesus ammoo “Innii hindu'u” hinjennee, “Yo anin akka innii haga anin dhufuutti na eegu fedhee atin maan irraa qabda?” jedhe.</verse>
				<verse number="24">Kunin nama waan kana dhugeessu, ka waan kana cufaa barreessee, akka duubbiin isaa dhugaa nu inbeenna.</verse>
				<verse number="25">Ammallee waan hedduu dhibiitti jira ka Yesus tolche. Yo silaa cufaa barreessan, mala kiyyaa, laftiilleen kitaaba hagasii cufaa dandeettee hinfuutu.</verse>
			</chapter>
		</book>
		<book number="44">
			<chapter number="1">
				<verse number="1">Ee Tewofilos kitaaba qaraa keessatti anin waan Yesus haga hujii ufii itti keeyatee hojjatee fi waan innii,</verse>
				<verse number="2">haga guyyaa gubbaatti oldeebi'eetii asi barsiise cufaa la sii barreesse. Adoo gubbaatti ol hindeebiin, innii jabeenna Hafuura Qulqullootiin jara qaraa foohate ergamtoota tolfateetti dhaame.</verse>
				<verse number="3">Yesus eegii du'e akka akka jiru warra ufii garsiisu guyyaa afurtamaa marroo hedduu, akka namii dandaa'ee hindhaarefanne, ergamtoota ufiitti mullatee, warrii isa argee innii waan mootummaa Waaqaallee warraatti hime.</verse>
				<verse number="4">Adoo warra waliin jiruu, innii seera ufii warraatti kennee, “Yerusaalem keessaa hinba'inaa, ammoo qarqaarsa Aabboon isanii kenne, ka anin qara isaniitti hime eeggadhaa!</verse>
				<verse number="5">Yoh. aannis bisaaniin cuuphe, isan ammoo bultii diqqoo tokkoon duubaatti hafuura Qulqulloon cuuphamtan” jedhe.</verse>
				<verse number="6">Ergamtootii walwaldeennaan, “Aabboo, atin ammaatana mootummaa lafa tanaa Israa'eliitti deebiftaa?” jettee Yesus gaafatte.</verse>
				<verse number="7">Yesus ammoo deebisee warraan, “Guyyaa fi gannii Aabboon foohate harka isaa keessa jiraa, waan isan beekuu hinmaliin.</verse>
				<verse number="8">Ammoo yo hafuurii qulqulloon isan irra bu'ee jabeenna argattan; Yerusaalem, Yihudaa, Samaariyaa keessaa fi haga muummee lafaallee cufa naa dhugeesitani” jedhe.</verse>
				<verse number="9">Eegii innii dubbii tana dubbate, adoo warrii laaluu, innii gubbaatti oldeebi'ee, duumansii isaan duraa isa dhosse.</verse>
				<verse number="10">Adoo warrii ammallee ila itti qabee karaa innii ba'e sun gubbaa taa'ee ollaaluu, jarii lamaan tokko, ka wayaa adaadii qabu, warra bira ejaajje.</verse>
				<verse number="11">Jarii kaan, “Dhiiroo, warra Galiilaa, isan maaf ejaajjitanii Waaqaa keessa ol laaltani? Yesusiin kun, ka isan biraa gubbaattii oldeebi'e, akkanuma eegii tanaallee, akka isan isa gubbaa deemu gartani kana deebi'a” jedhe.</verse>
				<verse number="12">Jennaan guyyaa sambataa tokko ergamtootii Gaara Ejersaa, ka dhaattuu dira Yerusaalem, biraa yaatee gara diraatti dachaate.</verse>
				<verse number="13">Achiin baanaan, Phexrosii, Yaaqoobii, Yoh. aannisii, Indriiyaasii, Filiphosii, Toomaasii, Bartolomewosii, Maatewosii, Yaaqoobii, ilma Alfewos, Simoon Zelotee fi Yihudaan ilmii Yaaqoob dhaqanii mana qaraa keessa taa'ani ka olaanu kaaniitti dacha'an.</verse>
				<verse number="14">Warrii kun cuftii nadheen waliin, Maariyaam haadha Yesusitii fi obboleeyyan isaallee waliin garaa tokkoon Waaqaa kadhate.</verse>
				<verse number="15">Adoo haguu hinbulin, Phexros jidduu warra dhugeeffatee keessa ejjee (ka Warrii cuftii walti haga nama dhibba tokkoo fi diddamaa),</verse>
				<verse number="16">“Oboleeyyaan tiyya, barreessiin tun ta hafuurii qulqulloon afaan Daawititiin waan Yihudaa ka warra Yesus qabe Yesustiin dhufee fage guutamuu malte.</verse>
				<verse number="17">Wantii akkanaatiif Yihudaan qara namuma keenna ka nu hujiii takkaa waliin hojjanne.</verse>
				<verse number="18">(Yudaan eegii horiii dabaan argate kaaniin oobruu bitate, mataan lafaatti jigee dha'ee, garaan tarsa'ee, marimaan cuftii keessaa bu'an.</verse>
				<verse number="19">Namii Yerusaalem jiru cuftii waan kana dhagayee, afaan warraatiin oobruu sun maqaa ‘Akeldaamaa’ itti baase, akkasi jechuun ‘Oobruu dhiigaa’ jechuu.)</verse>
				<verse number="20">Wantii akkanaatiif kitaaba Faaruu keessatti barreessiin, ‘Manii isaa ha ona ta'uu, namii tokkoolleen itti hingalin. Ammallee namii dhibiin ha hujii isaa ta bulichiisaa fudhatuu’ ” jedhan.</verse>
				<verse number="21">“Tanaaf nama tokko ka bara nu Aabboo Yesus waliin teenne cufaa nu waliin jiruu, nu barbaachisa; namii sun nama haga Yoh. aannisii nama cuuphuutii jalqabee haga guyyaa Aabboo Yesus nu biraa gubbaatti olgalee nu waliin jiru ta'uu malee; akka du'aa ka'iisa, Aabboo Yesus nu waliin dhugeessu” jedhe.</verse>
				<verse number="22"></verse>
				<verse number="23">Duuba Warrii nama lama maqaa dha'e; tokko Yoseef, ka Baarsaabaas yokaan Yosxos jedhan; ka lameessoo Maatiyaas.</verse>
				<verse number="24">Jennaan Waaqaa kadhatanii, “Aabboo, atin garaa nama cufaa inbeetaa, atin nama foohatte, jara lamaan kana keessaa nu garsiisi!</verse>
				<verse number="25">Akka innii hujii Yihudaan lakkisee fulaa isaa malte biraa deemee tana, keessa qooda argatee ergamaa ta'u” jedhe.</verse>
				<verse number="26">Jennaan hixaa buusanii, hixaan Maatiyaas irra bu'ee, innii ergamtoota kudhanii tokkotti darame.</verse>
			</chapter>
			<chapter number="2">
				<verse number="1">Guyyaan phenxeeqostee (shantameessoo) geennaan, warrii dhugeeffate cuftii fulaa tokkootti walitti qabame.</verse>
				<verse number="2">Tasa wantii akka bubbee bubbisaa tokko gubbaa gadbuutee mana warrii keessa tataa'uu kaan guutte.</verse>
				<verse number="3">Wantii arraba ibidaa fakkaataa tokko warraatti mullattee warra cufa irra teette.</verse>
				<verse number="4">Warrii cuftii hafuura Qulqulloon guutamee, akka Hafuurii warra dubbachise gula afaan dhibii dubbachuu jalqabe.</verse>
				<verse number="5">Yerusaalem keessa warra Yihudii ka Waaqaa sodaatuutti, ka lafa cufaa dhufee jira.</verse>
				<verse number="6">Qoonqoo tana dhageennaan biyyitii walti baatee, namii cuftii ergamtoota afaan warraa dubbattu dhagayee guddoo mame.</verse>
				<verse number="7">Namii cuftii guddoo maadefatee, “Warrii dubbatu kun cuftii warra Galiilatiinii?</verse>
				<verse number="8">Nu cuftii akkam warra kana ka afaan keenna ka nu itti dhalanne dubbatu dhageenna ree?</verse>
				<verse number="9">Nu warra biyya phaartee, warra Meediyaa, warra Elaamii; ammallee ka lafa Mesophotaamiyaa, ka Yihudaa, ka Qaphadooqiyaa; warra phonxosii, ka Asiyaa,</verse>
				<verse number="10">nu warra Friigiyaa, ka Phamfiliyaa, ka lafa Gibxii, ka lafa Liibiyaa ta Qareena dhi'aattuu. Nu namii garii warra Roomaati.</verse>
				<verse number="11">Yihudii fi gosa dhibiillee ta aadaa Yihudiitti galte; ammallee nama lafa Qarxeesiif lafa Araabaatti; ammoo nuun cuftii warra hujii Waaqaa ta mamaa afaan keennaan dubbatu dhageenna!” jedhan.</verse>
				<verse number="12">Warrii cuftii guddoo mame, midhaafachuu dadhabee, “Wantii kun maan?” jedhee wali gaafate.</verse>
				<verse number="13">Namii garii ammoo, “Jarii kun faarsoo jajjabduu dhugee machaa'e” jedhee warra gooyyeesse.</verse>
				<verse number="14">Ammoo Phexros jara kudhanii tokkoo kaan waliin ejjee qoonqoo olfudhatee gumiin41, “Warra Yihudaatii fi ka Yerusaalem keessa taa'u, dubbii tiyya hubadhaa caqasaa!</verse>
				<verse number="15">Waan jarii kun machaa'e, hinse'inaa; wantii akkanaatiif ammitii saatii sadii ta diiramaati.</verse>
				<verse number="16">Tunin ammoo waan raagii Yo'elii dubbate.”</verse>
				<verse number="17">“Waaqii, ‘Guyyaa muummee anin akkana tolcha; anin hafuura kiyya nama cufa irra buusa; ilmaan teessan ta dhiiratii fi ta dubraalleen hinfaddi; ka'imii keessan daayya'aa arga, jaarrolleen teessaniilleen oobjuu oobjatti.</verse>
				<verse number="18">Anin hojjattoota tiyya ta dhiiratii fi ta dubraallee hafuura kiyya irra buusa, duuba infagani.</verse>
				<verse number="19">Anin waan mamaa Waaqaa gubbaatti garsiisee, lafa keessaalleetti akeeka garsiisee, Dhiigaa, ibidaa fi aara lafaatti buusa.</verse>
				<verse number="20">Adoo guyyaan guddaan jabaan Aabboo hinga'in, aduun indukkanoofti, ji'iilleen akka dhiigaa diimate.</verse>
				<verse number="21">Yoos namii maqaa Aabboo yaammatu cuftii inba'a’ ” jedhe.</verse>
				<verse number="22">“Warra Israa'el dubbii tana dhagayaa! Yesus Naazireetii, nama Waaqii isanii foohate; akkuma isanuu beettanii, waan mamaa, hujii jabduu fi akeeka gosa gosaa Waaqii karaa isaatiin jidduu teessan keessatti tolche.</verse>
				<verse number="23">Waaqii, fedhii fi beekkumsa ufii gula, akka Yesus harka keessaniitti kennan ya buufate; isan isa fanniftaniitti, harka nama dabaatiin ijeeftani.</verse>
				<verse number="24">Waaqii ammoo du'a keessaa isa kaasee, waan dooti dandeettee isa hindabsanneefii, gaargala du'a keessaa isa baase.</verse>
				<verse number="25">Wantii akkanaatiif Daawiti waan isaa dubbatee, ‘Anin Guyyaa cufa Aabboo fuula kiyya duraatti arga, innii akka anin hinchochoone harka kiyya ka mirgaa jira;</verse>
				<verse number="26">tanaaf garaan kiyya maachee, arrabii kiyya guddoo gammadee, nafii kiyyaalleen abdiin taa'a.</verse>
				<verse number="27">Wantii akkanaatiif atin fulaa warra du'eetti na hinlakiftu. Yokaan atin akka hojjataan kankee qulqulloon shamu ee'ee hinjettu.</verse>
				<verse number="28">Atin karaa jireennaa ya na barsiifte; anin yo fulaa tantee jiru gammada qaba’ ” jedhe.</verse>
				<verse number="29">“Obbooleeyyan tiyya, anin waan Daawiti jaarsa abaaboo keennaa qulqulleesee isaniitti himuu male. Innii ya du'e awwaalan, awwaalii isaa haga ardhaatuu arma fulaa teenna tana jira.</verse>
				<verse number="30">Innii raaga, ammallee waan Waaqii isaatti kakate inbeeka; Waaqii akka sanyii isaa keessaa nama tokko akka isaa hayyuu tolchu isaatti kakate.</verse>
				<verse number="31">Daawiti, duraattuu waan du'aa ka'iisa Kiristoo argee, ‘Fulaa warra du'eetti isa hinlakimne, nafii isaa hinshamne’ ” jedhee fage.</verse>
				<verse number="32">Waaqii Yesus kana ya du'a keessaa kaasee, nu cuftii dhugaa waan kanaati.</verse>
				<verse number="33">Isa ya harka mirgicha abbaa isaa Waaqaatti olfuudhani, innii Hafuura Qulqulloo isa irraa arigate, akkuma Abbaan kakatee, wantii isan amma argitanii dhageettan kunin qarqaarsa innii nuu kenne.</verse>
				<verse number="34">“Daawiti ufii gara gubbaa hindhandhee, innii ammoo, ‘Aabboo Waaqii Abbaa kiyyaa Kiristoon, harka kiyya ka mirgaa taa'ii,</verse>
				<verse number="35">“Haga anin nyaapha kankee barcumaa miila keetii tolchuutti” ’ ” jedhe.</verse>
				<verse number="36">“Namii Israa'el cuftii, akka Waaqii Yesusii kana ka isan mukaatti fanniftan Aabboo fi Kiristoo tolchee ha hubatuutii!” jedhe.</verse>
				<verse number="37">Biyyitii waan kana dhageennaan guddoo rifattee sodaattee, Phexrosii fi ergamtoota taaniin, “Obbooleeyyan nu maan taanna?” jette.</verse>
				<verse number="38">Jennaan Phexros, “Cubbuu irraa deebi'aa, isaniin cuftii maqaa Yesus Kiristootiin cuuphamaa; akka cubbuu teessan isanii araaramanii; duuba Hafuura Qulqulloo argattan.</verse>
				<verse number="39">Akka kakuu Waaqaa isanii fi ilmaan teessan, ammallee warra fagoo jiruu ka Aabboo Waaqii keenna ufiitti yaamu cufa kakatan” jedhee deebiseef.</verse>
				<verse number="40">Phexros dubbii tanaa fi ta dhibiileen warra gorsee, “Gaargala dhaloota hamaa kanaatti dhufu duraa ufii baasaa!” jedhe.</verse>
				<verse number="41">Namii hedduun dubbii isaa dhugeeffatee cuuphamee, guyyaa sun namii haga kuma sadii gumiitti idaame.</verse>
				<verse number="42">Guyyaa cufaa ergamtoota irraa wa baratan, waldeennaa waliin tolfatan, qixxaa Waaqaa cabsan waliin nyaatan, Waaqaa waliin kadhatan.</verse>
				<verse number="43">Ergamtootii waan mamaatii fi akeeka hedduu tolchitee, tanaaf namii cuftii sodaate.</verse>
				<verse number="44">Warrii dhugeeffate cuftii waliin taa'ee, waan cufa waliin qoodate.</verse>
				<verse number="45">Horiii fi waan qaban gurguranii namii cufaa akkuma feedhii isaa gula waan innii fedhe qoodaniif.</verse>
				<verse number="46">Guyyaa cufa Mana Waaqaatti walwalda'aniitti, sagalee mana walii keessaatti nyaatanii, garaa gammadatii fi dhugaatiin waliin taa'ani.</verse>
				<verse number="47">Waaqaa faarsanii, biyyitii cuftii warra jaalatte. Guyyaa cufa Aabboon nama baafamu gumiiitti dare.</verse>
			</chapter>
			<chapter number="3">
				<verse number="1">Gaafa tokkoo Phexrosii fi Yoh. aannis yo'ii kadhachaa geennaan qixxee saatii sagaliitti Mana Waaqaa waliin dhaxxe.</verse>
				<verse number="2">Nama tokko ka haguma dhalatee miilii naafaatti jira. Guyyaa cufaa isa fuudhaniitti, fulaa balbala Mana Waaqaa ta midhaadduu jedhanii kaa'an, akka innii nama Mana Waaqaa seenu horii kadhatu.</verse>
				<verse number="3">Innii phexrosii fi Yoh. aannisii Mana Waaqaa duuduuf dhufan arginaan wa kadhate.</verse>
				<verse number="4">Phexrosii fi Yoh. aannis ila itti qabanii laalanii jennaan Phexroos, “Nu laal!” jedheen.</verse>
				<verse number="5">Innii waan wa warra irraa argatu se'ee ila keessa laale.</verse>
				<verse number="6">Jennaan Phexros, “Birrii fi warqii sii kennu hinqabuu, ammoo waan qabu sii kennaa, maqaa Yesus Kiristoo Naazireetitiin ka'ii deem!” jedheen.</verse>
				<verse number="7">Jennaan Phexros harka mirgicha isaa qabee ol kaase. Yoma sun faanaa fi koomettuun isaa jajjabaatte.</verse>
				<verse number="8">Innii olce'ee lafaatti ejjatee deemee jennaan, warra waliin Mana Waaqaa seenee, olcece'aa Waaqaa faarse.</verse>
				<verse number="9">Namii cuftii isaa asii achii deemee Waaqaa faarsu arginaan,</verse>
				<verse number="10">akka innii nama balbala Mana Waaqaa ta Midhaadduu jedhanii dura taa'ee wa kadhatuu kaanii beennaan, waan innii ta'e kana guddoo mamee maadeeffate.</verse>
				<verse number="11">Adoo namichii kaan phexrosii fi Yoh. aannis qabatee olcecee'uu, namii cuftii mamee gara warraa ori'ee, balbala jalaan seenan ta Solomoon jedhaniitti walwalda'e.</verse>
				<verse number="12">Phexros waan kana arginaan biyyaan, “Warra Israa'el, maaf waan kana mamtanii ila nutti qabdan akka waan nu jabeenna keennaan yokaan qulqullooma keennaan nama kana fayyimnee deemsinyee, nu laaltan?</verse>
				<verse number="13">Waaqaa Abrahaam, ka Yisihaq, ka Yaaqoobiitii fi Waaqaa abbootii teennaatti hojjataa isaa Yesusii ulfinna kenne. Isan harka jara gugurdaatti isa kennitanii eegii philaaxoos isa lakkisuu fedheellee fuula Philaaxoos duraatti isa mormattan.</verse>
				<verse number="14">Innii nama qulqulloo; ammallee qajeelaa, isan ammoo isa dhiichaniitti akka nama harka dhiigaa tokko isanii hiikan Philaaxoos kadhattan.</verse>
				<verse number="15">Isan abbaa Jireennaa ijjeeftan; Waaqii ammoo du'a keessaa isa kaase; nu dhugaa waan kanaati.</verse>
				<verse number="16">Jabeenna maqaa isaatti namicha naafa kana fayyise. Waan isan argitanii dhageettan kana jabeenna maqaa isaatiin tolchani. Dhugeeffacha innii Yesusiitti dhugeeffateetti namicha kana isan duraatti guurii tarii dhowwee fayyise.</verse>
				<verse number="17">Duuba, obboleeyyan tiyya, anin akka isanii fi jaarroleen teessan adoo hinbeekiin waan kana Yesus tolchitan inbeeka.</verse>
				<verse number="18">Waaqii ammoo waan durii afaan raagoota cufaatiin hime, ta akka Kiristoon gaargaluu malee, akkanaan guute.</verse>
				<verse number="19">Tanaaf cubbuu irraa deebi'aa, Waaqaatti dheedhaa, akka innii cubbuu isan iraa dhiqu.</verse>
				<verse number="20">Jabeennii Hafuura Qulqulloo Aabboo irraa dhufa; inniilleen Yesus Kiristoo ka qaraa isanii foohate erga.</verse>
				<verse number="21">Akkuma Waaqii duruu afaan raagoota isaa qulqullootiin dubbatee, haga waan cufa haaromsaniitti, Innii gubbaa taa'uu malee.</verse>
				<verse number="22">Wantii akkanaatiif Muuseenuu, ‘Aabboo Waaqii keessan akkuma na erge, gosa teessan keessaa raaga isanii erga; waan innii isaniin jedhu cufaa caqasuu maltani.</verse>
				<verse number="23">Nama waan raagii sun jedhu hincaqamne gumii Waaqaa keessaa baasanii balleessani’ la jedhe.</verse>
				<verse number="24">Raagootii cuftii, Saamu'eelii fi Warrii eegii isaa dhufeelleen, waan Guyyaa kanaa la dubbate.</verse>
				<verse number="25">Kakuun Waaqii afaan raagootaatiin kakate teessan; isaniilleen waldhaqiisa Waaqii abbootii teessan waliin tolche qoodattani. Akkuma Waaqii Abrahaamiin, ‘Dhaloota keetiin nama lafaa cufaa eebbisa’ jedhe.</verse>
				<verse number="26">Tanaaf Waaqii isa foohatee, hojjataa ufii qaraa isaniitti erge; akka isan eebbisee karaa keessan hamaa irraa isan gorsu” jedhe.</verse>
			</chapter>
			<chapter number="4">
				<verse number="1">Adoo phextrosii fi Yoh. aannis taanii gumiin haasa'anuu, qaallolee, namicha guddaa Mana Waaqaatii fi Saduqaawwan warraatti dhuftee,</verse>
				<verse number="2">waan phexrosii fi Yoh. aannis marroo ka'iisa Yesusitiif namii du'e inka'a jedhanii barsiisaniif, warrii itti aaree</verse>
				<verse number="3">Phexrosii fi Yoh. aannis qaqabanii mana hidhaatti naqanii, waan laftii galgaloofteef haga boriyyaa achuma keessatti lakkisani.</verse>
				<verse number="4">Namii dubbii sun dhaga'e hedduun ammoo indhugeeffate; namii dhiira ka dhugeeffate haga kuma shaniiti.</verse>
				<verse number="5">Boriyyaa jara gugurdaa Yihudiitii fi jaarroleen, ammallee jarii seera beeku Yerusaalem keessatti,</verse>
				<verse number="6">Haannaa Qaallicha Guddaa, Qayyaafaa, Yoh. aannis, Iskindrosii fi warra dhibii ka fiixaa Qaallicha Guddatiin walitti dhufan.</verse>
				<verse number="7">Duuba Phexrosii fi Yoh. aannis fuula warraa duraatti yaasanii, “Humna tamiin yokaan maqaa eenuutiin waan kana tolchitani?” jedhanii gaafatan.</verse>
				<verse number="8">Jennaan Phexros Hafuura Qulqulloon guutamnaan warraan, “Shuumootaa fi jaarrolee biyyaa,</verse>
				<verse number="9">isan yo guyyaa kana waan hujii dansaa ta nu tolchinnee, namicha naafa kana fayyimne nu qortanii,</verse>
				<verse number="10">akka namichii amma fayyee isan dura ejju kunin jabeenna maqaa Yesus kiristoo nama Naazireetii, kan isan ijeechanii Waaqii du'a keessaa kaaseen fayyee, isaniin warrii Israa'eliilleen cutii beekaa.</verse>
				<verse number="11">Yesusiin kun sunuma; ka barreessiin waan isaa dubbattee, ‘Dhakaan isaniin ijartuu tuffattan ya dhakaa jabaa takka hinargin ta'e’ jette.</verse>
				<verse number="12">Ba'iisii karaa isaa callaan jira, namii dhibiin ka Waaqii namaa kenne ka nu dandeenne baanuun lafa gubbaa hinjiru” jedhe.</verse>
				<verse number="13">Jaarroleen koraa jannooma phexrosiitii fi Yoh. aannisii arginaan, akka warrii homaa hinbaratin ammallee akka warrii hinbeekamne hubannaan, mamanii, akka warrii Yesus waliin taa'e beekan.</verse>
				<verse number="14">Ammoo waan namicha fayyisan kaan, ka Phexrosii fi Yoh. aannis bira ejju, arganiif waan dubbatan dhaban.</verse>
				<verse number="15">Tanaaf warraan “kora keessaa yaa'aa” jedhanii ufii wali mari'atan.</verse>
				<verse number="16">“Warra kana maan tolchinna? Namii Yerusaalem keessa jiru cuftii akka warrii kun waan mamaa kana tolche quba qabaa, nu dandeennee hinmorminnuu.</verse>
				<verse number="17">Ammoo akka wannii kun biyya keessa hinbaballannee, koottaa, akka deebi'anii maqaa kanaan nama tokkoollee hinbarsiimne jabeessinee warraatti seerraa” jedhanii walii galan.</verse>
				<verse number="18">Jennaan Phexrosii fi Yoh. aannis yaamanii, akka maqaa Yesusiitiin yo dhibii hindubbanee fi nama hinbarsiimne itti seeraan.</verse>
				<verse number="19">Warrii ammoo deebiseefii, “Dubbii teessan moo ta Waaqaa caqamna? Isanuu laallaa fuula Waaqaa durratti tamti irra qajeela!</verse>
				<verse number="20">Wantii akkanaatiif nu waan arginnee dhageenne kana dhossuu hindandeennu” jedhan.</verse>
				<verse number="21">Duuba korii kaan marroo namii cuftii, waan argeef Waaqaa faarseef, waan warra tolchu dhabee itti seeree galakkise.</verse>
				<verse number="22">Namicha akka mamaatiin fayyisan kaan gannii isaa afurtama irra jira.</verse>
				<verse number="23">Phexrosii fi Yoh. aannis akkuma gadhiisaniin, gara gumiii isaanii dachaa; anii waan qaallolee gugurdoo fi jaarroleen jetteen cufaa gumiitti haasa'ani.</verse>
				<verse number="24">Duuba warrii waan kana dhageennaan, qoonqoo olfudhatee waliin Waaqaa kadhatee, “Aabboo guddaa, atin Waaqaa lafaa fi gubbaa, galaanaa fi waan warra keessa jiraallee cufaa uumte.</verse>
				<verse number="25">Atin Hafuura Qulqulloon afaan hojjataa kankee, abbaa keenna Daawititiin, dubbattee, ‘Gochitii dhibiin maaf dallante, yokaan biyyitii maaf ufumaa wa herreddi?</verse>
				<verse number="26">Hayyootii lafa cufaa kurfeeffattee, jarii lafa fidu, akka Waaqaa fi Kiristoo isaa hadhuu waldhaqe.’ ”</verse>
				<verse number="27">“Dhugumaa diruma kana keessaattuu Herodis, Phonxos philaaxos, gosa warra Waaqaa hinta'inii fi gosa Isra'elii waliin akka hojjataa kankee qulqulloo Yesus, ka atin muudde hadhan la walii galan.</verse>
				<verse number="28">Warrii akka waan cufaa ka atin qaraa irree teetii fi fedhii teetiin buufatte tolchuuf walitti qabame.</verse>
				<verse number="29">Aabboo, ammatana dubbii warrii nuun sodaachisu tana laalii, akka hojjatootii tantee jabaattee sodaa malee dubbii tantee dubbattu tolchi.</verse>
				<verse number="30">Harka kankee dheerefadhuu, nama fayyisi, akka akeeka fi waan mamaa maqaa hojjataa kankee qulqulloo Yesustiin tolchani!” jedhan.</verse>
				<verse number="31">Eegii Waaqaa kadhatani, fulaan warrii itti walitti qabamee chochootee, warrii cuftii Hafuura Qulqulloon guutamee, adoo hinsodaatin dubbii Waaqaa dubbate.</verse>
				<verse number="32">Gumii dhugeeffatte sun cuftii nama garaa tokkotii fi qalbii tokkoti. Namii tokkoolleen waan qabuun kiyya hinjennee, ammoo waan qaban cufaa gargarii qoodatan.</verse>
				<verse number="33">Ergamtootii jabeenna guddaan waan ka'iisa Aabboo Yesus dubbatee, Waaqiilleen warra cufa guddisee eebbise.</verse>
				<verse number="34">Namii tokkoolleen ka gaargala qabu warra keessa hinjiru. Namii oobruu yokaan mana qabu cufa gurgureetti, horii sun cufaa fidee,</verse>
				<verse number="35">harka ergamtootaa kenna; horii kaan duuba nama cufaa akkuma innii fedhuu gula gargarii qoodan.</verse>
				<verse number="36">Namicha gosa Lawwii ka lafa Qophrosiitti dhalate, ka Yoseef jedhan tokkotti, ka ergamtootii “Baarnaabas” jettuun, jira; akkasi jechuun “Ilma nama jajabeessu” jechuu.</verse>
				<verse number="37">Namichii sun duuba oobruu ufii gurguree, horii sun dhufeenii harka ergamtootaa kenne.</verse>
			</chapter>
			<chapter number="5">
				<verse number="1">Ammoo namicha Anaaniyas jedhan tokkotti, jira; innii niitii isaa Safiiraan walii galee oobruu ufii gurguratee,</verse>
				<verse number="2">horii haga garii, ka niitiin isaa beettu, irraa hambifatee, ka hafe kaan ergamtootaatti kenne.</verse>
				<verse number="3">Jennaan Phexros, “Anaaniyas, Sheexanii maaf garaa kankee keessa seenee, atin horii oobruu tantee itti gurgurte gama tokko hambifatte Hafuura Qulqullootti kiyibde?</verse>
				<verse number="4">Oobruun sun gaafa hingurguriniillee teeti, ammalee gurgurraaniillee horiin keetti. Atin maaf akka waan kana tolchittu garaa kankee keessatti herredde? Atin nama hinsobnee ammoo Waaqaa sobde!” jedheen.</verse>
				<verse number="5">Anaaniyas akkuma waan kana dhagayeen, jigee du'e; namii waan kana dhaga'eelleen cuftii sodaate.</verse>
				<verse number="6">Jarii ka'iimaa tokko dhufee, reeffa isaa wayaan mamaree dhaqee awwaale.</verse>
				<verse number="7">Eegii innii du'e gara saatii sadii kanaatti niitiin isaa, ta waan kana tokkoollee quba hinqamne, mana olseente.</verse>
				<verse number="8">Jennaan Phexros, “Mee natti himii, oobruu sun homa kanaatti gurgurtanii?” Jennaan Isiin, “Ee'ee homa suniitti, gurgurre” jette.</verse>
				<verse number="9">Phexros ammoo, “Isan akkam akka Hafuura Aabboo sobdan walii galattan? Mee laalii, miilii jara dhiirsa kankee awwaalee ammallee fuluma balbalaa jiraa, sillee hinfuudhanii” jedheen.</verse>
				<verse number="10">Isiin yoma sun miila isaa duraatti jiddee doote. Jarii ka'imaa kaan olduudee akka isiin doote argannaan baatee dhaqee dhaattuu dhiirsa isitti awwaale.</verse>
				<verse number="11">Gumiii mana Waaqaatii fi namii waan kana dhaga'e cuftii guddoo sodaate.</verse>
				<verse number="12">Akeekaa fi wantii mamaa hedduun gumii keessatti harka ergamtootaatiin hojjatameettee, warrii dhugeeffate cuftii balbala Solomoon ta jalaan seenan irratti walga'e.</verse>
				<verse number="13">Biyyitii cuftii waan dansuma warraa dubbatee, ammoo marroo sodaatiif namii tokkoolleen warraatti daraamuu dadhabe.</verse>
				<verse number="14">Ammoo namii hedduun, dhiiraa fi nadheeniilleen, dhugeeffannaan gumii Aabbootti darame.</verse>
				<verse number="15">Mar. roo tanaaf akka yo Phexros achiin dabru gandiduun isaa nama garii irra baatu, nama fayya dhabe siree fi itillee irra ciifsisanii karaatti geessani.</verse>
				<verse number="16">Namii hedduun Yerusaalemii fi dira dhaattuu Yerusaalemiitti yaa'ee, nama fayya dhabee fi ka jinnii hamtuu qabu warratiin dhufee, nama cufaa fayyisani.</verse>
				<verse number="17">Jennaan Qaallicha Guddaa fi namii isa waliin jiru ka goli Saduqootaa cuftii, guddoo ergamtoota inaafee,</verse>
				<verse number="18">ergamtoota guuranii, mana hidhaatti naqani.</verse>
				<verse number="19">Ammoo ergmaan Aabboo tokko halkaan dhufee, balbaloota mana hidhaa babanee, warra hidhaansa keessaa yaasee,</verse>
				<verse number="20">“Beenaa, Mana Waaqaa dhaqaa, dubbii jireennaa haareettii tana cufaa gumiiitti haasa'aa!” isaaniin jedhe.</verse>
				<verse number="21">Warrii dubbii tana dhageennaan Mana Waaqaa ganamaan duudee nama barsiise. Jennaan Qaallicha guddaan warra waahela isaa waliin dhufee, jaarrolee israa'eeli cufaa koraa walitti yaamee; duuba nama mana hidhaansaatti erganii, ergamtoota yaaman.</verse>
				<verse number="22">Ammoo shuumootii dhuftee mana hidhaa keessaa warra dhabdee, gara jaarrolee koraa dachaatee,</verse>
				<verse number="23">“Nu mana hidhaansatiin baannee, balbala hidhaansa qabduufi, warra warra eeguullee ka balabal cufa irra ejaajju garree, ammoo balbala banannaan nama tokkoollee keessaa dhamne” jettee warraatti himte.</verse>
				<verse number="24">Guddaa Mana Waaqaatii fi qaalloleen gugurdoon waan kana dhageennaan waan ergatootii taate guddoo mamte.</verse>
				<verse number="25">Jennaan namichii tokko dhufee warraan, “Ilaala, jarii isan mana hidhaansaa keessaa naxan, Mana Waaqaa keessa ejaajjee biyya barsiisuu jiraa” jedhe.</verse>
				<verse number="26">Jennaan namichii guddaa Mana Waaqaa warra waraanaa waliin ergamtoota fuudhu dhaqee, ammoo irreen hinfuune laanuma fuudhan; wantii akkanaatiif warrii waan biyyitii dhakaan dhaantu sehee sodaate.</verse>
				<verse number="27">Ergamtootaa taan dhufaniin jaarrolee koraa dura dhadhaabanii, Qaallichii Guddaan warra qoree,</verse>
				<verse number="28">“Nu ya akka isan maqaa kanaan hinbarsiimne isaniitti seeree, isan ammoo Yerusaalem ya dubbii tanaan guuttani, ammallee dhiiga nama kanaa mataa keenna irra kaa'uu feetan!” jedheen.</verse>
				<verse number="29">Phexrosii fi ergamtootii dhibiin deebicheefii, “Nu nama irra Waaqaa caqasuu malle.</verse>
				<verse number="30">Waaqii ababoota teenna, Yesus ka isan ijeeftanii muka irratti fanniftan kaase.</verse>
				<verse number="31">Waaqii la gara harka mirgicha ufiitti isa fuudhe, akka innii Guddaa keennaa fi fayyisaa keenna ta'ee, gosa Israa'elii cubbuu irraa deebisee araarama warraa kennu.</verse>
				<verse number="32">Waan kana nulleen isaa dhugaa, nuu fi Hafuurii Qulqulloleen, ka Waaqii warra isa caqasu kennu” jedheen.</verse>
				<verse number="33">Warrii waan kana dhageennaan garaani isaan guddoo gubatee, ergamtoota fixuu fedhe.</verse>
				<verse number="34">Ammoo namichii Fariisotaa ka Gamali'eli jedhan, ka Seera beeku, ka ammalee namii cuftii guddoo ulfeessu tokko, kora jaarrolee keessatti olka'ee, akka ergmtoota haga diqaa tokkoof alaatti baasaan ajaaje.</verse>
				<verse number="35">Jennaan jaarroleen, isan warra Israa'eli, waan jara kana tolchitan eegadhaa!</verse>
				<verse number="36">Armaan duraatti namichii tokko ka Toyidaas jedhan, dhufee anin nama jabbaa ufiin jedhee, namii haga dhibba afurii isaatti maxaqe. Ammoo isa ijjeessanii, jennaan namii isa gula yaa'e cuftii gargarii firfirfame.</verse>
				<verse number="37">Eegii nama sunii, bara maqaa nama barreessan kaan namichii Galiilaa tokko ka Yihudaa jedhan, nama hedduu ufi gula yaamee, ammoo isaalee ijjeessanii, ammallee namii isa gula yaa'e cuftii gargarii bittinaa'e.</verse>
				<verse number="38">Tanaaf anin amma isaniitti himaa; jara kana hanqadhaa, lakkisa! Dubbii tanaa fi hujiin tun yo ta namaa taate inuma baddi;</verse>
				<verse number="39">ammoo yo ta Waaqaa taatee balleessu hindandeettan. Hegerii isan ufiifuu Waaqaan loltanii.</verse>
				<verse number="40">Warrii dubbii isaa fudhatee, ergamtoota yaamanii dhaanani, akka Warrii deebi'ee maqaa Yesus Kiristotiin nama hinbarsiimne seeraanii gallakkisani.</verse>
				<verse number="41">Jennaan ergamtootii waan Waaqii marroo maqaa Yesusiitiif gaargalaa fi ceera warraatiin dhufeef, ta gammada qabdu kaatee jaarrolee koraa biraa yaate.</verse>
				<verse number="42">Guyyaa cufaa Mana Waaqatii fi mana biyyaa keessalleetti, adoo gargaarii hinkutinuu akka Yesus Kiristoo ta'ee oduu dansaa himanii nama barsiisan.</verse>
			</chapter>
			<chapter number="6">
				<verse number="1">Eegii sun jarii Yesus heddannaan warra afaan Griikii dubbatuu fi ka afaan Hibruu dubbatu waldhabe. Jarii afaan Griikii dubbatu nadheen teenna ta dhiirsowwan irraa raawwatte, qooda sagalee ka guyyaa cufaa keessatti akka dansaa hinqorqoratan jedhee himate.</verse>
				<verse number="2">Tanaaf jarii kudhanii lamaan kaan gumiii dhugeeffatte cufaa walti yaamee, “Akkii nu dubbii Waaqaa lakkimnee nama gololchinu fuulaaniti.</verse>
				<verse number="3">Tanaaf obbooleeyyan, jidduu teessan keessaa nama torba ka dhugaa, ka Hafuura Qulqulloon guutamee fi ka qalbii qabu, ka nu hujii bulchiisaa tana itti kenninuu foohadhaa!</verse>
				<verse number="4">Nu ammoo guyyaa cufa Waaqaa kadhannee dubbii isaa haasoomnaa” jedhe.</verse>
				<verse number="5">Dubbiin tun gumii cufa gammachiiftee, Isxifaanos ka dhugeeffachaa fi Hafuura Qulqulloon guutame foohatan, ammallee Filiphos, Phrokoros, Niqaanoor, Ximoonaa, Pharmenaa fi Niqolaawos nama biyya Anxokiyaa, ka aadaa Yihudiitti gale foohatani.</verse>
				<verse number="6">Jara kana ergamtoota duraan dhufanii, ergamtootii harka irra keettee Waaqaa kadhatteef.</verse>
				<verse number="7">Dubbiin Waaqaa baballaattee, ammallee hennii jara Yesus ka Yerusaalem keessaa guddatee, qaalloleen hedduulleen dhugeeffattee gula yaate.</verse>
				<verse number="8">Isxifaanos nama eebaa fi jabeennaan guutame, jidduu biyyaa keessatti waan mamaatii fi akeeka hedduu tolche.</verse>
				<verse number="9">Jennaan jarii mana waldeennaa ka balchaa jedhan tokkoo, Yihudii lafa Qareeneetii dhuftee fi ta Iskindriyaa dhufte, ammallee Yihudiin Qiliiqiyaa fi Asiyaa dhufte Isxifaanoosiin morkite.</verse>
				<verse number="10">Ammoo Hafuurii Waaqaa qalibii isaa kennee, Isxifaanosiin morkuu dadhaban.</verse>
				<verse number="11">Jennaan jara tokko, akka warrii “Nu namicha kana ka Muusee fi Waaqaa arrabsu, dhageenne” jedhee namaatti odeessuu dhossaan gumbeessan.</verse>
				<verse number="12">Warrii gumii, jaarrolee fi jara seera beeku itti kaasee, dhufanii Isxifaanos qabanii, gara jaarrolee koraa geessan.</verse>
				<verse number="13">Nama dharaan naqaashii itti ta'u barbaadanii, namii dharaa kaan ammoo “Namichii kunin dubbii hamtuu Mana Waaqaa qulqulloo kanaatii fi waan seera Muuseellee dubbachuu hinlakimne.</verse>
				<verse number="14">Nu akka innii, Yesus Naazireet kun mana qulqulloo kana balleessee aadaa Muuseen nuu kenne tana garagalcha jedhu ya dhageenne!” jedhe.</verse>
				<verse number="15">Namii kora keessa jiru cuftii ila Isxifaanosiitti qabee, fuula isaa ka akka fuula ergamaa Waaqaa fakkaatu arge.</verse>
			</chapter>
			<chapter number="7">
				<verse number="1">Jennaan Qaallichii guddaan, dubbiin tunin dhugaa? jedhee Isxifaanos gaafate.</verse>
				<verse number="2">Isxifaanos deebisee, “Obbooleeyyaanii fi abbootii tiyya, mee na caqasaa! Waaqii guddaan, gaafa innii Mesophotamiyaa keessa taa'uu, adoo innii lafa Kaaraaniitti hingodaaniin abbaa keenna Abrahaamitti mullatee,</verse>
				<verse number="3">‘Lafa tanteetii fi warra kankeellee keessaa godaanii, lafa anin si agarsiisuutti qubadhu!’ jedheen.</verse>
				<verse number="4">Jennaan innii lafa Kaldootaa keessaa ba'ee lafa Kaaraan qubate. Eegii abbaan isaa du'ee, Waaqii achii baasee innii lafa amma isan keessa teettani tana qubate.</verse>
				<verse number="5">Waaqii lafa sun gaafasi ejjata tokkoollee Abrahaamii hinkennine, ammoo adoo Abrahaamii gaafasi ijoollee qabachuu baateellee, Waaqii ‘Anin lafa tana sii fi dhaloota kankee ka hegerii dhufuullee inkenna’ jedheetti kakateef.</verse>
				<verse number="6">Waaqii karaa kanaan Abrahaamiitti dubbatee, ‘Dhalootii kankee lafa nyaaphaa keessa taa' a achiitti warra garboonfatanii haga ganna dhibba afurii warra gaargalchani.</verse>
				<verse number="7">Anin ammoo gosa sun ta warra gaargalchitu wallaala itti mureetti balleessa; duuba eegii sunii lafa sun keessaa ba'anii lafa tana keessatti na guddissani’ jedhe.</verse>
				<verse number="8">Jennaan Waaqii aadaa waldhaqisaa ta qabaanqabaa Abrahaamitti kenne. Tanaaf Abrahaam ilma isaa Yisihaqii, haga dhalaatee torba bulee qabaanqabaa qabe; Yisihaq Yaaqobii qabaanqabaa qabe, Yaaqoobiilleen ilmaan isaa kudhanii lamaan, ta gochitii teenna irraa hortee qabaanqabaa qabe.”</verse>
				<verse number="9">“Ilmaan Yaaqoob sun obboleessa isaanii Yoseef inaaftee, akka innii garbichaa ta'u lafa Gibxiitti gurgurte. Waaqii ammoo isa waliin taa'ee,</verse>
				<verse number="10">gaargala isaa cufa nagaan keesaa baase. Yoseef hayyuu Gibxiii Fara'oon dura dhumnaan, Waaqii adaba dansaa fi qalbii kenneef. Fara'oon Yoseef lafa Gibxiitii fi warra ufiilleetti bulchaa tolche.</verse>
				<verse number="11">Jennaan bara sun beelaa fi gaargalii guddaan lafa Gibxiiitii fi ta Kanayaan dhufe abaabootii teennaalleen sagalee dhabde.</verse>
				<verse number="12">Ammoo Yaaqoob akka midhaan lafa Gibxii keessa jiran dhageennaan ijoollee isaa, abaaboota teenna, lafa suniitti erge, tun himaltuu warraa ta qaraati.</verse>
				<verse number="13">Himaltuu lameessoo keessa, Yoseef obboleeyyan ufii ufi beesise, Fara'ooniilleen warra Yoseef fuula barate.</verse>
				<verse number="14">Jennaan Yoseef nama ergee, abbaa isaa Yaaqobii fi fiixaa ufii cufa, nama haga torbaatamii shanii yaame.</verse>
				<verse number="15">Jennaan Yaaqobii lafa Gibxii dhaqee isaa fi abbaabootii teennaalleen achiitti dhumani.</verse>
				<verse number="16">Lafeelee warraa lafa Shekemiitti geessanii, achiitti fulaa Abrahaam jaarrolee gosa Hamorii ta Shekem irraa bitatte keessatti awwaalan.”</verse>
				<verse number="17">“Ammoo Guyyaan Waaqii Abrahaamiitti kakate dhi'aannaan, namii keenna lafa Gibxii keessatti heddate.</verse>
				<verse number="18">Jennaan eegii sunii hayyuun dhibiin ka Yoseef hinbeenne lafa Gibxii fide.</verse>
				<verse number="19">Innii gosa teenna sobee, ijoollee didiqqoo akka hobaatu alaatti gataa jedhee ababoota teenna gaargalche.</verse>
				<verse number="20">Bara sun Museen dhalate; innii guddoo midhaagaa, haga ji'a sadii mana abbaa isaa keessatti dhossaanii eegan.</verse>
				<verse number="21">Alaatti isa gannaan, intaltii Fara'oon fudhattee akka ilmee ufii isa guddifte.</verse>
				<verse number="22">Museen barsiisa gosa Gibxiii cufaa barate, dubbii fi hujiilleen nama guddaa ta'e.”</verse>
				<verse number="23">“Gannii isaa afurtama geennaan, innii obboleeyyan isaa, ta gosa Israa'eli, guddoo argu fedhe.</verse>
				<verse number="24">Obbooleessa gosa isaa tokko ka namii Gibxii tokko dhaanuu jiru arginaan, isaa golee, nama Gibxiii kaan dha'ee ijjeese haaloo baaseef.</verse>
				<verse number="25">Wantii akkanaatiif innii waan gochitii isaa akka Waaqii harka isatiin nyaapha isaanii duraa baasu beettu sehe; Warrii ammoo hinbeenne.</verse>
				<verse number="26">Boriyyaallee adoo warrii Israa'eli lamaan tokko waldiduu, Museen itti dhufee araarsuu fedhee, ‘Dhiiro, isan obbooleeyyanii, maaf waldiddani?’ jedheen.</verse>
				<verse number="27">Namichii fulaa hinjirre kaan ammoo Musee ufi irraa darbee, ‘Eenutti bulchaa fi jaallaba keenna si tolche?</verse>
				<verse number="28">Akka kalee nama Gibxiii kaan ijeefte nallee ijjeessu feetaa?’ jedheen.</verse>
				<verse number="29">Dubbii tana dhageennaan Museen baqatee, lafa Miidyaan jedhan keessa taa'ee, achiitti ilmaan lama dhale.”</verse>
				<verse number="30">“Ganna afurtamaan, duuba diida gaara Siinaatti, gurbii akka ibiddaa bobeettu tokko keessatti ergamaan Aabboo Museetti mullate.</verse>
				<verse number="31">Museen arginaan guddoo mamee, innii laaluuf itti dhi'aannaan, ammoo qoonqoon Aabboo isaatti dhuftee isaan,</verse>
				<verse number="32">‘Anin Waaqaa ababoota teetitii, Waaqaa Abrahaam, ka Yisihaqiitii fi ka Yaaqobiiti’ jette. Jennaan Museen laaluu sodaatee hollate.</verse>
				<verse number="33">Jennaan Aabboon isaan, ‘Waan fulaan atin ejjitu tunin qulqulloo taateef kopheelee miilaa yaafadhu!</verse>
				<verse number="34">Anin gaargala warra kiyya, ka lafa Gibxii keessa jiruu, yaayyuu argee, akka warrii natti waaku dhaga'ee baasuuf dhufee, amma koottii, anin lafa Gibxiitti si ergaa’ jedheen.”</verse>
				<verse number="35">“Museen kun kama gumii Israa'eli, ‘Eenuutti guddaa keennaa fi jaallaba keenna si tolche?’ jettee didde kaan; Namii Waaqii akka innii guddaa gumii sunii ta'ee, qarqaarsa ergamaa gurbii akka ibiddaa bobeettu keessaa isaatti mullateen warraa baase.</verse>
				<verse number="36">Innii waan mamaatii fi akeeka lafa Gibxii keessatti, fulaa galaana Ertiraattii fi ammallee ganna afurtamaa lafa gamoojjii keessaalleetti tolchee, akkasiin warra baase.</verse>
				<verse number="37">Muusuma kana, ka gumiii Israa'elitin, ‘Waaqii isanuma keessa raaga akka kiyyaa isanii erga’ jedhe.</verse>
				<verse number="38">Innii sunuma ka gaafa gumiin Israa'el lafa aloo keessatti walitti qabamte, ergamaa Waaqaa ka gaara Siinaa irratti isaan dubbatee fi abbaaboota teennaallee waliin achi jiru; ammallee isumaatti dubbii Waaqaa ta jireenna nu barsiisuuf fudhate.”</verse>
				<verse number="39">“Ababootii teenna ammoo dubbii isaa caqasuu diddeetti, isa lakkiftee lafa Gibxiitii dharraatee itti dacha'uu feete.</verse>
				<verse number="40">Tanaaf warrii Aroniin, ‘Ka'ii waaqoota nu dura yaatu nuu midhaasi! Namicha Musee jedhan ka lafa Gibxii keessaa nuun dhufe kaan waan innii ta'e hinbeennuu’ jedhe.</verse>
				<verse number="41">Duuba artumaatti warrii waan akka yabbii midhaasee, sooriyoo baaseefii waan harkii warraa midhaase sunii jila tolche.</verse>
				<verse number="42">Duuba Waaqii warra yaalaa ba'ee, akka Warrii urjii gubbaa kadhatu itti lakkise; akkuma kitaaba raagoota keessatti barreessanii, ‘Gosa Israa'elii, isan ganna afurtamaa lafa gammooojjii keessatti sooriyoo naa hinqalle.</verse>
				<verse number="43">Waaroo waaqaa “Molok” jedhaniitii fi, ammallee fakkeenna urjii waaqaa keessanii ka “Reefaan” jedhan; baatan; wantii isan kadhattan sun waan harkaan bocani. Tanaaf anin lafa Baabilon irra fagaattuutti isan dabarsa.’ ”</verse>
				<verse number="44">“Abaabootii teenna gaafa lafa gammoojjii keessa jirtu, Waaroo Waaqii keessa jiru ta akka Waaqii Muuseetti himee agarsiisee gula midhaasan qabdi.</verse>
				<verse number="45">Abaabootii teenna warrii eegii sunii dhalate, waaroo sun fudhaattee Iyaasuu waliin lafa gosa Waaqii warrii duraa gussee baassee fudhatte. Waaroon sun haga bara Daawitiillee achi jirti.</verse>
				<verse number="46">Daawit Waaqaa duraatti eebba argatee, ammallee akka mana Waaqaa Yaaqobiittii jaaru Waaqaa kadhate.</verse>
				<verse number="47">Namii Waaqaa mana jaare ammoo Solomoon.”</verse>
				<verse number="48">“Taatuullee Waaqii guddaan mana harkaan midhaasan keessa hintaa'u. Akkuma raagii jedhuu,</verse>
				<verse number="49">‘Aabboon, Gubbaan Waaqaa barcumaa kiyya, laftii fulaa anin miila kiyya irra dhaabadhu. Isan mana akkam naa jaartani ree? Yokaan fulaan anin boqadhu tam?</verse>
				<verse number="50">Harka kiyyaatti waan kana cufa midhaaseenitii?’ jedha.”</verse>
				<verse number="51">“Isan guddoo mataa jabaattan, garaan keessan hindhugeeffatu! Gurri keessan dubbii Waaqaa hindhaga'u! Akkuma abaabootti teessan tolchite isaniilleen tolchitaanii, yo cufaa Hafuura Qulqulloo diddani.</verse>
				<verse number="52">Raagii ababootii teessan hingaargalchiin tokkoolleen injiraa? Ammallee warrii raagota Waaqaa, ta dhufiisa nama qulqulloo himuu dhufte, ijjeessee. Isaniilleen ammaatana isa gurgurtanii ijeeftan.</verse>
				<verse number="53">Isan seera Waaqii ergamtoota ufitiin isanii erge argattan, ammoo guutuu diddani!” jedhe.</verse>
				<verse number="54">Waan kana dhageennaan, garaan warraa gubatee isaatti ciniinnatani.</verse>
				<verse number="55">Isxifaanos ammoo Hafuura Qulqulloon guutamnaan, adoo ila irraa hinbuqqifatin Waaqaa keessa olilaalee, guddinna Waaqaatii fi Yesusii harka mirgicha Waaqaa olejju argee</verse>
				<verse number="56">“Mee laalaa, anin gubbaa Waaqaa ta banamtee, ilmii namaa harka Waaqaa mirgaan olejuu argaa” jedhe.</verse>
				<verse number="57">Jennaan gurra isaanii cuqqaallatanii, qoonqoo olfudhatanii caaranii, wayaa isaanii miila dargaggeessa toko ka Sa'uloo jedhanii jala naqatanii isaatti ori'aanii,</verse>
				<verse number="58">dadarbaa dira keessaa baasan dhakaan hadhaan.</verse>
				<verse number="59">Adoo warrii dhakaan isa hadhumaatti jiruu, Isxifaanos, “Aabboo Yesus Hafuura kiyya fudhadhu” jedhee yaamate.</verse>
				<verse number="60">Jennaan innii jilbiifatee qoonqoo olfudhatee, “Ee'ee Aabboo, cubbuu tana warraatti hinheregin” jedhee lallabe; akkana jedhee jigee du'e.</verse>
			</chapter>
			<chapter number="8">
				<verse number="1">Duuba Saa'ol ijjeechaa Isxifaanos Ee'ee jedhe. Guyyuma sun gumii Waaqaa ta Yerusaalem jirtu guddoo gaargalchanii, duuba ergamtoota malee gumiin taan cuftii lafa Yihudaatii fi Samaariyaa keessa gargarii bittinnoofte.</verse>
				<verse number="2">Jarii dhugaa tokko Isxifaanosii guddoo boo'ee awwaale.</verse>
				<verse number="3">Saa'ol ammoo gumii Waaqaa guddoo gaargalchee, manneen cufaa keessa dedeemee, dhiiraa fi nadheeniillee hidhaatti guure.</verse>
				<verse number="4">Duuba Warrii gargarii firfirfame kaan fuluma cufaa yaa'ee dubbii Waaqaa haasa'e.</verse>
				<verse number="5">Jennaan Filiphos gara dira Samaariyaa dhaqee waan Kiristoo warraatti haasa'e.</verse>
				<verse number="6">Gumiin garaa tokkoon waan Filiphos jedhe caqaftee, waan mamaa ka innii tolcheellee argitee dhageette.</verse>
				<verse number="7">Jinniin hamaamtuun qoonqoo olfudhattee iyyitee nama hedduu keessaa yaatee; namii hedduun ka kokottaa'ee fi ka nanaafate fayye.</verse>
				<verse number="8">Akkanaan gammadii guddaan dira sun dhufe.</verse>
				<verse number="9">Ammoo namicha tokkootti ka Simoon jedhan, ka durii dira sun keessatti tolchaa tolchee, warra dira Samaariyaa, sobee, jabeenna ufii odeesse jira.</verse>
				<verse number="10">Namii diqqaa fi guddaalleen cuftii dubbii isaa caqasee, “Namichii kunin humna Waaqaa ta Humna guddoo” jedhaniin jedhe.</verse>
				<verse number="11">Waan innii tolchaan yokaan hujii yuuboomaatiin guyyaa hedduu warra mamsiiseef namii cuftii isa caqase.</verse>
				<verse number="12">Warrii ammoo Filiphosii waan oduu dansaa Mootummaa Waaqaatii fi waan maqaa Yesus Kiristoo haasa'u dhageennaan dhugeeffatee, dhiiraa fi nadheeniilleen cuubamte.</verse>
				<verse number="13">Jennaan Simooniiyyuu dhugeeffate; eegii cuubamee, Filiphoss gula deemee, waan mamaatii fi akeeka innii tolchee arginaan guddoo mame.</verse>
				<verse number="14">Ergamtootii ta Yerusaalem keessa teettu akka gumiin Samaariyaa dubbii Waaqaa dhugeeffatte dhageennaan, phexrosii fi Yoh. aannis itti ergite.</verse>
				<verse number="15">Warrii Samaariyaa dhufee, akka Hafuura Qulqulloo argatan Waaqaa warraa kadhate.</verse>
				<verse number="16">Maqaa Aabboo Yesus callaan cuuphaman malee, Hafuura Qulqulloon qara warra irra hinbuune.</verse>
				<verse number="17">Jennaan Phexrosii fi Yoh. aannis harka isaanii warra irra keennaan Hafuura Qulqulloo argatan.</verse>
				<verse number="18">Simoon akka eegii ergamtootii harka nama irra keette Hafuura Qulqulloo argatan arginaan, horii warraa fidee</verse>
				<verse number="19">“Akka namii anin harka irra kaa'u cuftii Hafuura Qulqulloo argatuu, humna tana nallee kennaa!” jedhe.</verse>
				<verse number="20">Phexros ammoo deebiseefii, “Waan Kenniisa Waaqaa waan horiin bitaattu seeteefii horiin kankee si waliin ha baduu!</verse>
				<verse number="21">Waan garaan kankee fuula Waaqaa duraatti dansaa hinta'iniif atin waan kana keessaa diqqoollee hinqabdu; qoodaallee hinqabdu.</verse>
				<verse number="22">Tanaaf cuubbuu tantee tana irraa deebi'ii Waaqaa kadhadhu; herrega garaa keetii kana faa sii araaramaa.</verse>
				<verse number="23">Wantii akkanaatiif anin ya argee, atin hadhaa hadhooftuu qabda, ammallee hidhaansa cubbuu keessa jirta” jedhe.</verse>
				<verse number="24">Jennaan Simoon, “Akka wantii isan baantan kunin tokkoolleen natti hindhumnee Waaqaa naa kadhadhaa!” jedhe.</verse>
				<verse number="25">Warrii eegii dubbii Aabboo himee, Yerusaalemiitti galee, oduu Dansaa tana ollaa Samaariyaa hedduu keessatti haasa'e.</verse>
				<verse number="26">Ergamaan Aabboo Filiphosiin dubbatee, “Ka'ii bitaa gara karaa gammoojjii ka Yerusaalemii ba'ee Gaazaa dhaquu deemi!” jedhe.</verse>
				<verse number="27">Jennaan innii ka'ee deeme. Namichii sangisiisaan tokko, ka lafa Itoophiyaa itti dhufe; innii nama guddaa, ka qaallitti Itoophiyaa ta “Kandaakee” jedhan jala hojjatu, ka horii isii cufaa qorqoratuuf. Innii akka Waaqaa kadhatu Yerusaalem dhufe.</verse>
				<verse number="28">Adoo achii galuu, gaarii ufii keessa taa'ee, kitaaba raaga Isaayas dubbisaa deeme.</verse>
				<verse number="29">Jennaan Hafuurii Qulqulloon Filiphosiin, “Been, gaarii suniitti dhi'aadhuu isa gula deemi!” jedhe.</verse>
				<verse number="30">Tanaaf Filiphos gara isaa utaalee, isa kitaaba raaga Isaayas dubbiisu dhagaa'ee, “Waan dubbisuutti jirtuu kana qalbeeffattaa?” jedhee gaafate.</verse>
				<verse number="31">Innii ammoo, “Yo namii na qajeelche malee akamiin danda'ee midhaafadha?” jedhee deebise. Duuba akka innii gaarii yaabatee isa waliin taa'uu innii Filiphos kadhate.</verse>
				<verse number="32">Fulaan innii barreessii keessaa dubbiisu jiru tana, ta “Akkuma hoolaa qalanii ijeechaatti isa geessani, ammallee akkuma ilmeen hoolaa ta abbaan rifeensa irraa ciru calliftuu, akkasuma callise.</verse>
				<verse number="33">Isa diqeessanii, qorsumaa dhugaa irraa dhowwani. Eenuutti waan dhaloota isaa haasaa ree? Jireennii isaa lafa keessaa la hoba'ee” jettu.</verse>
				<verse number="34">Namichii kaan Filiphosiin, “Raagii eennu baana? Ufi baana moo nama dhibii?” jedhee gaafate.</verse>
				<verse number="35">Jennaan Filiphos fuluma barreessiin sun itti keeyatee waan Yesus oduu dansaa isaatti haasa'e.</verse>
				<verse number="36">Ammallee warrii adoo karaa yaa'uu, fulaa bisaan tokko dhufee; namichii kaan filphosiin, “Mee ilaalii, bisaaniitti arma jiraa, maalti cuuphama argachuu na dhowwa?” jedhe.</verse>
				<verse number="37">Jennaan Filiphos, “Garaa kankee cufaan yo atin dhugeeffattee si cuuphan” jedhee deebiseef. Innii Filiphosiin, “Akka Yesus Kiristoon Ilma Waaqaa ta'ee indhugeeffadha” jedhe.</verse>
				<verse number="38">Namichii Gaarii dhaabachiisee, warrii lachuu bisaan keessa duudee Filiphos isa cuuphe.</verse>
				<verse number="39">Bisaan keessaa baanaan, Hafuurii Aabboo Filiphos fuudhee deeme. Namichii kaan lafaa isa dhabee, ammoo gammadaan karaa ufii itti dhaabate.</verse>
				<verse number="40">Filiphos ammoo lafa Azoxoniitti argani; biyya keessa deeme, dira cufa keesssatti oduu dansaa haasa'aa, Qiisaariin ba'e.</verse>
			</chapter>
			<chapter number="9">
				<verse number="1">Saa'ol ammallee akka jara Aabboo ijjeessee, gaargalchu herregee, gara Qaallicha Guddaa dhaqee,</verse>
				<verse number="2">ergaa, gara manneen Waaqaa itti kadhatanii ta dira Damaasqootti barreessan, isa irraa fudhate; akka yo nama karaa Aabboo gula yaa'uu achiitti arge, dhiiraa fi nadheeniillee, hidhee Yerusaalem geessu.</verse>
				<verse number="3">Adoo innii karaa deemuu, Damaasqootti dhi'aannaan, ibseen gubbaa baatee isaatti ibiste.</verse>
				<verse number="4">Innii lafa dha'ee, qoonqoo tokko ta “Saa'ol, Saa'ol, atin maaf akkana na gaargalchita?” jettuun dhaga'e.</verse>
				<verse number="5">Innii ammoo, “Aabboo, atin eennuu kanaa?” jedhe. Aabboon deebiseefii, “Anin Yesus ka atin gaargalchitu.</verse>
				<verse number="6">Ammoo ka'ii, dira seen! Waan atin tolchuu maltee achiitti sitti himanii” jedheen.</verse>
				<verse number="7">Jarii isa waliin yaa'u, qoonqoo dhageennaan akkanumaatti callisee ejaajjee malee, homaa hindubbanne, ka dubbatuullee qoonqoo dhaga'uu malee nama tokkoollee hingarre.</verse>
				<verse number="8">Saa'ol lafaa ka'ee, ila banannaan homaa argu dadhabe; jennaan harka qabaniifii Damaasqoon dhufan.</verse>
				<verse number="9">Haga guyyaa sadii lafa hingarre, ammallee nyaateellee hindhunne.</verse>
				<verse number="10">Nama Yesus tokkotti ka Anaaniyas jedhan dira Damaasqoo keessa jira. Daayyaa keessa Aabboon isaan dubbatee, “Anaaniyas” jedhee yaamnaan innii, “Anin kunoo arma jira Aabboo!” jedheen.</verse>
				<verse number="11">Aabboon isaan, “Ka'ii, gara karra ‘Qajeeltuu’ jedhanii dhaqii, nama lafa xarsee ka Saa'ol jedhan tokkoo, mana Yihudaa keessa barbaadi; innii Waaqaa kadhachuu jiraa.</verse>
				<verse number="12">Ammallee innii daayyaa keessa nama Anaaniyas jedhan tokkoo ka akka innii deebi'ee lafa argu harka isa irra kaa'uu argee” jedhe.</verse>
				<verse number="13">Jennaan Anaaniyas deebisee, “Aabboo, waan namicha kanaa anin nama hedduu irraa la dhaga'e; akka innii gumii tantee qulqulloo Yerusaalem jirtu waan hamtuu tolche.</verse>
				<verse number="14">Ammallee innii maqaa qaallolee gugurdootiin arma dhufe, akka nama maqaa kankee yaamatu cufaa hidhu” jedhe.</verse>
				<verse number="15">Aabboon ammoo, “Beenii dhaqi, anin, akka innii maqaa kiyya gosa dhibii, hayyootaa fi ijoollee Israa'elii duraatti haasa'uu, ya isa foohadhee.</verse>
				<verse number="16">Anin gaargala guddaa, innii marroo maqaa kiyyaatiif argatu, isa ingarsiisaa” jedhe.</verse>
				<verse number="17">Anaaniyas ka'ee dhaqee mana olseenee, harka isa irra kaa'ee, “Aaddaa Saa'ol, Aabboo Yesus, ka karaa keessatti sitti mullate, ya na erge, akka atin debbitee lafa argitee Hafuura Qulqulloon guutamtu” jedheen.</verse>
				<verse number="18">Yoma sun wannii akka qolaa ila isaa irraa jiddee, innii yoosuu wa argee, ka'ee cuuphame.</verse>
				<verse number="19">Duuba innii sagalee nyaannaan jajabaate; haga bultii diqqoo jara Yesus ka Damasqoo jiruu, waliin taa'e.</verse>
				<verse number="20">Saa'ol yoma sun Manneen Waldeennaa seenee, “Yesus Ilma Waaqaatti” jedhee waan Yesus haasa'e.</verse>
				<verse number="21">Namii isa dhaga'e cuftii ammoo mamee, “Namichii kunin ka Yerusaalem keessatti, nama maqaa kana yaamatu, balleesse kaaniiyuu? Ammallee wantii innii dhufeef, akka nama hidhee gara qaallolee gugurdoo geessuufiinii?” jedhe.</verse>
				<verse number="22">Saa'ol ammoo haga qaraa irra jabaatee, akkii innii, akka Yesus dhuguma Kiristoo jabeesse himeen, Yihudii Damaasqoo teetu mamsiise.</verse>
				<verse number="23">Bultii hedduun duubaatti, Yihudiin akka isa ijeeftu walmari'atte.</verse>
				<verse number="24">Saa'ol ammoo akka Warrii isa ijjeesuuf karaa diraa halkanii guyyaa eeguu jiru, quba qaba.</verse>
				<verse number="25">Jarii isa gula yaa'u ammoo halkan tokko isa fuudhee, sabaqee keessa kaa'ee, yaabdoo iraan alaatti isa baase.</verse>
				<verse number="26">Saa'ol Yerusaalem geennaan jara Yesusiitti makamuu fedhe; warrii cuftii ammoo, waan akka innii dhuguma nama Yesusii ta'e isa hindugeeffaneef, isa sodaate.</verse>
				<verse number="27">Baarnaabaas ammoo isa fuudhee gara jara Yesusiitiin dhufee, Akka Saa'ol Aabboo karaa keessatti arge, akka Aabboon isaan dubbate, ammallee akka innii Damaasqoo keessatti sodaa malee maqaa Yesus haasa'ee warraatti hime.</verse>
				<verse number="28">Duuba Saa'ol warra waliin taa'ee, Yerusaalem keessa fulaa cufa dedeemee sodaa malee maqaa Yesusiitiin barsiise.</verse>
				<verse number="29">Saa'ol, ammallee, warra Yihudii ka afaan Griikii haasa'uulleen walmormee; jennaan, warrii isa ijjeessuu fedhe.</verse>
				<verse number="30">Obbooleeyyan waan kana dhageennaan gara lafa Qiisaariyaatti geessitee, dira Xarsees jedhaniitti isa ergite.</verse>
				<verse number="31">Jennaan gumiin Waaqaa Yihudaa, Galiilaa fi Samaariyaa keessatti nagaa argatee, eebifamtee; aabboo Waaqaa sodaatee, qarqaarsa Hafuura Qulqullotiin jabaattee heddatte.</verse>
				<verse number="32">Phexros adoo fuluuma cufa jidduu warra keessa dedeemuu, fulaa gumii qulqulloo, ta Liidaa teetuullee dhufe.</verse>
				<verse number="33">Achitti innii nama tokko ka Eneyaas jedhan, ka haga ganna saddeetii fayyaa dhabee kokotaa'ee siree irra ciise arge.</verse>
				<verse number="34">Phexros isaan, “Eneyaas, Yesus Kiristoon si fayyisaa, ka'ii siree tantee midhaafadhu!” jedheenii, Eneyaas yoma tokkoon ka'e.</verse>
				<verse number="35">Namii Liidaa fi Saaron keessa taa'uu cuftii isa argee gara Aabboo dacha'e.</verse>
				<verse number="36">Dira Yophee keessa, niitii dhugeeffatte ta Xaabiitaa jedhan, takkaatti jira; maqaan isii afaan Griikiitiin “Dorkaas” akkasi jechuun, Guguuftoo jechuu. Niitiin tunin yo cufaa waan dansaa tolchitee horiillee hiyyeeyyii kennite.</verse>
				<verse number="37">Bara sun isiin fayyaa dhabdee doote. Eegii reeffa isii dhiqaanii, mana gubbaa jiru tokko keessa kaa'ani.</verse>
				<verse number="38">Waan dirii Liidaa Yopheetti dhi'aattuuf, jarii Yesus akka Phexros achi jiru dhageennaan, nama lama isaatti ergee, “Hurrisii gara keenna kootti” jedhe.</verse>
				<verse number="39">Jennaan Phexros ka'ee warra waliin deeme. Innii dhumnaan gara mana olii isa geessani. Nadheen dhiirsotii irraa dhumti cuftii isa bira ejaajjattee boottee, ubbaara fi wayaa Guguuftoon gaafa jirtu warraa hodhite garsiifte.</verse>
				<verse number="40">Phexros ammoo warra cufa mana keessaa yaasee, jilbifatee Waaqaa kadhatee, gara reeffaa ilaalee, “Xaabiitaa, ka'ii!” Jedheen. Isiin ila banattee, Phexros arginaan kaatee teete.</verse>
				<verse number="41">Phexros harka isii qabatee olfuudhee, gumii qulqulloo fi nadheen dhiirsotii irraa dhumteellee yaamee, isi jirtuu warraatti kenne.</verse>
				<verse number="42">Waan kana Yophee keessa fuluuma cufaatti namii dhagayee, namii hedduun Aabbootti dhugeeffate.</verse>
				<verse number="43">Phexros haga Guyyaa hedduu namicha gogaa machalleessu ka Simoon jedhan tokko waliin Yophee keessa taa'e.</verse>
			</chapter>
			<chapter number="10">
				<verse number="1">Namicha, maqaan isaa Qorneelewos jedhan tokkootti dira Qiisaariyaa keessa jira; gumii waraanaa ta dhibba tokkoo ta Roomaa “Xalii'aana” jedhan guddaan itti isa.</verse>
				<verse number="2">Innii nama Waaqaati; isaa fi warrii isaalleen cuftii akka guddaa Waaqaa sodaata. Innii marroo Waaqatiif warra Yihudii hiyyeeyyii guddoo wa kenne, guyyaa cufaallee Waaqaa kadhata.</verse>
				<verse number="3">Gaafa tokko saafaa gara saatii sagalii kanaatti, daayyaa keessa ergamaa Waaqaa tokko ka diidessee isaatti dhufee, “Qorneelewos” jedhee isaatti dubbate arge!</verse>
				<verse number="4">Qorneelewos isa arginaan rifatee millatee, “Maal, Aabboo?” jedhee gaafate. Ergamaan ammoo deebiseefii, “Kadhachaa teetii fi waan atin Waaqaa jettee, hiyyeeyyii wa kenituuf, fuula Waaqaa duraatti ya si qaabatani.</verse>
				<verse number="5">Amma nama gara dira Yopheetti ergii, nama tokko ka Simoon Phexros jedhan yaam.</verse>
				<verse number="6">Innii keessummaa nama Simoon jedhan, ka gogaa machaalleessuu tokkoo; manii isaalleen afaan galaanaati” jedheen.</verse>
				<verse number="7">Ergamaan isaan dubbate kaan deemnaan, Qeernelewos hojjatoota ufii lama yaamee, ammallee nama waraanaa ka amantii qabu qajeelaa tokko, ka guyyaa cufaa waan isaa ilaalullee yaame.</verse>
				<verse number="8">Waan cufaa warraatti haasa'ee jennaan, Yopheetti warra erge.</verse>
				<verse number="9">Jennaan boriyyaa warrii adoo yaa'uu diraatti dhi'aannaan, gara saatii ja'aa ta guyyaa Phexros Waaqaa kadhachuuf mana gubbaa kore.</verse>
				<verse number="10">Innii beela'ee waan nyaatu fedhee; ammoo adoo sagalee dhaabanuu, daayyaa arge.</verse>
				<verse number="11">Ammallee gubbaa Waaqaa ta banamtuu fi waan akka wayaa ta fiixee afraanuu hidhanii lafaatti gadi buusan arge.</verse>
				<verse number="12">Waan sun keessa bineensa gosa hedduutti, ka miila afur qabu, ka garaan lafa irra loo'uu fi ka Waaqaa keessa babarsuulleen jira.</verse>
				<verse number="13">Jennaan qoonqoon isaatti dhuftee, “Phexros, ka'ii, qaladhuu nyaadhu!” jetteen.</verse>
				<verse number="14">Phexros ammoo, “Lakkii Aabboo, anin haga dhaladhee waan akkanaa kana ka qulqulloo hinta'iin yokaan waan hamtuu akkanaa takkaallee hin nyaanne” jedheen.</verse>
				<verse number="15">Qoonqoon taan ammallee marroo lammeessoo deebitee, “Waan Waaqii qulqulleesseen, Qulqullooniti hin jedhin” jedheen.</verse>
				<verse number="16">Wantii kunin marroo sadii akkasi taate, jennaan wannii akka wayaa kaan gubbaatti oldeebite.</verse>
				<verse number="17">Adoo Phexros waan daayyaa argee sun herreguu, jarii Qorneelewos erge kaan mana Simoon gaafatee, balbala dura ejaajjee,</verse>
				<verse number="18">Qoonqoo olfudhatee akka Simoon ka Phexros jedhan achi jiru gaafate.</verse>
				<verse number="19">Adoo Phexros waan daayyaa sun herreguu jiruu, Hafuurii Qulqulloon isaan, “Laali, namii sadii si barbaaduu jiraa,</verse>
				<verse number="20">tanaaf ka'ii, gad bu'ii, hinsodaatinii warra waliin deem; anaatti warra erge” jedheen.</verse>
				<verse number="21">Jennaan Phexros gara jara Qorneelewos isaatti ergee kaan gadbu'ee, “Namii isan barbaaddan anaa; maaf dhuftan?” jedheen.</verse>
				<verse number="22">Warrii deebisee, “Namicha qajeelaa Qorneelewos jedhan ka guddaa warra waraanaa, tokkootti nu erge; innii nama dhugaa, ka Waaqaa dhugeeffatu, ka gochitii Yihudii cuftii saaddu, akka innii mana isaatti si yaamee dubbii tantee dhaga'u, ergamaan Waaqaa qulqulloon tokkoo itti hime” jedhan.</verse>
				<verse number="23">Jennaan Phexros, olduudaa jedhee warra bulche. Boriyyaa Phexros warra waliin ka'ee deemee, obboleeyyan gariilleen ta Yophee isa waliin yaate.</verse>
				<verse number="24">Guyyaa itti aanu Qiisariyaatti gale. Qorneelewos ammoo yo sun; fiixaa ufitii fi jaallan ufii cufaa walti yaameetti warra eeguu jira.</verse>
				<verse number="25">Adoo Phexros mana seenuu jiruu, Qorneelewos gadba'ee miila isaatti jigee isaa sagade.</verse>
				<verse number="26">Phexros ammoo isa olqabee, “Oljedhi, aniilleen akkuma kankee namaa!” jedheen.</verse>
				<verse number="27">Phexros adoo Qorneelewos waliin haasaa mana seenuu jiruu, gumii hedduu achiitti walwaldeetti arge.</verse>
				<verse number="28">Innii, “Isan, akka aadaa keessa Yihudiin nama gosa dhibii waahela tolfattee waliin hinteenne akka dansaa beettan. Ammoo Waaqii akka anin nama tokkoollee tuffadhee yokaan, ‘Innii qulqullooniiti yokaan fudhatama hinqabu’ hinjenneen la na garsiise.</verse>
				<verse number="29">Tanaaf yoma na yaaman sun adoo hinmormin isaniitti dhufe; duuba anin isan gaafadhaa maaf na yaamtani?” jedheen.</verse>
				<verse number="30">Qorneelewos deebisee, “Bultii afuriin dura yoma ammaa kana adoo anin saafaa saatii saglii mana kiyya keessa taa'ee Waaqaa kadhadhuu namii wayaa bibillixuu tokko qabu na dura ejje,</verse>
				<verse number="31">‘Qorneelewos, kadhachaa tantee waaqii la sii dhagaye, ammallee waan atin hiyyeeyyii kennituullee la sii qaabate.</verse>
				<verse number="32">Tanaaf nama gara dira Yophee ergii, nama tokko ka Simoon Phexros jedhan yaam; innii keessumaa namicha Simoon jedhanii ka gogaa machaalleessu, ka afaan galaanaa taa'uutii’ naan jedhe.</verse>
				<verse number="33">Tanaaf anin marroo tokkoon si yaame, atiilleen ka dhufte waan dansaa tolchite. Ammaatana nu cuftii akka waan Aabboon sitti nuu hime cufaa dhageennu arma fuula Waaqaa dura, jira” jedheen.</verse>
				<verse number="34">Jennaan Phexros, “Dhugumaa anin akka Waaqii nama tokkoollee wali hindabarsine amma la hubadhe.</verse>
				<verse number="35">Ammoo gosa cufaa keessa nama isa dhugeeffatee waan dhugaa tolchu innii injaalata.</verse>
				<verse number="36">Akka Waaqii dubbii sun gara ijoollee Israa'elii erge, akka oduu nagayaa dansaa karaa Yesus Kiristootiin haasa'an, akka Yesus Kiristoon Abbaa nama cufaa, isan inbeetan.</verse>
				<verse number="37">Isan waan jabduu lafa Israa'elii, ardaa Galiilaa kana keessatti eegii Yoh. aannis, waan cuuphaa namaatti himee asi ta'e hinbeettani,</verse>
				<verse number="38">akka Waaqii Yesus Naazireet Hafuura Qulqulloo fi jabeennaan muude, akka innii fulaa cufa dedeemee waan dansaa tolchee, nama Sheexanii gaargalche cufaa fayyise, akka Waaqii isa waliin jiru isan inbeettan.</verse>
				<verse number="39">Nu waan innii lafa Yihudiitii fi Yerusaalem keessatti tolche cufaa dhugaa. Warrii muka irratti fanniseetti isa ijjeesse.</verse>
				<verse number="40">Guyyaa sadeessoo ammoo Waaqii isa kaaseetti, diideessee nama garsiise.</verse>
				<verse number="41">Namii cuftii isa hingarre, ammoo nu warrii akka dhugaa isaa taanu, Waaqii qaraa foohate eegii innii du'a keessa ka'e isa waliin nyaannee dhunnee, la isa agarre.</verse>
				<verse number="42">Innii akka dubbii Waaqaa nama barsiimnu, akka namii Waaqii foohate ka dubbii nama jiruutii fi ka du'eellee muru isumaa, akka dhugeessinu la nu ajaje.</verse>
				<verse number="43">Raagii cuftii, akka namii isaatti dhugeeffatu cuftii maqaa isaatiin araarama cubbuu argatu isaa dhugeessa” jedhe.</verse>
				<verse number="44">Adoo Phexros ammallee dubbii tana dubbachuu jiruu, Hafuurii Qulqulloon warra dubbii tana dhaga'e cufaa irratti bu'e.</verse>
				<verse number="45">Warrii Yihudii ka dhugeeffate ka Phexros waliin Yophee dhufe, waan Waaqii Hafuura ufii Qulqulloo gosa dhibii ta hindhugeeffatiinillee irratti buuseef guddoo mame.</verse>
				<verse number="46">Wantii akkanaatiif warra afaan durii hinbeenne dubbatee Waaqaa guddisu dhaga'an. Jennaan Phexros,</verse>
				<verse number="47">“Eentu dandaa'ee warra akkuma keenna Hafuura Qulqulloo argate kana, bisaaniin cuuphamuu dhowwa?” jedhe.</verse>
				<verse number="48">Tanaaf innii akka warra maqaa Yesus Kiristootiin cuuphan ajaje, jennaan warrii akka Phexros bultii diqqoo achi taa'u kadhate.</verse>
			</chapter>
			<chapter number="11">
				<verse number="1">Ergamtootaa fi obboleeyyan Yihudaa keessa jirtu, akka gochitii hindhugeeffatin dhibiilleen dubbii Waaqaa dhugeefatte dhageette.</verse>
				<verse number="2">Tanaaf Phexros Yerusaalemiitti dhi'aannaan warrii aadaa qabaanqabaa jabeessu isaan mormee,</verse>
				<verse number="3">“Atin ya warra qabaanqabaa hinqabatiin waliin nyaatte” jedheen.</verse>
				<verse number="4">Ammoo Phexros waan cufaa warraatti haasa'ee.</verse>
				<verse number="5">“Anin adoo dira Yophee keessatti Waaqaa kadhachuu jiruu, daayyaa keessa, waan akka wayaa guddoo, ta fiixee afraanuu hidhan natti gadi buussan arge.</verse>
				<verse number="6">Akka dansaa keessa ilaalaan, bineensa miila afurii, bineensa alaa, bineensa lafa irra loo'uu fi ka Waaqaa keessa babarisuullee arge.</verse>
				<verse number="7">Jennaan qoonqoo, ‘Phexros, ka'ii, qaladhuu nyaadhu!’ naan jettu dhagaye.</verse>
				<verse number="8">Anin ammoo deebisee, ‘Aabboo lakkii, wantii qulqulloo hinta'iin yokaan wantii hamtuun takka afaan kiyya seentee hinbeettuu’ jedheen.</verse>
				<verse number="9">Qoonqoon Waaqaa gubbaa ammoo deebitee, ‘Waan Waaqii qulqulleesseen, Qulqullooniti hinjedhin!’ jette.</verse>
				<verse number="10">Wantii kunin marroo sadii akkas taate, jennaan wannii kaan cuftii gubbaatti olidachaate.</verse>
				<verse number="11">Yoma sun namii sadii, ka Qiisaarii natti ergan, fulaa mana anin taa'uu dhufe.</verse>
				<verse number="12">Hafuurii Qulqulloon, adoo homaa hinsodaatin akk anin warra waliin deemu natti hime. Ammallee obboleeyyan ja'aan taaniin waliin yaanee, mana namichaa olduunne.</verse>
				<verse number="13">Qorneelewos ammoo akka ergamaa Waaqaa mana ufii keessatti arge nutti hime, ergamaan sun, ‘Nama gara Yophee ergii, nama tokko ka Simoon Phexros jedhan yaam;</verse>
				<verse number="14">innii akka sii fi Warrii keelleen baafamtan sitti hima’ jedheen nutti hime.</verse>
				<verse number="15">Akkuma anin dubbii tiyya itti keeyadheen, Hafuurii Qulqulloon, akkuma durii nurra bu'e warraallee irra bu'e.</verse>
				<verse number="16">Jennaan anin yoma sun dubbii Aabbo ta innii ‘Yoh. aannis bisaaniin cuuphe, isan ammoo Hafuura Qulqulloon cuuphamtan’ jedhe taan qaabadhe.</verse>
				<verse number="17">Yo Waaqii kennamsa akka gaafa nu Aabboo Yesusii Kiristootti dhugeeffanne nuu kenne warra kannaallee kennee, ‘Anin namii danda'ee Waaqaa dhowwu eennu ree?’ ” jedhe.</verse>
				<verse number="18">Waan kana dhageennaan dubbii isaa quufanii, “Waaqii gosa dhibiillee ta hindhugeeffatin ya cubbuu irraa deebisee jireenna kenneef” jedhanii Waaqaa faarsan.</verse>
				<verse number="19">Gaargala yo Isxifaannos du'e sun gumii dhugeeffatteetti dufe suniin warrii guddoo gargarii bittinaayee, haga finiiqee haga Qophrosittii fi Anxokiyaa yaa'ee dubbii Waaqaa Yihudii callaatti haasa'e.</verse>
				<verse number="20">Jarii garii ka Qophrosii fi Qareenee ammoo, Anxokiyaa dhumnaan gosa Giriikiilleetti haasa'anii, oduu dansaa Aabboo Yesus Kiristoo himan.</verse>
				<verse number="21">Irreen Aabboo warra waliin jirti, namii hedduun dhugeeffatee gara Aabboo deebi'e.</verse>
				<verse number="22">Oduun tunin gumii dhugeeffatte ta Yerusaalem dhaqabiddee, jennaan warrii Baarnaabaa Anxokiyaatti erge.</verse>
				<verse number="23">Innii dhumnaan eebba Waaqii akkanumaatti isaanii kenne arge, guddoo gammadee, akka garaa isanii cufaan Aabboo dhugeeffatan nama cufaat hime.</verse>
				<verse number="24">Waan Baarnaabaas nama dansaa Qafuura Qulqulloon guutamee, ammallee dhugeeffachaa jabduu qabu, ta'eefii namii hedduun Aabbootti darame.</verse>
				<verse number="25">Jennaan Baarnaabaas Saa'oli barbaaduuf gara Xarsee dhaqe.</verse>
				<verse number="26">Isa arginaan gara Anxokiyaatiin dhufe; haga ganna tokkoo cufa warrii gumii Waaqatiin walwalda'ee, nama hedduu barsiise. Ammallee Anxokiyaa keessatti qaraa jara Yesus “Kiristaana” jedhanii yaaman.</verse>
				<verse number="27">Bara sun raagooti garii Yerusaalemii yaatee gara Anxokiyaa dhufte.</verse>
				<verse number="28">Warra keessaa namichii tokko, ka Agaabos jedhan, ka'ee akka beeltii jabduun lafa cufaatti dhuftu irree Hafuura Qulqullootiin dubbatee fage. Beeltii tunin bara mooticha Roomaa ka Kilaawudiiyos jedhanii dhufte.</verse>
				<verse number="29">Jarii Yesus cuftii, akk haga danda'uu, obboleeyyan Yihudaa keessa jirtu qarqaaru walii gale.</verse>
				<verse number="30">Akkasi tolchanii, harka Baarnaabaasiitii fi ka Saa'oliitiin horii jaarroleetti ergan.</verse>
			</chapter>
			<chapter number="12">
				<verse number="1">Bara sun hayyuun Herodis jedhan tokko gumii Kiristaanaa itti ka'ee gaargalche.</verse>
				<verse number="2">Innii Yaaqoob obbooleessa Yoh. aannis goraadeen ijjeese.</verse>
				<verse number="3">Ammallee akka wantii kunin warra Yihudii gammachiiftu arginaan Phexrosiillee qabe. (Gaafasii guyyaa jila qixxaa bukoo hinqamneeti.)</verse>
				<verse number="4">Qamnaan mana hidhaansaa keessa kaa'ee, akka afur afuriin isa eegan harka warra waraanaa kudhanii jahaatti kenne. Jiltii dabarsaa dabaraan, akka itti muran biyya duraatti isa baasuu fedhe.</verse>
				<verse number="5">Tanaaf Phexros mana hidhaatti lakkisan, gumiin Kiristaanaa ammoo guddoo Waaqaa isaa kadhatte.</verse>
				<verse number="6">Guyyuma Herodisi silaa biyya duraan isa dhufuu fedhe sun, ka Phexros haada sibiilaa lamaan walti hindhani jidduu warra waraanaa lama rafuu jiru; jarii mana hidhaansaa eeguulleen balbala dura ejaajjeetti eeguu jira.</verse>
				<verse number="7">Tasa ergamaan Aabboo Phexros bira ejjee, ibseen manaatti ibsitee, ergamaan sun cinaacha Phexros dhadha'ee dammasee, “Phexros hurrisii ka'i!” jennaan sansalatii harka isaa irraa bu'e.</verse>
				<verse number="8">Jennaan ergamaan isaan, “Hidhadhu, kopheelee naqadhu!” jedheen. Phexros ka'ee hidhatee, kopheelee keeyyatee jennaan, ergamaan ammallee, “Wayaa tanteellee uyyifadhuu, na gula kootti” jedheen.</verse>
				<verse number="9">Phexros mana hidhaa keessaa ba'ee isa gula deeme. Ammoo akka wantii ergamaan tolche sunin waan dhugaa hinmidhaafannee, waan oobjate sehe.</verse>
				<verse number="10">Eegii fulaa namii eegu ta qaraatii fi ta lameessoollee dabranii, balbala sibiilaa ta gara diraa nama baachuun ba'an. Balbaltii taan adoo namii itti hinbu'in ufumaan warra duraa banamtee, warrii alaatti gadba'ee, karaa tokko gula yaa'ee, yoma tokkoon ergamaan isa bira deeme.</verse>
				<verse number="11">Jennaan Phexros waan kana midhaafannaan, “Akka Aabboon ergamaa ufii ergee, harka Herodisitii fi waan gochitii Yihudii na tolchuu feete jalaa na baase, dhugumaa, amma la beeke!” jedhe.</verse>
				<verse number="12">Phexros waan kaan hubannaan, gara mana Maariyaam haadha Yoh. aannis, ka maqaan isaa dhibiin Maarqos jedhan, dhaqe; namii hedduun achiitti walti qabameetti Waaqaa kadhachuu jira.</verse>
				<verse number="13">Phexros balbala alaa dhodhoomnaan, intaltii hojjattuu takka ta Roodaa jedhan laaluu dhufte.</verse>
				<verse number="14">Isiin qoonqoo Phexros dhageennaan, gammadee balbala banuu dadhabdee, utaaltee akka Phexros balbala dura ejju himte.</verse>
				<verse number="15">Warrii dhageennaan, “Ati ya maraatte” isiin jedhe. Isiin ammoo “Dhugumaa, isuma dhugaa” jette. Jennaan warrii, “Yoos ergamaa Waaqaa ka isa eegu” jedhe.</verse>
				<verse number="16">Phexros ammoo balbala dhadha'uma dhadha'ee, balbala bannaan isa arganii guddoo maman.</verse>
				<verse number="17">Innii ammoo akka warrii callisu harkaan milikkita warra garsiisee duuba akka Aabboon hidhaansa keessaa isa baase warraatti hime. Ammallee warraan, “Beenaa, waan kana Yaaqoobii fi obboleeyyan taaniitti himaa!” jedhee, ufii ka'ee gara dhibii dhaqe.</verse>
				<verse number="18">Laftii bariinaan warrii waraanaa guddoo bakakee, waan Phexros ta'e walgaafate.</verse>
				<verse number="19">Herodis Phexros barbaadee dhabee jennaan, warra waraanaa ka isa eege gaafatee ijeechaa itti mure. Eegii sunii Herodis Yihudaa keessaa deemee, Qiisaraa dhaqee achi taa'e.</verse>
				<verse number="20">Herodis biyya Xiiroosii fi Sidooniitti guddoo dallane; warrii walti ba'ee isaatti dhufee, namicha Bilaasxos jedhan, ka mana hayyuu keessa hojjatu akka innii warra qarqaaruu kadhatanii, eegii amansiifataniin, duuba gara Herodis dhaqanii, araara kadhatan; waan laftii sun warra lafa Herodis irraa sagalee argattuuf.</verse>
				<verse number="21">Guyyaa tokko ka foohatan, Herodis mi'a hayyuu keeyyatee, barcumaa isaa guddaa irra taa'ee, gumii durratti warraatti dubbate.</verse>
				<verse number="22">Gumiin lallabdee, “Qoonqoon tun ta Waaqaa malee ta namatiin” jette.</verse>
				<verse number="23">Waan innii ulfina Waaqaa hinkenniif, ergamaan Aabboo yoma tokkoon isa dha'ee, Herodis raama'ee du'e.</verse>
				<verse number="24">Dubbiin Waaqaa ammoo guddattee, baballachaa fulaa hedduu geete.</verse>
				<verse number="25">Baarnaabaasii fi Saa'ol hujii isaanii hobaafannaan Yoh. aannis ka Mar. qos jedhan fudhatanii Yerusaalem keessaa, galan.</verse>
			</chapter>
			<chapter number="13">
				<verse number="1">Gumii Waaqaa ta lafa Anxokiyaa jirtu keessaa, raagootaa fi barsiisotaatti jira. Warrii sun Baarnaabaa, Simoon ka “Guraacha” jedhaniin, Luukiyos nama lafa Qareenee, Maanaa'en ka bulichaa Herodis waliin guddatee fi Saa'oli.</verse>
				<verse number="2">Adoo warrii Aabboo hojjatee ufii agabsuu jiruu, Hafuurii Qulqulloon, “Baarnaabaasii fi Saa'ol hujii anin warra foohadheefiitti naa qoodaa!” warraan jedhe.</verse>
				<verse number="3">Jennaan eegii ufi agabsan, harka warra irra kaa'anii Waaqaa kadhatanii gara dhibii ergani.</verse>
				<verse number="4">Baarnaabaasii fi Saa'ol Hafuurii Qulqulloon warra erginaan Seluuqiyaa dhaqan; achiillee hoboloo duudanii gara Qophros dhaqan.</verse>
				<verse number="5">Warrii Salaam dhaqamnaan dubbii Waaqaa manneen waldeennaa ka Yihudii keessatti haasa'e; Yoh. aannis ka Maarqos jedhaniillee akka warra qarqaaruuf fudhatanii dhaqan.</verse>
				<verse number="6">Warrii eegii lafa galaanaa sun cufa keessa yaa'ee gara Phaafo taakke, namicha gosa Yihudii ka “Ani raaga” ufiin jedhu falfalticha tokko arge; maqaan isaa Baaryesus jedhan.</verse>
				<verse number="7">Namichii falfaltichii sun, namicha bulchaa lafa galaan keessaa suniin jaala; maqaan namichaa Sergiiyos phaawulos jedhan; innii nama guddoo qalbii qabu. Namichii bulchaa sun akka dubbii Waaqaa warra irraa dhaga'u Baarnaabaasii fi Saa'ol ufii yaame.</verse>
				<verse number="8">Falfaltichii kaan ka afaan Griikiitiin “Eliimaas” jedhan ammoo, waan akka namichii bulchaa kaan dubbii sun dhagayee hindhugeeffanne fedheefii Baarnaabaasii fi Saa'oliin morme.</verse>
				<verse number="9">Jennaan Saa'ol, ka “Phaawulos” jedhan, Hafuura Qulqulloon guutamee namicha falfalticha kaan ila keessa laalee,</verse>
				<verse number="10">“Atin ka kiyyibaa fi cubbuun guutamte, ilma Sheexanaa, nyaapha dhugaa cufaa, karaa Aabboo ka dhugaa sobaatti jijiiruu hinlakiftuu?</verse>
				<verse number="11">Ammatana laali, harkii Aabboo si dha'aa; ila dhabdaa, haga bultii diqqoo tokkoo lafa hingartu” jennaaniin, yoma sun iltii isaa saaphuphooftee, laftii itti dukkanooftee, innii deemee nama ulee isaa qabu barbaadate.</verse>
				<verse number="12">Hayyuun kaan waan kana arginaan dhugeeffatee, waan barsiisa Aabboo guddoo mame.</verse>
				<verse number="13">Phaawulosii fi jarii isa waliin jiru Phaafoosii hoboloon ka'ani, Phergee ta lafa Phamfiliyaa dhufan; ammoo Yoh. aannis ka Maarqos jedhan warra jaalaa deebi'ee Yerusalemiitti gale.</verse>
				<verse number="14">Phergee yaa'ani dira Anxokiyaa ka lafa phisiidyaa dhufan; guyyaa Sambataa mana waldeennaa seenaanii tataani.</verse>
				<verse number="15">Eegii dubbii Seeraatii fi ta raagaa dubbiisan, jaarroleen Mana Waaqaa taan nama warraatti ergitee, “Obbooleeyyaan, yo nama gorsuu feetan, dubbadhaa” jette.</verse>
				<verse number="16">Jennaan Phaawulos olka'ee, harka olfudhatee biyyaan, “Dhiiroo, warra Israa'elitii fi gosa dhibiillee ta Waaqaa sodaattu, na caqasaa!” jedhe.</verse>
				<verse number="17">“Waaqii gosa Israa'elii ababoota teenna foohatee gosa jabdu tolche, gaafa warrii akka keessumaa lafa Gibxii keessa taa'u. Innii irree jabduun lafa sun keessaa warra baase.</verse>
				<verse number="18">Haga ganna afurtamaa lafa gammooojjii keessatti amala warraa hamaa obsee waliin taa'e.</verse>
				<verse number="19">Innii gosa torba lafa Kana'aan keessaa balleessee, gumii ufi abbootii lafaa tolche.</verse>
				<verse number="20">Duuba ganna dhibba afuritii fi shantamaa teennaan, haga bara raaga Saamu'elii jaallaboota warraa kenne.</verse>
				<verse number="21">Warrii hayyuu fedhannaan Waaqii Saa'ol ilma Qiish ka gosa Beniyamiin warraa kenne; duuba innii haga ganna afurtamaa warra fide.</verse>
				<verse number="22">Eegee Waaqii Saa'ol lakkisee Daawiti hayyuu warraa tolche. Waaqii isaa dhugeesee, ‘Anin Daawiti, ilma Isey nama garaan kiyya maachuu ya argadhe; innii fedhii tiyya cufaa inguuta’ jedhe.</verse>
				<verse number="23">Akkuma durii kakate dhaloota nama kanaa keessaa Waaqii gumii Israa'eliitii ya fayyisaa kaasse, ka Yesus jedhani.</verse>
				<verse number="24">Adoo innii hindhufin, Yoh. aannnis akka warrii daba irraa deebi'ee cuuphamu gumii Israa'elii cufaa barsiise.</verse>
				<verse number="25">Yoh. aannnis hujii ufii cufa hobaasuu geennaan, ‘Isan eennu na seetani? anin ka isan eegachuutti jirtaniiniti; ammoo, namii tokko eegii tiyya indhufa, ka anin seemsaa kophee miila isaallee hiikuu hinmalin’ ” jedheen.</verse>
				<verse number="26">“Obbooleeyyaan tiyya, ilmaan dhaloota Abrahaamii fi isan warra gosa dhibii ka Waaqaa sodaattan, dubbii baafamaa tana la nuu ergan.</verse>
				<verse number="27">Wantii akkanaatiif warrii Yerusaalem taa'uu fi warrii gugurdaan warraalleen fuula isa hinbeeku yokaan dubbii raagotaatii fi ta seeraa ta guyyaa Sambataa cufa dubbiisan hin hubanne. Ammoo akka akkasiin dubbiin raagootii fadde guutamtu, du'a Yesusiitti muran.</verse>
				<verse number="28">Adoo waan innii duu maleef dhabaniillee, akka isa ijjeessan Philaaxos kadhatan.</verse>
				<verse number="29">Wantii durii, ta waan isaa barreessan, guutamnaan, warrii muka fannoo irraa gad buusee goda dhakaa keessatti awwaale.</verse>
				<verse number="30">Waaqii ammoo du'a keessaa isa kaase.</verse>
				<verse number="31">Innii guyyaa hedduu warra durii isa waliin Galiilaa ba'ee Yerusaalem dhufeetti mullate. Warrii sun amma gumii Israa'elii cufaa duraatti dhuga isaatti.</verse>
				<verse number="32">Amma Waaqii waan abaaboota teennaatti kakate akka muummesse, nu oduu dansaa isaniitti himna;</verse>
				<verse number="33">Waaqii Yesus du'a keessaa kaasee nu ilmaan ilmaan warraatii kakuu la guute. Faaruu lameessoo keessatti ‘Atin ilma kiyya, guyyaa kana anin ya Abbaa kankee ta'e’ waan jedhaa la barreesan.</verse>
				<verse number="34">Ammallee waan du'a keessaa isa kaasitii, akka innii du'ee hinshamne, Waaqii, ‘Anin eebba dhugaatii fi qulqullumaa, ta Daawittii kakadhe isanii kenna’ jedha.</verse>
				<verse number="35">Ammallee Faaruu dhibii keessatti innii, ‘Akka hojjataan kankee qulqulloon shamu atin ee'ee hinjettu’ jedha.</verse>
				<verse number="36">Daawiti bara isaa akka feedhii Waaqaa hojjatee, doonaan abaaboota isaa waliin awwaalanii shame.</verse>
				<verse number="37">Namii Waaqii du'a keessaa kaase ammoo hinshamne.</verse>
				<verse number="38">Tanaaf obboleeyyan tiyya, akka marroo nama kanaatiif araarama cubbuu isaniitti haasa'an beekaa.</verse>
				<verse number="39">Mar. roo isatiif ka durii seera Musee gula namii dhugaa argachuu hindandeennee, namii dhugeeffatu cuftii waan cufa keessatti dhugaa argata.</verse>
				<verse number="40">Tanaaf akka wantii raagii dubbate kunin isaniitti hindhumne ufii eegadhaa!</verse>
				<verse number="41">‘Laalaa, isan warra nama tuffattan! Mamaa, badaa! Anin hujii isan adoo namii isaniitti himeellee hindhugeeffan takka bara keessan kana keessa hojjadha’ jedha” jedhe.</verse>
				<verse number="42">Adoo Phaawulosii fi Baarnaabaas mana waldeennaa keessaa yaa'uu jiraanuu, gumiin akka dubbii tana Sambataa itti aanuullee dhufanii itti himan kadhate.</verse>
				<verse number="43">Eegii mana Waldeennaatti yaa'anii gumiin gargaarii baate Yihudii hedduu fi namii aadaa Yihudiitti gale hedduun Phaawulosii fi Baarnaabaas gula yaa'e. Phaawulosii fi Baarnaabaas warraan haasoftee, akka eebba Waaqii isaanii kenne keessatti jabaatanii jiraatan warra gorsite.</verse>
				<verse number="44">Sambataa lameessoo, namii dira sunii, harkii guddaan, akka dubbii Aabboo dhaga'u walti dhufe.</verse>
				<verse number="45">Warrii Yihudii gumii guddoo agarraan guddoo hinaafee, dubbii Phaawulos jedhe mormee isa arabse.</verse>
				<verse number="46">Jennaan Phaawluosii fi Baarnaabaas garaa jabaatanii, dubbatanii, “Dubbii Waaqaa qaraa isaniitti haasa'uu malan. Ammoo marroo isan diddanii jireenna barabaraa ka isanii malee argachu dadhabdaniif nu gara gosa hindhugeeffatiin dhibii dhandha.</verse>
				<verse number="47">Wantii akkanaatiif Aabboon, ‘Anin ibsee warra gosa dhiibii ka hindhugeeffatini ya si tolche, akka haga muummee lafa baafama namaa taatu’ jedhee ya nu ajaje” jedhan.</verse>
				<verse number="48">Warrii hindhugeeffatini ka gosa dhibii waan kana dhageennaan gammaddee dubbii Aabboo faarsee; namii akka jireenna barabaraa argatu foohatan cuftiinuu dhugeeffate.</verse>
				<verse number="49">Dubbiin Aabboo lafa sun cufaa geette.</verse>
				<verse number="50">Warrii Yihudii kaan nadheen dira sunii ta gurra qabdu ta beekanii fi nama gugurdaa dira suniillee, Phaawulosii fi Baarnaabaasiitti kaasee lafa sun keessaa gusse.</verse>
				<verse number="51">Warrii ammoo akka awwaartii faana warraa dhugaa warraa taatu faana dhadhate Iqoniiyum dhaqe.</verse>
				<verse number="52">Jarii Yesus ammoo gammadaa fi Hafuura Qulqulloon guutame.</verse>
			</chapter>
			<chapter number="14">
				<verse number="1">Akkuma sun Iqoniiyum keessatti Phaawulosii fi Baarnaabaas mana woldeennaa ka Yihudii olduudanii, marroo dubbii warraatiif gumiin guddoon ta Yihudiitii fi ta Griikiilleen dhugeeffatte.</verse>
				<verse number="2">Warrii Yihudii ka dhugeeffachuu didde, ammoo nama hindhugeeffatin ka gosa dhibii dallansiisee obboleeyyanii dhugeeffateetti kaase.</verse>
				<verse number="3">Ergamtootii guyyaa hedduu achi teettee, adoo hinsodaatin garaa jabeennaan waan Aabboo Yesus dubbatte; ammallee Aabboon dubbii eebba ufii dhugeesse, akeekaa fi waan mamaa harka warraatiin tolche.</verse>
				<verse number="4">Biyyitii dira sunii gargarii qoodamtee, ta garii Yihudiin waldhaxxee, ta garii ammoo ergamtootaan waldhaxxe.</verse>
				<verse number="5">Jennaan warra hindhugeeffatin ka gosa dhibitii fi Yihudiin, jara gugurdaa isaanii walin, waldhaxxee, ergamtoota gaargalchitee dhakaan hadhuu feete.</verse>
				<verse number="6">Ergamtootii waan kana dhageennaan, gara Lisxiraa fi Derbee, dira lamaan tokko, ka lafa Liqaa'oniyaa keessa jiruu fi lafa itti aantuulleetti baqatte.</verse>
				<verse number="7">Achiitti oduu dansaa haasofte.</verse>
				<verse number="8">Fulaa Lisxiraa sun namicha miila naafa ka haga dhalatee danda'ee olhinkaane, tokkotti jira.</verse>
				<verse number="9">Innii achii taa'eetti waan Phaawulos dubbatu caqasuu jira, jennaan Phaawulos ila itti qabee isa laalee, akka innii dhugeeffachaa fayyifamuun qabu argee,</verse>
				<verse number="10">qoonqoo olfudhatee, “Ka'ii Miila keetiin olejji!” jedheen; namichii kaan olcee asii fi achii miilaan deeme.</verse>
				<verse number="11">Biyyitii waan Phaawulos tolche arginaan qoonqoo olfudhattee, afaan Liqaa'oniyaatiin, “Waaqootii hedduun ya nama fakkaattee nutti gadi buute!” jettee dubbate.</verse>
				<verse number="12">Jennaan warrii Baarnaabaasin, “Zeos” jedhee, Phaawulos ammoo waan namii dubbate isa ta'eefii, akka ergamaa waaqoota isaaniitti, “Hermees” jedhanii moggaasan.</verse>
				<verse number="13">Jennaan qaalluun Zeos, ka manii isaa dhaattuu balbala diraan seenaanii sangaa fi daraaraa balbala diraatiin dhufee, biyya waliin sooriyoo qaluu fedhe.</verse>
				<verse number="14">Phaawulosii fi Baarnaabaas waan kana dhageennaan, wayaa ufii tatarsaasanii, ori'aanii jidduu biyyaa duudanii itti iyyani,</verse>
				<verse number="15">“Dhiiroo, isan maaf waan akkanaa kana tolchitani? Nu waaqootaanii namuma akka keessaniitii! Nu oduu dansaa isanitti haasoomna, akka waan kana ka homaa hinta'iin irraa deebitanii, gara Waaqaa jiraataa ka lafaa fi gubbaa, galaanaa fi waan keessa jira cufaa uumeetti deebitani.</verse>
				<verse number="16">Innii durii akka gochitii cuftii aadaa ufii gula yaatu itti lakkise.</verse>
				<verse number="17">Taatuullee innii waan isa dhugeessaa takka hindhamne, waan dansaa tolchee, bokkaa gubbaa gadi isanii roobee, midhaan isanii kennee garaa keessan sagalee fi gammadaan quufsa” jedhan.</verse>
				<verse number="18">Ergamtootaatti dide malee yo dubbii tana dubbataniiyyuu biyyitii diqumaa sooriyoo ergamtootaa hinqalin.</verse>
				<verse number="19">Yihudiin Anxokiyaatii fi ta Iqoniiyumii dhuftee biyya sossobdee, Phaawulos dhakaan haatee, waan innii du'e seetee dira keessaa hirkifte.</verse>
				<verse number="20">Ammoo adoo gumiin dhugeeffatte isa marsituu, innii olka'ee dira olseenee, boriyyaa Baarnaabaas waliin gara dira Derbee dhaqe.</verse>
				<verse number="21">Eegii Phaawulosii fi Baarnaabaas dubbii Waaqaa dira sun keessatti haasa'anii nama hedduu barsiisaan, warrii Lisxiraa, Iqoniiyumitii fi Axokiyaatti deebi'e,</verse>
				<verse number="22">Warrii herrega warra dhugeeffatee jajjabeessee akka warrii dhugeeffachaa keessa taa'uu gorsee, “Nu gaargala guddaan Mootummaa Waaqaa argachuu malle” jedhan.</verse>
				<verse number="23">Phaawulos fi Baarnaabaas mana kadhaa cufaa jaarrolee foo'anii, eegii ufi agabsanii Waaqaa kadhatanii duuba, warraa sun cufaa harka Aabboo ka warrii itti dhugeeffatuutti kennan.</verse>
				<verse number="24">Jennaan Phaawulos fi Baarnaabaas Phisiidiyaa keessa dabranii gara Phamfiliyaa dhufan.</verse>
				<verse number="25">Dubbii Waaqaa Phergee keesaatti haasa'anii, Ataalii'aatti gadbu'an.</verse>
				<verse number="26">Achii ka'anii hoboloo keessa duudanii Anxokiyaa, fulaa qara warra harka irra kaa'anii eebbisanii, “Beenaa hujii Waaqaa hojjadhaa” jedhaniin ergan taaniitti dacha'an. Warrii hujii sun hobaamnaan gale.</verse>
				<verse number="27">Warrii Anxokiyaa dhufee gumii walti yaamee, waan Waaqii harka warraatiin tolche cufaa haasa'ee, ammallee akka Waaqii karaa dhugeeffachaa gosa hindhugeeffatin dhiibiillee bane hime.</verse>
				<verse number="28">Duuba guyyaa hedduu jara dhugeeffate sun waliin taa'e.</verse>
			</chapter>
			<chapter number="15">
				<verse number="1">Jarii tokko Yihudaa gara Anxokiyaa dhufee, “Isan yo akka aadaa Muusee gula qabaanqabaa qabattan malee, baafamu hindandeetan” jedhee obboleeyyan dhugeeffatte barsiise.</verse>
				<verse number="2">Tana irratti Phaawulosii fi Baarnaabaas warraan waldhaquu dadhamnaan, warrii akka Phaawulosii fi Baarnaabaa namii dhibiillee waliin Yerusaalem dhaxee, ergamtootaa fi jaarrollee waan kana gaafattu buufate.</verse>
				<verse number="3">Duuba gumiin Waaqaa imaltuu warra ergitee; warrii akka namii hindhugeeffatin ka gosa dhibii gara Waaqaa dacha'e odeessaa, Finiiqeedhaa fi Samaariyaa keessa dabree, oduun tun obboleeyaan dhugeeffatte ta achii jirtu cufaa guddoo gammachiifte.</verse>
				<verse number="4">Yerusaalem geennaan, gumiin mana Waaqaa, ergamtootaa fi jaarroleelleen warra keesoomistee, warrii waan Waaqii harka warraatiin tolche cufaa haasa'e.</verse>
				<verse number="5">Fariisotii garii ta dhugeeffatte ammoo kaatee, “Warrii dhugeeffate ka gosa dhibiilleen ha dhaqaanqabaa qabatee seera Muusee guutuu” jette.</verse>
				<verse number="6">Duuba ergamtootaa fi jaarroleen waan kana laaluuf walti qabamte.</verse>
				<verse number="7">Eegii dubbii guddoo walmormaan, Phexros olka'ee, “Dhiiroo, obboleyyaan tiyya, isan akka Waaqii gaafa qaraa akka afaan kiyya irraa namii hindhugeeffatin ka gosa dhibii dubbii oduu dansaa dhaga'ee dhugeeffatu, isan keessaa na foohatee inbeettan.</verse>
				<verse number="8">Ammallee Waaqii ka garaa namaa beeku, dhugeeffachaa warraa arginaan akkuma Hafuura Qulqulloo nuu kenne, warraallee kenne.</verse>
				<verse number="9">Ammallee innii nuu fi warra gargarii hinherrennee, ammoo marroo dhugeeffachaa warraatiif garaa warraa qulqulleesse.</verse>
				<verse number="10">Duuba maaf qambaraa abaaboota teennaa fi nulleen baachuu hindandeenne, jaraa Yesus irra keettanii Waaqaa laallattanii?</verse>
				<verse number="11">Nulleen akkuma warraa akka eebba Aabboo Yesusiitiin baafamnu dhugeeffannaa” jedheen.</verse>
				<verse number="12">Gumiin cuftii calliftee Baarnaabaasii fi Phaawulos ka akka Waaqii akeekaa fi waan mamaa harka warraatiin jidduu gosa dhibiitti tolche haasoftu caqafte.</verse>
				<verse number="13">Warrii dubbii afaanii buufatee jennaan Yaaqoob ka'ee, “Dhiiroo obboleeyyan tiyya, na caqasaa!</verse>
				<verse number="14">Simoon, akka Waaqii qaraa herregee gosa dhibii hindhugeeffatin keessaa gumii maqaa ufitiin foohatu ya hime.</verse>
				<verse number="15">Akkuma barruun jettuu, dubbiin raagotaa waan kanaan walfakkaatti.</verse>
				<verse number="16">‘Armaan duuba anin indeebi'a, Hayyuummaa Daawit ta jideellee hinjaara; hoosaallee deebiseetti jaara, oliqajeelchaalle.</verse>
				<verse number="17">Akka nama dhibii fi namii gosa lafa irra jirtuu cuftii, ka maqaa kiyyaan yaaman, Aabboo barbaadu.</verse>
				<verse number="18">Aabboon, ka durii waan kana cufaa nama beesise’ akkana jedha.</verse>
				<verse number="19">Tanaaf wantii anin herregu tana; nu warra gosa dhibii ka Waaqaatti deebi'e gaargalchuu hinmalle.</verse>
				<verse number="20">Ammoo nu akka warrii sagalee waaqaa sobaa ka harkaan bocanii baasan didee, algalooma irraa ufi dhowwee, horii hudhamee du'ee foon hin nyaanne, yokaan dhiigaalle hindhunne, nu erga dhaamsa nagayaa warraa barreessina.</verse>
				<verse number="21">Wantii akkanaatiif Muuseen haga duriitii, dira cufa keessaa nama dubbii isaa haasa'u qaba; ammallee guyyaa Sambataa cufaa manneen waldeennaa keessatti dubbiisan” jedhe.</verse>
				<verse number="22">Jennaan ergamtootaa fi jaarroleen, gumii Kiristaanaa cufaa waliin, gumii Waaqaa keessaa nama foohanii, Phaawulosii fi Baarnaabaas waliin Anxokiyaatti, erguuf, walii galanii, Yihudaa ka “Barsaabbaas” jedhanii fi Siilaas foohanii Phaawulosii fi Baarnaabaas waliin ergan.</verse>
				<verse number="23">Ergaa tana barreessanii harka warraatti kennanii, “Nu ergamtootaa fi jaarroleen, obboleeyyan teessan, nagayaa obboleeyyan hindhugeeffatin ta gosa dhibii, ta Anxokiyaa ardaa Sooriyaatii fi ta Qiliqiyaatti erginaa.</verse>
				<verse number="24">Nu akka jarii armaa yaa'e tokko dubbiin isan gaargalchee hafuura keessan yakkuu fedhe ya dhageenne; ammoo nu seera akkanaa kana warraa hinkennine.</verse>
				<verse number="25">Nu garaa tokkoon walit dhumnee, akka nama foohannee, jaallowwan teenna dadansaa Baarnaabaasii fi Phaawulos waliin isanitti erginu walii gallee buufanne.</verse>
				<verse number="26">Baarnaabaasii fi Phaawulos warra marroo maqaa Aabboo keenna Yesus Kiristootiif jedhee waan jireenna ufii hinherrenne.</verse>
				<verse number="27">Tanaaf nu akka ergaa isanii barreessan afaan ufitiin isanitti himan, Yihudaa fi Siilaas isaniitti ergine.</verse>
				<verse number="28">Hafuura Qulqulloo fi nulleen waan tolchuu malan malee, ba'aa dhibii isan irra kaa'uu hinfeenu.</verse>
				<verse number="29">Sagalee waaqoota sobaa ka harkaan bocanii baasan hin nyaatinaa; dhiigaa horii tokkoollee hindhuginaa, foon horii hudhamee du'ee hin nyaatinaa; algalooma lagadhaa; isan yo waan kana cufaa lagattan waan dansaa tolchitan. Nagayaatti taa'aa!”</verse>
				<verse number="30">Warrii ergan ka'anii ka'ee yaa'ee Anxokiyaa dhufee, gumii Kiristaanaa walti qabee waraqata ergan kaan itti kenne.</verse>
				<verse number="31">Waraqata ergan kaan dubbimnaan, namii cuftii marroo dubbii nama jabeesituu suniif gammade.</verse>
				<verse number="32">Yihudaa fi Siilaas, waan raagoota tahaniif, dubbii hedduun obbooleeyyaan Kiristaanaa ta Waaqaatti dhugeeffatte jabeessanii gorsan.</verse>
				<verse number="33">Eegii warrii diqqoo fulaa sun taa'e, obboleeyyan Kiristaanaa ta Waaqaatti dhugeeffatte akka gara dhufaniifiiti dacha'an, nagaan warra gadi dhiifte.</verse>
				<verse number="34">Siilaas ammoo achii taa'uu fedhe.</verse>
				<verse number="35">Phaawulosii fi Baarnaabaas Anxokiyaa keessa taanii, nama dhibiilee waliin dubbii Aabboo barsiisanii ammalee haasa'an.</verse>
				<verse number="36">Eegii diqqoo achii bubbulanii Phaawulos Baarnaabaasiin, “Kootti dachaaneetti, dira dubbii Waaqaa itti haasoomne cufaa dhandhee, waan obbooleeyyan teenna ta dhugeeffatte keessa jirtuu laalaa!” jedhe.</verse>
				<verse number="37">Baarnaabaas ammoo Yoh. aannis, ka Maarqos jedhaniillee, akka ufi gula fuudhanii deemaniin fedhe.</verse>
				<verse number="38">Phaawulos ammoo waan innii Phamfiliyaatti warra lakkisee walin hujii hojjachuu dideef, akka isa fuudhan hinfeene.</verse>
				<verse number="39">Warrii guddoo walmormee gargarii ba'e; jennaan Baarnaabaas Maarqos ufi gula fudhatee, hoboloon Qophros dhaqe.</verse>
				<verse number="40">Phaawulos ammoo Siilaaa fudhatee eegii obboleeyyan dhugeeffatte akka warrii eebba Aabboo argatu Waaqaa kadhateef ka'ee deeme.</verse>
				<verse number="41">Phaawulos gumii Kiristaanaa jabeessaa, Sooryaa fi Qiliiqiyaa keessa dabre.</verse>
			</chapter>
			<chapter number="16">
				<verse number="1">Phaawluos deemuumadeemee dira Derbee dhufee gara dira Lisxiraatti dabre. Achi ammoo nama Yesusiiti dhugeeffatte ka Ximotewos jedhan tokkootti jira; haatii isaa niitii Yihudii ta Yesusiitti dhugeeffatte takka; abbaan isaa ammoo gosa Griikii.</verse>
				<verse number="2">Ximotewos obboleeyyan dhugeeffatte ta Lisxiraatii fi ta Iqoniiyum jirtu, biraatti nama maqaa dansaa qabu.</verse>
				<verse number="3">Phaawulos akka innii isa waliin deemu isa foohatee, waan Yihudiin fulaa sun jirtu cuftii akka abbaan isaa gosa Giriikii beetuuf fuudhee dhaqaanqabaa qabeef.</verse>
				<verse number="4">Warrii dira cufaa keessa yayaa'ee aadaa seera ergamtootaa fi jaarroleen Yerusaalemitti murtee, gumiitti kennee, akka jabeessanii eegan gorse.</verse>
				<verse number="5">Tanaaf gumiin Waaqaa dhugeeffachaan jajjabaattee, guyyaa cufaa ittuma ida'amaa heddatte.</verse>
				<verse number="6">Warrii Hafuurii Qulqlluoon akka Asiyaa keessatti dubbii sun hinhaasoomne isaan dhowwee jennaan, Friigiyaa fi Galaatiyaa keessa dabre.</verse>
				<verse number="7">Warrii Miisiyaa geennaan Bitiinyaatti dabruu fedhee, hafuurii Yesus ammoo achi dhaquu warra dhowwe.</verse>
				<verse number="8">Tanaaf warrii Miisiyaa bira yaa'ee dabree Xro'aasitti gadbu'e.</verse>
				<verse number="9">Halkan tokko Phaawulos namicha lafa Maqedooniyaa tokko ka isa dura ejjee, “Maqedooniyaatti koottii, nu qarqaari” jedhee isa kadhatuu daayyaan arge.</verse>
				<verse number="10">Akkuma innii daayyaa sun argeen, waan akka Waaqii nu yaamee oduu dansaa warraatti haasa'aa nuun jedhee midhaaffaneef, yoma tokkoon akka Maqedooniyaa yaanu buufanne.</verse>
				<verse number="11">Jennaan nu hoboloo yaabbannee Xro'aasii kaanee, Saamotraaqootti qajeellee, boriyyaa Ne'apholiis dhumne.</verse>
				<verse number="12">Achii ammoo dira lafa Maqedooniyaa sun keessaa dira cufa irra guddaa ka Filiphisiiyus jedhan tokko, ka Roomaan itti qubate dhumne. Nu dira sun keessa bulti diqqoo tokko teenne.</verse>
				<verse number="13">Guyyaa Sambataa dira keessaa yaanee, gara moggaa galaanaa, fulaa warrii Yihudii Waaqaa itti kadhataa walitti qabamaan seene, dhandhee gadteteennee, nadheen fulaa sun jirtuutti haasoomne.</verse>
				<verse number="14">Niitiin wayaa didiimtuu gati gugurdoo gurgurtu, ta dira Tiyaatiraatii dhufte, ta Waaqaatti dhugeeffatte, ta Liidiyaa jedhan takka, nu caqafte. Aabboon qalbii isii baneefii, isiin waan Phaawulos jedhe dhageette.</verse>
				<verse number="15">Isii fi warrii mana isiilleen cuftii waliin cuuphamnaan, nuun, “Isan yo akka anin Aabbootti dhugeeffadhe amantanii, mana kiyya koottaa achi taa'aa!” jettee nu sobatee, nulleen ee jennee dhandhe.</verse>
				<verse number="16">Gaafa tokkoo adoo nu fulaa itti kadhanuu yaa'uu jiruu, intaltii takka ta jinnii yuuboomaa qabduu, nuun baate. Isiin, waan wa fadduuf abbootii ufiitii horii guddaa galchite.</verse>
				<verse number="17">Isiin, “Warrii kunin hojjatoota Waaqaa guddaati, ka karaa fayyinaa isaniitti himu” jettee iyyaa nuu fi Phaawulos gula deemte.</verse>
				<verse number="18">Guyyaa hedduu akkasuma tolchite. Phaawulos ammoo laaleffatee gara isiii micciiramee jinniin, “Anin akka maqaa Yesus Kiristootiin, Isii keessaa baatuu sii ajaja!” jedhe; yoma sun jinniin taan isii keessaa baate.</verse>
				<verse number="19">Abbootiin isii horii durii irraa argattu akka dhabdu arginaan Phaawulosii fi Siilaas qabdee gabayaatti hirkichee, warra biyya bulchu duraatti geessite.</verse>
				<verse number="20">Warra Roomaa ka dubbii murutiin dhufanii, “Jarii Yihudii kunin guddoo dira keenna kana yakkuu jira.</verse>
				<verse number="21">Ammallee aadaa nu gochitii Roomaa dhaga'uu hinmalin yokaan guutuu hinmalin nu barsiisa” jedhanii himantan.</verse>
				<verse number="22">Gumiin guddoon warra kaaniitti daraamtee itti caartee, jennaan warrii Roomaa ka dubbii muru kaan wayaa Phaawulosii fi Siilaasii irraa tatarsaasee, “dhaanaa” namaan jedhe.</verse>
				<verse number="23">Eegii lichoon guddoo warra dhaanani, mana hidhaatti warra naqanii, nama mana hidhaa eeguun, “Akka dansaa warra kana qorqoraadhu” jedhan.</verse>
				<verse number="24">Innii seera kana dhageennaan dinqa manaa keessa warra naqee, miila warraa jabeessee mukaatti hidhe.</verse>
				<verse number="25">Gara halkan saatii ja'aa kanaatti Phaawulosii fi Siilaas Waaqaa kandhatanii faarsanii, namii hidhaansa keessa jiruu cutii warra dhagaye.</verse>
				<verse number="26">Adoo homaa hinbeekin laftii chochootee, yayyabii manaalleen chochoo'e. Yoma sun balbaltii mana hidhaa cuftii banamtee, haadii sibiilaa ka namaan hidhan cuftii hiikate.</verse>
				<verse number="27">Namichii mana hidhaa eegu kaan hirriiba keessaa dammaqee, balbala banaa qabdu argee jennaan, waan namii hidhaansa keessaa baqate sehee, goraadee luqqifatee ufii ijjeesuu fedhe.</verse>
				<verse number="28">Phaawulos ammoo qoonqoo olfudhatee “Homaa ufii hintolchin! Nuun cuftii arma jiraa” jedhee itti iyye.</verse>
				<verse number="29">Jennaan innii “Ibseen naa koottaa!” jedhee, mana keessa olcee, hollatee miila Phaawulosii fi Siilaasii duraatti jige.</verse>
				<verse number="30">Jennaan warra keessaa yaasee, “Dhiiroo ani akka baafamu maan tolchuu malee?” jedhee gaafate.</verse>
				<verse number="31">Warrii deebiseefii, “Aabboo Yesusiitti dhugeeffadhu, duuba warra kankee cufaa waliin inbaafamtaa” jedheen.</verse>
				<verse number="32">Jennaan warrii dubbii Aabboo isaa fi nama mana isaa keessa jiru cufaatti hime.</verse>
				<verse number="33">Innii yoma sun halkaniin warra fuudhee, madaa warraa dhiqee; isaa fi warrii isaalleen cuftii yoma sun cuuphame.</verse>
				<verse number="34">Jennaan mana ufitiin warra dhaqee sagalee warraa kennee, waan warra ufii waliin Waaqaatti dhugeeffateef guddoo gammade.</verse>
				<verse number="35">Laftii bariinaan, warrii Roomaa guguruddaan dubbii muru kaan, akka warrii waraanaa dhaqee “Jara sun gadi dhiisi! Jedhan” jedhee namicha mana hidhaa eeguutti himu itti erge.</verse>
				<verse number="36">Jennaan namichii mana hidhaa eegu kaan dubbii taan Phaawulosiitti himee, “Jarii Roomaa ka dubbii muru ya akka gad isan dhiisan nama nutti ergee, tanaaf amma ka'aa nagaan yaa'a” jedheen.</verse>
				<verse number="37">Phaawulos ammoo, “Warrii adoo nulleen gosa Roomaatuu biyya duraatti, nu dhaannee, adoo wallaala nutti hinmurinuu hidhaansaatti nu naqe; amma ammoo akkanumaatti dhossaan nu yaasuu fedhaa? Hiyyoo, tun hintaa'tu, warrumaan ha dhufee keessaa nu yaasuutti” warraan jedhe.</verse>
				<verse number="38">Jarii waraanaa dubbii taan warra Roomaa ka dubbii muruutti himnaan, warrii Roomaa ka dubbii muru kaan, akka Phaawulosii fi Siilaas gosa Roomaa dhageennaan guddoo sodaate.</verse>
				<verse number="39">Tanaaf dhufanii araarama kadhatan. Jennaan diidaatti yaasanii, akka warrii dira sun keessaa yaa'u kadhatan.</verse>
				<verse number="40">Phaawulosiifi Sillaas mana hidhaa keessaa ba'anii, mana Liidiyaa dhaqan; achiitti obbooleeyaan dhugeeffatte arganii, jabeessanii gorsanii ka'anii yaa'an.</verse>
			</chapter>
			<chapter number="17">
				<verse number="1">Phaawulosii fi Siilaasi eegii Amfiipholiisii fi Apholonyaa keessa dabranii, dira Tasaloniiqee, fulaa mana warrii Yihudii Waaqaa itti kadhatu dhufan,</verse>
				<verse number="2">Phaawulos akkuma amala isaa jiddu warraa seenee, guyyaa Sambataa sadii waan dubbii Waaqaa warra waliin haasa'e.</verse>
				<verse number="3">Innii diideessee, akka Kiristoon gaargalee du'a keessaa ka'uu malee, ammallee “Yesusiin kun ka anin waan isaa isanitti himu kun dhuguma Kiristoo” jedhee dhugaa warra garsiise.</verse>
				<verse number="4">Namii garii dhugeeffatee, Phaawulosii fi Siilaas waliin yaa'ee; jarii Griikii ka Waaqaa sodaatuu fi nadheen gurra qabdu hedduulleen dhugeeffatte.</verse>
				<verse number="5">Yihudiin ammoo waan kana inaaftee, nama hamaamaa, hujii hinqamne karaa irraa walitti yaamtee, dira cufaa goochee, akka Phaawulosii fi Siilaas qabdee gumii duraan dhuftu mana namicha Yaason jedhani dhihaate.</verse>
				<verse number="6">Warra achii dhamnaan ammoo Yaasonii fi obboleeyyan dhugeeffate ta garii qabanii, gara jara gugurdaa harkisanii, “Warrii lafa cufa gargalche kunin yaayyuu armaalleen ba'e;</verse>
				<verse number="7">Ammallee Yaasoniilleen warra mana ufii bulche. Warrii kun cuftii, ‘Hayyuu dhibiitti ka Yesus jedhan jira’ jedheetti, seera hayyuu warra Roomaa cabse” jedhanii iyyan.</verse>
				<verse number="8">Dubbii tanaan dira gargalchanii gumii fi jara gugurdaa cufa jarjarsan.</verse>
				<verse number="9">Jaarroleen Yaasonii fi jara kaan horii irraa fuunaan gadhiiche.</verse>
				<verse number="10">Halkanuma sun obboleeyyan dhugeeffate Phaawulosii fi Siilaas gara Beriyaa ergite; warrii dhumnaan mana waldeennaa ka Yihudii dhaqe.</verse>
				<verse number="11">Warrii lafa sunii warra Tasaloniiqee irra dansaa. Dubbii Waaqaa qalbii dansaan fudhateetti, guyyaa cufa kitaaba qulqulloo keessa akka wantii kun dhugaa laala.</verse>
				<verse number="12">Warra keessaa namii hedduun, nadheen gurra dansaa qabdu ta gosa Griikiitii fi namii dhiiraalleen, hedduun dhugeeffate.</verse>
				<verse number="13">Yihudiin Tasaloniiqee ammoo, akka Phaawulos dubbii Waaqaa Beriyaa keessatti haasa'e dhageennaan, achi dhuftee biyya itti kaafte.</verse>
				<verse number="14">Jennaan yoma sun obbooleeyyan dhugeeffate Phaawulos gara galaanaa ergitee, Siilaasii fi Ximotewos ammoo achumaatti hafan.</verse>
				<verse number="15">Warrii Phaawulos geegesse dira Ateenaatiin ga'ee Beriyaatti dacha'uu ka'ee jennaan, Phaawulos akka Silaasii fi Ximotewos hurree gara isaa dhufan warraatti dhaame.</verse>
				<verse number="16">Phaawulos adoo dira Ateenaa keessaa taa'ee Siilaasii fi Ximotewos eeguu, akka dirii sun waaqota sobaa ka harkaan bocaniin guutame argee guddoo laalefate.</verse>
				<verse number="17">Tanaaf mana waldeennaa keessatti Yihudii fi nama Waaqaa sodaatu waliin haasa'ee, dubbii mormeen, ammallee guyyaa cufa gabayaa keessatti namuma achiitti arge waliin haasa'e.</verse>
				<verse number="18">Jarii barsiisotaa ka beekumsa biyya lafaa qoru, ka Ephequriyos fi Istoyikos jedhan tokko, isaan dubbii morme. Namii garii, “Namichii daallichii kunin maan jechuu jira?” jedheen. Ka garii ammoo, waan innii waan Yesusiitii fi waan du'aa ka'iisa isaa warraatti haasa'eef, “Innii nama waan waaqoota gosa dhibii haasa'uu jiru fakkaata” jedheen.</verse>
				<verse number="19">Warrii isa fuudhee, gara Aariophaagos geessee, “Barsiisa haraa atin nama barsiiftu tana dhaga'u feena.</verse>
				<verse number="20">Atin dubbii mamaa nutti odeesitaa, tanaaf nu waan kana dhaga'u feena” jedhaniin.</verse>
				<verse number="21">Warrii Ateenaatii fi keessumaan fulaa sun dhufteelleen cuftii, waan haraa haasa'an yokaan caqasan malee, yo cufaa homaa hintolchitu.</verse>
				<verse number="22">Phaawulos kora Aariyophaagos taa'uu dura ejjee biyyaan, “Warra Ateenaa, akka isan guddoo waan Waaqaa herreddan yaayyu arge.</verse>
				<verse number="23">Anin adoo dira keessan keessa dedeemee waan kadhachaa teessanii laaluu, dubbii tokko ta fulaa isan sooriyoo itti qalattanii irratti barreessan, ta ‘Gara Waaqaa namii hinbeennee’ jettu arge. Tanaaf waan isan adoo hinbeennee kadhattan kana anin isaniitti hima.</verse>
				<verse number="24">Waaqii, ka lafaa fi waan keessa jiraa cufaa uume, innii waan Abbaa lafaa fi gubbaa ta'eef, mana harkii namaa jaare keessa hintaa'u.</verse>
				<verse number="25">Innii waan ufiiftuu nama cufaa, jireennaa fi hafuura, waan barbaachisaaf cufaa kennuufii, qarqaarsa homaatuu, harka nama tokkoollee irraa hinfedhu.</verse>
				<verse number="26">Innii nama tokko irraa gosa lafa cufaa keessa teettu uumee, lafa cufaa keessa qubsiise. Isumaatti qaraa bara gochitii sun teettuu fi daarii lafaallee tolche.</verse>
				<verse number="27">Wantii innii akkasi tolcheef, akka Waaqaa barbaadanii fi akka silaa isa arganii beekan. Ammallee innii nuu cufaa irraa fago hinjiru.</verse>
				<verse number="28">Nu isaan chochoonee, teteennee, jireenna arganna. Akkuma warrii keessan tokko sirba keessa jedhee, ‘Nu ijoollee isaati.’ ”</verse>
				<verse number="29">“Duuba nu waan ijoollee isaa taaneef, waan Waaqii akka warqii yokaan akka saldaqaa yokaan akka dhakaa namii harkaan bocuu jiru sehuu hinmalle.</verse>
				<verse number="30">Haga namii isa hinbeenne kaan cufaa Waaqii ya bira namaa dabre, amma ammoo akka namii cuftii cubbuu irraa deebi'u fedha.</verse>
				<verse number="31">Innii guyyaa nama foohate suniin, biyya lafaa cufaa dhugaan itti muru, ya tolfate. Innii ya nama foohate kana du'a keessaa kaassee, waan kana karaa kanaan nama cufaa dhugeesse” jedhe.</verse>
				<verse number="32">Waan du'a keessaa ka'iitii ka Phaawulos dubbate dhageennaan, namii garii gooyyeessee, ka garii, “Waan kana guyyaa dhibii itti deebinee sirraa dhageenna” jedhe.</verse>
				<verse number="33">Duuba Phaawulos ka'ee kora keessaa deeme.</verse>
				<verse number="34">Namii garii isaatti dhi'aatee dhugeeffate; namii isaatti dhi'aatee dhugeeffate tokko Diiyoniisiyos jedhan, ka miila (goli) Aariyophaagos, tokkoolleen niitii tokko ta Damaariis jedhan, ammallee namii dhibiilleen ka warra waliin jiru ya dhugeeffate.</verse>
			</chapter>
			<chapter number="18">
				<verse number="1">Eegii sunii Phaawulos Ateenaa ka'ee gara Qorontos dhufe.</verse>
				<verse number="2">Achiitti nama Yihudii tokko, ka Aqiilaa jedhan, ka lafa Phonxosiitti dhalate, ka dhi'oo niitii isaa Phrisqiilaa waliin lafa Ixaaliyaatii dhufe arge. Wantii innii achii dhufeef waan Kilaawudiiyos akka Yihudiin cuftii lafa Rooma keessaa godaantu mureef phaawulos warra arguu fedhe.</verse>
				<verse number="3">Ammallee waan hujiin warraa takka taateef warra waliin taa'e; hujiin warraa hujii waaroo midhaasan.</verse>
				<verse number="4">Sambataa cufaa innii mana waldeennaa Yihudii dhaqeetti, keessatti haasa'ee Yihudii fi Griikii karaa ufii deebise.</verse>
				<verse number="5">Siilaas fi Ximotewos Maqedooniyaa dhufanii jennaan, Phaawulos guyyaa cufa haasa'ee, akka Yesus Kiristoo ta'e Yihudiitti hime.</verse>
				<verse number="6">Yihudiin isaan mormitee arrabsinaan, innii wayaa hargufatee, “Dhiigii keessan mataa keessan gubbaa ha jiraatuu, anin qulqulloo, ardhaa achi anin gara gosa dhibii hindhugeeffatinii deema” jedheen.</verse>
				<verse number="7">Innii ka'ee achii deemee, mana namicha Tiitoos Yusxos jedhanii tokko, ka Waaqaatti dhugeeffatee dhaqe. Manii isaa dhaattuu mana waldeennaa jira.</verse>
				<verse number="8">Kiriisphosiilleen, guddaan mana waldeennaa, warra ufii cufa waliin Aabboo dhugeeffate. Namii Qorontos hedduun waan kana dhageennaan dhugeeffatee cuuphame.</verse>
				<verse number="9">Jennaan Aabboon halkan tokko daayyaan Phaawulosii dubbatee, “Hinsodaatin, hincalisinii dubbadhu!</verse>
				<verse number="10">Anin si waliin jiraa, namii tokkoolleen danda'ee homaa si hintolchuu, anin nama hedduu dira kana keessaa qabaa” jedheen.</verse>
				<verse number="11">Tanaaf Phaawulos dira sun keessa haga ganna tokkoo fi ji'a ja'aa taa'ee dubbii Waaqaa warra barsiise.</verse>
				<verse number="12">Gaafa Gaalii'on jaallaba biyya Akaayyaa, Yihudiin walii galtee Phaawulos qabde, fulaa qorsumaatti geesitee,</verse>
				<verse number="13">“Namichii kun, seera malee akka biyyitii Waaqaa kadhattu barsiisa!” jedhaniin.</verse>
				<verse number="14">Adoo Phaawulos dubbachuu fedhuu, Gaalii'on warra Yihudiitiin, “Yo silaa wantii kunin waan kijibaa yokaan waan cubbuu hamtuu taatee, anin isanii warra Yihudii, caqasuu male.</verse>
				<verse number="15">Ammoo yo waan dubbii, maqaa fi waan seera keessanii callaa taatee, isanumaan laaladhaa. Anin waan akkanaa kana hinqoruu” jedhe.</verse>
				<verse number="16">Duuba fulaa qorsumaatii warra gusse.</verse>
				<verse number="17">Namii achi jiru cuftii Sosteneesin, guddaa mana waldeennaa qabee, fulaa qorsumatti geesse dhaane. Gaalii'on ammoo waan kana tokkoollee hin yaalle.</verse>
				<verse number="18">Phaawulos eegii guyyaa hedduu obboleeyyaan dhugeeffate waliin achi Qorontos keessa taa'ee, nagayaa obboleyyaaniitti dhaamatee, Phrisqiilaa fi Aqiilaa waliin hoboloo seenee lafa Sooriyaa dhaquuf ka'e; adoo hindeemin, Kanchre'aa keessatti kakatee mataa haadate.</verse>
				<verse number="19">Efesoonon dhumnaan, Phaawulos Phrisqiilaa fi Aqiilaa achiitti lakkisee, ufii ammoo mana waldeennaa dhaqee warra Yihudiitiin haasa'e.</verse>
				<verse number="20">Yihudiin akka Phaawulos warra waliin achi taa'u kadhattee, innii ammoo dide.</verse>
				<verse number="21">Ammoo nagayaa dhaamatee, “Yo Waaqii jedhe anin indeebi'a” jedhee, hoboloo seenee ka'ee Efesoononii deeme.</verse>
				<verse number="22">Qiisaaryaa geennaan Yerusaalem dhaqee, gumii Waaqaa nagayaa fuudhee, achii Anxokiyaallee dabre.</verse>
				<verse number="23">Bultii diqqoo tokko achi keessa taa'ee jennaan, ka'ee lafa Galaatiyaatii fi Firiigiyaa keessa dedeemee gumii dhugeeffatte cufaa jajjabeesse.</verse>
				<verse number="24">Bara sun namichii Yihudii tokko ka dira Iskindriiyaatti dhalate, ka Apholos jedhan Efesoonon dhufe; innii nama arrabaan qaroo ka ammallee waan barreessii cufaa akka dansaa beeku.</verse>
				<verse number="25">Namichii kunin qara waan karaa Aabboo baratee, garaan isaa oowinaan waan Yesus qajeelchee dubbatee barsiise, ammoo cuuphaa Yoh. aannisii callaa beeka.</verse>
				<verse number="26">Sodaa malee mana waldeennaa keessatti barsiise. Phrisqiilaa fi Aqiilaan waan isaa dhageennaan fuudhanii, haga qaraallee irra qajeelchanii karaa Waaqaa barsiisan.</verse>
				<verse number="27">Apholos Akaayaa dhaqu feenaan, obboleeyyan dhugeeffatte akka jarii Yesus isa bulchu waraqata barreesitee itti kennite. Achiin baanaan innii warra karaa kenniisa eebba Waaqaa gulan dhugeeffate, guddoo qarqaare.</verse>
				<verse number="28">Wantii akkanaatiif innii kitaaba barreessii durii keessatti barreessaniin, akka Yesus Kiristoo ta'e nama cufa garsiisee, akkasiin moromaa Yihudii cufa dabsate.</verse>
			</chapter>
			<chapter number="19">
				<verse number="1">Adoo Apholos Qorontos keessa jiruu, Phaawulos ardaa Asiyaa cufa keessa deemee Efesoononiin ba'ee, jara Yesusiitti dhugeeffate ka garii arginaan,</verse>
				<verse number="2">“Isan gaafa dhugeeffattan Hafuura Qulqulloo argattanii?” warraan jedhe. Warrii ammoo, “Hiyyoo, nuu akka Hafuurii Qulqulloon jiruuyyuu hin dhageenne” jedhee deebise.</verse>
				<verse number="3">Jennaan Phaawulos, “Isan cuuphama kamiin cuuphamtan ree?” jedhe. Warrii deebisee “Cuuphaa Yoh. aannisiitiin cuuphamne” jedheen.</verse>
				<verse number="4">Jennaan Phaawulos, “Yoh. aannis akka cubbuu irraa deebi'an nama cuuphee, ammallee akka ka isaan duuba dhufu Yesusitti dhugeeffatan barsiise” jedhe.</verse>
				<verse number="5">Warrii waan kana dhageennaan maqaa Aabboo Yesusitiin cuuphame.</verse>
				<verse number="6">Phaawulos harka warra irra keeyyanaan, Hafuurii qulqulloon warra irra bu'ee, afaan hinbeenne dubbatanii, dubbii Waaqaa haasa'an.</verse>
				<verse number="7">Warrii waltuma haga dhiira kudhanii lamati.</verse>
				<verse number="8">Phaawulos, haga ji'a sadii mana waldeennaa ka warra Yihudiitti dedeebi'ee, sodaa malee barsiisee, amansiisuuf nama hedduun walmorma'a waan mootumma Waaqaa nama hubachiise.</verse>
				<verse number="9">Namii garii ammoo mataa jabaatee dhugeeffachuu didee, gumii duraatti hammeenna karaa Aabboo dubbate. Jennaan Phaawulos jara Yesus ka dhugeeffate guuree warra biraa deemee, guyyaa guyyaan mana Xiraanos guddaa keessatti warra barsiise.</verse>
				<verse number="10">Innii haga ganna lamaa cufa akkasuma barsiimnaan, namii ardaa Asiyaa keessa jiru cuftii, ka Yihuditii fi ka Griikiilleen dubbii Aabboo dhagaye.</verse>
				<verse number="11">Waaqii akeeka gugurdaa takka hinargin harka Phaawulosiitiin tolche.</verse>
				<verse number="12">Yo bututuu innii danfaan haqatu yokaan wayaa isaa nama fayya hinqamneetti geessaniillee, yoma sun fayyan; jinniilleen nama keessaa yaati.</verse>
				<verse number="13">Yihudiin garii ta lafa cufa keessa yayaatee jinnii nama keessaa yaachu, maqaa Aabboo Yesusitiin jinnii nama keessaa yaasuu itti gamtee, “Anin maqaa Yesus ka Phaawulos barsiisuun si ajaja” jette.</verse>
				<verse number="14">Ilmaan torbaatti ta Qaallicha Yihudii guddaa, Iskoyaas jedhanii, ta waan kana tolchite jira.</verse>
				<verse number="15">Jinniin deebichee warraan, “Anin Yesus inbeeka, Phaawulosiillee hinbeeka, ammoo isan eennuu kanaa?” jedheen.</verse>
				<verse number="16">Jennaan namichii jinnii qabu kaan warraatti ka'ee, dhaanee warra cufaa dabsatee, mataa dhodhoosee wayaa irraa tatarsaasee, qullaa mana keessaa gusse.</verse>
				<verse number="17">Yihudii fi Griikiin Efesoonon keessa jirtu cuftii waan kana dhageennaan guddoo sodaattee, maqaan Aabboo Yesusiilleen guddifame.</verse>
				<verse number="18">Namii hedduun ka qaraa dhugeeffate dhufee, cubbuu ufii diideessee himatee, waan hojjataa tureellee hime.</verse>
				<verse number="19">Namii hedduun waan falfalaa hojjatuu kitaaba ufii walti guuree, nama cufaa duraatti ibidaan gube. Gatii kitaaba gubanii kaan cufaa herreganii jennaan akka isiin qarsii kuma shantamaa taate argani.</verse>
				<verse number="20">Akkanaan dubbiin Aabboo jabaattee guddattee fulaa cufaa geette.</verse>
				<verse number="21">Eegii waan kanaa Phaawulos akka Maqedooniyaa fi Akaayyaa keessa dabree Yerusaalem dhaqu kutatee, “Yo achi ga'e, Roomaallee dhaquu male” jedhe.</verse>
				<verse number="22">Tanaaf innii jara isa qarqaaruu lama Ximotewosii fi Erasxos Maqedooniyaatti ergee, ammoo ufii Asiyaa keessa diqqoo tokko taa'e.</verse>
				<verse number="23">Yoma sun marroo waan karaa Aabbootiif, Efesoonon keessatti rakkinii guddaan ka'e.</verse>
				<verse number="24">Namichii ogeessii Demeexros jedhan tokko, fakkeenna mana Arxemiis itti kadhatanii saldaqaa irraa tumee, duuba hujiin tun nagada guddoo ogeeyyii cufaa dhufteeni.</verse>
				<verse number="25">Innii ogeeyii fi nama hujii gosa sunii tolchu cufaa walti yaamee, “Dhiiroo isan akka nu daldala kana keessaa horii argannu hinbeettan.</verse>
				<verse number="26">Ammallee akka namichii Phaawulos jedhan kun Efesoonon callaa adoo hin ta'in, Asiyaa keessa fulaa cufaatii, ‘Wantii harkaan midhaasan waaqaaniti’ jedhee, nama hedduu sosobee qalbii garagalchee dhugeeffachiisee isanuu la argitanii dhageettan.</verse>
				<verse number="27">Wanti nu sodaannu akka hujii teenna callaa tuffataninitii, ammoo akka mana Arxemiis ta waaqaa jedhaniillee, ka Asiyaa fi laftii cuftii guddichuu, akka guddinnii isaa badu tuffatan” warraan jedhe.</verse>
				<verse number="28">Dubbii tana dhageennaan Warrii guddoo caaree, “Arxemiisiin ta dira Efesoonon ha guddatuu!”</verse>
				<verse number="29">Dirii cuftii goohannaan guutame. Gaayosii fi Arisxaarkos, jara Maqedooniyaa ka Phaawulos waliin himaltuu yaa'u qabanii diida koraatti geesan.</verse>
				<verse number="30">Phaawulos biyyaatti gadi ba'uu fedhee, jarii Yesusiitti dhugeeffate kaan ammoo isa dhowwe.</verse>
				<verse number="31">Jarii Asiyaa gugurdaan jaallan isaa tokko, nama itti ergee, akka innii diida koraatti gadhinbaane gorse.</verse>
				<verse number="32">Namii garii waan tokkoo iyyaa, ka garii ammoo waan dhibii iyya; waan gumiin waan taatuu walaalteef, namii hedduun maaliif waan walti qabamaniifiiyyuu hin beenne.</verse>
				<verse number="33">Namii garii waan warrii Yihudii biyya dura isa dhaabdeef, Iskindiriitti wa yake jedhe. Jennaan Iskindiris akka silaa warraatti dubbatu harkaan biyya callisiisu fedhe.</verse>
				<verse number="34">Warrii ammoo akka innii Yihudii arginaan, namii cuftii qoonqoo tokkoon haga saatii lamaa, “Arxemiis ka dira Efesoonon ha guddatuu!” jedhee iyye.</verse>
				<verse number="35">Eegee bulchaan diraa biyya callisiisee, “Dhiiroo biyya Efesoonon! Namii cuftii akka dirii Efesoonon mana Arxemiis guddaa fi dhakaa qulqulloo gubbaa gadbu'e qorqoraatu inbeeka.</verse>
				<verse number="36">Akka namii waan kana danda'ee hinmormanne hinbeettanii, tanaaf callisaa, homaa hin yakkinaa!</verse>
				<verse number="37">Isan amma jara kana la armaan dhuftan; jarii ammoo waan mana Waaqaa hin saamne yokaan Waaqaa keenna hin arrabsin.</verse>
				<verse number="38">Yo Demeexrosii fi tumtichii isa waliin jiru dubbii nama irraa qabaatee, korii injiraa, namii dubbii qoruulleen injiraa, ha waan fedhan himatani.</verse>
				<verse number="39">Isan ammoo yo tana malee waan dhibii feetanii, akkumaa aadaa kora jaarrollee keessatti dubbadhaa.</verse>
				<verse number="40">Wantii akkanaatiif waan goohanna ardhaa tana, yo nu gaafattan nuu waan hamtuu; wantii gumiin tunin goohteef ta nu dandeennee himannu hinjirtu” jedhee,</verse>
				<verse number="41">dubbii tanaan biyya gargargalche.</verse>
			</chapter>
			<chapter number="20">
				<verse number="1">Goohantii qabbanoofinaan, Phaawulos gumii Yesus walti yaamee, gorsee nagaa dhaamatee ka'ee Maqedooniyaa dhaqe.</verse>
				<verse number="2">Lafa sun keessa dedeemee gumii guddoo jajjabeessee, lafa Griikii dhaqe.</verse>
				<verse number="3">Ji'a sadii achi taa'ee, hoboloon Sooriyaa dhaquu kaanaan, akka Yihudiin dhossaan isa eeddu dhagayee, jennaan akka karaa Maqedooniyaatiin deebi'u kutate.</verse>
				<verse number="4">Sophaaxros ilmii phiiros namii dira Beriyaa, dhufee isa gula deemee, ammallee Arisxaarkosii fi Sekundos warrii Tasaloniqee, Gaayos namii Derbee, Ximotewosis, Xikiqoosii fi Xrofimoos warrii Asiyaa, Phaawulosii waliin yaa'e.</verse>
				<verse number="5">Jarii kunin nu dura dabree lafa Xro'aasittii nu eege.</verse>
				<verse number="6">Guyyaan qixxaa bukoo hinqamneetti dabarraan nu Filiphisiiyusii hoboloon kaanee, eegii shan bulle Xro'aasitti warra dhaqqamnee, haga bultii torbaa achi teenne.</verse>
				<verse number="7">Guyyaa qaraa ka torbaanii nu qixxaa cabsachuuf walti dhumnee, Phaawulos waan boriyyaa deemuu herregeef, dubbii isaa dheeressee haga halkan saatii ja'aa gumiitti haasa'e.</verse>
				<verse number="8">Fulaa nu itti walitti qabamne ta mana gubbaa sun keessa, ibsee hedduutti jira.</verse>
				<verse number="9">Namii dargaggeessi tokko ka Oyxikoos jedhan fulaa fooddaa (Maskootii) taa'e; adoo Phaawulos dubbachumaatti jiruu, Oyxikoos mugee hirriibii qabatee, adoo hirriba keessa jiruu haga mana sadeessoo ka gubbaa irraa dhaqatee lafa dha'ee, isa du'e lafaa fuudhan.</verse>
				<verse number="10">Phaawulos mana irraa gadbu'ee gadjedhee, isaatti mammaratee, “Hin nahiinaa! innii hindoonee” jedhe.</verse>
				<verse number="11">Jennaan eegee gara mana gubbaa sun oldeebi'e qixaa cabsee nyaatee, haga baraaqaa dheereessee haasa'ee, duuba ka'ee deeme.</verse>
				<verse number="12">Warrii kaan dargaggeesse kaan ka jiru fuudhee manaatti geessee guddoo garaa jabaate.</verse>
				<verse number="13">Phaawulos “Anin haga Asos miilaan deemaa, isan kanaan hoboloon koottaa artii na fuudhaa!” nuun jedhee, duuba nu hoboloon dabaree Asos yaane.</verse>
				<verse number="14">Innii Asosiitti nuun baanaan, hoboloo keessa isa keennee Miixileeneetti dabare.</verse>
				<verse number="15">Boriyyaa hoboloon achii kaanee Kiiyos dhumne. Guyyaa lameessoo Saamos dhumnee, guyyaa sadeessoo Miilexositti galle.</verse>
				<verse number="16">Phaawulos marroo Asiyaa keessa turuu hin feeneefii, akka hoboloon Efesoon bira dabruu kutate; akka yo danda'e adoo guyyaaan shantameessoo ka “Phenxeqostee” jedhan hinga'in hariifatee Yerusaalem ga'u.</verse>
				<verse number="17">Phaawulos adoo Miilexoos jiru, nama gara Efesoon ergee, jaarrolee gumii Waaqaa yaame.</verse>
				<verse number="18">Warrii gara isaa dhumnaan, “Haga guyyaa qaraa ka Asiyaa dhufeetii jalqabee, akka anin jidduu teessan oole bule isanuu inbeettan.</verse>
				<verse number="19">Gaafa Yihudiin na gaargalchitee na ijjeessu feetee, ufii diqeeseetti imimmaan boo'ee hujii Aabbo hojjadhe.</verse>
				<verse number="20">Ammallee waan isanii oli aanaa tokkoollee gumii keessaa fi manneen teessan keessaalleetti, isan garsiisuu fi barsiisuullee irraa ufii hin qusanne.</verse>
				<verse number="21">Anin akka cubbuu lakkisanii gara Waaqaa deebi'anii Aabboo keenna Yesusiitti dhugeeffattanii, Yihudii fi Griikiilleetti laayyuu hime.</verse>
				<verse number="22">Amma adoo waan achiitti natti dhufaa hinbeekin, marroo Hafuurii Qulqulloon na deemsiseef gara Yerusaalem dhaquu jira.</verse>
				<verse number="23">Hafuurii qulqulloon ammoo, akka dira cufa keessatti hidhaansaa fi gaargalii na eegatuu ya natti hime.</verse>
				<verse number="24">Anin ammoo akka deemmaa tiyya gammadaan hobaasee, hujii tiyya ta Aabbo Yesus natti keenne, ta oduu dansaa dhugeessee guutuu, jireenna kiyya herregee waan bu'a naa qabaallee hinse'u.”</verse>
				<verse number="25">“Anin akka isaaniin cuftii, ka anin jidduu teessaniitti Mootummaa Waaqaa haasa'e, fuula kiyya itti deebitanii hingarre inbeeka.</verse>
				<verse number="26">Tanaaf anin ardha isaniitti himaa, akka yo isan keessaa namii tokkoolleen karaa irraa goree, ani itti hingaafatamu.</verse>
				<verse number="27">Anin fedhii Waaqaa tokkoollee isan hindhossine.</verse>
				<verse number="28">Tanaaf ufii fi hooliyyee hafuurii qulqulloon isaniitti kenneellee qorqoradhaa, akka gumii Aabboo ta innii dhiiga ufitiin bitate tissitan.</verse>
				<verse number="29">Anin akka eegii ani deemee warrii hamaamaan hooliyyee hinqorqoraane, ka akka ya'ii jidduu teessan dhufu inbeeka.</verse>
				<verse number="30">Ammallee warra dhugaa milisuu ka gumii dhugeeffatte ufii gula deebisuu jidduu teessanii ka'a.</verse>
				<verse number="31">Tanaaf dammaqaa! akka anin adoo gargarii hinkutin imimmaaniin haga ganna sadii halkanii guyyaa nama cufaa gorse, qaabadhaa.”</verse>
				<verse number="32">“Ani amma harka Waaqatii fi dubbii eebbaa ta isan jabeesitee warra qulqulloo waliin dhaala isanii kennuu dandeetuutti isan kennadha.</verse>
				<verse number="33">Anin meeta yokaan warqii yokaan wayaa nama tokkoolleetti hin dharraane.</verse>
				<verse number="34">Akka anin waan naa fi warra waahela kiyyaallee, feesisaa cufaa harka kiyyaan hojjadhee isanuu inbeettan.</verse>
				<verse number="35">Anin akka akkasii hojjanee nama dadhabaa qarqaaruu mallee, waan cufaa la isan garsiisee. Ammallee dubbii Aabboo Yesus, ta innii, ‘Wantii kennan waan fudhatan irra eebba qabdi’ ” jedhe qaabdhaa.</verse>
				<verse number="36">Phaawulos eegii akkasi dubbate jilbifatee warra cufa waliin Waaqaa kadhate.</verse>
				<verse number="37">Warrii cuftii guddoo boo'ee qaaceera Phaawulosiitti mammaratee dhungate.</verse>
				<verse number="38">Warrii guddoo laaleffate; waan innii akka warri deebi'ee isa hin garre dubbateef. Mar. roo dubbiin innii, akka warrii itti deebi'ee fuula isaa hingarre dubbate, warra guddoo laaleffachiifteef. Duuba warrii haga hoboloo isaa geggeesse.</verse>
			</chapter>
			<chapter number="21">
				<verse number="1">Eegii nagayaatti warraan jenne, hoboloo duunnee Qositti qajeellee, boriyyaa Roodoos dhumnee, achii phaaxaraatti dabarre.</verse>
				<verse number="2">Achii hoboloo Finiiqeetti deemtu tokko arigannee, yaabbannee itti dhaabanne.</verse>
				<verse number="3">Qophros ufi duraatti arginee, harka bitaatti ufi lakkimnee Sooriyaa dhandhee, dira Xiiroos fulaa hoboloon mi'a keessatti buufachuu feetuutti buufanne.</verse>
				<verse number="4">Jara Yesus arginaan haga torbaan tokkoo achi isaan bira teenne. Warri jabeenna Hafuura Qulqullotiin akka Phaawulos Yerusaalem hindhandhe itti hime.</verse>
				<verse number="5">Guyyaan nu warra biraa yaanuu geennaan, warra biraa yaanee karaa keenna qabane; namii cuftii nadheenii isaaniitii ijoollee isaanii waliin haga nu dira keessaa baanuutti nu geegeesse. Jennaan nuun cuftii afaan galaanatti jilbiiffannee Waaqaa kadhanne.</verse>
				<verse number="6">Nagaa walti dhaamannee nu hoboloo duunnee, warrii deebi'ee warra ufiitti gale.</verse>
				<verse number="7">Nu eegii Xiroosii kaane, Phitolemees, dhumnee, duuba obboleeyyan dhugeeffatte nagaa fuunee, guyyaa tokko warra waliin oolle.</verse>
				<verse number="8">Boriyyaa achii kaanee Qiisaariyaa dhumnee, mana Filiphos, nama oduuu dansaa haasa'uu, duumnee waliin teenne. Innii jara torbaan Yerusalemiitti foohatan kaan keessa jira.</verse>
				<verse number="9">Namichii kunin ijoollee dubraa ta dubbii Waaqaa haasooftu afur qaba.</verse>
				<verse number="10">Eegii nu diqqoo achi turre, raagii Agaabos jedhan tokko, Yihudaa dhufe.</verse>
				<verse number="11">Agaabos fulaa teenna dhumnaan gurdaa Phaawulos fuudhee, harkaa fi miila ufii hidhee Hafuura Qulqulloon, “Yihudiin Yerusaalem jirtu, abbaa gurdaa kanaa fuuteetti, akkana hiitee harka gosa dhibii ta Waaqaa hindhugeeffatiniitti kenniti” jedhe.</verse>
				<verse number="12">Waan kana dhageennaan nuu fi warrii achi jiruulleen akka innii Yerusaalem hindhanne Phaawulos kadhanne.</verse>
				<verse number="13">Jennaan Phaawulos, “Isan maan tolchitanii, boottanii garaa na yakitani? Anin hidhamuu callaa adoo hinta'in maqaa aabboo Yesusiiti jedhe, Yerusaalem keessatti du'uufuu kurfoo jiraa” jedhee nuu deebise.</verse>
				<verse number="14">Innii sosobaamuu dinnaan, “Fedhiin Aabboo ha taatuu” jennee ga lakkimne.</verse>
				<verse number="15">Jennaan eegii sunii mi'a keenna kurfeeffannee Yerusaalem dhandhe.</verse>
				<verse number="16">Jarii Yesus tokko ka Qiisaariyaa jiru nu waliin yaa'ee, mana nama Minaason jedhanii ka lafa Qophros, ka duraanuu nama Yesus ta'e tokko, akka nu fulaa isaa teennu nu geesse.</verse>
				<verse number="17">Nu Yerusaalem dhumnaan, obboleeyyaan dhugeeffatte gammadaan nu bulchite.</verse>
				<verse number="18">Boriyyaa nu Phaawulos waliin yaanee, fulaa Yaaqoob dhandhee; jaarroleen Kiristaanaa cuftii achiitti argamte.</verse>
				<verse number="19">Duuba innii nagaa fuudhee, waan Waaqii jidduu gosa isaatti hindhugeeffatin dhibiitti harka isatiin tolche hime.</verse>
				<verse number="20">Warrii waan kana dhageennaan Waaqaa guddisee, “Obbooleessa, atin akka Yihudiin kuma hedduu ta dhugeeffatte jirtu, ammallee akka cuftii guddoo seera jabeesituu ya argite.</verse>
				<verse number="21">Warrii Yihudii ka kuma hedduu cuftii barsiisa ati lafa gosa dhibii keessa taa'uu cuftii akka seera Muusee lakkisu, akka ijoollee isaaniillee dhaqaanqabaa hinqamne, akka ammallee aadaa gula hinyaane akka ati barsiiche la dhaga'an.</verse>
				<verse number="22">Warriinuu akka ati dhufte indhagayaa amma maan tolchuu malan ree?</verse>
				<verse number="23">Amma atin waan nu sitti himnu tolchi! Nama kakuu Waaqaa gale afur qamnaa.</verse>
				<verse number="24">Warra fuudhii, warra waliin ufi qulqulleessi, akka warrii mataa haadatu horii aadaa baasiif! Duuba namii cuftii akka wantii waan kankee dhagayan sun homaa hinta'in, ammoo akka atin aadaa gula deemtee seera Muusee guutu inarga.</verse>
				<verse number="25">Warra gosa dhibii ka dhugeeffattee, akka warrii foon horii waaqaa dharaa ka harkaan bocanii qalan, dhiigaa waan hudhanii ijjeesan tokkoollee waan babadaa ka dhiiraa fi nadheen karaa malee walin ta'an irraa ufii eegu, nu akka herrega keenna gula ergaa ya warraatti ergine” jedhan.</verse>
				<verse number="26">Jennaan Phaawulos boriyaa jara kaan fuudhee, warra waliin ufii qulqulleessee, akka guyyaa qulqulleffachaan isaa hobaatte sooriyoo warra sun cufaaf qalan himu mana Waaqaa seene.</verse>
				<verse number="27">Guyyaan torbaanii hobba'uu geennaan, Yihudiin Asiyaa dhufte mana Waaqaa keessatti isa argitee jennaan, gumii cufa itti kaaftee Phaawulo qabde.</verse>
				<verse number="28">Jarii qoonqoo ol fudhatee, “Dhiiroo, gosa Israa'el, nu qarqaaraa! Namichii kunin, ka nama keenna cufa fulaa cufaatti, akka gosa Israa'el, seera Muuseetii fi mana Waaqaa kana tuffatan barsiisu, ammumaayyuu nama gosa Griikii mana Waaqaa kanaan dhufee, fulaa qulqulloo tana xureese” jedhanii itti iyyan.</verse>
				<verse number="29">Wantii akkanaatiif warrii nama Efesoon, tokko, ka Xirofimoos jedhan, Phaawulos waliin dira keessatti argee, waan Phaawulos mana Waaqaa isa seensise sehe.</verse>
				<verse number="30">Jennaan dirii sun cuftii chocho'ee, namii cuftii ori'ee, Phaaewulos qabanii hirkisaa mana Waaqaa keessaa baasanii, yoma tokkoon balbaltii mana Waaqaallee cufamte.</verse>
				<verse number="31">Adoo Warrii isa ijjeessu fedhuu, akka Yerusaalem cufa keessaa goohantii jirtuu, oduun Roomaatti namich guddaa warra waraanaa geette.</verse>
				<verse number="32">Jennaan innii yoma tokkoon warra warraanaatii fi jara gugurdaa warra waraanaa fuudhee, gara warra sunii ori'ani. Warrii guddaa warraa waraanaatii fi warra waraanaa arginaan Phaawulos dhaanu lakkise.</verse>
				<verse number="33">Guddaan warra waraanaa itti dhi'aatee, Phaawulos qabee, “Haada sibiilaa lamaan hidhaa!” jedhe. Jennaan eegee ammoo, “Namii kun eennu, maan yakke?” jedhe gaafate.</verse>
				<verse number="34">Gumii keessaa namii garii akka tokko iyyee, ka garii akka dhibii iyye. Hubachuu dadhamnaan, “Fulaa warrii waraanaa buluutti geessaa!” jedhe.</verse>
				<verse number="35">Afaan balbalaa geennaan, warrii waraanaa marroo gumiin guddoo dallanteef, Phaawulos hamphaare.</verse>
				<verse number="36">Gumiin guddoon isa gula yaatee, “Ijjeesaa! Ijjeesaa!” jettee iyyite.</verse>
				<verse number="37">Adoo mana warra waraanaa geessanuu, Phaawulos guddaa warra waraanaatiin, “Siin dubbachuu hindana'aa?” jennaan innii, “Afaan Griikii dubbachuu inbeettaa?</verse>
				<verse number="38">Atin namicha lafa Giibxii, ka onanaa nama kakaasee shiftaa kuma afurii lafa aloo geesseenitii?” jedhee gaafate.</verse>
				<verse number="39">Phaawulos ammooo deebisee, “Anin Yihudii, nama dira Xarsees, ka lafa Qiliiqiyaa keessa jiru; ammallee anin nama dira guddaa tokkootti; abboo anin akka biyya tanaatti dubbadhu si kadhadha” jedhe.</verse>
				<verse number="40">Innii, “Dubbadhu” jennaaniin, Phaawulos afaan balbalaa ejee, harkaan biyya callisiisee, warrii callimnaan, afaan Ibraayisxiitiin warraatti dubbatee.</verse>
			</chapter>
			<chapter number="22">
				<verse number="1">“Dhiiro, obbooleeyaan, abbootii, anin amma isan duraatti ufii dubbachuu fedhaa na caqasa!” jedhe.</verse>
				<verse number="2">Isa afaan Ibraayisxii dubbatu dhageennaan haga qaraallee irra callisan. Duuba Phaawulos,</verse>
				<verse number="3">“Anin Yihudii, dira Xarsees ka Qiliiqiyaa keessa jiru keessatti dhaladhe, ammoo dira kana keessa Gamaali'el jalaatti guddadhe. Aadaa seera ababoota teennaa cufa akkuma dhugaa na barsiisan; akkuma isan guyyaa kana tolchuutti jirtan kana karaa Waaqaa oowisee itti jabaadhe.</verse>
				<verse number="4">Ammallee anin nama karaa kana gula deemu haga du'a gaargalche; dhiiraa fi nadheeniillee qabeetti, mana hidhaatti naqe.</verse>
				<verse number="5">Qaallicha guddaa fi jaarroleen waan kanaatti naa dhugaa. Anin akka obboleeyyaan Yihudii ta Damaasqoo jirtuutti geessuu, ergaayyuu warruma irraa fudhaadhe; akka nama karaa sun gula deemu cufa qabee, akka achiitti gaargalchan Yerusaalemtiin dhufu.”</verse>
				<verse number="6">“Adoo karaa deemuu anin Damaasqootti dhi'aannaan, guyyaa guddaa aduu saatii ja'aa, dingata ibseen tokko Waaqaa irraa natti ibsite.</verse>
				<verse number="7">Lafa dha'ee, qoonqoo tokko ta, ‘Saa'ol, Saa'ol, maaf na gaargalchita?’ naan jettu dhaga'e.</verse>
				<verse number="8">Anin, ‘Aabboo, atin eennuu kanaa?’ jedhee gaafadhe. Innii ammoo deebisee, ‘Anin Yesus Naazireet, ka ati gaargalchuu jirtu’ naan jedhe.</verse>
				<verse number="9">Warrii na waliin jiru ibsee argee malee, qoonqoo naan dubbattu hindhageenne.</verse>
				<verse number="10">Anin ammoo, ‘Aabboo, anin maan tolchuu male ree?’ jedhee gaafadhe. Aabboon ammoo, ‘Ka'ii, Damaasqoo dhaqi, waan atin tolchuu malte achitti sitti himaanii’ naan jedhe.</verse>
				<verse number="11">Mar. roo ibsee sunitiif anin lafa arguu dadhamnaan, waahelii kiyyaa harka naa qabee dira Damaasqoo na seensise.”</verse>
				<verse number="12">“Namichii, seera Waaqaa guutu, ka Yihudii Damaasqoo jirtu cufa biraatti maqaa dansaa qabu, ka Ananiiyaas jedhan tokko achi jira.</verse>
				<verse number="13">Innii gara kiyya dhufee na bira ejjee, ‘Aaddaa Saa'ol, lafa argi!’ naan jedhee; anin yoma sun lafa argee isaallee arge.</verse>
				<verse number="14">Jennaan Ananiiyaas, ‘Waaqii abaaboota teennaa, akka atin fedhii isaa baraattee, nama dhugaa sun argitee qoonqoo afaan isaa irraa dhageettuu, ya si foohate.</verse>
				<verse number="15">Akka waan agartee fi waan dhageette cufaa nama cufaatti himtuu, dhugaa isaa taatu.</verse>
				<verse number="16">Amma maan eedda? Ka'ii, maqaa isaa yaammadhuu cuuphami! Cubbuu tanteellee dhiqadhu!’ ” naan jedhe.</verse>
				<verse number="17">“Anin eegii Yerusaalemitti deebi'e, adoo mana Waaqaa keessa taa'ee kadhadhuu, daayyaan wa arge.</verse>
				<verse number="18">Daayyaa keessaa Aabboo argee, ‘Hurrisii, Yerusaalem keessaa ba'i! Warrii kunin dubbii tiyya ta ati himtu hindhugeeffatuu’ Adoo innii naan jedhuu dhaga'e.</verse>
				<verse number="19">Anin ammoo, ‘Aabboo, warrii akka anin manneen waldeennaa cufa keessatti, nama si dhugeeffate hidhee dhaane inbeeka.</verse>
				<verse number="20">Gaafa Isxifaanos, ka dhugaa teetii, marroo teetiif ijjeessanii, anilleen ijjeeffamuu isaatti dhugeeffadheetti, achii ejjee wayaa warra isa ijjeessee qorqoradhe’ jedhe.</verse>
				<verse number="21">Jennaan Aabboon, ‘Ka'ii, deem anin lafa fagoo gara gosa dhibii ta hindhugeeffatinii si ergaa’ naan jedhe” jedhee warraatti hime.</verse>
				<verse number="22">Haga innii dubbii tana dubbatu cufa caqasanii, jennaan eegee qoonqoo olfudhatanii, “Namii kun jiraachuu hinmallee, lafa tana keessaa balleessaa” jedhan.</verse>
				<verse number="23">Adoo warrii goohee wayaa hargufee biyyee oli dadarbuu,</verse>
				<verse number="24">guddaan warra waraanaa akka Phaawulos mana warra waraanaatti geessanii, waan warrii Yihudii akkas isaatti iyyeef beekanii, akka lichoon isa dhaanan mure.</verse>
				<verse number="25">Dhaanuuf haadaan isa hiinaan Phaawulos, namicha isa bira ejuun, “Akkii isan nama Yihudii ka gosa Roomaatti gale tokko, ka wallaala itti hin murin dhaantan fulaa?” jedhe.</verse>
				<verse number="26">Guddaan warra waraanaa tana dhageennaan, dhaqee guddaa ufiitti himee, “Atin maan tolchuu feeta? Namichii kunin gosa Roomaati!” jedheen.</verse>
				<verse number="27">Guddaan warra waraanaa dhufee Phaawulosiin, “Ilaa, natti himii atin gosa Roomaatii?” jennaaniin Phaawulos, “Ee'ee” jedhe.</verse>
				<verse number="28">Guddaan warra waraanaa kaan, “Anin horii guddaa baasee nama Roomaa ta'e” jennaan, Phaawulos, “Anin ammoo itti dhaladhe” jedhe.</verse>
				<verse number="29">Jennaan warrii silaa isa himsiisu yoma tokkon isa biraa yaa'ee, guddaan warra waraanaalleen akka Phaawulos ka innii sibiilaan hidhe gosa Roomaa dhageennaan sodaate.</verse>
				<verse number="30">Boriyyaa guddaan warra waraanaa, waan Yihudiin Phaawulos himatteef beekuu fedhee, tanaaf haada Phaawulos irraa hiikee, akka qaallolee gugurdoo fi jaarroleen biyyaa cuftii koraa walti baatu ajajee, Phaawulos fuudhee warra dura dhabachiise.</verse>
			</chapter>
			<chapter number="23">
				<verse number="1">Phaawulos jaarrolee koraa ila keessa laalee, “Obbooleeyyaan tiyya! Anin akka haga ardhaa wallaala mallee, fuula Waaqaa dura jiraadhee, qalbii tiyya keessatti inbeeka” jedhe.</verse>
				<verse number="2">Jennaan qaallichii guddaan, ka Ananiiyaas jedhan, warra Phaawulos bira ejaajjuun, “Afaan keessa dhaa!” jedhe.</verse>
				<verse number="3">Jennaan Phaawulos deebiseefii, “Waaqumaan si dha'inna, atin akka naaboo dhakaan jaaraanii daaraa dibanii adeessanii jirta; akka silaa seera gula na qortuuf arma teettee ammoo seera malee ‘Afaan keessa dhaa!’ namaan jettaa?” jedheen.</verse>
				<verse number="4">Warrii Phaawulos bira ejaajjuu, “Atin Qaallicha Waaqaa guddaa arrabsitaa!” jedheen.</verse>
				<verse number="5">Phaawulos ammoo deebisee, “Obboleeyyaan tiyya! Anin akka innii Qaallicha guddaa hinbeeku, ‘Warra isan fidu waan hamtuu hinjedhinaan!’ waan jedhaa la barreessan” jedheen.</verse>
				<verse number="6">Phaawulos akka jarii garii Saduqoota ammallee ka garii Fariisotaa arginaan, kora keessatti qoonqoo olfudhatee, “Obbooleeyyaan, anin Fariisota, ammallee ilma Fariisotaa. Wantii na qoraniif marroo anin ka'iisa nama du'ee abdadhuuf” jedhe.</verse>
				<verse number="7">Innii akkana jennaan, warra Fariisotaatii fi Saduqootaa jidduutti moroomaan kaatee gumiin gargarii qoodamte.</verse>
				<verse number="8">Saduqootii, “Ka'iisii nama du'ee hinjiru; ammallee ergamtootaa fi ekeraalleen hinjirtu” jetti, Farisootii ammoo, “Wantii kun sadeenuu hinjirti” jetti.</verse>
				<verse number="9">Guddoo iyyanii, jarii seera beeku ka gama Fariisotaa ka'ee mormee, “Nu nama kana irratti balleessaa hingarre, malaa dhuguma ekeraan yokaan ergamaan aabboo isaan dubbate” jedhe.</verse>
				<verse number="10">Moroomaan akka takka hinargin dhumnaan guddaan warra waraanaa waan warrii Phaawulos qabee caccabsu sehee, tanaaf, akka warrii gadbu'ee harka isaanii keessa irreen isa fuudhee mana ufiitti isa galchuu warra waraanaa itti erge.</verse>
				<verse number="11">Halkan lameessoo Aabboon isa bira ejjee, “Garaa jabaadhu! Akkuma Yerusaalem keessatti naa dhugeesitee sun, Roomaallee keessatti naa dhugeessuu maltee” jedheen.</verse>
				<verse number="12">Laftii bariinaan warrii Yihudii tokko walti koraatee, “Haga Phaawulos ijjeemnuutti nyaannee hindhunnu” jedhee kakuu jabduu tokko walii kakaate.</verse>
				<verse number="13">Warrii kakate sunin nama afurtamaa irra jira.</verse>
				<verse number="14">Gara qaallolee gugurdootii fi jaarrolee dhaqanii, “Nu akka haga Phaawulos ijjeemnuutti homaa hin nyaanne ya kakuu jabduu kakanne.</verse>
				<verse number="15">Tanaaf, isanii jaarrolee koraa, akka innii Phaaulos fuula keessan duraan dhufee waan dubbii akka dansaa irraa midhaaffatanii, walin guddaa warra waraanaatti himaa! Nu ammoo adoo innii armaan hinbaanee akka isa ijjeemnu kurfeeffannee eennaa” jedhaniin.</verse>
				<verse number="16">Ilmii obbooleetti Phaawulos ammoo, akka warrii Phaawulos ijjeessuuf mari'ate dhageennaan, mana warra waraanaa olseenee Phaawulositti hime.</verse>
				<verse number="17">Jennaan Phaawulos nama waraanaa tokko yaamee, “Dargaggeessa kana gara guddaa warra waraanaa geesi; innii waan itti himuu qabaa” jedheen.</verse>
				<verse number="18">Namii waraan kaan isa fuudhee, gara guddaa warra waraanaa geessee, “Phaawulos, namichii hidhaansa keessa jiru kaan, na yaamee, ‘Dargaggeessa kana gara guddaa ketii geessi’ naan jedhee; innii dubbii jabduu sitti himu qaba” jedheen.</verse>
				<verse number="19">Guddaan warra waraana dargaggeessa harka qabee, fulaa namii hinjirre geessee “Maan natti himuu feeta?” jedhee gaafate.</verse>
				<verse number="20">Innii ammoo, “Yihudiin ya akka ati borii Phaaulos koraatti fideefii dubbii isaa akka dansaa kora keessatti qoraan si gaafachuuf wal mari'aattee walii galte.</verse>
				<verse number="21">Ati ammoo dubbii warraa hincaqasin. Nama afurtamaa irra jiruutti dhokaatee isa eeggachuu jira; warrii cuftii ya haga isa ijjeessanitti akka nyaatanii hindhunne kakatan; amma waan sun tolchuuf kurfeefataniitti qoonqoo tantee eegachuu jiraan” jedhe.</verse>
				<verse number="22">Guddaan warra waraanaa, “Ati akka waan kana natti himte nama tokkol'eetti hinhimin” jedhee dargaggeessa kaan ufibiraa deemsise.</verse>
				<verse number="23">Jennaan namichii guddaa waraanaa jara gugurdaa warra waraanaa lama yaamee, “Warra waraanaa dhibba lama, nama fardaa torbaatamaa, nama waraanaa ka dhibba lamaa ka Qiisaariyaa yaa'uu kurfeessaa akka warrii saatii sadii ta halkaanii yaa'u.</verse>
				<verse number="24">Fardoolee Phaawulos yaabatuullee qopheessaaf, nagaan harka jaallaba Feeliksiitti kenna!” jedheen.</verse>
				<verse number="25">Innii ufii ergaa akka armaan jala jirtuu tana barreessee,</verse>
				<verse number="26">“Anin Klaawudiiyos Liisiiyaas, jaallaba ulfaataa dansaa Feeliks nagaa qabdaa?</verse>
				<verse number="27">Ka Warrii Yihudii nama kana qabee diquma hinijeessin; anin akka innii gosa Roomaa dhageennaan, warra waraanaa waliin dhufee isa baase.</verse>
				<verse number="28">Waan isa himataniif beeku feenaan, fulaa jaarrolee koraa isa geesse.</verse>
				<verse number="29">Akka warrii waan seera ufitiif isa himate argee, malee waan isa ijjeessuu malaniif yokaan waan isa hidhuu malaniif tokkoollee hingarre.</verse>
				<verse number="30">Akka Yihudiin nama kana eeguu jirtu natti himnaan anin yoma tokkon gara kankee isa ergee, warra isa himatuullee, akka si duratti walhimatan itti hime.”</verse>
				<verse number="31">Warrii waraanaa Phaawulos fuudhe Antiiphaaxrisitti halkaniin geesse.</verse>
				<verse number="32">Boriyyaa warrii waraanaa ka miilaan yaa'uu fulaa dawoo (mishigi) isaniitti dacha'ee, warrii fardoo ammoo Phaawulos waliin dabre.</verse>
				<verse number="33">Qiisaariyaa dhumnaan ergaa jaallabdichaatti kennan; Phaawulosiillee isa dura dhaabachiisan.</verse>
				<verse number="34">Jaallabdichii kaan waraqata ergaa kaan dubbisee, “Namichii kunin nama lafa tami?” jedhe gaafate. Akka innii nama Qiliiqiyaa dhageennaan,</verse>
				<verse number="35">“Yo jarii si himatuu dhufe, dubbii tantee laala” jedhee, akka mana hayyuu Herodis keessatti isa qorqoratan ajaje.</verse>
			</chapter>
			<chapter number="24">
				<verse number="1">Guyyaa shaniin duuba Ananiiyaas Qaallichii guddaan, jaarrolee fi nama seera beeku tokko ka Xerxilos jedhan walin Phaawulos himachuu gara Qiisaariyaa dhufe. Duuba waan Phaawulos himataniif jaallabdichaatti haasa'an.</verse>
				<verse number="2">Phaawulos yaamanii jennaan Xerxilos isa himachuu jalqabee, “Ee Feeliks guddaa, waan marroo tanteetiif nagaa guddaa dansaa keessa teennuuf, ammallee waan marroo qarqaarsa keetitiif hujii dansaa gosa tanaa tolchaniif,</verse>
				<verse number="3">nu guyyaa cufa fulaa cufaatti waan waan kana arganneef galata sii deebimna.</verse>
				<verse number="4">Dubbii dheertuun si gaargalchuu hinfedhuu, ammoo, si kadhadhaa, dubbii teenna diqqoo tana obsaan nuu dhagayi.</verse>
				<verse number="5">Nu nama kana ka nama gaargalchu argine; innii fulaa deemu cufaatti Yihudii yakka; innii guddaa warra Naazireet ka dharaan Yesusitti dhugeeffate.</verse>
				<verse number="6">Ammallee innii mana Waaqaallee xureesuu feenaan nu akkuma aadaa teennaa gula isaatti qoruu feennee qamne.</verse>
				<verse number="7">Guddaan keenna Liisiiyaas ammoo dhufee irree guddoon harkaa nu fuudhe.</verse>
				<verse number="8">Eegee ammoo warrii Phaaulos himatuu cuftii akka fuula kankee dura dhufu ajaje atuuyyuu ufuumaa qortee, waan nu namcha kana himanuu cufaa isa irraa dhaga'uu indandeetta” jedhe.</verse>
				<verse number="9">Warrii Yihudii cuftii walii galee, “Wantii kun akkuma innii amma dubbate kana” jedhe.</verse>
				<verse number="10">Jaallabdichii harka Phaawulosiitti qabee, “Dubbadhu” jedheen. Phaawulos ammoo, “Akka atin ganna hedduu dubbii lafa tanaa qorte inbeeka, tanaaf fuula kankee duraatti ufii dubbachuuf hingammada.</verse>
				<verse number="11">Haga anin Waaqaa kadhachuu Yerusaalem dhaqee, guyyaa kudhanii lammaa hincaalu, atuu yo biyya gaafatte hindhageeta.</verse>
				<verse number="12">Yihudiin anaa mana waldeennaa, Mana Waaqaatii fi dira keessaalleetti nama tokkoleen wa mormu yokaan anaa biyya walti baasuullee hingarre.</verse>
				<verse number="13">Waan na himatan kana tokkoollee dhugaa itti hinqaban.</verse>
				<verse number="14">Ammoo waan tokko si duraatti fudhadha; anin Waaqaa ababoota teennaa karaa warrii, ‘Dhara’ jedhuun sun gula kadhadha. Anin waan seera Muuseetii fi kitaaba raagootaa keessatti barreessan cufa indhugeeffadha.</verse>
				<verse number="15">Akka nama hamaa fi dansaallee cufa du'a keessa kaasan, akkuma warrii Waaqaa abdatuu, anilleen abdadha.</verse>
				<verse number="16">Tanaaf anin guyyaa cufa Waaqaa fi nama duraalleetti akka wallaala malee deemuu fi dhowwa.”</verse>
				<verse number="17">“Ganna hedduu Yerusaalem irraa taa'ee jennaan gosa tiyyaa horii kennuuf, sooriyoo Waaqaa baasuu dhufe.</verse>
				<verse number="18">Yihudiin lafa Asiyaa keessaa dhufte tokko anaa aadaa qulqullummaa hobbaafadhe Mana Waaqaa keessatti na argite malee, goohantiilleen hinjirtu.</verse>
				<verse number="19">Yo sun ammoo Yihudiin lafa Asiyaa tokko achi jirti, warrii yo waan na himatuuf qabaatee si dura ejjaajjee na himachuu male.</verse>
				<verse number="20">Yokaan gaafa gumii koraa dura ejjee dubbadhe, wallaalii narraatti argan yo jiraatee, warrii amma asi jiru kuniiyyuu ha himuutii.</verse>
				<verse number="21">Yokaan dubbiin tokkottin anin warra duraatti olka'ee qoonqoo olfudhadhee, ‘Wantii naqoraniif marroo anin ka'iisa nama du'ee dhugeeffadhuuf’ jedhe, sun wallaala natti taatii?” jedhe.</verse>
				<verse number="22">Jennaan Feelikos, ka waan Karaa kanaa akka dansaa beekuu, “Yo guddaan warra waraanaa ka Liisiiyaas jedhan dhufee, dubbii teessan kora baasee anin in laala” jedhe.</verse>
				<verse number="23">Jennaan nama guddaa waraanaa tokko ka Phaawulos eeguunii, “Akka dansaa eegii ammoo hinhidhin, akka jaallaan isaa waan innii fedhu kennituufiillee hindhowwin!” jedhe.</verse>
				<verse number="24">Bultii diqqoo tokkoon duubaatti Feeliks, niitii ufii Drusilaa ta gosa Yihudii waliin dhufee, Phaawulos yaamee, “Waan dhugeeffachaa Yesus Kiristootti dhugeeffatanii natti himi” jedhee, isa caqase.</verse>
				<verse number="25">Adoo Phaawulos taa'ee waan qajeelummaa, ka obsaatii fi ka murtii hegerii dhuftuu dubbatuu, Feeliks sodaatee, “Amma been, yo isiin naa fuute si yaamaa” jedheen.</verse>
				<verse number="26">Innii waan Phaawulos beessee isaa kennu sehee, tanaaf marroo hedduu isa yaamee haasa'een.</verse>
				<verse number="27">Ganna lamaan duubaatti Phorkii'os Fesxoos hujii Feeliks irraa fuudhe. Duuba Feeliks akka Yihudii gammachiisu Phaawulos hidhaansa keessatti lakkise.</verse>
			</chapter>
			<chapter number="25">
				<verse number="1">Fisxoos eegii guyyaa sadii lafa sun keessa taa'ee, Qiisaariyaa ka'ee Yerusaalem dhaqe.</verse>
				<verse number="2">Qaallolee gugurdoo fi Yihudiin akka Fesxoos warra qarqaaruuf isaatti dhi'aattee waan Phaawulos itti haasooftee,</verse>
				<verse number="3">“Wal mari'aattee isa ijjeessuuf karaa irratti dhokattee, Phaawulos Yerusaalemitti nuu ergi!” jettee isa kadhatte.</verse>
				<verse number="4">Fesxoos ammoo deebisee, “Phaawulos Qiisaariyaa keessatti hidhanii eeguu jiran, anilleen dhiyoottuu achi dhaqa.</verse>
				<verse number="5">Isan yo dandeettan, yo innii hammeenna tolche; akka nama kana himattan, na waliin koottaa” jedhe.</verse>
				<verse number="6">Jennaan Fesxoos guyyaa saddeet yokaan kudhan warra waliin bulee Qiisaariyaatti gadbu'ee, boriyyaa barcumaa abbaa qorsummaa irra taa'ee “Phaawulos yaamaa” jedhe.</verse>
				<verse number="7">Akkuma Phaawulos dhufeen, Yihudiin Yerusaalemii dhuftee isa bira ejjaajjitee waan jabduu hedduun Phaawulos himattee, ammoo waan tokkoollee ka dhugaa fakaataa dhaban.</verse>
				<verse number="8">Phaawulos ammoo, “Anin seera warra Yihudii irratti, Mana Waaqatii fi hayyuu Roomaa irraalleetti waan walaalaa tokkoollee hin hojjanne” jedhee falmate.</verse>
				<verse number="9">Fesxoos ammoo Yihudii gammachiisuu fedhee Phaawulosiin, “Akka Yerusaalemiitti ol baatee achiitti ani dubbii tantee qoru feetaa?” jedhe.</verse>
				<verse number="10">Phaawulos ammoo, “Ammumaayyuu anin barcumaa murtii ka hayyuu Roomaa dura ejjuu jira, fulaan tun fulaa itti na qoruu malan. Akkuma atuu beettuu anin Yihudii duraa homaa hin yakkine.</verse>
				<verse number="11">Anin yo wallaala qabaadhee yokaan yo waan du'uu maleef tolchee, du'a hindidu. Ammoo yo wantii na himataniif kunin hinjirree, namii tokkoolleen danda'ee harka warraatti na hinkennu. Anin hayyuu Roomaa inkadhadhaa” jedhe.</verse>
				<verse number="12">Fesxoosis warra kora isa waliin taa'uun mari'aatee jennaan, “ ‘Atin ya dubbii tiyya hayyuu Roomaatiin naa gaha’ jettee, fulaa isaa inuma deemta” jedhaniin.</verse>
				<verse number="13">Adoo haguu hin turin Agriiphaa hayyichaa fi Berniiqeen obboleetiin isaa, Fesxoos nagaa fuudhuuf Qiisaariyaa dhufan.</verse>
				<verse number="14">Eegii warrii guyyaa hedduu ach taa'e, Fesxoos waan Phaawulos Agriiphaa hayyiachaatti haasa'ee, “Namicha tokkotti ka Feeliks hidhaansa keessatti lakkise arma jira.</verse>
				<verse number="15">Gaafa anin Yerusaalem jiruu, qaallolee gugurdoo fi jaarroleen Yihudii akka isa himattee wallaala itti muran waan isaa na gaafatte.</verse>
				<verse number="16">Anin ammoo deebiseefii, ‘Akkii adoo nama himatanii fi warrii isa himatu walti dhufee, innii waan himatan sun hinfalmatin dabarsanii kennuun aadaa warra Roomaatiin’ jedhe.</verse>
				<verse number="17">Warrii arma waliin dhumnaan, anin diqqumaallee hinturee, boriyyaa barcumaa murtii irra taa'ee, nama sun nattiin koottaa” jedhee ajaje.</verse>
				<verse number="18">Warrii isa himatu ammoo dubbachuuf ol ejaajjinaan, akka anin qara sehe waan hamtuu homaa isa hinhimanne.</verse>
				<verse number="19">Wantii warrii walmormu waan dhugeeffachaa warraatii fi waan namicha Yesus jedhanii ka du'e tokko ka Phaawulos ammoo, “Innii injira” jedhuu.</verse>
				<verse number="20">Anin marroo dubbii akkanaa tana hinbeeneef, akka Phaawulos Yerusaalem dhaqee, achiitti murtii dubbii tanaa argachuu fedhu isa gaafadhe.</verse>
				<verse number="21">Phaawulos ammoo, “Anin kora hayyuu Roomaa eegadha” jedhee gaafanaan anin, “Haga hayyuu Roomaatii isa erguutti isa inqorqoradha” jedheen.</verse>
				<verse number="22">Jennaan Agriiphan Fesxoosiin, “Anin silaa ufiifuu dubbii nama kanaa dhaga'uu fedha” jedhe; Fesxoos ammoo deebisee, “Bor isa irraa indhageetta” jedheen.</verse>
				<verse number="23">Boriyyaa Agriiphaa fi Berniiqeen wayaa hayyumaa naqatanii ulfinna guddaan ajjajaa warraanaatii fi jara gugurdaa dira sunii waliin fulaa dubbii itti qoran olduudanii jennaan, Fesxoos nama ergee, “Phaawulos yaamaa gadiin koottaa!” jedhe.</verse>
				<verse number="24">Fesxoos, “Hayyuu Agriiphaa fi warra ardha arma nu waliin jirtan cufa, isan nama kana ka gumiin Yihudii cuftii Yerusaalemii fi armaallee natti dhuftee, ‘Innii jiraachuu hinmalle’ jettee iyyite ingartan.</verse>
				<verse number="25">Anin ammoo waan innii du'uu maleef tokkoollee hinargine, ammallee marroo innii akka gara hayyuu Roomaa dhaqu kadhateefii, anin ya akka isa ergu buufadhe.</verse>
				<verse number="26">Anin ammoo waan gara hayyuu guddaa barreessu hinqabu; tanaaf anin fuula keessan duraan, keessumatti ee Agriiphaa hayyichaa fuula kee duraan isa dhufe; akka eegii nu silaa isa qorree, anin waan barreessu argadhu.</verse>
				<verse number="27">Akki nama hidhaansa keessa jiru tokko adoo waan himataniif hinbeessisin gara hayyuu ergan fulaaniti” jedhe.</verse>
			</chapter>
			<chapter number="26">
				<verse number="1">Agriiphaan Phaawulosiin, “Atin ufii dubbachuu indandeetta” jennaaniin, Phaawulos harka diriirfatee,</verse>
				<verse number="2">“Ee hayyuu Agriiphaa, anin ardha waan fuula kankee duraatti, waan Yihudiin na himattu cufaa falimadhuufii, akka kaayootti herregadha;</verse>
				<verse number="3">Keessumatti waan atin aadaa fi gaafii Yihudii cufaa guddoo beetuuf. Tanaaf anin akka atin obsitee na caqaftu si kadhadha.”</verse>
				<verse number="4">“Ijoolumaa tiyyaa, jalaqabee gosa tiyya keessatti, Yerusaalemiilee keessatti, akkami akka anin taa'ee, Yihudiin cuftii inbeetti.</verse>
				<verse number="5">Warrii durumaa na beekaa, akka anin aadaa teenna jabduu Fariisotaa gula deemee, yo fedhe danda'ee indhugeessa.</verse>
				<verse number="6">Anin marroo kakuu Waaqii ababoota teennaatti kakate abdadhuuf, amma akka dubbii tiyya qoraniif arma ejja.</verse>
				<verse number="7">Kakuu sun gochitii teenna kudhanii lamaanuu, akka adoo halkanii guyyaa Waaqaa kadhattanuu argatan abdatti. Mar. roo abdii tanaatiif, ee hayyicha, Yihudiin na himatte.</verse>
				<verse number="8">Isii isaniin Yihudii tokkoolleen akka Waaqii nama du'e kaasu maaf hindhugeefanne?”</verse>
				<verse number="9">“Aniiyyuu herrega kiyya keessa, akka maqaa Yesus Naazireet balleessu guddoo wal haaneen.</verse>
				<verse number="10">Sunin waan anin Yerusaalem keessatti tolche. Jabeenna Qaallicha guddaa irra argannaan, warra Waaqaa hedduu mana hidhaatti naqe; yo du'a itti muraniillee anileen warra isatti mure sun waliin jira.</verse>
				<verse number="11">Mar. roo hedduu manneen waldeennaa cufa keessatti warra gaargalchee karaa mataa itti muree dhugeeffachaa warraa warra mormachiise. Anin guddoo warraatti dallanee dira lafa cufaa dhaqee, warra hadhee gaargalche.”</verse>
				<verse number="12">“Tanaaf adoo anin ergaa qaallolee gugurdoo harkaatti qabadhee Damaasqoo deemuu,</verse>
				<verse number="13">Saatii ja'a ta guyyaa, ee hayyicha, anin ibsee gubbaa natti ibsituu, ka aduu irra ibsituu, karaa keessatti arge, ka naa fi jara na waliin yaa'utti ibsitu.</verse>
				<verse number="14">Nuun cuftii lafa dhodhoomanaan anin qoonqoo tokko ta afaan Ibraayisxiitiin, ‘Saa'ol Saa'ol, maaf haatee na gaargalchita? Atin ka akka qotiyoo ulee nama oofu dhiittuu, teettee, dhugaa dhiittu ufumaa ufi balleesita’ naan jettu dhagaye.</verse>
				<verse number="15">Jennaan anin, ‘Aabboo, atin eennuu kanaa?’ jedhee gaafadhe; Aabboon deebisee, ‘Anin Yesus ka atin gaargalchuu jirtu.</verse>
				<verse number="16">Amma ammoo ka'ii, miila keetiin ol ejji! Wantii anin sitti mulladheef akka hojjattuu naa taatee waan argite kanaa fi ta anin hegerii sitti himuun na dhugeesitu.</verse>
				<verse number="17">Anin harka gosa Israa'eltii fi harka gosa dhibii, ta anin ammatana itti si erguulee, keessaa si baasa.</verse>
				<verse number="18">Atin ila warraa banteetti, dukkana irraa gara ibsee warra deebifta, ammallee jabeenna Sheexanaa irraa Waaqaatti warra deebifta; akka dhugeeffachaa warrii na dhugeeffateen cubbuu warraa araaramaniifii, gumii Waaqii foohate keessatti fulaa argatani’ ” naan jedhe.</verse>
				<verse number="19">“Tanaaf, ee hayyuu Agriphaa, anin daayyaa gubbaa sun caqasuu hindinne.</verse>
				<verse number="20">Qaraa warra Damaasqoo, barsiisee itti aansee warra Yerusaalem barsiisee, duuba eegee nama lafa Yihudaa cufaa ka afe ka gosa dhibiilee cufaa barsiisee akka warrii cubbuu lakkisee Waaqaatti deebi'ee hujii cubbuu irraa deebiti garsiisu.</verse>
				<verse number="21">Mar. roo waan kanaatiif Yihudiin Mana Waaqaa keessatti na qabdee na ijjeesuu feete.</verse>
				<verse number="22">Qarqaarsa Waaqaa argannaan anin ardha nama diqaa fi guddaa duraalleetti dhugeessuu jira. Waan raagotaa fi Muuseen, intaati jedhan malee, anin waan dhibii hindhugeessu,</verse>
				<verse number="23">Akka Kiristoon gaargalee nama qaraa ka du'a keessaa ka'u ta'ee, ibsee isaa warra israa'elitii fi warra gosa dhibii ka hindhugeeffatinilleetti odeessu” jedhe.</verse>
				<verse number="24">Adoo innii dubbatuu, Fesxoos qoonqoo olfudhatee, “Phaawulos, atin ya maraatte; waan atin guddoo wa baratteef qalbiin tantee ya hammaatte” jedheen.</verse>
				<verse number="25">Phaawulos ammoo deebisee, “Anin hinmaraanne, ee Fesxoos guddaa! Anin dubbii dhugaa calaa dubbachuu jira.</verse>
				<verse number="26">Agriiphaa hayyichii waan kana inbeeka, anin isa duraatti sodaa malee dubbachuu jira. Anin waan kana fulaa dhossaatti hintolchinee, akka wantii kunin tokkooleen isa duraa hinda'anne inbeeka.</verse>
				<verse number="27">Hayyuu Agriphaa, atin raagotaatti dhugeeffattaa? Anin akka atin dhugeeffatte inbeeka” jedheen.</verse>
				<verse number="28">Jennaan Agriphaan Phaawulosiin, “Atin haga diqqaa kanaatti Kiristaana na tolchitu feetaa?” jedhe.</verse>
				<verse number="29">Phaawulos deebiseefii, “Yo'ii Dheerattee gababannaaniilee, akka adoo si callaa hinta'in, warrii ardha na caqasuu jiru kun cuftii hidhansaa akka anin hidhamee malee, akka kiyya ta'uu Waaqaa kadhadha” jedheen.</verse>
				<verse number="30">Jennaan hayyuu, jaallaba, Berniiqee fi warrii isaan waliin jiru cuftii olkakka'e.</verse>
				<verse number="31">Eegii achii kakka'anii yaa'an, “Namichii kunin waan du'a fi hidhaansaan itti muran tokkoollee hinhojjanne” jedhan.</verse>
				<verse number="32">Jennnaan Agriiphaan Fesxoosiin, “Namicha kana adoo innii hayyuu Roomaa kadhachuu dhibaatee, silaa gadi lakkisan” jedhe.</verse>
			</chapter>
			<chapter number="27">
				<verse number="1">Nu akka lafa Ixaaliyaa hoboloon yaanu buufannaan, warrii Phaawuloosii fi nama hidhaansa keessa jiru dhibiilee harka namicha guddaa warra waraanaa tokko ka Yulii'os jedhaniitti kenne; Yulii'os gumii warra waraana Roomaa ta “Waraana hayyuu” jedhan keessatti guddinna qaba.</verse>
				<verse number="2">Nu hoboloo dira Adraamiixosii gara lafa Asiyaa deemuu kurfeeffatte tokko duunnee itti dhaabanne. Namichii Arisxaarkos jedhan ka gosa Maqedooniyaa, ka lafa Tasaloniiqeetti dhufe tokkoleen nu waliin jira.</verse>
				<verse number="3">Boriyyaa Sidoonitti galle; Yulii'os Phaawulos qarqaaree, akka innii gara jaallaan isaa dhaqee waan fedhu barbaadatu “Ee'e” jedheen.</verse>
				<verse number="4">Lafa sunii kaanaan waan bubbeen nu dhoorteef lafa Qophroos ta jidduu bisaanii jala yaane.</verse>
				<verse number="5">Nu Eegii baariin dhaattuu Qiliiqiyaa fi Phamfiliyaa dabarree, dira Liiqiiyaa tokko ka Miiraa jedhan dhumne.</verse>
				<verse number="6">Achiitti guddaan warra waraanaa hoboloo tokko ta Iskindriiyaa, ta lafa Ixaaliyaa deemtu argee nu yaabachiise.</verse>
				<verse number="7">Haga guyyaa hedduu laanumaa yaanee gaargalaan Kiniidos diqqumaa hanqanne. Waan bubbeen nu dhoorteef Salmoone dhaattuu dabarree, fulaa bubbeen hinjirre jala banne.</verse>
				<verse number="8">Duuba adoo qota galaanaa irraa hinfagaatin, gaargala guddaan lafa sun dhaattuu yayaanee, fulaa tokko ta dira Lase'aa dhaattuu, “Boqota dansaa” jedhan dhumne.</verse>
				<verse number="9">Armaatti guddoo turree, yaasumii jajabaatee, guyyaan afaan hidhatan nu dabre. Jennaan Phaawulos warra gorsee,</verse>
				<verse number="10">“Dhiiro, anin himaltuu tana keessa akka nu gaargalaa fi dhiphuu guddoo argannu arga; hoboloo fi mi'a callaanitii, ammoo lubbuu teennaalee insodaadha” jedhe.</verse>
				<verse number="11">Ammoo guddaan warra waraanaa waan Phaawulos jedheen dideetti, waan guddaa hobolootii fi abbaan hoboloo jedheen gula deeme.</verse>
				<verse number="12">Mar. roo fulaan dansaan boqotan hinjirreef, namii hedduun achii yaa'u fedhe, akka yo dandaan Finiiqee dhaqabanii, haga caamsaa achi taan. Finiiiqeen lafa Qareexis keessa jirti, ta gama ila galchuu moggaa bitaatii fi moggaa mirgaalee laaltu. Waan bubbee hamtuu</verse>
				<verse number="13">Bubbeen laanumaa gama bitaa bubbiftee jennaan, waan yaa'u dandaan se'ani; duuba hoboloo isaanii hiikanii dhaattuu lafa Qareexisiin galaana irra yaan.</verse>
				<verse number="14">Ammoo adoo haguu hinturin bubbeen jabduun takka ta, “Bubee mirgaa ila boruuti bubbiftu” jedhan, moggaa lafa godduti bubbifte.</verse>
				<verse number="15">Bubbeen hoboloo dhooftee, fudhatee jennaan, waan hoboloo qabuu dadhamneef, nulleen itt gad lakkimne.</verse>
				<verse number="16">Lafa diqqoo Kaawudaa jedhan takka, ta jidduu galaanaa jirtuun rophannee, gaargala guddaan hoboloo teenna ta irra diqoo ta markabaa guddaatti hidhamte hirksaa baanee, achiitti diqqoo goomittaa arganne.</verse>
				<verse number="17">Hoboloo sun ol harkisanii hoboloo irra kaa'anii, akka bubbeen gargarii hinbaamne haada jala baasanii jabeessanii hoboloon walitti hidhan. Waan gara lafa Libiiyaa keessa lixan se'anii sodaatanii, wayaa hoboloon deemsisan hiikanii akkanumaatti lakkisan.</verse>
				<verse number="18">Mar. roo dhawaan qillensaa jabduun ittuma idaamaa dhuftee nu dhowiteef, boriyaa ulfinna hoboloo irraa jissanii sablisan.</verse>
				<verse number="19">Guyyaa sadeessoo harkuma ufitiin mi'a hoboloo cufa galaanaatti gadi gaggatan.</verse>
				<verse number="20">Adoo aduu fi urjii hinargin guyyaa hedduu turree, bubbeen akka hamaa nutti bubbiftee, abdii baanuun dhamne.</verse>
				<verse number="21">Eegii warrii adoo sagalee hin nyaatin guddoo turee, Phaawulos jidduu warraa keessa ejjee, “Dhiiroo, isan qaraa na caqasuu maltanii, Qareexiisee ba'uu hinmalle; akka gaargala kana argannee horii kana cufa hinballeessine.</verse>
				<verse number="22">Amma ammoo, garaa jabaadhaa! Hoboloo malee isan keessaa namii tokkoolleen hinbaduu” jedheen.</verse>
				<verse number="23">Eda ergamaan Waaqaa kiyyaa, ka anin kadhadhuu, na bira ejjee</verse>
				<verse number="24">“Phaawulos, hinsodaatin! Atin Qiisaar dura ejjachuu malte; ammallee laali, Waaqii warra si waliin yaa'u kana cufaa ya sii jedhee baassee” naan jedhe.</verse>
				<verse number="25">Tanaaf dhiiroo garaa jabaadhaa! Akka wantii natti himan kunin taatu, anin ya Waaqaa dhugeeffadhee.</verse>
				<verse number="26">Taatuulee lafa jidduu galaanaa keessa jirtu tokko keessatti nu harcaasuu malan.</verse>
				<verse number="27">Bultii kudhanii affireessoo, adoo nu galaana Adriiyaa keessa fuluma cufaa yayaanuu, saatti ja'a ta halkaanii, jarii hoboloo geessu waan lafa tokkotti dhi'aatan sehe.</verse>
				<verse number="28">Haada bisaan keessa buusanii, akka herregan, gad fageennii bisaan haga dhundhuma saddeetamaa ta'uu argan. Diqqoo deemanii, itti deebinaan ammallee haada keessa gad buusanii, akka gad fageennii dhundhumaan haga jaatamaa ta'uu argan.</verse>
				<verse number="29">Warrii waan nu dhakaa dhoomnu sehee, sibiila afurii gama dudda duubaatiin hoboloo keessaa galaanaatti gad dadarbatee, akka laftii bariitu kadhate.</verse>
				<verse number="30">Jarii hoboloo geessu hoboloo keessaa baqachuu fedhee, nama sobee hoboloo irra tataa'ee diqqoo galaana keessa buussee, waan sibiila lafaan qabatee buussuu fedhe ufi tolche.</verse>
				<verse number="31">Jennaan Phaawulos guddaa warra waraanaatii fi warra waraanaalleen, “Yo warrii kunin hoboloo keessa tataa'ee malee, isan ba'uu hindandeettan” jedhe.</verse>
				<verse number="32">Jennaan warrii waraanaa haada hoboloo irra diqqoo sun kutee, akka hoboloon galaana keessa buutu gad lakkise.</verse>
				<verse number="33">Adoo Laftii hinbarin akka warrii sagalee nyaatu Phaawulos warra sun cufaa gorsee, “Isan haga sagalee afaaniin hinqabinii ardha guyyaa kudhanii afureessoo.</verse>
				<verse number="34">Tanaaf anin isan kadhadhaa, sagalee nyaadhaa; wantii kunin irree isanii taati. Rifeensii mataa keessanii tokkoolleen hinbaduu” jedhe.</verse>
				<verse number="35">Phaawulos eegii akkaana jedhee, qixxaa fuudhee, warra cufaa duraatti galata Waaqaa galchee, qixxaallee cabsatee nyaate.</verse>
				<verse number="36">Jennaan warrii cuftii garaa jabaatee sagalee nyaate.</verse>
				<verse number="37">Nu namii hoboloo sun keessa jiru nama haga dhibba lamaa fi torbaatamii ja'aati.</verse>
				<verse number="38">Namii cuftii nyaatee quumnaan akka hoboloo sablisan dargaayyee gara galaanaatti gad jissan.</verse>
				<verse number="39">Laftii bariinaan warrii lafa beekuu dadhabee, ammoo fulaa takka ta silaa fulaa dansaa hoboloo dhaban fakkaattu argee, hoboloo arti dhaabuu fedhe.</verse>
				<verse number="40">Eegii sibiila hoboloo lafatiin dhaaban kutanii gatanii, baa riitti ufi gad lakkisanii, haada muka hoboloo oofuun qajeelchan hiikan. Jennaan wayaa hoboloon deemsisan ta fuula duraa olbaassan, akka lafa godduu dhaqaban itti gallakisan.</verse>
				<verse number="41">Mar. kabii ammoo maansa seenee mataan isaa maansa keessa lixee chocho'uu dadhabee, dudda duuba isaa dhawaan jabduun dhooftee gargarii caccabsite.</verse>
				<verse number="42">Warrii hindhaansa keessa jiru tokkoolleen bisaan daakee akka hinbaqanee, warrii waraanaa nama cufaa fixu fedhe.</verse>
				<verse number="43">Guddaan warra waraanaa ammoo marroo Phaawulos baassuu fedheefii warra dhowwe. Innii qaraa warra bisaan daakuu beekuun, “Hoboloo keessaa jigaa lafa goddutti ba'a” jedhe,</verse>
				<verse number="44">Warrii hinbeennee ammoo ha saanqaa fi cacaba hobolootti qancoorfatu, jedhe. Akkanaan namii cuftii nagayumaan lafa ga'e.</verse>
			</chapter>
			<chapter number="28">
				<verse number="1">Nu eegii nagaan bisaan keessaa baanee, akka maqaan lafa bisaan keessaa sun Malaaxiyaa dhageenne.</verse>
				<verse number="2">Warrii lafa sunii guddoo nuu na'ee, waan bokka'ii roobee laftii dhaamottuuf, nu qarqaaree ibidda nuu bobeesse.</verse>
				<verse number="3">Phaawulos qoraan guuree ibidaatti naqee jennaan, boofi tokko adoo qoraan keessaa oowa ibidaa baqatuu, harka Phaawulosiitti mamarate.</verse>
				<verse number="4">Warrii lafaa ammoo bofa kaan, ka harka Phaawulosiitti rarra'u arginaan, “Namichii kunin nama ijjeessuu hindhabu; adoo nagaan bisaan keessaa ba'eellee, dhugaan akka innii jiraatu hinfeetu” waliin jedhe.</verse>
				<verse number="5">Phaawulos ammoo boofa kaan ibidaatti fixate; homaallee hintaane.</verse>
				<verse number="6">Warrii waan harkii isaa iita'ee yokaan innii yoma tokkoon lafa dha'ee du'u sehee, guddoo eegee, ammoo akka innii homaa hinta'in arginaan herregii jijjiiratanii, “Innii Waaqa” jedhan.</verse>
				<verse number="7">Namichii guddaa lafaa ka Phophlii'os jedhan tokko dhaattuu sunii, oobruu qabaa; innii mana ufiitti nu yaamee, haga guyyaa sadii nu keessummoomise.</verse>
				<verse number="8">Abbaan Phophlii'os fayyaa dhabee qandhatee dhiiga alba'e. Phaawulos mana innii ciisu olseenee Waaqaa kadhateefii, harka isa irra kaa'ee isa fayyise.</verse>
				<verse number="9">Wantii kunin taanaan, namii fayyadhaba qabu, ka lafa sun keessa jiru cuftii dhufee, Phaawulos isaan fayyise.</verse>
				<verse number="10">Warrii guddoo nu ulfeesse, guyyaa nu kaaneellee waan nu feenu cufaa nuu kenne.</verse>
				<verse number="11">Ji'a sadiin duuba nu hoboloo Iskindriiyaa takka ta haga bara dhaamochaa lafa sun keessa teeteen kaanee yaane; maqaan isii Waaqoota lakkollee jedhan.</verse>
				<verse number="12">Nu dira Seraakusiitti gallee, guyyaa sadii achi teenne.</verse>
				<verse number="13">Achii kaanee dira Reegiyos dhumne. Boriyaa qilleensii gama bitaatii qilleensa'uu jalqamnaan, guyyaa lammeessootti dira Photiyoli jedhan dhumne.</verse>
				<verse number="14">Achiitti obboleeyyan dhugeeffatte tokko arginee, akka nu torbaan tokko isaan bira teennu nu yaaman. Duuba achii kaanee dira Roomaa dhumne.</verse>
				<verse number="15">Obbooleeyyan dhugeeffatte ta dira Roomaa waan kana dhageennaan achii haga gabayaa Aphiyosittti, mana sadii ka ka keessummaa jedhan, yooyyoo teennaa dhufte. Phaawulos warra arginaan Waaqaa galateeffatee garaa jabaate.</verse>
				<verse number="16">Eegii nu dira Roomaa duune, Phaawulos akka ufumaan mana ufii keessa taa'ee, ammoo namii waraanaa isa eeguu, gadhiisan.</verse>
				<verse number="17">Guyyaa sadiin duuba Phaawulos jara gugurdaa Yihudii koraa walti yaame. Warrii walwaldeennaan Phaawulos, “Obbooleeyyan tiyya, adoo anin waan biyyaa yokaan aadaa abaaboota teennaa tokkoollee hin yakkin, hidhanii, Yerusaalem keessattii na hidhanii harka gosa Roomaatti na kennan.</verse>
				<verse number="18">Warrii Roomaa dubbii tiyya qoree, balleessaa du'a nattiin muru tokkoollee narraa dhamnaan na gadi dhiissuu fedhe.</verse>
				<verse number="19">Warrii Yihudii ammoo waan kana diddee jennaan ani waan ta'u dhabee, ‘Qiisaariyaa dura na geessaa’ jedhe. Taatuullee anin waan gosa tiyya himadhuuf hinqabu.</verse>
				<verse number="20">Waan kanaaf anin isan yaamee, isaniin walhaassa; anin marroo nama gochitii Israa'el cuftii abdattuutiif jedheetti sibiila kanaan hidhame” jedhee warraatti dubbate.</verse>
				<verse number="21">Warrii innii itti dubbate sun ammoo, “Waan dubbii teetii nu ergaa lafa Yihudaa keessa hinarganne, ammallee obboleeyyan achii arma dhufteelleen waan hamtuu teetii homaa hindubbanne.</verse>
				<verse number="22">Ammoo waan atin herredduu dhaga'uu infeena; waan fulaa cufaatti aadaa atin gula deemttu tana namii cuftii hameenna isii dubbattuf” jedheen.</verse>
				<verse number="23">Guyyaa tolfatanii sun, namii hedduun fulaa Phaawulos taa'u dhufe. Innii diiramaa haga galgalaa achitti warra barsiisee waan Mootummaa Waaqaa warraa diigee, waan Yesus ka kitaaba Seera Muuseetii fi ka raagootaa keessatti barreessaniillee warra agarsiise.</verse>
				<verse number="24">Namii garii waan innii dubbate dhugeeffatee, ka garii ammoo dhugeeffachuu dide.</verse>
				<verse number="25">Adoo warrii waldhabee achii hinka'in, Phaawulos dubbii takkaa tana dubbatee, “Hafuurii Qulqulloon afaan raaga Isaayastiin abaaboota teennaatti,</verse>
				<verse number="26">‘Gara gumii tanaa dhaqii, gurraan indhageettan, ammoo hinhubattan; ilaan hinuma gartan, ammoo hin midhaaffattan.</verse>
				<verse number="27">Garaan gumii tanaa ya daalla'e. Gurrii warraa ya duude, iltii warraa homaa hingartu. Yo silaa akkas hinta'in, ilti warraa wa agartee, gurrii warraa wa dhagayee, qalbiin warraa wa hubatee warriilleen natti deebi'ee, anileen warra fayyisa’ jedhee duubbii dhugaa dubbate.</verse>
				<verse number="28">Tanaaf isan beekadhaa, baafamii Waaqaa gara gosa dhibii layyuu dhufee, ammallee warrii incaqasa!” jedhe.</verse>
				<verse number="29">Phaawulos waan kana jennaan, Yihudiin kaatee yaatee guddoo walmormite.</verse>
				<verse number="30">Phaawulos haga ganna lamaa mana ufumaa kiraa itti baasee keessa taa'ee, nama gara isaa dhufe cufaa keessummoomise.</verse>
				<verse number="31">Garaa jabeennaan, adoo namii tokkoolleen isa hindhowin, waan Mootummaa Waaqaa haasa'ee, waan Aabboo Yesus Kiristoollee barsiise.</verse>
			</chapter>
		</book>
		<book number="45">
			<chapter number="1">
				<verse number="1">Maqaan kiyya Phaawulos, ani hojjataa Kiristoo Yesusitii fi ergamaa Waaqiii foohatee, akka Oduu isaa Dansaa himu yaame.</verse>
				<verse number="2">Oduun Dansaa tun ta Waaqiii durii afaan raagootatiin kakate barreessii qulqulloo keessaatti barreessan.</verse>
				<verse number="3">Isiin waan Ilma isaa Aabboo keenna Yesus Kiristoo himti; innii dhaloota nafaatiin ilma Daawit,</verse>
				<verse number="4">ammo gara Hafuura Qulqulloo gula waan du'aa keessaa isa kaasaniif, akka innii Ilma Waaqaa jabeennaan nama agarsiisan.</verse>
				<verse number="5">Mar. roo maqaa isaatiif Waaqiii akka gosa lafaa cufaa dhugeeffachiisee fudhachiisu, na foohatee ergamaa Kiristoo na tolche.</verse>
				<verse number="6">Isan warrii Roomaalleen warra Waaqiii akka nama Yesus Kiristoo ta'an yaame sun keessa jirtan.</verse>
				<verse number="7">Tanaaf anin gara gumii Roomaa keessa jirtuu ta Waaqii jaalatee nama ufii tolfateetti cufaan: “Waaqaa Abbaa keennaatii fi Aabboo Yesus Kiristoon eebbaa fi nagaya isanii kennina!” jedhee nagayaa kiyya isanii dhaama.</verse>
				<verse number="8">Qaraa fiixee, waan dhugeeffachaan teessan lafa cufaa irraatti beekamteef, anin marroo isanii cufaatii, jedhee, Waaqaa kiyyaa, maqaa Yesus Kiristootiin galata galcha.</verse>
				<verse number="9">Waaqiii anin irree tiyya cufaan hojjadhee oduu dansaa Ilma isaa odeesseetti naa dhugaa. Innii akka anin</verse>
				<verse number="10">yo kadhadhu cufaa isan qaabadhu inbeeka. Akka fedhii isaa gula innii na dandeesisee, anin amma gara keessan dhufuu anin Waaqaa kadhadha.</verse>
				<verse number="11">Wantii akkanaatiif anin guddoo isan arguu fedha, akka kennaa hafuuraa ka isan jabeessu isanii kennu.</verse>
				<verse number="12">Wantii anin jedhuu, naa fi isaniilleen walqarqaarra; dhugeeffachaan tiyya isan qarqaarti, teessaniilleen na qarqaarti.</verse>
				<verse number="13">Obboleeyyan tiyya, waan kana qaabachuu maltan, anin marroo hedduu imaltuu gara keessan dhufuu fedhe; ammoo yo cufaa wayiiti na dhowe. Anin akkuma gosa hindhugeeffatin dhibiillee keessaatti tolchee, jidduu tessaniillee keessaalleetti nama dhugeeffachiisuu fedhe.</verse>
				<verse number="14">Namii cuftii gati narraa qabaa, warrii Giriikiitii fi ka Giriikii hinta'iniilleen, warrii wa beekuu fi ka homaa hinbeenneelleen.</verse>
				<verse number="15">Tanaaf anin isan warra Roomaallee oduu dansaa guddoo itti haasa'uu fedha.</verse>
				<verse number="16">Anin oduu dansaa irraa hinceeru; wantii akkanaatiif jabeenna Waaqaatiin qaraa fiixee Yihudii eegii sunii gosa dhibii ta dhugeeffate cufaa baasan.</verse>
				<verse number="17">Wantii akkanaatiif karaa oduu dansaa gulaan Waaqiii qulqullumaa nama keenna; karaan sun dhugeeffacha callaa. Akkuma barreessiin jetuu “Namii Waaqiii marroo dhugeeffachaatiif dhugaa herreguuf injiraata”</verse>
				<verse number="18">Dallansuun Waaqaa ya gubbaa irraa mullattee, daba warra hamamaa cufaa fi cubbuu warrii hamaamaan hojjatee dhugaan mullachuu dhowwu cufaa irra buute.</verse>
				<verse number="19">Waan Waaqiii cufaa warra garsiiseef, waan Waaqaa ka namii beekuu danda'uu cufaa warrii inbeeka.</verse>
				<verse number="20">Haga Waaqiii lafa uumee jabeenna isaa ka jiruu jireenaatii fi waaqoomii isaalleen, adoo ilaan arguu baataniillee, waan innii tolche keessaa ya akka dansaa mullate.</verse>
				<verse number="21">Warrii Waaqaa inbeeka, ammoo ulfinna isaa male kennuuf dide, yokaan galataallee isaa hingalchine; ammoo herregii warraa daalla'ee, mataan warraa ka qalbii hinqamne ya dukkanaa'e.</verse>
				<verse number="22">Qalbii qamna ufiin jedhanii, ammoo daallee ta'an;</verse>
				<verse number="23">fulaa silaa Waaqaa hindoone ulfeessan, waan harkaan bocan ka nama yokaan simphirree yokaan bineensaa fi waan lafa irra loohaa fakkeessan ulfeessan.</verse>
				<verse number="24">Waan namii daallee akkana, ta'eef Waaqiii ya akka waan hamtuu garaan warraa dhara'eef tolchanii fi waan ceeraa ka warii wal tolchuutti lakkise.</verse>
				<verse number="25">Dhugaa Waaqaa lakkisaniitti waan dharaa tolchan, Waaqaa ka waan cufaa uume lakkisaniitti, waan innii uume kadhatanii ulfeessan. Innii haga barabaraa ha guddifamuu! Ee'e jenne.</verse>
				<verse number="26">Mar. roo waan namii tolchuutiif, Waaqiii ya waan hamtuu ka ceera warraatti lakkise. Nadheen ya aadaa ufii ta rifanoo lakiftee waan aadmalee taate.</verse>
				<verse number="27">Dhiirtiilleen ya nadheen lakkiftee waliidharaate. Dhiirtii waan ceeraa waltolchitee, akkanaan gaargala argachuu maltee nafa ufii keessaa argatti.</verse>
				<verse number="28">Mar. roo biyyitii waan dhugaa Waaqaa barachuu diddeef, innii ya qalbii hamtuutti warra lakkise, tanaaf waan tolchuu hin malin tolchan.</verse>
				<verse number="29">Warrii ya hammeennaan, cubbuun, sabdoomaa fi amala hamaa cufaan guutame; amala hamaa kanaan guutaminnaan, walhinaafanii, wali ijjeessanii, walhadhanii, walsobanii, walhamatanii, dudda duubaan walnyaatanii,</verse>
				<verse number="30">hameenna walii dubbatanii; Waaqaa jibbanii, kiyyibanii, ufi saadanii, ufi guddisanii, karaa hedduu hameennaan tolchan herreganii, warra ufiitii saaladhabanii,</verse>
				<verse number="31">hameenna gula yaanii, kakuu ufii jabeessanii, nama dhibii naa'asuu yokaan qaabatoo dhaban.</verse>
				<verse number="32">Warrii akka Waaqiii “Namii waan kana gula yaa'uu du'aa malee” jedhu inbeeka. Ammoo taatuullee waan kana tolchuu inlakkisan, ammallee nama waan kana tolchuullee itti quufan.</verse>
			</chapter>
			<chapter number="2">
				<verse number="1">Jaala kiyya, atin wallaala namaatti murtaa? Abbaa feete taanaaniillee, yo wallaal namaatti murtee, ammoo waan warrii tolchu tolchitee, araaramaa hinargatu; atin wallaala namaatti murteen ufiitti inmurta.</verse>
				<verse number="2">Nu akka Waaqii yo warra waan akkanaa kana tolchu wallaala itti muru, innii dhugaa qabu inbeenna.</verse>
				<verse number="3">Jaala kiyya! Ati yo warra wallaala tolchuutti murtee, ufii ammoo deebitee wallaaluma sun tolchituu, waan muraa Waaqaa jalaa baatu ufi seetaa?</verse>
				<verse number="4">Hegerii arjooma, naasuufi obsa isaa tuffattaa? Arjooma Waaqaa akka innii daba irraa si deebisuu fedhu hinbeettuu?</verse>
				<verse number="5">Ammoo garaan kankee jabaa hamaa. Tanaaf atin murtii tantee, ta gaafa dallansuu fi murtiin Waaqaa ta dhugaa mullattuullee, itti darachuu jirta.</verse>
				<verse number="6">Waaqii nama cufaa hujii innii hojjate gula gatii kennaaf.</verse>
				<verse number="7">Namii garii waan dansaa tolcheetti, guddinna, ulfinnaa fi jireenna hindhumanne barbaadata; nama akkanaa kana Waaqii jireenna bara baraa kennaaf.</verse>
				<verse number="8">Namii garii ammoo ufoo, waan qajeelaa dideetti waan hamtuu gula yaa; warra akkanaa kana Waaqii dallanuu fi dheekkama garsiisa.</verse>
				<verse number="9">Warra hameenna tolchu cufaa gaargalaa fi dhukkubsachaatti eegata, wantii kun qaraa fiixee Yihudii eegii sun ammoo gosa dhibiitti dhufti.</verse>
				<verse number="10">Waaqii ammoo warra dhugaa tolchuu, guddinna, ulfinnaa fi nagayaa kenna, qara Yihudii, keennee eegii sun ammoo gosa dhibiillee keenna.</verse>
				<verse number="11">Wantii akkanaatiif Waaqii nama wal hin caalchisu.</verse>
				<verse number="12">Namii Yihuudii hinta'in ka seera hinqamne cuftii, seera malee daba tolchee bada. Nama adoo seera qabuu daba tolchuu cufaa, seeraan itti muran.</verse>
				<verse number="13">Mar. roo seera dhaga'aniif Waaqaa duraatti dhugaa hin argatanii; ammoo marroo waan seerii fedhu tolchaniif dhugaa argatan.</verse>
				<verse number="14">Gochitii dhibiin seera hinqabdu; ammoo yo fedhi ufitiin waan seerii fedhu tolchituu, adoo seera qabaachuu dhibaateellee warrumaatti seera ufii ta'a.</verse>
				<verse number="15">Adabii warraa akka waan seerii fedhu garaa warraa keessaatti barreessan garsiisa. Qalbiin warraa akka wantii kunin dhugaa garsiifti, waan yo garii herregii warraa warra himatee yo garii warraa dubbatuuf.</verse>
				<verse number="16">Akka oduu dansaa anin himu gula, wantii kunin guyyaa Waaqii, Yesus Kiristoon, waan garaa namaa keessaa jiru muru taati.</verse>
				<verse number="17">Atin ammoo “Ani Yihudii” ufiin jetteetti, seera dhaabbattee, “Waaqaa beeka” jettee ufi guddifta;</verse>
				<verse number="18">waan Waaqii sirraa fedhu inbeetta, ammallee akka qajeeluma foohatan, ya seera irraa baratte;</verse>
				<verse number="19">atin akka nama ballaan deemtee, nama dukkana keessa jiruu ibsee taatu, ufi beeta.</verse>
				<verse number="20">Ammallee akka gowwoota qajeelchitee nama wa hinbeenneellee barsiiftu inbeetta. Ammallee akka seera keessa hubachaa fi dhugaan jirtu inbeetta.</verse>
				<verse number="21">Atin ka nama barsiiftu maaf ufi hinbarsiimne? Atin ka “Hin hatinaa!” jettee nama barsiiftu ufiifuu in hattaanii?</verse>
				<verse number="22">Ati ka “Dhiiraa fi nadheen walbaratee gaarayyuu walhintolfatin!” jettuu ufiifuu intolchitaanii? Atin ka waaqoota dharaa ka harkaan bocan jibbituu, Manneen Waaqaa keessaa wa hattaa?</verse>
				<verse number="23">Atin ka “Seera Waaqaa qaba” jettee ufi guddiftuu, seera isaa cabsiteetti Waaqaa ceersitaanii?</verse>
				<verse number="24">Wantii akkanaatiif barreessanii “Mar. roo isan Yihudiitiif gochitii dhibiin maqaa Waaqaa arabsiti” jetti.</verse>
				<verse number="25">Yo seera guute dhaqaanqabaan tantee wa sii baati; ammoo yo seera cabsitee dhaqaanqabaa qabachuun kee akka waan hinqabatiniitti herregamti.</verse>
				<verse number="26">Yo gochitii dhibiin ta takka dhaqaanqabaa hinqabatin seera Waaqaa guutee, Waaqii akka nama dhaqaanqabaa qabatee warra hinherreguu?</verse>
				<verse number="27">Duuba gochitii dhibiin ta adoo dhabaanqabaa hinqabatinuu waan seerii jedhu guutuu, isanii Yihudii murti, isan adoo seera barreefatanii, dhaqaanqabaa qabataniillee seera cabsitan.</verse>
				<verse number="28">Laali Yihudiin dhugaa ta dhaqaanqabaa qabatee eennu; nama dhaqaanqabaa qabatee alaan Yihudii fakkaatunitii;</verse>
				<verse number="29">ammoo Yihudiin dhugaa nama garaan isaa dhugumaan Yihudii ta'u, ka garaan isaa dhaqaanqabaa qabate, wantii kunin hujii hafuura Waaqati, hujii seera beerreesaniittiin. Namii akkanaa kunin Waaqaa irraa ulfinna argata malee nama irraa hinargatu.</verse>
			</chapter>
			<chapter number="3">
				<verse number="1">Yihudiin gosa dhibii irra jirti ree? Yokaan dhaqaanqabaan homaa namaa baatii?</verse>
				<verse number="2">Karaa cufaan guddoo wa baati! Qaraa fiixee Waaqii dhaamsa ufii Yihudiiti dhaamate.</verse>
				<verse number="3">Yo warrii garii hindhugeeffanne hoo? Dhugeeffachaa dhabuun isaan dhueeffatamuu Waaqaa hanqisaa ree?</verse>
				<verse number="4">Hiyyoo, akkasiiniti! Yo namii cuftii dhara dubbateellee, Waaqii kama dhugaati. Akkuma barreessin, “Yo dubbattu akka ati dhugaa dubbattu arguu malan, yo si qoraan dhugaa argachuu malte” jettu.</verse>
				<verse number="5">Yo dhartii nu tolchine dhugaa Waaqaa agarsiifte hoo, Maan jenna? Yo Waaqii nu gaargalchu innii nu hinqajeelchine jennaa? (Tana akka yaada namaa dubbachuutti jira.)</verse>
				<verse number="6">Hiyyoo akkasiiniti. Waaqii yo waan dhugaa hintolchinee, akkamiin lafatti mura?</verse>
				<verse number="7">Ammoo yo dhartii tiyya dhugaa Waaqaa guddiftee isi mulliftee, maaf nama dabaa naan jedhan ree?</verse>
				<verse number="8">Yo akkasii, maaf “Koottaa, akka dhugaan mullattu hammeenna tolchinaa hinjenne” ree? Namii garii ya waan kana jedhee dubbii dharatiin na himate! Warra akkasii wallaali itti muran qajeela.</verse>
				<verse number="9">Yoos, nuun warra Yihudii gosa dhibii irra goomnaa? Hiyyoo, akkasiiniti! Anin ya qara akka Yihudii fi gochitii dhibiilleen jabeenna dabaa jala jirtu agarsiise.</verse>
				<verse number="10">Barreessin: “Namii dhugaa qabu tokkolleen hinjiru,</verse>
				<verse number="11">namii hubachaa qabu hinjiru, namii Waaqaa barbaadu hinjiru.</verse>
				<verse number="12">Namii cuftii ya karaa irraa gore, cuftii ya wallaale. Namii waan dansaa tolchu hinjiru, tokkolleen hinjiru.</verse>
				<verse number="13">Lubbuun warraa akka awwaala qotanii jirti. Dhartii arraba warraa irraa baati, dubbiin hamtuun, ta akka hadhaa bofaa jirtu, afaan warraa keessaa baati.</verse>
				<verse number="14">Afaan warraa ya dubbii hamtuun guutaman.</verse>
				<verse number="15">Akka nama madeessan ijeesan kurfoo jiran.</verse>
				<verse number="16">fulaa warrii ba'e cufaa badii fi gaargalatti jira.</verse>
				<verse number="17">Karaa nagayaa inbeekan,</verse>
				<verse number="18">yokaan Waaqaa sodaachuu hinbaranne.”</verse>
				<verse number="19">Akka wantii seerii jedhu cuftii waan warra seera jala jiruun jedhanii, akka maltee nama cufaa dhowwanii lafa cufaa murtii Waaqaa duraan dhufan nu inbeenna.</verse>
				<verse number="20">Namii tokkolleen marroo waan seerii fedhu tolchuuf qajeelaa hin ta'u; seerii akka namii daba tolchu callaa nama garsiisa.</verse>
				<verse number="21">Amma ammoo dhugaan Waaqaa ya mullatte, seera irraa homaa hinqabdu. Seeraa fi raagootii karaa kana ya dhugeessan:</verse>
				<verse number="22">Waaqii marroo Yesus Kiristoo dhugeeffataniif nama cufaa dhugaa herregaaf. Waaqii nama Kiristootti dhugeeffate cufaa waan kana intolcha waldabraan hinjirtu:</verse>
				<verse number="23">namii cuuftii ya daba tolchee guddinna Waaqaa hanqate.</verse>
				<verse number="24">Ammoo marroo tola eebba Waaqaatiif, karaa Kiristoo Yesus ka nama cufaa baasuun, ya dhugaa herreganiif.</verse>
				<verse number="25">Waaqii ya isa sooriyyoo namaa tolche, akka marroo dhiiga isaatii fi daba namaa arraaraman. Araarama kana yo dhugeeffatan argatan. Wantii Waaqii Kiristoo sooriyyoo tolcheef, akka dhugaa ufii agarsiisu. Durii Waaqii obsee wallaala bira namaa dabre;</verse>
				<verse number="26">amma ammoo innii dhugaa ufii garsiisa. Karaa kanaan Waaqii akka qajeelaa ta'e ufi garsiisee ammallee nama Yesus dhugeeffatu cufaa qajeelooma herregaaf.</verse>
				<verse number="27">Wantii nu ufi guddimnuuf maan ree? Hinjirtu! Maaf akkana? Waan namii seera gula deemuufii? Hiyyoo, ammoo waan innii dhugeeffatuuf.</verse>
				<verse number="28">Nu akka namii dhugeeffachaa callaan Waaqaa duraatti qajeelaa ta'u la gare, seera guutitiin homaa keessa hinjirtu.</verse>
				<verse number="29">Waaqii ka Yihudii callaa? Gosa Yihudii hin ta'inii Waaqaa hinta'uu? Innii Waaqaa gosa cufaati.</verse>
				<verse number="30">Waaqii tokko callaa; innii marroo dhugeeffachaa warraatiif warra dhaqaanqabaa qabate dhugaa herregaaf, akkuma sun warra dhaqaanqabaa hinqabatiniillee marroo dhugeeffachaa warraatiif dhugaa herregaaf.</verse>
				<verse number="31">Nu dhugeeffachaan seera balleessinaa ree? Hiyyoo, hinballeessinuu! Seera injabeessinaa male.</verse>
			</chapter>
			<chapter number="4">
				<verse number="1">Waan abaaboo keenna Abrahaam ka nu dhalee maan jenna ree?</verse>
				<verse number="2">Innii yo silaa waan tolcheef qajeelooma (dhugaa) Waaqaa irraa argatee waan ufi guddisuuf inqaba. Ammoo Waaqaa duraatti ufi guddisuu hindanda'u.</verse>
				<verse number="3">Barreessin, “Abrahaam Waaqaa dhugeeffatee, marroo dhugeeffachaa isaatiif Waaqii ‘Nama dhugaa’ isaan jedhe” jette.</verse>
				<verse number="4">Namii hujii hojjatu horii argata; horiin sun akka galataatti hin herregamuu, ammoo waan hojjate argate.</verse>
				<verse number="5">Namii akka seerraa gula hin hojjanne ammoo yo akka Waaqaa irraa fagaate beekee, Waaqaa qajeelaa nama tolchuutti dhugeeffatee, dhugeeffachaan isaa qajeelummaatti in herregamtiif.</verse>
				<verse number="6">Namii adoo waan seerii ajajuu hin hojjatin Waaqii qajeelummaa herreguuf, gammachuu akka qabuu Daawit la dubbatee:</verse>
				<verse number="7">“Warrii cubbuu isaanii araaramaniifii wallaala isaanii biraa deemaniif ka eebbifame;</verse>
				<verse number="8">warrii Waaqii cubbuu isaan itti hin herrenne ka eebbifame” jedhe.</verse>
				<verse number="9">Gammadii Daawiti dubbate kunin ka warra dhaqanqaabaa qabate caalaa? Hiyyoo ka warra dhaqaanqabaa hinqabatiniillee. Wantii akkanatiif nu ya waan barreessin jettu himnee, “Abrahaam Waaqaa dhugeeffateetti, marroo dhugeeffachaa sunitiif Waaqii nama qajeelaa isaan” jedhe.</verse>
				<verse number="10">Wantii kunin yoom taate? Eegii Abrahaam dhaqaanqabaa qabate moo, adoo innii hinqabatin? Egii innii qabateenii adoo innii hinqabatin.</verse>
				<verse number="11">Innii egii sun dhaqaanqabaa qabate, dhaqaanqabaan suniin beesisa Waaqii adoo innii dhaqaanqabaa hinqabati marroo dhugeeffachaa isaatiif qajeelumaa herregeef agarsiifti. Tanaaf Abrahaam, Abbaa warra Waaqaa dhugeeffatee ka adoo dhaqaanqabaa qabachuu dhibaataniillee Waaqii qajeelummaa herregeefii cufa.</verse>
				<verse number="12">Ammallee innii warra dhaqaanqabaa qabate cufaallee Aabbaa; waan warrii dhaqaanqabaa qabateefinitii, ammoo waan warrii faana dhugeeffachaa ta Abbaan keenna Abrahaam, adoo dhaqaanqabaa hinqabatin gula deeme gula yaa'eef.</verse>
				<verse number="13">Waaqii Abrahaamii fi dhaloota isaatti kakatee, lafa cufa sii kenna jedheen, wantii kakuu tana kennaaniif waan Abrahaam seera jabeesseefiinitii, ammoo waan innii dhugeeffannaan Waaqii qajeelummaa isaa herregeef.</verse>
				<verse number="14">Yo waan Waaqii kakate silaa warra seera jabeessee kennanii, dhugeeffachaan namaa homaa keessa hinjirtu, ammallee kakuun Waaqaa homaa hinbaatu.</verse>
				<verse number="15">Seerii dallansuu Waaqaatiin dhufa; ammoo fulaa seerii hinjirre seera cabsiitilleen hinjirtu.</verse>
				<verse number="16">Wantii kakuun dhugeeffachaa qabaachuu malteef, akka kakuun sun tola taatee, ilmaan Abrahaam cufaa geettu, ilmaan seera guutu callaanitii ammoo ta akka Abrahaam dhugeeffatee dhugeeffateelle. Wantii akkasiitiif Abrahaam abbaa nuu cufaati.</verse>
				<verse number="17">Barreessiin, “Anin yaayyuu abbaa gosa hedduu si tolche” jettuu la barreeffamte. Tanaaf seerii sunin fuula Waaqaa duraatti dansaa, Waaqii Abrahaam dhugeeffate sun Waaqaa warra du'e jiraachisee waan durii hinjirre lafaan dhufu.</verse>
				<verse number="18">Abrahaam gaaf durii abdiin hinjire dhugeeffatee abdate; tanaaf Abbaa gosa heedduu ta'e. Akkuma barreessin “Ilmaan tantee heeddu taati” jettu.</verse>
				<verse number="19">Gaafas gannii isaa diqquma dhibba tokko hingahin ammoo taatuullee dhugeeffachaan isaa diqqoollee hinlaamne. Wantii akkasiitiif innii nafa isaa ka diqqumaa hindu'inii fi akka saraan masseena taateellee hinherrenne.</verse>
				<verse number="20">Dhugeeffachaan isaa diqqumaallee hin laamne, inniilleen kakuu Waaqaa hindharreeffanne, ammoo dhugeeffachaan isaa jabeenna isaa kennitee, innii Waaqaa faarse.</verse>
				<verse number="21">Innii akka Waaqii kakuu ufii guutu akka dansaa dhugeeffate.</verse>
				<verse number="22">Tanaaf Waaqii dhugeeffachaa isaa akka qajeelummaatti herregeef.</verse>
				<verse number="23">Jecha, “Waaqii qajeelummaa herregeef” jedhu kana isa callaa hinbarreesine.</verse>
				<verse number="24">Ammoo marroo teennaallee ya barreessan, nuu Waaqaa Yesus Aabboo keennaa du'a keesaa kaase dhugeeffannuulle qajeelummaa herregan.</verse>
				<verse number="25">Mar. roo cubbuu teennaatiif isa ijeessan, ammallee akka qajeelummaa nuu herreganiif isa kaassan.</verse>
			</chapter>
			<chapter number="5">
				<verse number="1">Tanaaf waan marroo dhugeeffachaatif qajeelummaa nuu herreganiif marroo Aabboo keenna Yesus kiristootiif nu amma Waaqaa waliin nagayaa qamna.</verse>
				<verse number="2">Innii ya dhugeeffachaa teennaan, eebba Waaqaa, ta nu amma keessa jiru tanaan nuun dhufe; nu marroo abdii, akka guddinna Waaqaa qoodannu qamnuuf gammanna!</verse>
				<verse number="3">Nu wan akka gargalii obsaan dhufuu beennuuf gaargala keenna keessaalleetti ingammanna;</verse>
				<verse number="4">obsii amalaan dhufa, amalii abdiin dhufa.</verse>
				<verse number="5">Waan Waaqii jaalala ufii Hafuura Qulqulloon garaa keenna keessa dambalaaseef, abdiin tunin nu hinceersitu; hafuurii qulqulloon sun qarqaarsa Waaqii nuu kenne.</verse>
				<verse number="6">Gaafa durii nu qarqaarsa hinqamne, Kiristoon guyyaa Waaqiii foohatee, marroo warra cubbutiif jedhee du'e.</verse>
				<verse number="7">Akkii namii marroo nama dhugaatiif jedhee du'uu waan guddoo dhibaati. Hegerii namii tokko marroo nama dansaatiif ufi baasee du'a.</verse>
				<verse number="8">Waaqii ammoo ya jaalala ufii nu garsiisee, adoo nu cubbuu keessa jirruu Kiristoon nuu jedhee du'e!</verse>
				<verse number="9">Waan marroo dhiiga isaatiif qajeelummaa nu herreganiif hagasi irra dallansuu Waaqaa duraa nu baasa.</verse>
				<verse number="10">Nu durii nyaaphaa Waaqaati, ammoo innii ya du'a ilma ufitiin jaallaan nu tolfate. Amma nu jaallaan Waaqaatii, tanaaf jireennii Kiristoo hagasi irra nu baasa!</verse>
				<verse number="11">Waan kana callaanitii, nu marroo Aabboo keenna Yesus Kiristootiif Waaqaa gula gammanna, ka amma jaallaan Waaqaa nu tolche.</verse>
				<verse number="12">Cubbuun nama tokko gula lafa seente, ammallee cubbuun isaa sun du'a lafaan dhufte. Tanaaf marroo namii cuftii cubbameef, dooti nama cufaa geette.</verse>
				<verse number="13">Atoo seeraallee hinbaasiin cubbuun lafa jirti, ammoo fulaa seerii hin jirreef cubbuu namaatti hinherregan.</verse>
				<verse number="14">Ammoo haga Addaamiitii jalqabee haga Muusee dooti warra seera Waaqaa akka Addaam cabseef ka hincabsiiniillee cufuma moohate. Addaam fakkeenna nama hegerii dhufuuti.</verse>
				<verse number="15">Ammoo warrii lamaan takkaaniti; wantii akkanaatiif tolii Waaqaa akka cubbuu Addaam hinjiru. Dhugumaa namii hedduun cubbuu nama tokkocha sunii gula raawwate. Ammoo eebbitii Waaqaa hagasi irra jirti, ammallee tolii Waaqii ka innii marroo ebbaa nama tokko, ka Yesus Kiristoo jedhaniif, nama hedduu kennuu, hagasii irra jira.</verse>
				<verse number="16">Ammallee tola Waaqaatii fi cubbuun namaa wali hinfakkaatu. Eegii cubbuu tokko tolchan qorsumaan wallaala namaatti murtu dhufte; ammoo eegii cubbuu hedduu hojjatan, dubbii qoranii, wallaala hinqabdu jedhan.</verse>
				<verse number="17">Dhugumaa cubbuun nama tokkoo gula dooti nama moohate, marroo nama sunitiif ammoo wantii namii tokko Yesus Kiristoon tolche hagasii irra jirti! Namii eebba Waaqaatii fi tola dhugaa isaa argatu cuftii jiraateetti marroo Yesus Kiristootiif lafa moohata.</verse>
				<verse number="18">Tanaaf akkuma cubbuu nama tokkoo gula wallaala nama cufaatti muran, akkasuma hujiin dansaan tokko, ta namii tokko tolche, nama cufaa baaftee jireenna kennitiif.</verse>
				<verse number="19">Akkuma namii hedduun marroo wallaala nama tokkotiif nama cubbuu tolchu ta'e, akkasuma namii hedduun waan namii tokko Waaqaa caqaseef dhugaa argata.</verse>
				<verse number="20">Akka cubbuu heddeessaniif seeraan dhufan, ammoo fulaa cubbuun itti heddate eebbitii Waaqaalleen hagasi irra guddatte.</verse>
				<verse number="21">Tanaaf akkuma cubbuun marroo du'aatiif nama moohate, akkasuma eebbitii Waaqaalleen marroo dhugaatiif nama moohattee, marroo Yesus Kiristoo Aabboo keennaatiif jireenna nuu kenniti.</verse>
			</chapter>
			<chapter number="6">
				<verse number="1">Maan jenna ree? akka eebbitii Waaqaa itti guddattu cubbuu keessa teennaa?</verse>
				<verse number="2">hinyo, akkasiiniti! Nu warrii cubbuun dhumatee, akkam haga jirru cufaa cubbuu keessa teenna ree?</verse>
				<verse number="3">Isaan akka nu warrii Kiristoo Yesusiitti idaamuuf cuuphamne, du'a isaalleetti idaamuuf cuuphamne, inbeettaniinitii?</verse>
				<verse number="4">Cuuphama keennaan nu isa waliin doonee awwaalamne, akka akkuma guddinna Abbatiin Kiristoo du'a keessaa kaassan, nulleen jireenna haraan jiraannu.</verse>
				<verse number="5">Nu yo du'a isaatiin isaan takkaa taanee, akkasuma du'aa ka'iisa isaalleen isaan takkaa taana.</verse>
				<verse number="6">Nu akka finna keenna dullacha Kiristoo waliin fannoo gubbaatti fannisan, akka jabeenna nafa cubbuu balleessan, akka nu itti deebinee tisseellee cubbuu hintaane inbeenna.</verse>
				<verse number="7">Wantii akkanaatiif nama eegii innii du'e jabeenna cubbuu jalaa baasan.</verse>
				<verse number="8">Nu yo Kiristoo waliin doonee akka isa waliin jiraannu indhugeeffana.</verse>
				<verse number="9">Akka Kiristoon du'a keessaa ka'ee, itti deebi'ee hindoone, akka dooti itti deebitee gara isaati jabeenna hinqamne nu inbeenna.</verse>
				<verse number="10">Innii du'a tokkoo callaa marroo cubbuutiif du'e; jireenna isaa ka amma qabu ammoo Waaqaaf jiraata.</verse>
				<verse number="11">Akkasumaa isaniilleen akka nama gara cubbuutiin du'ee ammoo karaa Kiristoo Yesusiitiin gara Waaqaatiin jiruu ufii herrega.</verse>
				<verse number="12">Cubbuun itti deebitee akka isan dharraa nafa keessanii gula yaatanii isan hinmoo'atin!</verse>
				<verse number="13">Yokaan mittaa nafa keessanii tokkollee cubbuutti hinlakkisinaa! Ammoo akka waan hamtuun hintolchine, Waaqaa ufi kenna, akka nama du'a keessaa jireennatti kaassan, ammallee mittaa nafa keessan cufa akka hujii dansaan tolchan baasa.</verse>
				<verse number="14">Wantii akkanaatiif waan isan seera jalaanii ammoo eebba Waaqaa jala jirtaniif, cubbuun isan hinmoo'atu.</verse>
				<verse number="15">Maan ree? Nu waan seera jala hinjirruu ammoo eebba Waaqaa jala jirruuf cubbuu tolchinaa? Hiyyoo, akkasiiniti.</verse>
				<verse number="16">Isan yo, “Ee'ee” jettanii akka tissee nama caqaftanii, akka nama sunii tissee taatan hin beettanii? Dhugumaa isna tissee abba suniitii, yokaan tissee cubbuu ta du'aan dhuftu, yokaan tissee Waaqaa ajajamtu ta dhugaan dhuftu.</verse>
				<verse number="17">Ammoo galatii Waaqaa hinbadiin! Isan durii tisseellee cubbuuti, amma ammoo garaa keessan cufaan barsiisa argattan cufaa ya guuttan.</verse>
				<verse number="18">Cubbuu jalaa baattanii ya tisselee dhugaa taatan.</verse>
				<verse number="19">Anin marroo laafinna nafa keessanitiif akkana dubbadha. Durii isan tisseellee xurittii fi ta waan hamtuu taataniitti hammeenna jabeesitan. Akkasuma ammallee akka qulqulloomtan tissee dhugaa ufi tolchuu maltan.</verse>
				<verse number="20">Gaafa durii isan tisseelee cubbuutii, dhugaa irraa homaa hinqabdan.</verse>
				<verse number="21">Tanaaf amma waan ceeraa ka tolchitan kana dansooma maan irraa argattan? Muummeen waan kanaa du'a!</verse>
				<verse number="22">Ammoo amma isan ya cubbuu jalaa baatanii tisseelee Waaqaa taatan; marroo waan kanaatiif amma jireennii keessan cuftii qulqulloo, eegii tana jireenna hegerii in argattan.</verse>
				<verse number="23">Wantii akkanaatiif gatiin cubbuu du'a; ammoo tolii Waaqaa jireenna hegeriiti, marroo Kiristoo Yesus Aabboo keennaatiif.</verse>
			</chapter>
			<chapter number="7">
				<verse number="1">Obboleeyyan tiyya isan waan anin jechuu fedhu inuma beettan, isaniin cuftii seeraallee inbeettan: seerii haga namii jiru callaa jira.</verse>
				<verse number="2">Fakkeennaa jennee, seera gula, niitiin fuudhan haga dhiirsii jiru callaa ta isaati; ammoo yo innii du'e, isiin abbaa ufiiti.</verse>
				<verse number="3">Yo isiin adoo dhiirsii isii jiru nama dhibii waliin bulitee, isiin waan hamtuu taate jedhan; ammoo yo dhiirsii du'e, isiin waan feetu taati, yo namii dhibiin fuudheellee isiin homaa hin yakkine.</verse>
				<verse number="4">Obboleeyyan tiyya isaniilleen akkasuma. Isaniilleen gama seeratiin ya dootan, waan mittaa nafa Kiristoo taataniif; amma isan ka isaati, ka akka nu Waaqaa duraatti wa baanu du'a keessaa kaasan isa.</verse>
				<verse number="5">Gaafa nu dharraa nafa keennaa gula yaanee, dharraan cubbuu ta seerii tutuqee kaateetti nu keessa hojatee du'aan dhufte.</verse>
				<verse number="6">Amma ammoo seera jalaa hinjirru, marroo waan durii nu hidheen dooneef. Ituma deebinee seera barreessan ka durii jala hinteennu, ammoo karaa haraa hafuuraatiin teenna.</verse>
				<verse number="7">Maan jenna ree? Seerii cubbicha jennaa? Hiyyoo, akkasiiniti. Ammoo seeraatti akka cubbun jirtu na barsiise jenna. Wantii akkanatiif adoo silaa seerii, “Homaa hindhara'iin” naan hinjedhiin, anin dharraayyuu waan hinbeeku.</verse>
				<verse number="8">Cubbuun akka dharraa gosa cufaa na keessaatti hojattu seera keessa qoommii argate. Fulaa seerii hinjirre cubbuun waan du'e.</verse>
				<verse number="9">Anin durii seera malee jiraadhe; ammoo seerii dhumnaan cubbuun kaatee,</verse>
				<verse number="10">jennaan anin du'e. Seerii anin waan innii jireennaan naa dhufu se'e, du'aan naa dhufe.</verse>
				<verse number="11">Wantii akkanatiif cubbuun qoommii argatteetti, seera keessa seentee na sobdee, karaa seeratiin cuubbuun na ijjeefte.</verse>
				<verse number="12">Seerii cuftii qulqulloo, qajeelaa fi dansaa.</verse>
				<verse number="13">Yoos waan dansaati na ijeesee? Hiyyoo, akkasiiniti. Cubbuutti na ijeese; cubbuuti akka wantii isii cuftii mullattu waan dansaa fuudhee du'aan natti dhufe. Tanaaf cubbuun marroo seeraatiif haga duriille irra hammaate.</verse>
				<verse number="14">Nu akka seerii seera hafuuraa ta'e inbeenna; anin ammoo namumaa, akka tissee cubbuutti na gurguraatan.</verse>
				<verse number="15">Anin waan tolchu hinbeeku; wantii akkanaatiif anin waan tolchuu fedhu hintolchuu, ammoo waan tolchuu hinfeene tolcha.</verse>
				<verse number="16">Anin yo waan tolchuu hinfeene tolchu akka seerii qajeelaa agarsiisa.</verse>
				<verse number="17">Tanaaf namii waan kana tolchu anaanitii, ammoo cubbuu na keessa jirtuutti waan kana na tolchisiisa.</verse>
				<verse number="18">Anin akka wantii dansaan tokkolleen na keessa yokaan nafa kiyya keessa hinjirre inbeeka. Adoo waan dansaa tolchuu fedheellee danda'ee hintolchu.</verse>
				<verse number="19">Waan dansaa ka tolchuu fedhu hintolchuu, ammoo hammeenna tolchuu hinfeene tolcha.</verse>
				<verse number="20">Anin yo waan tolchuu hinfeene tolchee, yoos namii wa tolchu anaanitii; ammoo cubbuu na keessa jirtuutti tolcha.</verse>
				<verse number="21">Tanaaf anin akka seerii kun hujii hojjatu inarga; yo anin waan dansaa tolchuu fedhuu waan hamtuu callaatti natti gadbaha.</verse>
				<verse number="22">Garaa kiyya keessaatti seerii Waaqaa na gammachiisa.</verse>
				<verse number="23">Ammoo akka seerii dhibiin mittaa tiyya keessa hojjatu arga, seerii ka seera qalbiin tiyya feetu jibbu. Innii tisse seera nafa kiyyaa keessa jiruu na tolcha.</verse>
				<verse number="24">Anin guddoo gaargala qaba! Eentu nafa du'atti na geessu kana keessaa na baasa?</verse>
				<verse number="25">Mar. roo Aabboo Yesus kiristootiif Galatii Waaqaa hinbadiin! Wantii anin keessa jiru tana; ufii tiyyaa seera Waaqaa qalbii tiyya callaa keessaatti guuta, ammoo nafii kiyya seera cubbuu guuta.</verse>
			</chapter>
			<chapter number="8">
				<verse number="1">Warra karaa Kiristoo Yesus keessa jiru qorsumaan hin hamneef.</verse>
				<verse number="2">Wantii akkanaatiif seerii hafuuraa, ka jireenna marroo Kiristoo Yesusiitiif nuu kennu, ya seera cubbuutiif ka du'aallee jalaa na baase.</verse>
				<verse number="3">Waan seerii marroo laafinna nafaatiif tolchuu dadhabee, Waaqii ya tolche. Innii cubbuu nafa namaa keessa jirtuu wallaala itti muree, Ilma ufi erge, ka nafa namaatiin dhufe sooriyyoo cubbuu balleessituu ta'e.</verse>
				<verse number="4">Wantii Waaqii waan kana tolcheef, akka waan dhugaa ka seerii fedhu nuu warra akka fedhii nafaatiinii akka fedhii hafuuraa gula yaa'uu tolchan.</verse>
				<verse number="5">Warrii waan nafaa gula yaa'u waan nafaa herrega. Warrii waan hafuuraa gula yaa'u waan hafuuraa herrega.</verse>
				<verse number="6">Namii waan nafaa herreguu indu'a, namii ammoo waan hafuura herregu jireennaa fi nagayaa argata.</verse>
				<verse number="7">Tanaaf namii waan nafaa herregu nyaapha Waaqaa ta'a; innii seera Waaqaa hinguutu, guutuullee hindanda'u.</verse>
				<verse number="8">Warrii herrega nafaa gula yaa'uu danda'ee Waaqaa hingammachiisu.</verse>
				<verse number="9">Yo dhuguma hafuurii Waaqaa isan keessa jiraatee, isan herrega nafaa gula hin yaatanii, ammoo herrega hafuuraa gula yaatan. Namii hafuura Kiristoo hinqamne cuftii ka isaatiiniti.</verse>
				<verse number="10">Ammoo yo Kiristoon isan keessa jiraatee, adoo cubbuun nafa keessan ijjeecheellee dhugaan hafuura keessan jiraachifti.</verse>
				<verse number="11">Hafuurii Waaqaa ka Yesus du'a keessaa kaase, isan keessa yo jiraattee, yoos ka Yesus du'a keessaa kaasee, hafuura isaa ka isan keessa jiruun, nafa keessaniillee jireenna inkenna.</verse>
				<verse number="12">Tanaaf obboleeyyaan tiyya, nafii keenna, akka nu fedhii isaa gula yaanuu, homaa nurraa hinqabu.</verse>
				<verse number="13">Wantii akkanaatiif yo fedhii nafa keessanii gula yaatan indootan; ammoo yo hafuuraan nafa keessan ijeeftan injiraattan.</verse>
				<verse number="14">Warrii hafuura Waaqaa gula yaa'u ilmaan Waaqaati.</verse>
				<verse number="15">Hafuurii Waaqii isanii kenne sunin tisse isan hintolchuu; ammallee isan hinsodaachisuu, ammoo hafuurii ilmaan Waaqaa isan tolcha, ammallee jabeenna hafuuraatiin Waaqaatti boonne, “Aabbo, Aabbo” jenna.</verse>
				<verse number="16">Hafuurii Waaqaa hafuura keennaan takka ta'eetti, “warrii kunin ilmaan Waaqaa” jedhee nu dhugeessa.</verse>
				<verse number="17">Nu waan ijoollee isaa taaneef eebba innii ijoollee ufiitii kennu indhaalla, ammallee Kiristoo waliin waan Waaqii isaa olkaaye dhaalla; wantii akkanaatiif nu yo Kiristoo waliin gaargalle guddinna isaa eegii tana qoodanna.</verse>
				<verse number="18">Waan anin se'u, gaargalii nu amma argannu kunin guddinna nu hegerii argannuun walti hindhufu.</verse>
				<verse number="19">Uumamii cuftii haga Waaqii ilmaan ufii mullisuutti abdii guddoon eega.</verse>
				<verse number="20">Wantii akkanaatiif uumamaa cufaa laallaan, homaa hinba'u jedhan. Innii marroo fedhii ufitiinitii, ammoo marroo Waaqii akkasi fedheef akkana ta'e. Ammoo abdii tanaatti jira:</verse>
				<verse number="21">uumama cufaa guyyaa tokko tissooma shamaa keessaa baasanii, balchooma dansaa ilmaan Waaqaa qabdu argata.</verse>
				<verse number="22">Akka haga ammaa uumamii cuftii akka nadheen ciniiffattuu dhukkubsatu nu inbeenna.</verse>
				<verse number="23">Uumama callaanitii, nuun midhaan qaraa ka hafuuraa qamnuuyyuu, adoo akka Waaqii dhufee ilmaan isaa nu tolfatee nu baasu teteennee eegannu inboonna.</verse>
				<verse number="24">Nu abdiin baafamne; ammoo yo waan abdannu arganne, wantii sunin itti deebitee abdii hintaatu. Eentu waan ilaan argu abdata?</verse>
				<verse number="25">Ammoo yo waan hingarre abdanne, obsaan eeganna.</verse>
				<verse number="26">Akkasuma adoo lalaafoo taaneellee hafuuriilleen dhufee nu qarqaara, nu akka kadhachuu malle hinbeennu; ammoo hafuurii Waaqaa waassa namii dandaa'ee afaaniin hinjenneen nuu kadhata.</verse>
				<verse number="27">Ammallee Waaqii, ka garaa nama cufaa argu, herrega hafuuraa inbeeka. Wantii akkanaatiif hafuurii waassaan Waaqaa kadhata marroo gumii isaatiif ammallee fedhii isaa gula.</verse>
				<verse number="28">Akka waan cufaa keessaatti Waaqii warra ufii jaalatu, ka fedhii ufitiin yaamee, waan dansaa tolchuu nu inbeenna.</verse>
				<verse number="29">Warra durii Waaqii foohate innii ya akka ilma isaa fakkaatu olkaaye; akka obboleeyyaan hedduu ilmii angafa ta'u.</verse>
				<verse number="30">Tanaaf Waaqii warra durii olkaaye kaan yaame; yaamicha callaanitii ammoo dhugaa herregeef; dhugaa calla hinherrenneef ammoo guddinna ufiillee warraa qoode.</verse>
				<verse number="31">Ka waan cufaa garru, nu maan jennaa? Yo Waaqii gama keenna jiraate, eentu danda'ee nu dabsata?</verse>
				<verse number="32">Innii Ilma ufiillee nuu hindhowanne, ammoo nu cufaa baase! Innii ka Ilma ufi nuu kenne, waan nu feenu cufaa tolaan nuu hinkennuu?</verse>
				<verse number="33">Eentu gumii Waaqii foohate himata? Waaqii, “Warrii wallaala hinqabu” ya jedhe!</verse>
				<verse number="34">Eentu danda'ee wallaala warraatti mura? Kiristoo Yesus la du'e, ammallee la du'a keessaa kaassanii harka mirgaa ka Waaqaa teesisan; innii Waaqaa nu kadhata.</verse>
				<verse number="35">Eentu danda'ee jaalala Kiristoo keessaa nu baasa ree? Gaargalii, hammeennii, dhaanichii, beeltii, hiyyumaan, lubbuu fi dootilleen gargarii nu baasuu indandaa?</verse>
				<verse number="36">Barreessii keessaatti waan, “Mar. roo akkaanaatiif hafuurii guyyaa cufaa nu bira ejja, akka hooliyyee qalmaa geessan nu tolchan” jedhaa la barreessan.</verse>
				<verse number="37">Hiyyoo, waan kana cufaa nu marroo nama nu jaalatutiif dabsanna!</verse>
				<verse number="38">Akka wantii tokkolleen dandeetee jaalala isaatiin gargarii nu hinbaamne; du'aa jireennaalleen; ergamtootaa fi jabeennii gubbaa jirulleen; waan ammaatii fi ka hegerrilleen;</verse>
				<verse number="39">lafa gubbaatii fi laftii gadilleen-wantii tokkolleen ta jaalala Waaqaatiin gargarii nu baasaa hinjirtu, ta marroo Kiristoo Yesus Aabbo keennaatii fi teenna taate.</verse>
			</chapter>
			<chapter number="9">
				<verse number="1">Wantii anin jedhu kunin waan dhugaati; anin ka Kiristootii, hinkiyyibu. Qalbiin tiyya, Hafuura Qulqulloo keessa, akka anin hinkiyyimne naatti himti.</verse>
				<verse number="2">Laaleffachaan tiyya waan guddoo, dhukkubsachaan tiyyalleen hin hobbaatu.</verse>
				<verse number="3">Mar. roo warraatiif anin silaa akka Waaqii na abaarree, Kiristoon wali hanqannu fedha.</verse>
				<verse number="4">Warrii gumii Israa'el ta Waaqii foohatee, ilmaan ufii warra tolchee, guddinna ufii warra waliin qoodatee, waldhaqisa ufii warra waliin tolchee seera kenneef; kadhachaa dhugaa qaban; ya kakuu Waaqaa argatan;</verse>
				<verse number="5">warrii dhaloota jaarollee duriiti, Kiristoolleen dhaloota gula gosa warraati. Waaqaa waan cufaa fidu haga jiruu jireennaa ha guddisanii! Ee'e jenne.</verse>
				<verse number="6">Anin, kakuun Waaqaa ya badde hinjedhu; wantii akkanaatiif gochitii Israa'eli cuftii warra Waaqii foohateeniti.</verse>
				<verse number="7">Yokaan dhalootii Abrahaam cuftii ijoollee Waaqaatiniti; wantii akkasiitiif Waaqii Abrahaamiin: “Ijoollee Isaaq callaatti ilmaan tantee ta'a” jedhe.</verse>
				<verse number="8">Tanaaf ijoolleen aadaa namaa gula dhalatte ta Waaqatiniti; ammoo ijoollee kakuu Waaqatiin dhalatte akka dhaloota dhugaa herregan.</verse>
				<verse number="9">Waaqii, “Yo fulaan geetti anin gadeebi'eetti Saaraan ilma dhalti” jedheetti akkana kakate.</verse>
				<verse number="10">Tana callaaniti, ilmaan Ribqaa lamaan abbaa tokko qabdi; inniilleen abaaboo keenna Isaaq.</verse>
				<verse number="11">Ammoo Waaqii akka ilmaan lamaan tana keessaa, hujiin isaa gurba tokkoon guutamtu, gurbaa tokko foohatee haadhaan: “Hangafaatti maandhicha hojata. Waaqii marroo waan dansaa gurbaan tolcheef isa hinfoohannee ammoo fedhuma ufiitiif foohate” jedhe.</verse>
				<verse number="12"></verse>
				<verse number="13">Akkuma barreessin: “Anin Yaaqob jaaladheetti Esaawuu jibbe” jette.</verse>
				<verse number="14">Maan jenna ree? Waaqii dhugaa hinbeekuu? Hiyyoo, akkasi hinjennu.</verse>
				<verse number="15">Wantii akkanaatiif innii Muuseen, “Anin nama fedhuu na'a, nama fedhu qarqaara” jedhe.</verse>
				<verse number="16">Tanaaf wantii namii tolchu yokaan fedhuu, homaa keessa hinjirtu, ammoo naasuu Waaqaatti waan cufaa dura jira.</verse>
				<verse number="17">Barreessiin quluqulloon Fara'ooniin: “Anin marroo waan kanaatif hayyuu si tolche, akka jabeenna kiyya si garsiisee maqaa kiyya lafa cufaa barsiisu” jetti.</verse>
				<verse number="18">Tanaaf Waaqii nama fedhuu na'ee, nama fedhuullee mataa jabeesa.</verse>
				<verse number="19">Ati hegerii: “Yo wantii kunin dhugaa taate, Waaqii akkam wallaala namaatti mura? Eentu danda'ee waan Waaqii fedhu dida?” Naan jetta.</verse>
				<verse number="20">Ammoo atin eennuu kanaa, ka Waaqaan akkana jettu? Eeleen faaraa nama isii dha'een, maaf akkana na dhoofta injettii?</verse>
				<verse number="21">Namii eelee sun dha'u, akkuma fedhu dhoqqee tolcha, yo fedhe eelee lama dhoqqee tokkoon midhaasa, yo fedhe ta gatii guddoo yokaan ta gatii diqqoo midhaasa.</verse>
				<verse number="22">Wantii Waaqii tolcheelleen akkasuma. Innii dallansuu ufii agarsiisee jabeenna ufii nama beesisuu fedhe. Tanaaf innii nama tokkollee itti dalanee diqqumaa hinballeessin sun guddoo obseef.</verse>
				<verse number="23">Ammallee innii durooma guddinna ufii mullisuu fedhe, ka nama innii na'uufiti naqan, warra innii kurfeessee akka guddinna ufii qooduuf.</verse>
				<verse number="24">Innii nuu warra Yahudii callaa hin yaamennee, ammoo gosa dhibiillee keessaa ya yaame.</verse>
				<verse number="25">Wantii akkanaatiif innii kitaaba Hoose'a keessaatti: “Warra kiyya hinta'in, Kiyya jedhee yaama gosa durii hinjaalanne, ‘Badhaasoolee tiyya’ jedhee yaama.</verse>
				<verse number="26">Fuluma durii, ‘Isan warra kiyyaaniti’ jedhanitti, achitti ‘Ilmaan Waaqaa Jiruu’ jedhaniin” jedha.</verse>
				<verse number="27">Isaayaas waan Israa'eli: “Gochitii Israa'el adoo haga maansa afaan galaanaa geeteellee, haguma diqqaa tokko callaatti baafama;</verse>
				<verse number="28">wantii akkanaatiif Waaqii dhi'oottuu lafa cufaa wallaala itti muree” jedhe iyya.</verse>
				<verse number="29">Akkuma durii Isaayaas dubbatee: “Adoo silaa Aabbo Waaqii guddaan ilmaan teenna hambisuu baatee, nu ya ardhaa kalee warra Sodomaa taanee warra Goomoraa hinfakkaatin” jedhe.</verse>
				<verse number="30">Maan jenna ree? Wantii nu jennu, gochitii dhibiin ta dhugaa hinbarbaanne marroo dhugeeffachaatif dhugaa argatte jenna.</verse>
				<verse number="31">Israa'eli, ammoo ta seera Waaqaatiin dhugaa barbaadde dhugaa hinarganne.</verse>
				<verse number="32">Maaf akkana? Mar. roo waan tolchan dhugeeffachaan hintolchinee ammoo hujiin tolchaniif. Tanaaf warrii gufuu dhakaa,</verse>
				<verse number="33">ta barreessiin baantuutti gufata; Iaali, anin Xiyoon keessa dhakaa namii itti gufatee irraa jiguu kaahaa Ammoo namii isa dhugeeffatu hinceeru.</verse>
			</chapter>
			<chapter number="10">
				<verse number="1">Obboleeyyaan tiyya, yo silaa gochii tiyya cuftii baafamte garaan kiyya guddoo gammada! Akkam Waaqaa warraa kadhadhaa!</verse>
				<verse number="2">Anin akka warrii Waaqaa guddoo jaalatu dhuga intaaf. Ammoo jaalaltii warraa beeka gulaaniti.</verse>
				<verse number="3">Warrii karaa Waaqii qajeelummaa namaa herreguun hinbeekuu, ya karaa ufii midhaafachuu barbaade; tanaaf karaa Waaqii qajeelummaa namaa herreguun ya dide.</verse>
				<verse number="4">Akka namii dhugeeffatu cuftii qajeeluma argatu seeri Kiristoon ya muumma'e.</verse>
				<verse number="5">Muuseen waan qajeelummaa ta namii seera guutu argatuu barreessee “Namii waan seerii jedhuun tolchu injiraata” jedhe.</verse>
				<verse number="6">Ammoo qajeelummaan namii dhugeeffate argattu, “Eennuutti akka Kiristoo gadi buusan gubbaa dhaqa?” hinjedhinaa jetti.</verse>
				<verse number="7">Yokaan “Eennuutti akka Kiristoo du'a keessaa kaasan boola keessa seenna?” hinjedhinaa jetti.</verse>
				<verse number="8">Maal jetti ree? “Dubbiin Waaqaa ta dhugeeffachaa ta nu haasomnu dhaattuu tantee, hidhii tantee gubbaa fi garaa kankee keessa jirti” jetti.</verse>
				<verse number="9">Atin yo afaan kanketiin, Yesus “Aabboo” jettee, ammallee akka Waaqii du'a keessaa isa kaase dhugeeffatte inbaafamta.</verse>
				<verse number="10">Wantii akkanaatiif namii yo garaa ufitiin dhugeeffate qajeelummaa argatee, yo afaan ufitiin himate baafama.</verse>
				<verse number="11">Barreessiin, “Nama isa dhugeeffatu tokkollee hinceersan” jette.</verse>
				<verse number="12">Wantii akkanaatiif jidduu Yahudiitii fi ta gosa dhibiillee wal hanquun hinjirtu; Waaqii Aabboo, nama cufaa in moohata, nama isa yaamatu cufaa ineebbisa.</verse>
				<verse number="13">Akkuma barreessiin qulqulloon: “Namii Aabboo yaamatu cuftii inbaafama” jettu.</verse>
				<verse number="14">Ammoo yo qara hindhugeeffatin, namii akkam isa yaamata? Yo dubbii hindhagayin, akkamiin dhugeeffata? Yo dubbii itti hin haasanii akkamiin dhagaya?</verse>
				<verse number="15">Yo nama haassa'uu hinergin duubbii akkamiin haassan? Akkuma barreessin jettee, miilii warra oduu dansaa haasa'uu akkam midhaaga!</verse>
				<verse number="16">Ammoo namii cuftii oduu dansaa hinfudhanne. Isaayaas, “Aabboo, eennuutti dubbii teenna dhugeeffate?” jedhe.</verse>
				<verse number="17">Tanaaf dhugeeffachaan yo dubbii dhagayan dhufti; wantii dhagayan sun ammoo yo waan dubbii kiristoo dhagayan.</verse>
				<verse number="18">Ammoo waan anin gaafadhuu, warrii dhugumaan dubbii tana in dhagaanii? Lakkii, ya dhagayan, akkuma barreessin quluquulloon, “Qoonqoon isaanii lafa cufa keessa deemtee, dubbiin isaan muummee lafaa geete” jettee.</verse>
				<verse number="19">Ammallee wannii anin gaafadhuu, “Gochitii Israa'eli hin hubannee?” Muuseen qaraa: “Anin gosa gosa tiyya hinta'in daallitii fuudhee gosa tiyya tolche akkasiin gosa tiyya obsa dhowwee dallansiisa” jedhe.</verse>
				<verse number="20">Ammallee Isaayaas guddoo garaa jabaatee: “Warra na hinbarbaneetti na arge, warra na hingaafanneetti mulladhe” jedhe.</verse>
				<verse number="21">Waan Israa'eli ammoo innii: “Anin harka kiyya guyyaa tokko cufaa gosa hinchaqamne ta mataa jabaattee dubbii hindhageenne dura qabadhe” jedhe.</verse>
			</chapter>
			<chapter number="11">
				<verse number="1">Anin duuba isan gaafadhaa, Waaqii ya gumii ufii didee? Hiyyoo, akkasiiniti. Mat. aan kiyyaa gosa Israa'elitii, dhaloota Abrahaam, balbala Benjamin.</verse>
				<verse number="2">Waaqii gumii ufii ta duruu foohate hindinne. Barreessii “Akka Eliyaas fuula Waaqaa duraatti Israa'eli himatuu inuma beettan” jettu hindubbimnee?</verse>
				<verse number="3">Innii “Aabboo! Warrii ya raagoota tantee fixee, fulaa sooriyoo irraatti sii baasan cacabsee; na callaatti hafe, ammallee nallee ijeessu fedhan” jedhe.</verse>
				<verse number="4">Waaqii maan isaan jedhe ree? “Anin nama kuunkii torbaa ka waaqaa dharaa ka Ba'aali jedhan hin kadhatin qaba” jedhe.</verse>
				<verse number="5">Ammatanaallee akkasuma; gumii diiqqoo tokko ta Waaqii marroo naassuuf isaatii foo'atetti jira.</verse>
				<verse number="6">Foohachaan isaa waan warrii ufiin tolfateenittii, waan naassuu isaat; yo foohachaan Waaqaa waan namii tolchuu barbaaddee, yoos naassuun isaa dhuganiti.</verse>
				<verse number="7">Maan ree? Gochii Israa'eli waan barbaadde hin arganne; gumii diqqoo tokko ta Waaqii foohatetti waan barbaadde arge; jarrii kaan cuftii yaamicha Waaqaatti dudaa ta'e.</verse>
				<verse number="8">Akkuma baarreessin jettuu waaqii ya qalbii fi garaa warraallee daalleesse; guyyaa kanaallee ilaan lafa hinargan, gurraalleen homaa hindhagayan.</verse>
				<verse number="9">Ammallee Daawit akkasuma, “Jila warraa keessaatti warra qaqabanii hidhinna, ha jiganitii, ha gaargalchaniiti;</verse>
				<verse number="10">akka lafa hingarre iltii warraa ha dukkanooftuutii; ammallee gaargalii ha yo cufa dudda warraa cabsuuti” jedhe.</verse>
				<verse number="11">Wantii anin gaafadhuu, Yihudiin gaafa gufatee ya jidde baddee? Hiyyoo akkasiiniti. Mar. roo warrii dabeef baafamii ya gosa dhibiitti dhufe, akka akkasiin Yihudiin warra qoxxiftu.</verse>
				<verse number="12">Yo Yihudiin daba tolchinaan eebba guddoon lafatti dhuftee, ammallee Yihudiin cubbuu tolchinaan durooma guddaan gosa dhibii dhufte, deebiin warrii Waaqaatti deebi'u eebba hagam guddooti!</verse>
				<verse number="13">Anin amma isanii gosa dhibitti dubbachuu jira; anin haga hojjataa gosa dhibii ta'ee hujii tiyya inoowisa.</verse>
				<verse number="14">Hegerii gochitii tiyya na qoxxifteetti anin karaa kanaan warra gariillee baasa.</verse>
				<verse number="15">Wantii akkanaatiif gaafa warra didan, laftii cuftii Waaqaan waltti araaramti. Tanaaf gaafa warra fudhatan maal taati? Warrii du'eelleen injiraata.</verse>
				<verse number="16">Yo qixxaa qaraa bukeessan Waaqaa kennan, yoos qixxaan cuftii ka isaati; ammallee yo hiddii mukaa qulqulloo ta'ee, dameelleelleen qulqulloo.</verse>
				<verse number="17">Dameelee ejersa oobruu keessa jiruu ta garii ya cacabsan, damee ejersaa raasaa keessa jiruu la ejersa oobruu keessa jiruutti maxansan. Isan gochitii dhibiin akka ejersa raasaa keessa jiruu jirtan, amma jireenna lubbuu dureessa Yihudii qoodattan.</verse>
				<verse number="18">Tanaaf amma warra akka dameelee cabsan hin tufatinaa! Isan akkuma damelee jirtanii, akkamiin ufi guddifatan? Hidda hin qabdan, hiddaatti isan qaba male.</verse>
				<verse number="19">Isan ammoo: “Damelee cacabsanii akkasiin fulaa isii nuu kennan” jettan.</verse>
				<verse number="20">Tunin dhugaa; warra marroo warrii hin dhugeeffatiiniif cacabsan, isan ammoo marroo dhugeeffatiinf fulaa teessan keessa teettan. Waan kanaaf ufi hinguddisiinaa, ammoo sodaadhaa.</verse>
				<verse number="21">Waaqii Yihudiiyyuu ta akka damee mukaa jirtu hinlakkimnee, waan innii isan lakkisu seetanii?</verse>
				<verse number="22">Armatti akka Waaqii naasuu fi jabeenna qabu ingartan. Innii warra jige hingaargalchaa, ammoo yo isan naasuu isaa gula yaatan isanii na'a; isaniilleen yo gula hin yaane, incaphixxan.</verse>
				<verse number="23">Yihudii, yo isiin garaa laaftee dhugeeffatte, waaqii waan warra deebisuu dandaa'uuf fulaa isii ta duriitti deebisan.</verse>
				<verse number="24">Isan gochitii dhibiin akka dameelee ejersa raasaa keessa jiruu, ta cacabsanii jirtan; ammoo aadaa malee isan ejersa oobruu keessa jiruun walti maxantan. Yihudiin akka muka oobranii kana jirti; tanaaf guddoo Waaqaa laaftuu, akka innii dameelee muka kanaa ta cacabsan ka dhibiitti maxansu.</verse>
				<verse number="25">Obboleeyyan tiyya Waan dhossan tokkootti ta dhugaa ta anin akka isan barattan fedhu jira; anin isanii guddoo qaroo ufi seetan hinfedhu. Wantii sulleen ammoo, mataa jabeennii gosa Israa'eli waan haga hegerii ta'aatinitii, waan eegii gochitii dhibiin cuftii Waaqaatti dachaat hobeaati.</verse>
				<verse number="26">Israa'elin cuftii karaa kanaan baafamti. Barreessiin qulqulloon, “Qarqaarsii Xiyoon keessaa dhufa, innii hammeenna cufaa dhaloota Yaqoob keessaa baasa;</verse>
				<verse number="27">ammallee gaafa cubbuu warra irraa fuudhuu, anin waldhaqiisa kana warra waliin tolcha” jetti.</verse>
				<verse number="28">Mar. roo isanii gosa dhibiitiif Yihudiin waan Oduu Dansaa dideef nyaapha Waaqaa taati. Ammoo marroo Waaqii ababoota warraatii jedhee warra foohateef warrii jaallan isaati.</verse>
				<verse number="29">Waaqii qalbii ufii warra foohatee eebbise irraa gara hingalfatu.</verse>
				<verse number="30">Isan gochitii dhibiin durii Waaqaa diddan, amma ammoo marroo Yihudiin diddeef, ya naasuu Waaqaa argattan.</verse>
				<verse number="31">Akkasuma, waan isan naasuu argattaniif, Yihudiin amma Waaqaa caqasuu didde, akka warriilleen amma naasuu Waaqaa argatu.</verse>
				<verse number="32">Wantii akkanaatiif Waaqii ya akka ilmee namaa cufaa na'u, nama cufaa cubbuu warraa keessaatti hidhe.</verse>
				<verse number="33">Badhaadhummaan naasuu Waaqaa akkam guddoo! Qalbii fi hubachaan isaa akkam guddoo! Eentu waan innii muru beeka? Eentu karaa isaa hubata?</verse>
				<verse number="34">Akkuma barreessiin jeettuu: “Eentu qalbii Aabboo beeka? Eentu danda'ee isa gorsa?</verse>
				<verse number="35">Eentu takka akka innii galata deebisuuf wa isaa kenne?</verse>
				<verse number="36">Waan cufaa isaatti uume, wantii cuftii marroo isaatiif jirti, ammallee isaan jirti. Guddinnii gara Waaqaa haga hegeriillee ha jiraatuuti!” Ee'e jenne!</verse>
			</chapter>
			<chapter number="12">
				<verse number="1">Tanaaf obboleyyaan tiyya marroo naasuu Waaqaa guddootiif anin isan kadhadhaa, akka sooriyyoo jirtuu Waaqaa ufi baasaa, hujii isaa hojjadhaa isa gammachiisa. Tunin aadaa dhugaa isan tolfachuu maltan.</verse>
				<verse number="2">Aadaa lafa tanaa jaalattanii gula hinyaa'inaa! Ammoo ha Waaqii garaa keessanii fi qalbii teessan jijiruutii. Yoos duuba fedhii Waaqaa, waan dansaa ta'e, waan qixxe ta'e ka isa gammachiisaa baraattanii.</verse>
				<verse number="3">Mar. roo eebba Waaqii naa kenneef anin isan cufaan: “Ufi saaddanii ufi hinguddisiinaa, ammoo herrega keessan keessaatti ufi diqqeessaa, ammallee namii cuftii dhugeeffachaa Waaqii isaa kenne gula ha ufi qoratu” jedha</verse>
				<verse number="4">Nafii namaa mittaa hedduu qaba, ammallee mittaan tunin cuftii hujii ufii qabdi.</verse>
				<verse number="5">Akkasumaa nulleen adoo nama hedduu taaneellee, Kiristoo keessa nuun cuftii nama tokko, ammallee akkuma mittaan nafaa cuftii walti ejitu, nulleen walti ejjina.</verse>
				<verse number="6">Tanaaf waan qamnu cufaan akkuma eebba Waaqii nuu kenne gula hojjachuu malle. Yo hujiin teenna ta dubbii Waaqaa haasooftu taatee, dhugeeffachaa Waaqii nuu kenne gula haasa'uu malle.</verse>
				<verse number="7">Yo namaa hojjanne, akka dansaa hojjachuu malle! Yo nama barsiimnee, akka dansaa barsiisuu malle!</verse>
				<verse number="8">Yo nama dhibii jabeesinee, akka dansaa jabeessuu malle! Namii waan harkaa qabuu namaan ga'uu fedhuu, ha arjoomaan ga'uunii! Namii nama dura deemuu, ha akka dansaa dura deemuu! Namii namaa na'uu ha gammadaan na'uufi!</verse>
				<verse number="9">Jaalaltii ha waan dhugaa taatuutii. Waan hamtuu jibba, waan dansaa jabeessaa!</verse>
				<verse number="10">Akka obboleeyyaan Kiristoo wali jaaladhaa, ammallee walii ceeraa!</verse>
				<verse number="11">Ufumaa hintataa'inaa akka dansaa hojjadhaa. Garaa oowaan Aabboo hojjadhaa!</verse>
				<verse number="12">Abdiin teessan ha gammada isanii kennintuu; gaargala obsaa; yo cufaa Waaqaa yaamadhaa!</verse>
				<verse number="13">Waan qabdaniin obboleeyyaan rakkinna qabdu qarqaaraa! Warra keessaniitti keessumaa bulchaa!</verse>
				<verse number="14">Warra isan gaargalchu eebbisaa malee hinabaarinaa!</verse>
				<verse number="15">Warra gammadu waliin gammadaa; warra boo'u waliin boo'aa!</verse>
				<verse number="16">Nama cufaan waldhaqaa; ufi hinguddisiinaa, ammoo hujii isan diqeesituullee hojjadhaa! Qaroo ufi hinse'inaa!</verse>
				<verse number="17">Yo namii waan hamtuu isan tolche waan hamtuu isa hintolchiinaa! Waan namii cuftii dansaa se'u callaa tolchaa!</verse>
				<verse number="18">Haga dandeettan gama keessaniin, nama cufaa nagayaan waliin taa'a!</verse>
				<verse number="19">Jaallan tiyya! Haaloo hinbaafatiinaa, ha dallansuun Waaqaa haaloo isanii baaftuuti! Wantii akkanaatiif barreessii qulqulloo keessaatti Aabboo Waaqii, “Haaloo baasuun tiyya, anin hujii namaa mataa isaa irraatti deebisa” jedhe.</verse>
				<verse number="20">Ammoo fulaa tokkootti: “Yo nyaaphii kankee beela qabaate, nyaachis; yo innii dheebuu qabaate, bisaan obaas! Yo waan kana tolchite, cilee oowituu mataa isaa gubbatti guurta” wantii jedhaa la barreefamte.</verse>
				<verse number="21">Hammeennii si hindabsatinii, ammoo hammeenna dansoomaan dabsadhu!</verse>
			</chapter>
			<chapter number="13">
				<verse number="1">Namii cuftii jara finna lafaa harkaa qabu caqasuu malle! Wantii akkanaatiif fedhii Waaqaa malee namii wa fidu hinjiru, ammallee jara amma lafa fidu kanaallee Waaqatti tolche.</verse>
				<verse number="2">Namii jara wa fidu sun didu waan Waaqii tolche dida; namii waan kana tolchu murtii ufitiin dhufa.</verse>
				<verse number="3">Wantii akkanaatiif namii waan dansaa tolchu jara isa fidu sun hinsodaatuu ammoo nama hammeenna tolchuuti sodaata. Akka nama nama fidu hinsodaannee ta'uu feetaa? Yoos waan dansaa tolchi! Innii si saadaa.</verse>
				<verse number="4">Wantii akkanaatiif innii hojjaataa Waaqaa ka akka irra jirtii tanteetii sii hojjatu. Ammoo yo waan hamtuu tolchite isa sodaadhu! Innii hojjataa Waaqaatii dallansuu Waaqaa nama waan hamtuu hujjatuuti buussa malee ufumaa billaan hindeemuu.</verse>
				<verse number="5">Tanaaf namii marroo dallansuu Waaqaa callaaf adoo hinta'in, marroo herrega garaa ufiitiifii jara lafa fidu caqasuu male.</verse>
				<verse number="6">Mar. roo waan kanaatiif isan gibira baaftan; wantii akkanaatiif jarii wa fidu kunin, yo hojjatu Waaqaa hojjachuu jira.</verse>
				<verse number="7">Tanaaf waan warraa baasuu malan cufaa baasaaf; ka damoosaa baasuufii malan dammoossa, ka gibira baasuufii malan gibira, ka guddinnaa kennuufii malan guddinna, ka ulfinna kennuufii malan ulfinna kennaaf!</verse>
				<verse number="8">Gatii nama tokkollee hinfudhatinaa! gatiin isan qabdan ta jaalala walii callaa ta'inna! Namii nama dhibii jaalatu cuftii ya seera guute.</verse>
				<verse number="9">Seerii, “Dhiiraa fi nadheen walbaratee gaarayyuu wali hintolfatin! Nama hinijeesiin; hinhatin; homaayyuu hindharra'in” jedhuu fi ka dhibiin cuftii seera, “Akkuma ufi jaaltattu nama dhibiillee jaaladhu” jedhu keessa jira.</verse>
				<verse number="10">Namii akkuma ufii jaalatu nama dhiibiillee jaalatuu waan hamtuu isa irraatti hinhojjatu. Yoos, jaalaltii seera cufaa guuti.</verse>
				<verse number="11">Waan saatii beetaniif waan kana tolchuu maltan; yoo'ii isan hirriiba keessaa kaatan ya ga'e. Yo'ii nu baafamnu ya haga qara nu dhugeeffanne irra gad dhi'aate.</verse>
				<verse number="12">Halkan ya alaa hobbaan, laftii diqqumaa hinbariin; waan dukkanaa lakkisuu malle; mi'a lolaa ka ibsee naqachuu malle.</verse>
				<verse number="13">Akka nama ebisee guyyaa keessa deemuu adaba dansaan deemaa; farsoo dhugitii, machii, fokki dhaba, waldidiisaa fi qoxxee lakkimnaa!</verse>
				<verse number="14">Ammoo mi'a lolaa ka Aabboo Yesus Kiristoo keeyyadha; adaba keessan ka dabaa, ka dharraa nafa keessanii quufsuu lakkisaa!</verse>
			</chapter>
			<chapter number="14">
				<verse number="1">Nama dhugeeffachaa laaftuu qabu ufiitti qabaa malee waan innii jedhu hinmorminaan!</verse>
				<verse number="2">Nama tokkoo dhugeeffachaa waan cufaa isa nyaachiftu qaba, namii dhugeeffachaa laaftuu qabu ammoo dhugeeffachaa jedhee foon hin nyaatuu sagaluma laaftuu lafaa baatu nyaata.</verse>
				<verse number="3">Namii waan cufaa nyaatu nama waan cufaa hin nyaanne hintuffatin; ammallee namii dhugeeffachaa jedhee sagalee laaftuu callaa nyaatu nama waan cufa hin nyaanee hintufatin; wantii akkanaatiif Waaqii ya isa “Ee'ee” jedhee fudhate.</verse>
				<verse number="4">Atin eennuu kanaa ka hojjataa nama dhibiitti murtu? Abbaa isaa callaati jabeennaa fi laafinna isaa beeka. Mar. roo Aabboon danda'ee isa jabeessuuf innii injabaata.</verse>
				<verse number="5">Namii garii waan guyyaan garii ka dhibii irra jiru se'a, ammoo ka garii guyyaa cufaa haga takka se'a. Namii cuftii akka dansaa herrega ufii jabeessuu male.</verse>
				<verse number="6">Namii guyyaa tokko jabaa se'u marroo Aabbootiif se'a; namii waan cufaa nyaatuulleen marroo Aabbootiif nyaata, waan innii adoo sagalee sun hin nyaatin Waaqaa galata deebisuuf. Namii sagalee garii nyaachuu diduulleen marroo Aabbootiif dida, inniilleen Waaqaa galata deebisaaf.</verse>
				<verse number="7">Namii ufumaa jiraatu hinjiru, ammallee namii ufumaa du'u hinjiru; yo jiraanne Aabboof jiraanna,</verse>
				<verse number="8">yo dooneellee Aabboof doona; yo jiraannee fi yo dooneellee duuba nu ka Aabbooti.</verse>
				<verse number="9">Wantii akkanaatiif Kiristoon akka nama jiruu fi ka du'eellee abbaa ta'uuf du'ee ka'e.</verse>
				<verse number="10">Tanaaf atin maaf obboleessa kankeetti murta? Yokaan atin maaf obboleessa kankee tuffatta? Nuu cuftii murtiif fuula Waaqaa dura ejaajuufii.</verse>
				<verse number="11">Wantii akkanaatiif barreessii qulqulloo keessaatti, “Aabboon, ‘Waaqii jiraataan anuma callaa, ammallee namii cuftii na duraati jilbifatee akka anin Waaqaa hima’ jedha” wantii jedhaa la barreeffamte.</verse>
				<verse number="12">Tanaaf nuun cuftii waan tolchine Waaqaa duraati himachuu malle.</verse>
				<verse number="13">Tanaaf duuba, waliitti murtii lakkimnaa. Fulaa sun waan kana kutannaa; waan obboleessa keenna gufachiisee daba keessa buusaa hintolchinu.</verse>
				<verse number="14">Beekii anin Aabboo Yesus beeku akka wantii tokkolleen xurii hinqamne natti hima; ammoo namii tokko yo waan wantii tokko xurii qabdu se'ee, isaa xurii qabdi.</verse>
				<verse number="15">Yo wantii atin nyaatuu obboleessa kankee dhukkubsitee, jaalaltii si keessa hinjirtu. Sagaleen atin nyaattu nama Kiristoon du'eef hinballeessin!</verse>
				<verse number="16">Wantii atin waan dansaa seetu maqaa hamaa hinhoratiin!</verse>
				<verse number="17">Wantii akkanaatiif mootummaan Waaqaa waan nyaatanii dhuganiinitii, ammoo dhugaa, nagayaa fi gammada hafuurii qulqulloon namaa kennu.</verse>
				<verse number="18">Namii karaa kana gula Kiristoo hojjatuu Waaqaa gammachiiseetti namaallee quufsa.</verse>
				<verse number="19">Tanaaf nu yo cufaa waan nagaa nu kennaatii fi ta wal jabeesitii barbaaduu malle!</verse>
				<verse number="20">Sagalee jettanii waan Waaqii tolche hinyakkinaa; sagalee gosa cufaa nyaachuu malan; ammoo sagalee nama dhibii cubbuu keessa buuftu nyaachuu hin malle.</verse>
				<verse number="21">Waan qajeeltuu akka foonii, daadhii wayniitii fi waan dhibiillee ta obboleessa kankee cubbuu keessa buusaa lagachaan fulaa.</verse>
				<verse number="22">Aadaa waan kanaa ta dhugeeffattu ufii fi Waaqaa callaatti dhoffadhu! Gammachuun ta nama suniiti, ka yo waan qajeelaa ka garaan isaa jaalatu tolche wallaala ufiiti hinmurre!</verse>
				<verse number="23">Ammoo namii yo waan nyaatu garaa tokkoon hin nyaannee, Waaqii wallaala itti mura, marroo yo innii nyaatu dhugeeffachaan waan innii tolche sun bira hinjirreef; wantii dhugeeffachaan bira hinjirre cuftii cubbuu.</verse>
			</chapter>
			<chapter number="15">
				<verse number="1">Nu warrii dhugeeffachaa jabduu qabuu laafinna warra lalaafaa obsinee ulfinna isaanii baachuu malle. Ufi callaa gammachiisuu hin malle.</verse>
				<verse number="2">Ammoo namii cuftii ha akka dhugeeffachaa keessaatti isa jabeessan obboleessa ufii qarqaaree gammachiisuu!</verse>
				<verse number="3">Wantii akkanaatiif, akkuma barreessiin qulqulloon, “Arrabii namii si arrabsee ya natti deebi'e” jettuti isaatti deebi'e malee, Kiristoon ufi hingammachiimne.</verse>
				<verse number="4">Waan barreessii keessatti barreessan cufaa akka nu barsiisaniif barreessan, akka nu abdii, jabeennaa fi obsa barreessiin nuu kennituu argannu.</verse>
				<verse number="5">Waaqii ka obsaa fi jabeenna namaa kennu, isan waldhageesisee akeeka Kiristoo Yesus gula isan yaasinna.</verse>
				<verse number="6">Akka isaniin cuftii afaan tokkoon Waaqaa Abbaa Aabboo keenna Yesus Kiristoo faarsitan!</verse>
				<verse number="7">Akkuma Kiristoon ufiitti isan dhiisee, isaniilleen marroo guddinna Waaqaatiif ufiitti wal dhiissaa.</verse>
				<verse number="8">Anin isaniitti himaa, Kiristoon akka waaqii ka dhugaa agarsiisee, kakuun Waaqii jaarrolleetti kakate dhugaa taatuuf hojjataa Yihudii ta'e.</verse>
				<verse number="9">Ammallee akka gochitii dhibiin dandeettee marroo naasuu isaatiif isa faarsitu; akkuma barreeffamee, “Tanaaf anin marroo teessaniif gosa dhibii jidduutti galata sii deebisa, anin faaruu maqaa kankeetii dhahadha” jedha.</verse>
				<verse number="10">Ammallee, “Gosa dhibii, gumii Waaqii foohate waliin gammadaa!” la jedhan.</verse>
				<verse number="11">Ammallee, “Isaniin gosa dhibii ka Waaqaa hinbeenne cuftii, Aabboo faarsaa, guddisaa isa faarsaa, gosa cufa!”</verse>
				<verse number="12">Ammallee Isaayaas: “Namii dhaloota Iseyi indhufa; innii ka'eetti gosa dhibii bulcha; isiin abdii ufii isa irra keeyyatti” jedhe.</verse>
				<verse number="13">Waaqii, ka abdii namaa kennu, marroo dhugeeffachaa teessan ta isan isa dhugeeffattantiif, akka abdiin teessan jabeenna Hafuura Qulqullootiin itti daramtu gammadaa fi nagaya isanii kenninna!</verse>
				<verse number="14">Obboleeyyaan tiyya! Anin akka isan dansoomaan guutamtanii qalbii horattanii, ammallee walbarsiisuu dandeettan inbeeka.</verse>
				<verse number="15">Ammoo ergaa tana keessaatti ya waan garii ta qara isaniitti hime guddoo itti jabaadhee isan qaabsiise. Anin waan Waaqii na eebbisee,</verse>
				<verse number="16">akka gosa dhibii keessa hojadhu, hojjataa Kiristoo Yesus na tolcheef garaa jabaadhe. Anin Oduu Dansaa ta Waaqaa biraa dhufte akka qaalluu haassaa, akka gochitii dhibiin, ta hafuurii qulqulloon kurfeeseef sooriyyoo Waaqii fedhu taatu.</verse>
				<verse number="17">Anin marroo karaa Kiristoo Yesustiin hujii Waaqaa hojjadheef ufi guddisa.</verse>
				<verse number="18">Anin garaa jabaadheetti akka gochitii dhibiin Waaqaa caqaftu, waan Kiristoon harka kiyyaa fi afaan kiyyaan tolche callaa haassa.</verse>
				<verse number="19">Innii hujii tana jabeenna waan mamatiin, ka akeekaatii fi ka hafuuraatiin tolche. Tanaaf haga Yerusaalemii jalqabee haga Iliiriqumiitti anin ya oduu dansaa Kiristoo qixxeesse haase.</verse>
				<verse number="20">Fedhiin tiyya akka fulaa namii oduu dansaa Kiristoo hindhagayiiniitti haasu'u malee akka yayaba namii dhibiin jaare irraatti mana jaaruuniti.</verse>
				<verse number="21">Akkuma barreessiin, jettuu, “Warrii waan isaa ka namuu itti hin hinmin inarga, ammallee warrii waan isaa ka qara hindhagayin inhubata” jedhaan barressan.</verse>
				<verse number="22">Mar. roo waan kanaatif anin yo hedduu gara keessan dhufu dadhabe.</verse>
				<verse number="23">Amma ammoo hujii tiyya ta ardaa kanaa ya hobaase, ammallee anin waan ganna hedduu guddoo isan arguu fedheefii,</verse>
				<verse number="24">amma waan isan argu seha. Gaafa lafa Isphaaniyaa dhaqu isan irra ba'eetti, diqqoo fulaa teessan boqqodha, akka isan imaltuu tiyya keessaatti na qarqaartan.</verse>
				<verse number="25">Amma ammoo akka gumii Waaqaa qarqaaru Yerusalem dhaquu jira.</verse>
				<verse number="26">Wantii akkanaatiif gumiin Maqedooniyaatii fi ta Akkayyaa ya akka hiyyeeyyii gumii Waaqaa ta Yerusaalem keessa jirtu horiin qarqaartu ufi baafte.</verse>
				<verse number="27">Warrumaatti fedhee tolche, ammoo silaa hiyyeeyyii sun qarqaaruu malan. Wantii akkanaatiif Yahudiin ya eebba hafuuraa gosa dhibii kennite, tanaaf gochii dhibiilleen waan qabduun Yahudii qarqaaru malte.</verse>
				<verse number="28">Anin eegii hujii tana hobbaase, horii baasan cufaa harka warraatti kenneetti, imaltuu lafa Isphaaniyaa dhaqa, duuba isan irra baha.</verse>
				<verse number="29">Anin yo fulaa teessan dhufu, akka eebba Kiristoo miyyuun dhufu inbeeka.</verse>
				<verse number="30">Obboleyyaan tiyya, maqaa Aabboo Yesus Kiristootii fi jaalala Hafuurii Qulqulloon nuu kennuun, akka isaniilleen na waliin teettanii Waaqaa naa kandhattan isanitti himadha.</verse>
				<verse number="31">Akka anin warra hindhugeeffatin ka Yihudaa keessaa jiru nagayaan jalaa ba'u, ammallee akka hujii anin hojjadhu gumiin Waaqaa ta achi jirtu quuftu Waaqaa naa kadhadhaa!</verse>
				<verse number="32">Duuba yo Waaqii jedhe gammada guddaan gara keesasn dhufa, ammallee akka dansaa fulaa teessan boqqodha.</verse>
				<verse number="33">Waaqii ka nagaya nuu kennu, isan cufa waliin jiraatinna! Ee'e jenne!</verse>
			</chapter>
			<chapter number="16">
				<verse number="1">Anin obboleettii teenna Feebeen, ta gumii Kanchre'aa ta dhugeeffattee hojjattu, isan beesisuu fedha.</verse>
				<verse number="2">Maqaa Waaqaatiin, akka gumiin Waaqaa tolchuu malteen isii fudhadhaa! Ammallee waan isiin naa fi nama dhibiillee guddoo qarqaarteef, dhiphuu isiin qabdu cufaa baasaa!</verse>
				<verse number="3">Phrisqiilaa fi Aqiilaadhaa, ka hujii Kiristoo Yesus na waliin hojjatan,</verse>
				<verse number="4">ka naa jedhanii du'aallee sodaachuu didaniitti nagaya naa himaa. Anin guddoo warra galateeffadha; na callaa adoo hinta'in, ammoo gumiin Waaqaa ta gosa dhibiilleen cuftii warra galateeffatti.</verse>
				<verse number="5">Gumii mana warraa keessaatti sagadaa walwaldeettuulleetti nagaya naa himaa! Jaala kiyya Ephanexos, nama qaraa ka Asiyaa keessaatti Kiristoo dhugeeffateelleetti, nagaya naa himaa!</verse>
				<verse number="6">Maariyaam, ta guddoo isanii hojjatteelleetti, nagaya naa himaa!</verse>
				<verse number="7">Andronikosii fi Yuniyaas, warra Yihudii ka gosa tiyyaa, ka na waliin hidhaniilleetti, nagaya naa himaa! Ergamtoota keessaa warrii gurra qaba; adoo anin Kiristaana hinta'in warrii ta'e.</verse>
				<verse number="8">Amphliiyaaxos jaala kiyyaa, marroo Aabbootiif nagaya itti naa himaa!</verse>
				<verse number="9">Urbaanos, ka hujii Kiristoo na waliin hojjatee fi jaala kiyya Sxaakisiilleetti nagaya naa himaa!</verse>
				<verse number="10">Apheles ka akka innii guddoo Kiristoo jaalatu qoranii itti dhaqabaniilleetti nagaya naa himaa! Warra Arisxobulosiilleetti nagaya naa himaa!</verse>
				<verse number="11">Herodiyon ka akkuma kiyya gosa Yihudii ta'eelleetti, nagaya naa himaa; obboleeyyaan Aabbootti dhugeeffate ta warra Naarkisoosiilleetti nagaya naa himaa!</verse>
				<verse number="12">Triifeenee fi Triifaasee, ka hujii Aabboo hojataniitti, nagaya naa himaa! Ammallee jaala kiyya Pharsiis ka hujii Aabboo jabduu hojjateelleetti nagaya naa himaa!</verse>
				<verse number="13">Ruufoos, ka hujii Aabboo hojjatuu fi haadha isaa ta yo cufaa akka ilma ufii na tolfatteelleetti, nagaya naa himaa!</verse>
				<verse number="14">Asinkriixos, Filegoon, Hermaas, Phaaxrobaas, Hermaasii fi obboleeyyaan warra waliin jirtu cufaatti nagaya naa himaa!</verse>
				<verse number="15">Filologosii fi Yuliyaatti Nereyoos, obboleettii isaatii fi Olimphaa fi gumii Kiristaanaa ta warra waliin jirtu cufaatti nagaya naa himaa!</verse>
				<verse number="16">Dhungoo qulqullitiin nagaya wali fuudhaa! Gumiin Kiristoo ta Mana Waaqaa cuftii nagaya isanii dhaamti.</verse>
				<verse number="17">Obboleeyyan tiyya! Anin isan kandhadhaa, warra gargarii nama qoodee dhugeeffachaa namaa yakkee, waan isan durii barattan didu hubadhaa eegadhaa!</verse>
				<verse number="18">Warrii waan akkanaa kana tolchu Kiristoo Aabboo keennaa hojachuuti hinjiruu, ammoo garaa ufitii hojata. Warrii afaan dansaan qalbii nama homaa hinbeennee soba.</verse>
				<verse number="19">Namii cuftii akka isan dubbii Waaqaa guuttan inbeekha; marroo waan kanaatiif anin guddoo gammada. Anin isanii waan dansaatti qaroomtanii, ammoo waan hamtuutti daallooftan fedha.</verse>
				<verse number="20">Duuba Waaqii ka nagaya nuu kennu dhi'oottuu Sheexana miila keessan jalaatti carasa. Eebbitii Aabboo Yesus isan waliin jiraatinna!</verse>
				<verse number="21">Ximotewos ka na waliin hojjatuu nagaya isanii dhaama; ammallee warrii Yihudii ka gosa tiyyaa, Luukiyos, Yaasonii fi Sosiiphaaxrosiilleen, nagaya isanii dhaaman.</verse>
				<verse number="22">Anilleen Xerxiwos, namii ergaa tana cufaa barreesse, nagaya isanii dhaama.</verse>
				<verse number="23">Gaayos, ka na keessummoomsee anin mana isaa bule, ka ammallee gumiin kiristaanaa mana isaa keessaatti walwaldeetteelleen nagaya isanii dhaama. Erasxos ka horii dira kanaa qorqoratuu fi obboleessii keenna Ku'arxosiilleen, nagaya isanii dhaaman.</verse>
				<verse number="24">Eebbitii Aabboo Yesus Kiristoo isanii cufaa waliin jiraatinna! Ee'e jenne.</verse>
				<verse number="25">Waaqaa ha guddimnuu! Innii Oduu Dansaa Yesus Kiristoo ta anin haasa'uu gula, ammallee mullachaa waan dhossaa ka ganna hedduu dhossan gula dhugeeffachaa teessan jabeessuu indandaa.</verse>
				<verse number="26">Amma ammoo waan dhossaan sun barreessii fi raagoota gula ya mullisan; ammallee seera Waaqaa ka haga jiruu jireenna taa'u gula akka namii cuftii dhugeeffatee caqasu gosa cufaa ya beesisaan.</verse>
				<verse number="27">Waaqaa tokkochaa ka waan cufaa beekuu, guddinnii marroo Yesus Kiristootiif ammaa fi hegerillee ha ta'uufii! Ee'e jenne.</verse>
			</chapter>
		</book>
		<book number="46">
			<chapter number="1">
				<verse number="1">Maqaan kiyya phaawuloos, ka akka ergamaa Kiristoo Yesus tahu fedhii Waaqaatiin yaaman, ammallee obboleessa keenna Sostene waliin jira.</verse>
				<verse number="2">Gara gumii Waaqaa ta Qorontos jirtuu, ta yaamanii warra qulqulloo Waaqaa tolchanii, ta marroo Kiristoo Yesustiif warra isaa taatee, ammallee gara nama lafa cufaa ka maqaa Aabboo kennaatii fi ka warraa Yesus Kiristoo yaammatuu, ergaa tana erga.</verse>
				<verse number="3">Waaqaa Abbaa keennaatii fi Aabboo Yesus Kiristoon eebbaa fi nagaa isanii kenniina!</verse>
				<verse number="4">Anin yoha cufaa waan innii karaa Kiristoo Yesustiin eebba isanii kenneef, marroo teessaniif galata Waaqaa kiyyaa galcha</verse>
				<verse number="5">Wantii akkasitiif isan marroo Kiristootiif waan cufaan ya duroomtan, arrabaa fi qalbiillee cufaan.</verse>
				<verse number="6">Waan oduun Kiristoo isan keessaatti akkuma dhugaa fulaa argateef,</verse>
				<verse number="7">isan adoo mullachaa Aabboo Yesus Kiristoo eeddanuu eebba tokkollee hindhamne.</verse>
				<verse number="8">Innii akka guyyaa Aabboo Yesus Kiristoo isan wallaala malee teettan haga muummee isan jabeessa.</verse>
				<verse number="9">Waaqa, ka waldhaqisa ilma isaa Yesus Kiristoo Aabbo keennaatti isan yaame, dhugeeffachuu malan.</verse>
				<verse number="10">Obboleeyyaan tiyya, anin maqaa Aabboo keenna Yesus Kiristootiin isan kadhadhaa, akka walmormitanii walhindhamne waan jettan cufaa keessaatti waldhaqaa, herregaa fi waan feetan cufaa keessaatti takkaa tahaa!</verse>
				<verse number="11">Obboleeyyaan tiyya, akka waldhabii jidduu tessan jiru fiixaan Klo'ee dhuftee ya natti himte.</verse>
				<verse number="12">Wantii anin jedhu isaniin cuftii waan waan dubbattan; tokko, “Anin golii phaawuloos” kaan “Anin golii Apholos” dhibiin, “Anin golii Pexros” ka dhibiin, “Anin golii Kiristoo” jedha.</verse>
				<verse number="13">Kiristoo ya gargarii qoodanii ree? phaawuloosiitti fannoo gubbatti isanii du'ee? Maqaa phaawuloostiin isan cuuphanii?</verse>
				<verse number="14">Anin waan Kiriisphosii fi Gaayos malee isanii tokkollee hincuuphiniif Waaqaa galata galcha!</verse>
				<verse number="15">Tanaaf namii tokkolleen danda'ee “Jara phaawuloos ka innii cuuphe” isaniin hin jedhu.</verse>
				<verse number="16">(Eehee dhuguma, kadhibii Isxifaanaasii fi warra isaallee natti cuuphe, ammoo nama dhibii ka cuuphe hin beeku.)</verse>
				<verse number="17">Kiristoon akka anin oduu dansaa himuuf na erge malee akka anin nama cuuphu na hin ergine, akka dooti kiristoon fannoo gubbaatti du'ee ulfina argatu hime malee, qarooma namaatiin haasa'ee, du'a Kiristoon fannoo gubbaatti du'e jabeenna hindhoore.</verse>
				<verse number="18">Himaansii du'a Kiristoon fannoo gubbaatti du'ee warra baduu daallummaa fakkaata; ammoo nuu warra baafamuutii jiru jabeenna Waaqaati.</verse>
				<verse number="19">Wantii akkanaatiif barreessiin qulqulloon, “Anin qalbii warra qaroo balleessee, hubachaa warra wa beekuu dhowa” jetti.</verse>
				<verse number="20">Tanaaf qaroon maan taha ree? Yokhaan namii hubachaa qabu maan taha ree? Yokaan namii guddoo wa mormu ka lafa tanaa maan taha? Waaqii akka qaroomii lafa tanaa homaa hinbanne ya garsiise!</verse>
				<verse number="21">Wantii akkanaatiif Waaqii qalbii ufitiin nama qalbummaa warraatiin ufi hubachiisuu dhowe, Waaqii qalbii ufitiin daallummaa oduu nu himnuutiin nama dhugeeffatu baase.</verse>
				<verse number="22">Yihudiin beesisa waan mamaa feeti, Giriikiin qarooma feeti.</verse>
				<verse number="23">Nu ammoo waan Kiristoo fannifamee himna, oduun tun ammoo Yihudii ingufachiifti, warrii Yihudii hinta'in ammoo daallummaa seeti.</verse>
				<verse number="24">Jarii Waaqii yaamee ammoo, Yihudii fi gosa dhibillee taanaan, Kiristoon, jabeennaa fi qarooma Waaqaati.</verse>
				<verse number="25">Wantii daallummaa Waaqaa fakkaattaa qarooma namaa irra jirti, ammallee wantii laafinna Waaqaa fakkaattaa jabeenna namaa irra jirti.</verse>
				<verse number="26">Obboleeyyaan, gaafa Waaqii isan yaame waan durii keessa jirtan qaabadhaa! Nama tokko tokko malee isan namii hedduun akka namii sehu qarooma hinqabdan yokaan jabeenna hinqabdan yokaan ulfinna hinqabdan.</verse>
				<verse number="27">Waaqii beekkummaa beekaaf akka qaroo ceersu, waan namii lafaa daallummaa sehu foohate; ammallee akka nama jajabaa ceersu waan namii lafaa laaftuu sehu foohatte.</verse>
				<verse number="28">Innii akka waan namii jabduu sehu balleessu waan homaa hinbaane, ka namii tuffatu ka homaa hintahiin foohate.</verse>
				<verse number="29">Tanaaf namii tokkolleen danda'ee fuula Waaqaa duraatti ufi hinguddisu.</verse>
				<verse number="30">Ammoo Waaqii ya Kiristoo Yesusiin takkaa isan tolche, ammallee ya Kiristoo qarooma keenna tolche; marroo isaatiif nu ya Waaqaan walti araaramnee, gumii Waaqaa qulqulloo taane, ammalllee ya balchoollee taane.</verse>
				<verse number="31">Tanaaf akkuma barreessiin, “Namii ufi koorsuu fedhu cuftii ha waan Aabboon tolcheen ufi koorsuu” jettu.</verse>
			</chapter>
			<chapter number="2">
				<verse number="1">Obboleeyyaan tiyya! Anin gaafa waan dhossa Waaqaa ta dhugaa isan barsiisuu gara keessan dhufee, duubbii jabduu dubbadhee, qarooma garsiisee hindhumne.</verse>
				<verse number="2">Wantii akkanaatiif anin haga isan waliin jiru Yesus Kiristoo, ka fannoo gubbaatti du'e malee, akka waan cufaa didu kutadhe.</verse>
				<verse number="3">Tanaaf anin gaafa gara keessan dhufe, lalaafee sodaan holladhee,</verse>
				<verse number="4">haasaa fi dubbii tiyyaallee qaroomaan dubbachuu didee, jabeenna hafuura Waaqatiin haasa'e.</verse>
				<verse number="5">Dhugeeffachaan teessan duuba qarooma namaa keessa hinjirtuu, ammoo jabeenna Waaqaa keessa jirti.</verse>
				<verse number="6">Ammoo warra akka dansaa waan hafuuraa baraateetti anin qaroomaan dubbadha; qaroomii sunin ammoo ka lafa tanaatiiniti, yokaan ka jabeenna lafa tana fiduu ka hobba'uutti jiruuniti.</verse>
				<verse number="7">Qaroomii anin dubbadhu qarooma Waaqaa ka nama dhossan; ka Waaqii qaraa guddinna keennaaf, adoo laftii hinuumamiin foohate.</verse>
				<verse number="8">Hayyootii lafa tanaa tokkolleen qarooma kana hinbeettu. Adoo silaa beettee Abbaa guddinnaa fannoo irratti hinfanniftu.</verse>
				<verse number="9">Barreessiin qulqulloon, “Waan namii takka argee hindhagayiin, waan namii takka hinherregin, Waaqii warra isa jaalatuu qopheesse” jetti.</verse>
				<verse number="10">Waaqii ammoo hafuura ufiitiin dhossaa ufi nutti mullise; hafuurii waan cufaa, herrega Waaqaa ka gad fagoo dhossaa jiruuyyuu inlaala.</verse>
				<verse number="11">Hafuura nama keessa jiruutti waan nama sun keessa jiraa beeka malee, namii dhibiin beekuu hindanda'u; akkasumaa hafuura Waaqaa callaatti waan Waaqaa cufaa beeka malee, namii tokkolleen herrega Waaqaa hinbeeku.</verse>
				<verse number="12">Nu akka waan Waaqii nuu kenne cufaa baraannu, hafuura Waaqii nutti erge arganne malee, hafuura lafa tanaa hinarganne.</verse>
				<verse number="13">Tanaaf nu waan warra hafuura Waaqaa qabu dhugaa hafuuraa barsiimnuuf, dubbii hafuurii nu barsiise dubbanna malee, dubbii qaroomaa ta namii nu barsiise hindubbannu.</verse>
				<verse number="14">Ammoo namii hafuura Waaqaa hinqamne danda'ee kennamsa hafuurii Waaqaa namaa kennu hinargatu. Kennamsii sun homa tokkollee isaatti hinfakkaatu; waan namii hafuura Waaqaa qabu callaan danda'ee hubatuuf, innii waan hafuura Waaqaa hinqamneef danda'ee hinhubatu.</verse>
				<verse number="15">Namii hafuura Waaqaa qabu danda'ee waan cufaa gargarii inbeeka, namii tokkolleen ammoo danda'ee isa hinbeeku.</verse>
				<verse number="16">Barreessiin quluqulloon, “Eentu qalbii Aabboo beeka? Eentu danda'ee isa gorsa? Nu ammoo qalbii Kiristoo qamnaa” jetti.</verse>
			</chapter>
			<chapter number="3">
				<verse number="1">Taatuullee obboleeyyaan, anin qaraa akka nama hafuura Waaqaa qabuuttii dubbadhu isanitti dubbachuu dadhabee, ammoo akka nama nafa gula deemuu isanitti dubbadhe, akka ijoollee Kiristoo gula.</verse>
				<verse number="2">Anin aanaan isan obaase malee sagalee jajjabduu isan hin nyaachiimne; wantii akkanaatiif isan waan kanaa kurfoo hintaane. Ammumaayyuu isan kurfoo hintaane,</verse>
				<verse number="3">waan isan ammallee akka nama nafa gula yaa'uu jirtaniif, yo isan walqoxiftanii waldiddan, wantii kunin akka isan nama lafaa ka aadaa lafaa gula fidamuu hingarsiiftuu?</verse>
				<verse number="4">Yo namii tokko, “Anin golii phaawuloos” jedhee, ka dhibiin, ammoo “Anin golii Apholos” jedhee, wantii kunin akka isan nama lafaa agarsiiftiiyyuu?</verse>
				<verse number="5">Apholoon eennuu? phaawuloos eennu? Nuun laachuu hojjatoota Waaqaati ka gara dhugeeffachaa isan yaamne. Nuun cuuftii hujii ta Aabboon nuu kenne hojjanna.</verse>
				<verse number="6">Anin sanyii oobree, Apholos bisaan obaasee, Waaqii ammoo midhaan sun baase.</verse>
				<verse number="7">Waaqaa midhaan baasu sun malee, namii oobruu fi ka bisaan obaasuulleen homaa keessa hinjiru.</verse>
				<verse number="8">Namii oobruu fi ka bisaan obaasu waan takkaa; Waaqii nama cufaa hujii innii hojjate gula wa kennaaf.</verse>
				<verse number="9">Waantii akkasitiif nu hojjatoota Waaqaa waliin hojjattuu, isan oobruu Waaqaati, ammallee mana Waaqaati.</verse>
				<verse number="10">Eebba Waaqii naa kenneen anin akkumaa ijaartuu manaa yayyaba manaa kaayee, yayyaba sun gubbatti namii dhibiin mana jaaruu jira. Ammoo namii cuftii akka jaaru laaluu male.</verse>
				<verse number="11">Wantii akkanaatiif Waaqii ya qaraa Yesus Kiristoo yayyaba tokkocha tolchee, dandaanii yayyaba dhiibii hinkaayan.</verse>
				<verse number="12">Namii garii warqiin jaara, ka garrii beesee, ka garii dhakaa gatii guddootiin, ka garii mukaa, ka garii buuyyoo fi aalaan jaara.</verse>
				<verse number="13">Hujiin nama cufaa guyyaa Kiristoon dhufu mullatti. Ibiddii guyyaa sun hujii nama cufaa in mullisa. Ibiddii laaleeti jabeenna hujii garsiisa.</verse>
				<verse number="14">Yo waan namii yayyaba gubbatti jaare ibidda itti keennee, isiin gubachuu dide namii sun wa argata.</verse>
				<verse number="15">Ammoo yo isiin gubatte, namii sunin homaa hin argatu; ammoo innii akkuma nama ibidda keessaa bahee baha.</verse>
				<verse number="16">Isan akka mana Waaqaa ufi hinmbeettanii? Ammallee akka hafuurii Waaqaa isan keessa taa'uu ufi hinbeettanii?</verse>
				<verse number="17">Tanaaf nama Mana Waaqaa balleessu, Waaqiilleen in balleessa. Wantii akkanaatiif manii Waaqaa qulqulloo, isanilleen mana isaa sun.</verse>
				<verse number="18">Namii tokkolleen ufi hin sobin! Namii waan guddoo qalbii qabu ufi sehuu, akka qaroomuu herrega namaa gula ha ufi daalleesuutii.</verse>
				<verse number="19">Wantii akkanaatiif wantii namii lafaa qarooma seehuu, fuula Waaqaa duraatti homaa hinbaatu. Barreessiin qulqulloon, “Waaqii nama qaroo qarooma isaa keessatti xururaa keessa kaaya” jetti.</verse>
				<verse number="20">Barreessin dhibiilleen, “Aabboon akka herreegii warraa qaroo homaa hinbaanee inbeeka” jetti.</verse>
				<verse number="21">Tanaaf namii tokkolleen waan namii tolchuu danda'uun ufi hinguddisiin. Phaawulos taanaan, Apholos taanaan, Pexroos (keefaa taanaan), laftii tun, jireennii, dooti, wantii amma jiraatii fi ta hegeriilleen cuftii teessan.</verse>
				<verse number="22"></verse>
				<verse number="23">Isan ka Kiristooti, Kiristoolleen ka Waaqaati.</verse>
			</chapter>
			<chapter number="4">
				<verse number="1">Akka hojjataa Kiristoo ka waan dhossaa Waaqaa qorqoraatu nu herregaa.</verse>
				<verse number="2">Wantii nama wa qorqoratu irraa fedhan amanamuu.</verse>
				<verse number="3">Anin yo isan natti murtaniillee, yokaan yo namii dhibiin natti mureellee hinyaalu; anuu ufiitti hinmuru.</verse>
				<verse number="4">Qalbiin tiyya qulqulloo, taatuullee anin, wallaala hinqabu ufiin hinjedhu. Namii natti muru Aabboo.</verse>
				<verse number="5">Tanaaf adoo yohii hin gahiin, adoo Aabboon hindhufin nama tokkolleetti hinmurinaa. Murtiin muummee gaafa Aabboon mullatu taati. Innii waan dhossanii fi herrega garaa nama cufa diidaatti baasa. Namii cuftii gaafas galata argachuu male Waaqaa irraa argata.</verse>
				<verse number="6">Obboleeyyan tiyya; marroo teessaniif, anin waan kana cufa naa fi Apholo fakkeese. Fakkeenna kana anin akka isan dubbii, “Akka dansaa aadaa gula yaa'aa” jettu hubattaniif jedhe. Isaniin tokkolleen nama tokko tuffattanii ka dhibii hinulfeesiinaa!</verse>
				<verse number="7">Eentu nama dhibii irra si guddise? Waaqaatti waan atin qabdu cufaa sii kenneeyyuu? waan Waaqii sii hinkenniin maal qabda mee? yo isa irraa argattee, maaf akka waan atin qabdu kana cufa tolaa sii hinkenniin ufi guddifta ree?</verse>
				<verse number="8">Amma waan feetan cufaa inqabdan! Isan amma dureeyyi! adoo nu hayyuu tahu dhibaanneellee, isan amma ya hayyoota taatan; anin silaa yo isan dhuguma hayyooya taatan guddoo fedha, akka nulleen isan waliin hayyuu taanu.</verse>
				<verse number="9">Mala kiyyaa, Waaqii nuu ergamtotaatii kenne, akka nama ijjeechaa itti muraanii diidatti ijjeessanii, akka ammalllee ergamtootaa fi namii cuftii nu daawwatu, ya namaa gadi nu godhe.</verse>
				<verse number="10">Mar. roo Kiristootiif nu daalle; ammoo isan karaa Kiristootiin qaroo! Nu lallaafoo, isan ammoo jajjaboo! Nu hintuffatanii isan ammoo in ulfeessan!</verse>
				<verse number="11">Ammumaatanaallee nu beelaa dheebuu qamna; daaraallee inqamna; nu dhanaan, fulaa bultii hinqamnuu hujii olii gadi yayaana.</verse>
				<verse number="12">Harka keennaan hojjannee indadhamana, nama nu abaaru in eebbimna; yo nu gaargalchan inoobsina.</verse>
				<verse number="13">Yo nu arrabsaniillee afaan dansaa dubbanna. Nu huura lafa tanaa fakkaanna; haga ardhaallee nu xurii lafaati.</verse>
				<verse number="14">Anin waan kana akka ijoollee tiyya ta jaaladhuu isan gorsuuf malee, akka isan ceersuuf hinbarreesine.</verse>
				<verse number="15">Wantii akkanaatiif adoo nama kumaa kunkii ka waan Kiristoo isan barsiisu qabataanillee, abbaan keessan tokko callaa. Anin waan oduu dansaa isan barsiiseef, karaa Kiristoo Yesusitiin yaayyuu abbaa keessan ta'e.</verse>
				<verse number="16">Tanaaf anin isan kadhadhaa akka kiyya ta'a.</verse>
				<verse number="17">Mar. roo waan kanaatiif anin Ximotewos isanitti erga. Innii karaa Aabbootiin, ilma kiyya ka anin guddoo jaaladhee dhugeeffadhu. Innii jireena kiyya haareessa anin karaa Kirtootiin jiraadhu hima; ammallee akka anin gumii Waaqaa ta lafa cufaa barsiisu.</verse>
				<verse number="18">Isaniin garii waan anin imaltuu gara keessan dhufu hinseetanii ya ufi guddiftan.</verse>
				<verse number="19">Yo Aabboon jedhee ammoo, anin dhii'ootuu fulaa teessan dhufa, gaafas waan warrii ufi guddisu kunin danda'ee tolchu laala, waan warrii afaaniin jedhu callaaniti.</verse>
				<verse number="20">Wantii akkasitiif mootummaan Waaqaa mootummaa jabeenna Waaqaa malee, mootummaa dubbii afaan callaan dubbataniinit.</verse>
				<verse number="21">Maal feetan ree? Lichoo isaniin dhaanuun dhufa moo, garaa jaalalaatii fi ka laanatiin dhufa?</verse>
			</chapter>
			<chapter number="5">
				<verse number="1">Akka hammeennii shaarmuxoomaa hamaan, warrii Waaqaa hinbeenneeyyuu tolchne jidduu teessan jiru la dhagaye. Nama tokko ka niitii abbaa ufii barateetti isan keessa jira.</verse>
				<verse number="2">Maaf ufi guddiftan ree? silaa fulaa ufii guddiftan laaleffatanii nama waan akkanaa kana tolche ufii keessaa balleessuu maltan!</verse>
				<verse number="3">Anin adoo nafaan isan irraa fagoo jiraadheellee, hafuurii kiiyya isan waliin jira; ammallee anin akkuma waan isan waliin jiruu nama waan hamtuu akkanaa kana tolchee, ya wallaala itti mure.</verse>
				<verse number="4">Yo isan maqaa Aabbo Yesusitiin walitti qabamtan anin hafuura kiyya, ka jabeeni Aabboo Yesusii nu waliin jiruutiin isanitti dhufa,</verse>
				<verse number="5">nafa nama kanaa Sheexanatti kennaa akka balleessan, yoos hafuurii isaa guyyaa Aabboo inbaafamaa.</verse>
				<verse number="6">Isan ufi guddisuu himmalle! Isan mammaassa, bukoo diqqoo tokkotti wa bukeessa jedhu hinbeettanii?</verse>
				<verse number="7">Bukoo dullattii isan keessa jirtuu balleessaa! Akka qulqulloo taatan. Yoos akka qixxaa haareesaa bukoo hinqamne taatanii, akkuma isanii dhugaa jirtan. Wantii akkanaatiif jiltii teenna ta dabrsaa ya kurfoofte, Kiristoo hoolaa keenna ka dabrsaa ya qalan.</verse>
				<verse number="8">Koottaa amma qixxaa bukoo dullattii qabu hin nyaannuu, sagalee jila teennaa nyaannaa, ka dabaa fi hameenna qabu; ammoo qixxaa bukoo hinqamne, qulqulloo dhugaa nyaannaa.</verse>
				<verse number="9">Anin ergaa isanii barreesse keessatti, “Shaarmuxooma lagadhaa!” jedhe.</verse>
				<verse number="10">Anin warra Waaqaa hin beenne shaarmuxa, sabdii seera cabsuu fi ka waan harkaan bochan kadhatu hinjenne. Yo warra kana lagattan lafa keessaa ba'uu maltan!</verse>
				<verse number="11">Wantii anin jechuu jiru, nama “Anin la dhugeeffadhe” ufiin jedhee, ammoo shaarmuxooma deemee, sabdaa'ee, waan harkaan bocan kadhatee, nama arabsee, machaa'ee, hattuu lagadhaa! Nama akkanaa sagalee waliin hin nyaatiinaa!</verse>
				<verse number="12">Anin nama alaa ka gumii kiristiyaanaa keessa hinjire wallaala itti muruu malee? Warra gumii kiristiyaanaa keessa hinjire Waaqatti itti mura; isan ammoo warra gumii teessan ta kiristiyaanaa keessa jiruu wallaala itti hinmurtanii ree? Barreessiin qulqulloon, “Nama akkanaa hamaa kana gumii teessan keessaa baasaa” jetti.</verse>
				<verse number="13"></verse>
			</chapter>
			<chapter number="6">
				<verse number="1">Namii tokko yo obboleessa ufitiin waldidee, innii akkamiin adoo gumiin Waaqaa warra walti hin araarsin jaarrolee Waaqaa hinbeenne dhaqa?</verse>
				<verse number="2">Akka gumiin Waaqaa biyyaa lafaatti murtu hinbeettanii? Duuba isan yo biyya lafaatti murtanii, dubbii didiqqoo tokko qoruu hindandeettanii?</verse>
				<verse number="3">Akka nu ergamtootaallee murruu hinbeettanii? Yo akkas taate, nu waan lafa tanaa hagas irra murraanitii?</verse>
				<verse number="4">Yo wantii akkanaa kunin dhufte, nama gumiin hin ulfeesineetti geesitanii?</verse>
				<verse number="5">Waan ceeraa taatan! Namii qalbii qabu ka danda'ee walti isan araarsu tokkolleen gumii teessan keessa hinjiruu?</verse>
				<verse number="6">Obboleyyaan teessan maaf kora warra Waaqaa hinbeenneetti wali geessiti?</verse>
				<verse number="7">Walhimachaan isan wali himattan tunin akka isan laaftanii haga hanqattan agarsiifti; yo silaa daba, isan irratti hojjatan irra isanii hinjirtuu? Yo silaa isan duraa wa saaman irra isanii hinjirtuu?</verse>
				<verse number="8">Isan ammoo walti dabdaniitti walsaamtan; obboleeyyaan teessaniiyyuu saamtan.</verse>
				<verse number="9">Isan dhuguma akka warrii daba tolchu mootummaa Waaqaa hinarganne hinbeettanii? Ufi hinsobinaa! Warrii ceeraa fokkoo hinqamne, ka waan harkaan bocan kadhatu, ka nadheen biyyaa hawadatu yokaan mittisaan,</verse>
				<verse number="10">yokaan hattuu fi sabdiin yokaan namii machaa'uu ka nama arrabsuu fi ka nama sobee wa fudhatu, warrii kunin tokkolleen mootummaa Waaqaa hinargatu.</verse>
				<verse number="11">Isaniin gariilleen durii namuma akkasiiti; ammoo amma ya maqaa Aabboo Yesus kiristootii fi hafuura Waaqaa keennaatiin isan dhiqanii, isan qulqulleessan, Waaqaan walti araaramtan.</verse>
				<verse number="12">Namii tokko, “Wantii cuftii naa halaala” jedha; ammoo wantii sun cuftii isa hinqarqaartu. Aninilleen, “Wantii cuftii naa halaala” jechuu danda'a; ammoo wantii tokkolleen tissee na hintolfatu.</verse>
				<verse number="13">Namii dhibiin, “Sagaleen garaa malte, garaalleen sagalee male” jedha. Waaqii ammoo waan sun lachuu inballeessa. Nafii namaa ka hameennaatinitii, ka Aabbooti; Aabboolleen ka nafaati.</verse>
				<verse number="14">Waaqii ka Aabboo du'a keessaa kaase, akkasuma nullee jabeenna ufiitiin du'aa nu kaasa.</verse>
				<verse number="15">Isan akka nafii keessan mittaa Kiristoo hinbeettanii? Anin mittaa Kiristoo tokko fuudhee nafa shaarmuxaa tolchaa? Hiyyoo, hintaatu!</verse>
				<verse number="16">Yokaan akka namii shaarmuxaan walti maxxanee rafe nafa isaatii fi ka isii takkaa tolchu hinbeettanii? Barreessiin diideesiteetti, “Warrii lachuu takkaa taha” jettee himti.</verse>
				<verse number="17">Namii ammoo Aabbootti ufi maxxansu hafuura keessa isaan takkaa taha.</verse>
				<verse number="18">Hujii shaarmuxoomaa lagadhaa! Cubbuun dhibiin namii hojjatu tokkolleen nafa homaa hintolchitu; ammoo namii shaarmuxoomaa deemu nafa ufiitti cubbama.</verse>
				<verse number="19">Akka nafii keessan mana hafuura qulqulloo, ka Waaqii isanii kennee, ka isan keessa taa'uu hinbeettanii? Nafii keessan keessaniinitii, ka Waaqaati;</verse>
				<verse number="20">innii gatiin isan bitee, tanaaf nafa keessan suniin Waaqaa guddisaa!</verse>
			</chapter>
			<chapter number="7">
				<verse number="1">Amma waan gaafii isan barreesitanii dubbachuu fedha. Namii yo silaa nadheen fuudhu baate dansaa.</verse>
				<verse number="2">Ammoo marroo hammeennii shaarmuxoomaa guddaan jiruuf, namii cuftii niitii ufii qabaachuu male, nadheen cuftiilleen dhiirsa ufii qabaachuu malte.</verse>
				<verse number="3">Dhiirtii ha hujii ufii ta dhiirsaa niitii ufiitii guuttuutii, nadheen ha hujii ufii ta uwwaa dhiirsa ufiitii guuttuutii, namu cuftii wali quufsu male.</verse>
				<verse number="4">Niitiin abbaa nafa ufitiinitii, ammoo dhiirsaatti abbaa nafa isiiti; akkasuma dhiirsiilleen abbaa nafa ufitiinitii, niitiiti abbaa nafa isaati.</verse>
				<verse number="5">Yo haga diqqaa tokko ka Waaqaa kadhattan walii galtani, “Ee'ee” waliin jettan malee, wal hindhowatiinaa: ammoo achiin duuba hujii teessan ta dhiirsaa niitii guutaa, akka ufi qorqortii dhabdanii akkasiin ilaallachaa Sheexanaa keessa hinduunne.</verse>
				<verse number="6">Anin waan kana akka seeraa hinjennee ammoo akka gorsaa isaniin jedha.</verse>
				<verse number="7">Anin silaa nama cufaa ka akka kiyya jiru fedha; ammoo namii cuftii kennamsa Waaqii kenneef qaba, namii tokko kennamsa kana qaba, ka lammeessoo kennamsa dhibii qaba.</verse>
				<verse number="8">Anin amma waan kana marroo warra nadheen hinfuudhinitii fi nadheen dhiirsotii irraa dhumatteef jedha; silaa yo akkuma kiyya kophaa taan irra dansaa.</verse>
				<verse number="9">Ammoo yo danda'aanii ufi hindhowaree, fulaa dharraa hamtuun gubatan yo fuudhan irra dansaa.</verse>
				<verse number="10">Warrii wali fuudhe akka gargar hin baane anin inajaja; ajajaan tunin tiyyaanitii ammoo ta Aabbooti. Niitiin dhiirsa qabdu diirsa jalaa bahuu hin malle;</verse>
				<verse number="11">ammoo yo baatee ha kophaa ufii teettuu yokaan ha dhiirsaan walti araaraman; dhiirsiilleen niitii ufii lakkisuu hinmalle.</verse>
				<verse number="12">Warra dhibiin ammoo Aabboo adoo hinta'in anin waan jedhuun, namii Kiristaanaa tokko yo niitii hindhugeeffanne qabaatee, duuba isiin isa waliin taa'u feetee, innii niitii sun lakkisuu hinmalle.</verse>
				<verse number="13">Niitii Kiristianaa tokko yo namii hindhugeeffanne tokko fuudhee, duuba innii isii waliin taa'uu fedhee, isiin isa lakkisuu hinmalle.</verse>
				<verse number="14">Wantii akkasitiif dhiirsii hindhugeeffanne niitii ufitiin qulqullaa, akkasuma niitii hindhugeeffanneelleen dhiirsa ufitiin qulqulloofti. Yo silaa akkas hintahiin ijoolleen warraa akka ta warra Waaqaa hinbeennee taati; amma ammo ya qulqulloofte.</verse>
				<verse number="15">Isan keessaa namii hindhugeeffatin yo waahela ufitiin gargarii ba'uu fedhee, ammoo gargarii ba'uu indanda'aa. Yo akkas taatee namicha dhugeeffatee fi niitiin dhugeeffatteelleen ha waan fedhan tolchaniitii; waan Waaqi jireena nagaatiif isan yaameef.</verse>
				<verse number="16">Sihii niitii! Dhiirsa kankee baaftuuti beettaa? Yokaan sihii dhiirsaa! Niitii tantee baafatuuti beettaa?</verse>
				<verse number="17">Namii mana kadhaa cuftii kennamsa Waaqii isaa kenne gula jiraachuu male, ammallee akkuma gaafa Waaqii isa yaame jiru jiraachuu male. Seerii anin gumii cufaa barsiisu kana.</verse>
				<verse number="18">Namii egii dhaqaanqabaa qaabatee yaamicha Waaqaa dhagayee, gadaannisa dhaqaanqabaa ufirraa balleessuu hinmalle; ammallee namii dhaqaanqabaa hinqabatin yo yaamicha Waaqaa dhagayee, innii dhaqaanqabaa qabachuu hinmalle.</verse>
				<verse number="19">Seera Waaqaa guutuu malan malee, dhaqaanqabaa qabachuu fi qabachaa dhabuun homaa keessa hinjirtu.</verse>
				<verse number="20">Namii cuftii ha akkuma gaafa Waaqii isa yaamee jiru taa'uutii.</verse>
				<verse number="21">Gaafa Waaqii si yaame, atin tissee? Sun hinyaaliinii, ammoo yo balchooma argatte, fudhadhu.</verse>
				<verse number="22">Wantii akkasitiif tisseen Kiristoon yaame ya balchaa taate; akkasumaa namii balchaan Aabboon yaame tisse isaa taha.</verse>
				<verse number="23">Waaqii gatiin isan bitatee; tanaaf tisseellee namaa hintahiinaa!</verse>
				<verse number="24">Obboleeyyaan, namii cuftii ha akkuma gaafa durii yaaman jiru Waaqaa waliin jiraatuutii.</verse>
				<verse number="25">Amma waan uwwaa fi dhiira wali hinfuudhiinii ka isan natti barreesitanii, wantii isaani ka Aabboon natti hime hinjirtuu, ammoo akka nama naasuu Aabbootiin dhugeeffachuu malanii jedha.</verse>
				<verse number="26">Yo gaargala amma keessa jirru kana herrennee, namii cuftii yo silaa akkuma amma jiruu kana jiraate dansaa.</verse>
				<verse number="27">Amma niitii qabdaa? Yoos ufi jalaa hinbaasin! Amma niitii hinqabduuyyuu? Yoos niitii hinfuudhin!</verse>
				<verse number="28">Ammoo yo dubra fuute cubbuu hin hojjanne; ammallee dubratiilleen yo fuudhan, cubbuu hinhojjane. Anin ammoo rakkinna warrii fuudhanii fi ka fuudhuulleen guyyaa cufaa argatu kana isan laguu fedha.</verse>
				<verse number="29">Obboleeyyan tiyya wantii anin jechuu fedhuu, guyyaan alaatti hinhamne. Armaa achi warrii nadheen qabu akka nama nadheen hinqamnee ha tahuutii;</verse>
				<verse number="30">warrii boohu akka nama hinboonnee ha tahuutii; warrii koblu akka nama gammada hinqamnee ha tahuutii; warrii wa bitatuu akka waan wantii bitan sun ka warraa hintahiinii ha tahuutii;</verse>
				<verse number="31">warrii wa gurguru akka waan homaa irraa hinqamnee ha yaa'utii. Wantii akkanaatiif laftii tunin akka jirtu kanaatti guddoo hinturtu.</verse>
				<verse number="32">Anin isanii wa yaaddan hinfedhu. Namii nadheen hinqamne waan Aabboo gammachiisuu fedhuuf, waan hujii Aabboo herrega;</verse>
				<verse number="33">namii niitii qabu ammoo marroo niitii ufii gammachiisuu fedhuuf waan lafaa herrega;</verse>
				<verse number="34">tanaaf moggaa lama gula isa hirkisan. Niitiin dhiirsa hinqamne yokaan intaltii dubraa marroo nafaa fi hafuura ufii Aabboo kennuu feetuuf, hujii Aabboo herreddi. Niitiin dhiirsa qabdu ammoo marroo dhiirsa ufii gammachiisuu feetuuf waan lafaa herreddi.</verse>
				<verse number="35">Anin waan kana marroo isan qarqaaruu fedhuuf jedha. Anin homaa isan dhowuu hinfedhu. Ammoo akka isan waan qajeelaatii fi ka fulaa tolchitanii, hujii Aabboo garaa tokkoon hojjattan fedha.</verse>
				<verse number="36">Waan nama walkadhatee, ammoo eegee walfuudhuu didee, ka isan natti barreesitanii, ani; “Yo namichii intala fuudhuu fedhu dharraan isaa ta intala sunii irrra guddoo jabduu taatee, innii intala sun irraa ufi dhowwuu dadhabee, intala sun ha fuudhuu” jedha.</verse>
				<verse number="37">Namichii, ammoo yo ka namii tokkolleen hindhowwin, intala fuudhuu didee, yo dharraa nafa ufii dhowwuu danda'ee waan tolchuu malan garaa ufii keessaatti kutatee, yo fuudhu dideellee homaniti.</verse>
				<verse number="38">Tanaaf namii intala sun fuudhu waan fulaa tolcha, ammoo ka fuudhu didu waan hagasii irra qajeelaa tolcha.</verse>
				<verse number="39">Niitii dhiirsa qabdu, haga dhiirsii jiru namii dhibiin isii hinfuudhin; ammoo yo dhiirsii du'e, ha namii isiin feetu fuudhuutii; ammoo fuudhii sunin fuudha warra dhugeeffachaa qabuu ta'uu male.</verse>
				<verse number="40">Ammoo silaa yo dhiirsa malee teette irra isii jirti. Wantii anin herregu tana, anilleen waan hafuura Waaqaa qabuu ufi seeha.</verse>
			</chapter>
			<chapter number="8">
				<verse number="1">Anin amma waan sagalee waan harkaan bocanii baasanii dubbadha: Dhugumaa nuun cuftii hubachaa qamna. Ammoo hubachaan akkanaa tunin nama ufi guddisiifti, ammoo jaalaltii nama jabeessiti.</verse>
				<verse number="2">Namii waan wa beeku ufi sehuu haga silaa beekuu male hinbeeku.</verse>
				<verse number="3">Ammoo nama Waaqaa jaalatu Waaqiilleen inbeeka.</verse>
				<verse number="4">Tanaaf amma waan sagalee waan harkaan bocanii baasanii, akka wantii harkaan bocan sun fakkeenna waan hinjirree; ammallee akka Waaqii tokko callaan jiru nu inbeenna.</verse>
				<verse number="5">Yo namii, waaqooti hedduutti jira jedheellee, gubbaa fi lafaallee, adoo waaqoota fi goftotii hedduun jiraateellee,</verse>
				<verse number="6">nu Waaqaa tokko callaa beenna; innii Abbaa, ka waan cufaa uume, nu isaafjiraanna; ammallee Aabboo tokoo callaatti jira, inniilleen Yesus Kiristoo, ka wantii cuftii isaan uumamtee, nulleen isaan jirra.</verse>
				<verse number="7">Ammoo namii cuftii dhugaa tana hinbeeku; namii garii ya waan harkaan bocan kana akka malee barate, yo sagalee akkanaa tana nyaatan cufa sagalee waan harkaan bocanii baasan seehan; herregii warraa waan laafaa, waan sagaleen sun warra xureesitu sehan.</verse>
				<verse number="8">Sagaleen ammoo Waaqatti nu hindhi'eesitu; yo nyaachuu baanneellee homaa hin hirdhannu, yo nyaanneellee homaa nuu hindartu.</verse>
				<verse number="9">Ammoo akka yo waan feetan tolchitan warra dhugeeffachaa didiqqoo kaan hinguffachiimne ufi eegadhaa!</verse>
				<verse number="10">Fakkeennaa yo namii herregii isaa laafaa tokko, sihii hubachaa qaba jedhanii mana waaqaa dharaa keessatti sagalee waan harkaan bocanii nyaatu argee, wantii atin taatu sun duuba akka inniilleen sagalee sun nyaatu hintolchituu?</verse>
				<verse number="11">Duuba namichii laafaan kunin, obbolleessii kankee ka Kiristoon du'eef, marroo beekkumsa keetiif bada.</verse>
				<verse number="12">Karaa kanaan obboleeyyaan teessan ta qalbii laaftuu qabduutti cubbamtaniif, Kiristoolleetti cubbamtan.</verse>
				<verse number="13">Yo sagaleen anin nyaadhu obboleessa kiyya gufachiiftee, anin akka obboleessa kiya hingufachiimne ittuma deebi'ee hin yaadu.</verse>
			</chapter>
			<chapter number="9">
				<verse number="1">Anin balchaanitii? Anin ergamaanitii? Anin Yesus Aabboo keennaa hinarginnee? Isan karaa Aabboo gulaan midhaan hujii tiyyatiinitii?</verse>
				<verse number="2">Adoo namii garii ergamaa naan jechuu baateellee, isan inuma naan jettani! Isanummaanuu, marroo jireenna keessan ka Aabbootiif akka anin ergamaa hingarsiiftan.</verse>
				<verse number="3">Yo namii natti game, karaa kanaan ufirraa dhowwa.</verse>
				<verse number="4">Anin yo fedhe waan nyaadhee dhugu hujii tiyya keessaa, hin argadhuu?</verse>
				<verse number="5">Anin waan ergamtootii dhibiin tolchitu, akka obboleeyyaan Aabboo yokaan Phexrosiilleen niitii ufii fudhatee himaltuun deeme, yo fedhe hintolchuu?</verse>
				<verse number="6">Naa fi Baarnaabaas callaatti hojjatee sagalee teenna barbaadachuu malee?</verse>
				<verse number="7">Eentu loltuu ta'ee horii ufiitiin hojjata? Yokaan abbaa oobruu kamiitti midhaan oobruu isaa hin nyaanne? Namii horii tissu aanan horii ufii hindhuguu?</verse>
				<verse number="8">Anin waan seerii jedhu dubbadhe malee herrega namaa gulan hindubbanne.</verse>
				<verse number="9">Seera keessatti: “Afaan qotiyyoo midhaan dhaantuu hinhidhiinaa!” Wantii jedhaa la barreeffamte; duuba Waaqii waan qotiyyoo callaa yaalaa ree?</verse>
				<verse number="10">Waan kana innii nu hinbaannee? Waan kana nuufii barreessan! Namii qotuu fi ka muruulleen abdii midhaan argachaatiin hojjachuu male.</verse>
				<verse number="11">Nu yo midhaan jireenna hafuuraatii barbaachisaa jidduu teessaniitti oobrinee, waan jireenna foonitii barbaachisaa isan irraa fudhannee isan dabsinee?</verse>
				<verse number="12">Yo biyyitii waan kana isan irraa fudhatte, nu hagas irra isan irraa fudhachuu hin mallee? Taatuullee nu ammallee waan kana hinfudhanne. Nu ammoo waan cufaa akka gufuu tokkollee daandii oduu dansaa Kiristoo dura hinkeenne obsine.</verse>
				<verse number="13">Dhugumaa isan akka warrii mana Waaqaa keessa hojjatu sagalee ufii achii argatu inbeettan. Ammallee akka warrii sooriyoo qalu qooda foon sooriyoo qabu inbeettan.</verse>
				<verse number="14">Akkasumaa Aabboon ya warra oduu dansaa odeessullen, waan jirattanin achii argadha jedhe.</verse>
				<verse number="15">Anin waan kana tokkollee hinfudhanne, yokaan anin akka waan kana argadhuuf ergaa tana hindhaamne; fulaa ufi guddisiitii tiyya waan homaa hinbaane tolchan du'a isaatti irra naa jira!</verse>
				<verse number="16">Anin marroo oduu dansaa himuuf ufi guddisuu himalle; yo dhugaa dubbannee, anin danda'ee himuu hindidu; yo anin oduu dansaa himuu baadhe silaa guddoo naa hamtuu!</verse>
				<verse number="17">Yo anin silaa hujii tiyya fedhiin hojjadhe horii naa baasuu malan; ammoo waan Waaqii akka anin hojjadhu natti keenneef inhojjadha.</verse>
				<verse number="18">Maal keessaa argadha ree? Wantii anin argadhu, adoo waan kiyya tokkoollee oduu dansaa keessa hinbarbaannee, oduu dansaa horii malee himuu.</verse>
				<verse number="19">Anin balchaa, tissee nama tokkoolleenit; anin ammoo akka nama hedduu argadhu tissee namaa cufaa ufi tolcha.</verse>
				<verse number="20">Yo Yihudii waliin jiru, akka warra dabsadhu, akka Yihudii ta'a; warra seera gula yaa'u biraatti, adoo seera Muusee gula deemuu dhibaadheellee, akka warra dabsadhuu, akka nama seera gula deemuu ufi tolcha.</verse>
				<verse number="21">Gosa seera hinqamne biraatti, warra dabsachuuf akka nama seera hinqamnee ufii tolcha; anin seera Waaqaa guutuu hindiduu ammoo seera Kiristoo jala jira.</verse>
				<verse number="22">Yo warra dhugeeffachaa diqqoo qabu waliin jiruu, akka warra dabsandhu anilleen ufi laaffisa. Anin akka nama garii karaa danda'uu cufaan baasuu, nama cufaa ya waan cufaa tahe.</verse>
				<verse number="23">Akka eebba isii keessaa argadhu, anin waan kana cufa marroo oduu dansaatiif tolcha.</verse>
				<verse number="24">Waldoggoomsuu keessa nama hedduutti ori'aa, ammoo tokko callatti wa argataa; akkas hinbeettaniiyyuu? Akka wa argattan ori'aa duuba.</verse>
				<verse number="25">Namii utaalcha barachuu fedhu cuftii waan hinfakkaanne irraa ufi dhowwuu male; innii akka surree haga jirtu hinteenne mataa gubbaa keeyatuuf akkas tolcha; nu ammoo akka ta haga jiruu jereenna teetu argannuuf akkana tolchina.</verse>
				<verse number="26">Mar. roo waan kanaatiif anin fulaa hobbaatiitti utaala; anin akka nama waldhaanuu ka tantoommoo wali irraa hingorsinee jira.</verse>
				<verse number="27">Anin akka yo anin dubbii Waaqaa biyyaatti hime na hindinnee, nafa kiyya tumeetti moohadha.</verse>
			</chapter>
			<chapter number="10">
				<verse number="1">Obboleeyyan tiyya, anin akka isan waan ababootii teennaa ta Musee gula yaatee taate qaabattan fedha; gaafas duumansii warra cufaa qorqorateetti, warrii cuftii galaana Shamuu nagayaan taakke.</verse>
				<verse number="2">Dumansaa fi bisaan keessaalleetti warra Muusee gula yaa'u jedhaniitti, warra cuuphaan.</verse>
				<verse number="3">Warrii cuftii qixxaa mamaa sun nyaatee</verse>
				<verse number="4">bisaan mamaa sunuma dhuge; wantii akkanaatiif dhakaa mamaa ka warra gula deeme keessaa bisaan dhugan; dhakaan sun Kiristoo.</verse>
				<verse number="5">Ammoo taatuullee Waaqii warraatti dallaneetti, reefii warraa lafa aloo cufa keessaatti bittinaa'e.</verse>
				<verse number="6">Wantii kunin cuftii akeeka nuu taati, akka nu akkuma warraa waan hamtuu hindharraane.</verse>
				<verse number="7">Yokaan akka nu akka warraa waan harkaan bocan hinkadhannee, akkuma barreessanii, “Biyyitii teetteeti nyaatee dhuddee kaatee sirbite” jette.</verse>
				<verse number="8">Nu algalooma tolchuu hin male; akka warrii garii tolchee, guyyaa tokkoon namii kuunkii diddamii sadii raawate.</verse>
				<verse number="9">Aabboollee lalaachuu hin malle, akka warrii namii garii tolchee, duuba bofii iddee warra balleese.</verse>
				<verse number="10">Yokaan gungumuu hin malle, akka warrii namii garii tolchee, duuba ergamtootii Waaqaa du'a warraa balleesite.</verse>
				<verse number="11">Wantii kunin cuftii akka nama dhibii akeeka taatuuf taate, ammallee akka nu gorsaniif barreessan. Wantii akkanaatiif nu bara muummeen dhi'aattee keessa jira.</verse>
				<verse number="12">Namii waan ejju ufi seehu ka akka hinjinne ufi eegatuutii.</verse>
				<verse number="13">Ilaalachaan namaatti dhuftu homaa qaraa lafa jiraati. Waaqii ammoo kakuu ufii jabeessa. Innii ilaalachaa isan irraa hafu hindandeenne isanitti hinlakkisu. Ammoo yo isan ilaalatan, innii jabeenna isan obsitanii keessaa bataniin isanii kenna.</verse>
				<verse number="14">Tanaaf jaallaan tiyya, waan harkaan bocan hinkadhatinaa, biraa fagaadhaa!</verse>
				<verse number="15">Anin akka waan isan nama qalbii qabuu isanitti dubbadhaa; waan anin jedhu herregaa.</verse>
				<verse number="16">Yo muduunuu eebbaa ta Waaqaa galata deebimnuun dhunnu, dhiiga Kiristoo qoodachuutti hinjiruu? Yo qixaa cabsinee nyaannu, nafa Kiristoo qoodachuuti hinjiruu?</verse>
				<verse number="17">Waan qixxaan tokko callaan jiruuf, nuun cuftii, adoo hedduu taaneellee, nafa tokko; wantii akkanatiif qixxaa tokko qoodanna.</verse>
				<verse number="18">Gosa Israa'el qaabadhaa; warrii waan sooriyoo baasan nyaatu hujii fulaa sooriyoo itti qalaanii inqoodata.</verse>
				<verse number="19">Anin maan jechuu jira? Waan harkaan bocanii fi sagaleen isii baassan homaa keessa hinjirtu jechuu jiraa?</verse>
				<verse number="20">Hiyyoo! Wantii anin jechuu jiru, sooriyoo warrii Waaqaa hinbeenne qalu Waaqaa hinbaamnee, jinnii baasan. Anin isanii waahela jinnii taatan hinfedhu.</verse>
				<verse number="21">Muduunu Aabbootii fi ta jinnii keessaa dhuguu hindandeettan; sagalee Aabbootii fi ta jinnii walti nyaachuu hindandeettan.</verse>
				<verse number="22">Yokaan Aabboo qoxxisuu feenaa? Waan nu isa irra jajjaboo seetanii?</verse>
				<verse number="23">Namii garii, “Wantii cuftii nu alaala” jedha; wantii sun cuftii ammoo isanii dansaaniti; “Wantii cuftii nuu alaala” jedhan, wantii cuftii ammoo nama hinqarqaartu.</verse>
				<verse number="24">Namii cuftii waan ufii callaa yaaluu himallee, waan nama dhibiillee yaaluu male.</verse>
				<verse number="25">Foon gabayaa keessatti gurguran cufa nyaadhaa, sodaattanii nama tokkollee hingaafatiinaa.</verse>
				<verse number="26">Akkuma barreessiin qulqulloon jettuu, “Lafaa fi wantii keessa jiraa cuftii ta Aabbooti”</verse>
				<verse number="27">Yo namii Kiristoo hindhugeeffanne mana ufiitti isan yaamee dhaquu feetanii, waan isan dura kaayan cufaa gaafii malee nyaadhaa.</verse>
				<verse number="28">Ammoo yo namii tokko, “Sagalee tana ya waan harkaan bocanii baasan” jedhee isanitti himee, marroo namicha isaniitti hime suniifi herregii garaa isaalleen tuqamuuf hin nyaatinaa!</verse>
				<verse number="29">Anin yaada garaa isaa baane malee keessan hinbaanne. Namii garii: “Anin maaf waan fedhu errega nama dhibiitii jedhee lakkisa?” jedha.</verse>
				<verse number="30">“Eegii anin sagalee tiyyaaf galata Waaqaa deebisee nyaadhee, namii tokkolleen maaf waan hamtuu naan jedha?”</verse>
				<verse number="31">Duuba waan tolchitan cufaa, yo nyaattanii dhuuddaniillee, marroo guddinna Waaqaatiif tolchaa.</verse>
				<verse number="32">Yihudii, gosa dhibii fi gumii Waaqaa hingufachiisinaa!</verse>
				<verse number="33">Akkuma anin tolchu tolchaa; waan tolchuu cufaan anin nama gammachiisuu fedha, akka namii cuftii baafamu waan dansooma kiyyaa hinherreguu, dansooma nama cufaa herrega.</verse>
			</chapter>
			<chapter number="11">
				<verse number="1">Akkuma anin fakkeenna (amala) Kiristoo fudhadhe isaniilleen fakkeenna kiyya fudhadhaa!</verse>
				<verse number="2">Anin waan isan yo cufaa na qaabattanii barsiisaa anin isanitti kenne jabeesitaniif isan guddisa.</verse>
				<verse number="3">Amma ammoo anin akka isan akka Kiristoon warra dhiiraa cufaa mataa, dhiirsii niitii ufiitii mataa, Waaqiilleen Kiristoo mataa beettan fedha.</verse>
				<verse number="4">Tanaaf namii dhiiraa gumii keessaatti yo Waaqaa kadhatu yokaan yo dubbii Waaqaa haasa'u, yo mataa hagoggatee ufii ceersa.</verse>
				<verse number="5">Nadheen yo gumii keessaatti hagooggoo malee Waaqaa kadhatte yokaan yo dubbii Waaqaa haasoofte mataa ufii ceersiti; isiin nadheen mataa haadatte fakkaatti.</verse>
				<verse number="6">Nadheen yo mataa hagooggachuu didde, ha haadattuutii! Ammallee nadheen yo mataa haadatte yokaan ciratte waan ceeraatii, tanaaf hagoggachuu malte.</verse>
				<verse number="7">Dhiirtii waan fakkennaa fi guddinna Waaqaa agarsiichuuf mataa hagoggachuu hinmalle. Nadheen ammoo guddinna dhiiraa agarsiifti.</verse>
				<verse number="8">Wantii akkanatiif dhiiraa nadheen irraa hin humnee; ammoo nadheen dhiiraa irraa uuman.</verse>
				<verse number="9">Nadheen dhiiraa jedhanii uuman malee, dhiira nadheenii jedhanii hinuumne.</verse>
				<verse number="10">Akka akka jabeenna dhiirsa ufii jala jirtu agarsiiftuu, nadheen ergamtoota Waaqaa duraatti mataa hagoggachuu malte.</verse>
				<verse number="11">Hataatuu malee, karaa Aabboo gula nadheen dhiirsa malee homaa keessa hinjirtuu, dhiirtiilleen nadheen malee homaa keessa hinjirtu.</verse>
				<verse number="12">Akkuma nadheen dhiira irraa uuman akkasuma nadheen dhiira dhalti; ammallee wantii cuftii Waaqaa irraa dhufti.</verse>
				<verse number="13">Nadheen ka hagoggoo mataa hinqamne Waaqaa kadhattu fulaa? isanumaan ufiitti muraa!</verse>
				<verse number="14">Akka rifeensii dheeraan dhiiraa ceeraa, uumaminiiyyuu nu hinbarsiisuu?</verse>
				<verse number="15">Nadheenii ammoo rifeena mataa dheeraan (yuubii) faayaanitii? Rifeensa dheeraa kana akka hagooggoo isii kennan.</verse>
				<verse number="16">Namii naan mormuu fedhee, yo jiraate, ammoo wantii anin jechu fedhuu, nuu fi gumiin Waaqaalleen aadaa dhibii hinbeennu.</verse>
				<verse number="17">Gorsa kana keessaatti, isan waan dansaa tolchitan hinjedhu; wantii akkanaatiif waldeennaan teessan waan dansaa hintolchituu, waan hamtuu tolchiti.</verse>
				<verse number="18">Qarumaa fiixee, akka walideennaa teessan keessa yaadaan gargar bahiitiin jirtu la dhagaye; mala kiyyaa, wantii kun hagii garii dhugaa.</verse>
				<verse number="19">(Akka nama qajeela jiru argan, wantii sun tahuu malte.)</verse>
				<verse number="20">Isan yo walwaldeettan sagalee Aabboo nyaachuu hindhumne.</verse>
				<verse number="21">Wantii akkanaatiif yo sagalee nyaattan, namii cuftii hurriseeti sagalee ufii nyaata, tanaaf namii garii adoo namii garii machaa'uu beelaan gala.</verse>
				<verse number="22">Warra keessatti nyaattanii dhuddan hinqabdanii? Yokaan gumii Waaqaa tuffattaniitti, warra gaargala qabu ceersuu feettanii? Anaa maan isaniin jedhu feetan? Anaa waan dansaa isaniin jedhu feettanii? Anin waan dansaa tokkollee hinjedhu.</verse>
				<verse number="23">Wantii akkanaatiif barsiisiin anin isan barsiisu tun tama Aabboo irraa argadhe; akkuma halkan isa qabanii gurguraan sun Aabboo Yesus qixxaa fuudhee,</verse>
				<verse number="24">Waaqaa galata deebisee cacabsee, “Kunin nafa kiyya ka isanii jedhanii baasanii; waan kana tolchaa na qaabadhaa!” jedhe.</verse>
				<verse number="25">Akkasuma eegii sagalee nyaattan, innii mudunuu fuudhee, “Mudunuun tunin ta kakuu haaraa ta dhiiga kiyya beesichu; yo keessaa dhuddan cufaa na qaabadha!” jedhe.</verse>
				<verse number="26">Wantii akkanaatiif haga Aabboon dhufuutti, yo qixxaa kana nyaattanii muduunuu tana keessaa dhuddan cufaa isan du'a isaa himtan.</verse>
				<verse number="27">Tanaaf namii yo adaba hamaan qixxaa Aabboo nyaate yokaan muduunuu Aabboo keessaa dhuge, innii ya nafa Aabbootii fi dhiiga Aabbolleetti cubbame.</verse>
				<verse number="28">Namii cuftii ufi qorqorachuu male! Duuba qixxaa nyaatee muduunuu keessaa ha dhuguu!</verse>
				<verse number="29">Wantii akkanaatiif namii yo adoo ulfinna nafa Aabboo hinbeekin sagalee sooraatee, muduunuu keessa dhugee, yo nyaatee dhugu cufa murtii ufitiin dhufa.</verse>
				<verse number="30">Mar. roo waan kanaatiif isaniin hedduun fayyaa dhabdanii, laaftanii, hagii tokkolleen dhumattan.</verse>
				<verse number="31">Nu yo silaa qaraa fiixee ufi laale, murtii Waaqaa keessaa hinduunnu.</verse>
				<verse number="32">Akka nama lafa waliin nuttii mure ammoo, Aabbootti qoree nu qajeelcha.</verse>
				<verse number="33">Tanaaf obboleeyyaan tiyya, yo sagalee Aabboo qulqulloo nyaattanii walwaldeettanii, wali eegaa.</verse>
				<verse number="34">Namii beelaa qabu yo jiraate ha mana ufitii sagalee nyaatuu, akka yo walwaldeettan murtii Waaqaa keessa hinseenne! Waan hafe kaan yo dhufu midhaasa.</verse>
			</chapter>
			<chapter number="12">
				<verse number="1">Obbleeyyan anin amma waan kenniitii hafuuraa ka isan na gaafatan, akka isan waan isaa ka dhugaa barattan fedha.</verse>
				<verse number="2">Akka gaafa isan Waaqaa hinbeenne, wantii harkaan bochan, ta homaa hinbaane, isan moohattee karaa irraa isan gorsite isanuu inbeettan.</verse>
				<verse number="3">Akka namii hafuurii Waaqaa deemuun tokkolleen danda'ee Yesus hin abaare, ammallee akka namii tokkolleen yo hafuurii qulqulloon deemuu malee, danda'ee Yesusiin Aabboo hin jenne, isan hubachuu maltan.</verse>
				<verse number="4">Wantii hafuurii namaa kennu hedduu jiraa, hafuurii ammoo tokkumaatti jira.</verse>
				<verse number="5">Karaa hedduutti ka wahiin hojjatan jira, Aabbaan hojjataniif ammoo tokkumaatti jira.</verse>
				<verse number="6">Humna hedduutti ta wahiin hojatan jira, ammoo Waaqaa tokko callaatti humna wahiin hojatan nama cufaa kenna.</verse>
				<verse number="7">Akka walii wa bahu nama cufaa beesisa hafuura tokko kenne.</verse>
				<verse number="8">Hafuurii nama tokkoo dubbii qalbii kennee, hafuurumaan sun ammoo nama dhibii dubbii hubachaa kenneef.</verse>
				<verse number="9">Hafuurii nama tokkoo dhugeeffachaa kenne, ka dhibii cirrummaa kenneef;</verse>
				<verse number="10">tokkoo jabeenna innii waan mamatiin tolchu, ka dhibii jabeenna dubbii Waaqatiin dubbatu; ammallee nama dhibii jabeenna innii kennitii hafuura irraa dhufteef ta irraa hindhufin himuun keenneef! Nama tokkoo jabeenna afaan dhibiin dubbatu kenne, ka dhibii qalbi afaan sun deebisuun kenneef.</verse>
				<verse number="11">Ammoo hafuura tokkochaatti waan kana cufaa tolcha; innii akkuma fedhu nama cufaa kennii akka akkaa kenna.</verse>
				<verse number="12">Wantii akkanaatiif Kiristoon akka nafa tokko, ka mittaa hedduu qabuu jira; innii adoo mittaa hedduu qabaateellee, nafii tokko calaa.</verse>
				<verse number="13">Nuu Yihudiillee, warra gosa dhibiillee, tissee fi balchaalee, ya hafuura nafa tokkocha kanaatiin nu cuuphe; ammallee nuu cufa ya hafuura takka quufsan.</verse>
				<verse number="14">Nafii mittaa tokko callaa hin qabuu, mittaa hedduu qaba.</verse>
				<verse number="15">Yo silaa miilii, “Anin harkaanitii, tanaaf mittaa nafaatiniti” ufiin jedhee, suniin mittaa tahuu hindhowartu.</verse>
				<verse number="16">Yo silaa gurrii, “Aanin ilaanitii, tanaaf anin mittaa nafaatintii” ufiin jedhef, tunin mittaa nafaa tahuu hindhowartu.</verse>
				<verse number="17">Yo silaa nafii cuftii ila callaa taatee, maanti wa dhagaya? Yokaan yo silaa gurra callaa taatee, maanti wa suufa?</verse>
				<verse number="18">Waaqii ammoo mittaa cuufa akka fedhu, nafa keessa naqe.</verse>
				<verse number="19">Yo nafii cuuftii mittaa tokko tahe nafii wa jiraa?</verse>
				<verse number="20">Dhugumaa mittaa hedduutti jira, ammoo nafii tokko.</verse>
				<verse number="21">Tanaaf iltii dandeettee mataan, “Anin si hin feedhu” hinjettu. Yokhaan mataan miilaan, “Anin si hinfeedhu” hinjedu.</verse>
				<verse number="22">Diqqoollee akkas hintaatu; mitta lalaaftuu nafa keennaa malee, nu dandeenne hinjiraannu,</verse>
				<verse number="23">Nu mittaa homaanuu hinseenne guddoo qorqoranna; ammallee mittaa guddoo hin midhaannee guddoo jabeessina.</verse>
				<verse number="24">Mittaa tamii midhaaguma guddoo hinfeene! Waaqii mittaa nafa keennaa, akka dansaa walti naqee uume, akka mittaan ulfinna feetu ulfinna argatu.</verse>
				<verse number="25">Tanaaf nafii keenna gargarii qooda hinqabuu, mittaan cuftii wali qorqoratti.</verse>
				<verse number="26">Yo mittaan tokko dhukkubde, nafii cuuftii indhukkubsata; yo mittaa tokko ulfeesan, nafii cuuftii gammada argata.</verse>
				<verse number="27">Tanaaf isaniin cuftii nafa Kiristooti, namii cuftii mittaa isaati.</verse>
				<verse number="28">Gumii keessaaleetti Waaqii nama cufaa ya fulaa kenneef; qaraa fiixee ergamtootaa, lameessoo raagoota, sadeessoo barsiisotaa; achiin duuba warra waan mamaa tolchu, warra dhukkuba fayyisu, warra nama qarqaaruu, warra nama dura yaa'uu fi warra afaan dhibiin dubbatu.</verse>
				<verse number="29">Namii cuftii ergamtoota yokaan raagoota wa taatee? Yokaan barsiisaa wa taatee? Namii cuftii jabeenna waan mamaatiin tolchu,</verse>
				<verse number="30">yokaan ka waan fayyaa dhabeen fayyisu, yokaan ka afaan dhibiin dubbatu, yokaan qalbii afaan suniin deebisu wa qabaa? Hiyyoo.</verse>
				<verse number="31">Tanaaf garaa keessan waan jabduu irra keeyadhaa. Ammoo wantii waan kana cufaa irra jabduu karaa kana.</verse>
			</chapter>
			<chapter number="13">
				<verse number="1">Anin yo danda'ee afaan gosa cufatii fi afaan ergamtoota Waaqaatiin dubbadhee, ammoo jaalala hinqamne, dubbiin tiyya iyyana bilbilaatii fi qoonqqoo dhibii fakkaatti.</verse>
				<verse number="2">Anin yo guddoo haasaa'uu beekee, qalbii cufa qabaadhee, waan dhossan cufaa beekee, dhugeeffachaa gaara buqiftu qabaadhee, ammoo jaalala hinqamnee homaa keessa hinjiru.</verse>
				<verse number="3">Anin yo waan qabu cufaa biyyaa kennee, “Nafa kiyyaallee gubaa” jedhee, ammoo jaalala hinqamnee homaa naa hinbaatu.</verse>
				<verse number="4">Jaalaltii wa obsiteetti namaa naati; jaalaltii hinqoxxiftu, ufi hinsaaddu, ufi hinguddiftu;</verse>
				<verse number="5">jaalaltii miira guddinnaa ufooniti, hurree hindallantu; jaalaltii hameenna namaatti hinherreddu;</verse>
				<verse number="6">hameenna namaalleetti hingammadduu, dhugaatti gammaddi.</verse>
				<verse number="7">Jaalaltii ufi hinjibaattu; dhugeeffachaa, abdii fi obsii isii muummee hinqabu.</verse>
				<verse number="8">Jaalaltii haga jiruu jireennaallee injirti. Dubbii Waaqaa hindubbattanii wantii sun ammoo haguu hinteettu; afaan dhibii inuma dubbattanii ammoo yoosuu hobbaan; hubachaan injirtii ammoo indabarti.</verse>
				<verse number="9">Wantii akkanaatiif hubachaan teenna qixxeenti, dubbiin Waaqaa ta nu odeesinuulleen qixxeenti;</verse>
				<verse number="10">ammoo yo wantii qixxee dhufte, ta qixee hintahin inbaddi.</verse>
				<verse number="11">Gaafa anin ijoollee haasa'i kiyyaa, herregii kiyyaa fi hubachaan tiyyaalleen ta ijoolleetti; amma ammoo anin nama guddaa, waan ijoollumaa la keessaa bahe.</verse>
				<verse number="12">Wantii nu amma garru kunin fakkeenna daawitii keessaa ka akka dansaa hinmullanne fakkaata; gaafas ammoo akka dansaa walagarra. Wantii anin ammaa tana beekhu qixxenti; ammoo gaafas qixxoofti, akkuma Waaqii naan beekhu qixxoofti.</verse>
				<verse number="13">Amma duuba dhugeeffachaan, abdiin, jaalaltii, wantii kunin sadeenuu intaati; ammoo ta waan cufaa irra jirtu jaalala.</verse>
			</chapter>
			<chapter number="14">
				<verse number="1">Jaalala barbaaduu maltan. Abdii teessan kenniitii hafuuraa gubbaa keeyyachuu maltan, keesumaa kenniitii dubbii Waaqaatiin haasaan.</verse>
				<verse number="2">Namii afaan dhibiin dubbatu waan namii tokkolleen waan innii jedhu hinhubanneef namaan hindubbatuu Waaqaan dubbata. Innii jabeenna hafuuraatiin dhugaa dhossaan dubbata.</verse>
				<verse number="3">Namii dubbii Waaqaa dubbatu namaan dubbateetti qarqaaree garaa fi qalbiillee jabeessa.</verse>
				<verse number="4">Namii afaan dhibiin dubbatu ufi callaa qarqaara, ka dubbii Waaqaa dubbatu ammoo gumii cufaa qarqaara.</verse>
				<verse number="5">Anin isanii cufaa ka afaan dhibiin dubbattan fedha; sullee irra ammoo isanii cufa ka dubbii Waaqaa haasooftaan fedha. Wantii akkanaatiif namii dubbii Waaqaa haasa'uu ka afaan dhibiin dubbatu irra jira, akka gumii cufaa qarqaaru namii afaan dhibiin deebisu jiraachuu male akka gumii cufaa qarqaaru afaan deebisuuf jiraate male, akka gumii cufaa qarqaaran.</verse>
				<verse number="6">Tanaaf obboleeyyaan, yo anin gara keessan dhufee afaan dhibiin dubbadhe maan isanii baati? Homaa tokkollee, isanii hinbaatu yo anin dubbii Waaqii mulliseen dhufe male, yokaan qalbii wahii, yokaan dhaamsa Waaqaa, yokaan barsiisaa wahitiin dhufe male.</verse>
				<verse number="7">Me; mi'a sirbaa ka akka magalataatii fi kiraaraa heregaa; yo akka dansaa dhahan malee sirba dha'uu jiran sun namii tokkolleen hinhubataa?</verse>
				<verse number="8">Iyyanaallee yo akka dansaa iyyan malee namii lolaa wa kurfeefataa?</verse>
				<verse number="9">Akkasumaa yo atin waan namii hinhubanne dubbate, namii akkamiin danda'ee waan atin dubbattu hubata? Dubbiin tantee qilleensa keessa baddi!</verse>
				<verse number="10">Afaan gosa hedduutti lafa keessa jira, cuftii ammoo wa jedhan.</verse>
				<verse number="11">Anin yo afaan namii dubbatu hindhageennee, namii sun naa orma, aniilleen isaa orma.</verse>
				<verse number="12">Isan yo waan kennitii hafuuraa feetaniif, waan waan cufa irra gumii qarqaaree jabeessaa barbaaduu maltan.</verse>
				<verse number="13">Tanaaf namii afaan dhibiin dubbatu ha Waaqaa kadhatuutii, akka Waaqii kennitii afaan deebsanii isaa kennu.</verse>
				<verse number="14">Wantii akkanaatiif yo anin karaa kanaan Waaqaa kadhadhee, hafuurii kiyyaalleen inkadhata, qalbiin tiyya ammoo keessa hinjirtu</verse>
				<verse number="15">Yoos maan tolcha ree? Anin hafuura kiyyaa fi qalbii tiyyaalleen hinkadhadha; ammallee hafuura kiyyaan sirbeetti qalbii tiyyaalleen sirba.</verse>
				<verse number="16">Yo atin hafuura callaan Waaqaa galata deebiftee, namii gumii teessan keessa taa'u kaan akkam danda'ee, “Ee'e jenne” jedha? Innii karaa waan atin jettuun hubatu hinqabu.</verse>
				<verse number="17">Yo kadhachaan tantee ta atin galataan deebiftu dansaa taateellee, namichii kaan qarqaarsa hinargatu.</verse>
				<verse number="18">Anin waan isanii cufa irra afaan dhibiin dubbachuu danda'uuf, Waaqaa galata deebisa.</verse>
				<verse number="19">Hataatuu malee, kadhachaa gumii keessatti anin silaa dubbii shan ta namii cuftii hubachuu danda'u dubbachuu fedha, akka nama dhibii barsiisu, fulaa dubbii kuunkii shanii afaan dhibiin dubbadhu.</verse>
				<verse number="20">Obboleeyyan tiyyaa! Herrega keessan keessaatti akka nama guddaa ta'aa malee, akka ijoollee hintahiina! Waan hammeennaatti ammoo ijoollee tahaa.</verse>
				<verse number="21">Seera Waaqaa keessatti, “Anin warra kanaatti dubbadha; nama afaan dhibii dubbatuutti hidhii ormaatiin dubbadha yo sunillee ammoo gumiin tiyya na hincaqaftu” ka Aabboon jedhee la barreessan.</verse>
				<verse number="22">Tanaaf afaan dhibiin dubbachuun warra hindhugeeffatnii akheekhaa, warra dhugeeffachaa qabu ammoo homaa keessa hinjirtu. Ammallee dubbii Waaqaa dubbachuun waan warra dhugeeffateeti, warra dhugeeffachaa hinqamnee ammoo homaa keessa hinjirtu.</verse>
				<verse number="23">Gumiin cuftii walwaldeetee, namii cufti afaan dhibiin yo dubbatee, namii hindhugeeffatin yo alaa olseenee, isaniin cuftii ya maraattan hinjedhuu?</verse>
				<verse number="24">Ammoo yo adoo namii cuftii waan Waaqii itti mullise haasa'uu jiru, namii hindhugeeffatin yo alaa olseenee, wantii isan dubbattan sun cuftii garaa isaa tuxeetti, akka cubbuu qabu ufiitti mura.</verse>
				<verse number="25">Herrega isaa ka dhossaa mullisanitii, innii gadi jedhee Waaqaa kadhatee, “Waaqii dhuguma arma isan waliin jira” jedha.</verse>
				<verse number="26">Obboleeyyan tiyya; wantii anin jechuu jiru kunin maan? Yo isan walwaldeettan, namii tokko sirba qaba, tokko barsiisa qaba, tokko waan Waaqii itti mullise qaba, ka dhibiin afaan dhibiin dubbata, ka dhibiin ammoo afaan dubbatame sun deebisa. Wantii cuftii silaa gumii qarqaaruu malte.</verse>
				<verse number="27">Namii yo afaan dhibiin dubbachuu fedhe, namii lamaa sadii ha wali gula dubbatuutii, namii dhibiilleen ha afaan deebisuufii.</verse>
				<verse number="28">Namii afaan deebisuuf yo hinjire, namii afaan dhibiin dubbatu sun ha ufiif Waaqaati dubbatuu malee, waldeennaa keessaatti hindubbatin.</verse>
				<verse number="29">Namii lamaa sadii ka dubbii Waaqii warraatti mullise dubbatuuti; jarii kaan ammoo ha waan warrii dubbatu caqasuuti.</verse>
				<verse number="30">Yo ammoo warra achi tataa'uu sun keessaa nama tokkoo dhaamsii Waaqaa irraa dhufee, namii dubbachuu jiru ha callisuuti.</verse>
				<verse number="31">Akka namii cuftii wa baratee jabaatu, namii cuftii ha dubbii Waaqaa tokko tokkoon dubbatuutii.</verse>
				<verse number="32">Kenniitiin dubbii Waaqatiin dubbattan ha nama dubbatu jala jiraatuuti.</verse>
				<verse number="33">Wantii akkanatiif Waaqii akka nu walti goonu hinfedhu, ammoo innii akka nu nagayaan teennu fedha. Akkuma waldeenna gumii cufa keessa,</verse>
				<verse number="34">nadheen callisuu malte waldeenna keessa. Isiin dubbachuu himmalle; akkuma seerii durii jedhe biyya dura deemu himmalle.</verse>
				<verse number="35">Yo wa'i barachuu feete ha manaatti dhiirsa ufii gaafattuuti. Waan guddoo ceeraati yo nadheen waldeenna gumii keessatti hasoofte.</verse>
				<verse number="36">Dubbiin Waaqaa fulaa teessanii baate? Gara keessan callaa dhuftee?</verse>
				<verse number="37">Yo namii tokkolleen ergamaa Waaqaa ufi sehe yokhaan waan kennitii hafuura qabu ufi sehe, akka wantii anin barreesuu jiru kunin seera Waaqaa hubachuu male.</verse>
				<verse number="38">Yo innii ammoo, waan kana caqasuu dide, dubbi isaa hincaqasiinaa!</verse>
				<verse number="39">Tanaaf obboleeyyaan tiyya, garaa keessaniin akka dubbii Waaqaa hasooftan jaaladhaa, ammoo afaan dhibiin dubbachaa nama hindhowinaa.</verse>
				<verse number="40">Waan cufaa karaa qajeelatii fi ka adabaatiin tolchuu malan.</verse>
			</chapter>
			<chapter number="15">
				<verse number="1">Amma obboleeyyaan tiyya, oduu dansaa anin durrii isanitti hime ta isan fudhattani jabaattaniin isan qaabsiisu fedha.</verse>
				<verse number="2">Oduu dansaa suniin baafamtan, yo jabeesitan, yo ufumaa dhugeefattan male.</verse>
				<verse number="3">Dubbii jabdu ta natti odeessan aniilleen isanitti dabarse: ta Kiristoon marroo daba keennaatiif du'e jettu, akkuma barreessii keessatti xaafan.</verse>
				<verse number="4">Akkumaa xaafii keessatti xaafan isa awwalaan gaafa sadessoo isa kasan.</verse>
				<verse number="5">Innii qaraa Phexroositti mullatee duuba eegii sun jara kudhanii lamaatti mullate.</verse>
				<verse number="6">Eegii sun innii guyyaa tokko obboolleeyaan nama dhibba shaniitti mullate; warra keessaa adoo ta garii dooteellee ta garii ammallee injirti.</verse>
				<verse number="7">Eegii sun Yaaqoobitti mullatee, ammallee eegii suniillee ergamtoota cufaatti mullate.</verse>
				<verse number="8">Eegee quxisuu natti mullatee, adoo anin akka nama karaa mamaatiin dhalatee jiraadheellee.</verse>
				<verse number="9">Wantii akkanatiif ani mandhaa ergattuu cufaati, ergattuu nan jechuu hinmallee marroo aniin gumii Waaqaa gargalcheef.</verse>
				<verse number="10">Amma ammoo eebba Waaqaatiin ya ergamaa ta'e; eebbitii innii naa kennee ufumaa hinbanne. Anin ergamtoota cufaa irra jabaadhee hojjadhe; na adoo hinta'in ammoo eebba Waaqaa ta na keessa jirtuutti hojjate.</verse>
				<verse number="11">Tanaaf adoo narraa yokaan warra irraa dhuftee, nuun cuftii waan kana barsiimna, isaniilleen waan kana dhugeeffattan.</verse>
				<verse number="12">Yo dhaamsii keenna, Kiristoon du'a keessaa ya ka'e jedhuu, isaniin garii akkamiin, “Namii du'e hinka'u” jettan?</verse>
				<verse number="13">Yo wantii sunin dhugaa taatee, yoos Kiristoollee du'a keessaa hinkaamne;</verse>
				<verse number="14">ammallee yo Kiristoo du'a keessa hinkaasiin nu waan himnu hinqamnu, isaniilleen waan dhugeeffattan hinqabdan.</verse>
				<verse number="15">Nu waan hagasi irra, Waaqaan kiyyibuu jirru fakaanna, waan, “Innii Kiristoo du'a keessaa kaase” jenneef. Yo akkii warra du'e hinkaamne dhugaa taate, innii isa hinkaamne.</verse>
				<verse number="16">Yo warra du'e du'a keessaa hinkaasiin, Kiristoollee du'a keessaa hinkaamne.</verse>
				<verse number="17">Ammallee yo Kiristoo du'a keessaa hinkaasiin dhugeeffachaan teessan waan dharaati, isan ammallee cubbuu keessa jirtan.</verse>
				<verse number="18">Ammallee warrii durii Kiristoo dhugeeffatee du'ee ya bade.</verse>
				<verse number="19">Yo abdiin teenna ta Kiristoo jireenna kana calla keessa jiraatte, nu nama lafa tanaa cufaa irra naasuu feena.</verse>
				<verse number="20">Ammoo dubbiin dhugaa tana Kiristoo ya du'a keessaa kaasan, innii warra du'e keessaa nama qaraa ka du'a keessaa kaasan.</verse>
				<verse number="21">Du'un karaa nama tokkootiin akkuma dhufte, du'a keessaa ka'itiilleen karaa nama tokkootiin dhufte.</verse>
				<verse number="22">Akkuma namii cuftii karaa Adamuu gulaan du'e, akkasuma karaa Kiristoo gulaan nama cufa du'a keessaa kaasan.</verse>
				<verse number="23">Namii cuftii ammoo fulaa ufii qaba; Kiristoon nama cufaa dura jira, eegii sun warra Kiristooti, gaafa innii dhufu.</verse>
				<verse number="24">Gaafa muummeen dhuftu Kiristoon hayyoota, jabeennaa fi humna cufaa dabsateetti Finna cufaa harka Waaqaa Abbatti kenna.</verse>
				<verse number="25">Kiristoon fidu malee, haga Waaqii nyaapha cufaa dabsatee miila isaa jala naquutti.</verse>
				<verse number="26">Nyaaphii eegee quxisuu balleesan du'a.</verse>
				<verse number="27">Wantii akkanaatiif barreessiin, “Waaqii ya waan cufaa miila isaa jala galche” jette; “Waan cufaa milla isaa jala galche” yo jettuu, Waaqii ka waan cufaa miila Kiristoo jala galche, akka ammoo ufii miila isaa jala hinjire diideesseetti mullisa; Sun waan gaafii qabaatiiniti.</verse>
				<verse number="28">Yo waan cufaa miila Kiristoo jala galchan, yoos Ilmiilleen, ka waan cufaa miila isaa jala galchan, Waaqaa jalaa ufi kaya; Waaqii duuba waan cufaa karaa cufaan fida.</verse>
				<verse number="29">Warra marroo nama du'eetiif cuuphan maan tolchan ree? Warrii maan tolchuu fedha? Yo akki warrii, “Namii du'e du'a keessaa hinka'uu” jedhu dhugaa taate, maaf marroo warra du'eetiif cuuphamna ree?</verse>
				<verse number="30">Nu maaniif yo cufaa gaargala du'aa keessa ufi seensimna ree?</verse>
				<verse number="31">Obboleeyyaan tiyy; guyyaa cufa du'atti harkaa na qaba! Anin waan kana marroo karaa kiristoo Aabboo keennaa gulaan, isaniin ufi jajuuf isanitti hima.</verse>
				<verse number="32">Anin Adoo silaa Efeesoo keessatti bineensa alaa hadhee, marroo fedhii namaatiif, maal argadhe? Mammaassii tokkoo, yo nama du'e jireennatti hinkaamnee, “Arra nyaanneetti dhunnaa, bor indoona” jedha.</verse>
				<verse number="33">Insobamiinaa! Waahelii hamaan adaba dansaa inyakkaa.</verse>
				<verse number="34">Karaa keessan ka daba lakkisaa, qalbii teessanitti deebiyaa. Isan keessa namii garii waan Waaqaa hinbeeku; tana ammoo anin akka isan ceersuuf jedha.</verse>
				<verse number="35">Namii tokko hegerii, “Nama du'e akkamiin du'aa kaasan? Nafa akkamii horataa?” jedheetti gaafata.</verse>
				<verse number="36">Ati daalle! Midhaan ati facaaftee du'an malee, biqilaanii hinbaanii?</verse>
				<verse number="37">Wantii atin oobritu sunin sanyuma, hegerii dargaayyee yokaan midhaan dhibii, malee midhaan bahu jiraatiiniti.</verse>
				<verse number="38">Waaqaatti nafa fedhu midhaan sunii kenna, isumaatti nafa maleef kennaaf.</verse>
				<verse number="39">Foon waan cufaa akka takkaa hinjiran: namii foon ufii qaba, bineensii ka ufii qaba; simpirreen ka ufii qabdi, qurxumiilleen ka ufii qabdi.</verse>
				<verse number="40">Ammallee nafa lafatii fi ka gubbaatti jira; midhaagumtii ta lafaatii fi ta gubbaalleen injirti.</verse>
				<verse number="41">Aduun midhaaguma ufii qabdi; ji'illeen midhaaguma ufii qaba; urjilleen midhaaguma ufii qabdi; wantii akkanaatiif urjii keessaallee isiin cuftii takkaaniti.</verse>
				<verse number="42">Ka'iisii warra du'eelleen hegerii akkasuma ta'a. Reeffii awwaallan waan du'aatti; yo kaassan ammoo itti deebii'ee hindu.</verse>
				<verse number="43">Fuulii yo awwaallan hamaa fi laafaa; gaafa kaassan ammoo midhaagaa dansaa.</verse>
				<verse number="44">Yo awwaallan nafa dhaloota, gaafa kaassan nafa hafuuraa. Yo nafii dhalootaa jiraatee, nafii hafuuraalleen injira.</verse>
				<verse number="45">Barreessiin qulqulloon. “Nama qaraa, Addaam, foon lubbuu qabaa uuman” Addamii, duuba ammoo hafuura jireennaa namaa kennu uuman.</verse>
				<verse number="46">Nafa dhalootaatti duraatti dhufa malee, hafuurii duraatti hindhufuu, qaraa nafii dhalootaa dhufeette, eegee duuba nafii hafuuraa faana dhufa.</verse>
				<verse number="47">Addamii qaraa biyyee lafatiin uuman; Addamiin lameessoo ammoo gubbaa dhufe.</verse>
				<verse number="48">Warrii biyyee akka nama biyyeen uuman jira; warrii gubbaa akka nama gubbaa dhufee jira.</verse>
				<verse number="49">Akkuma amma nama biyyee fakkaannu, akkasuma eegii tanaa nama gubbaa fakkaanna.</verse>
				<verse number="50">Obboleeyyan tiyya, wantii foonii fi dhiigaa qabaa qooda mootummaa Waaqaa hinargattu, ammallee wantii du'aa dandeettee du'uu ufi hindhowartu.</verse>
				<verse number="51">Nuun cuftii injijiiramna malee, hindoonu; wantii dhossaa ta ani isanitti himuuf jedhe tana. Hes 4:15-17</verse>
				<verse number="52">Akka ila lifsattu, hojja magalataa muummee dhaan. Wantii akkanaatiif yo dhaan, warra du'e akka deebi'anii hindoone du'a keessaa kaasan, nuun cuftii injijiramna.</verse>
				<verse number="53">Wantii hobbaa waan hinhobbaane keeyyachuu malte; wantii du'aa waan hindoone keeyyachuu malte.</verse>
				<verse number="54">Duuba yo wantii hobbaa waan hinhobbaane keeyyatte, ammallee yo wantii du'aa waan hindoone keeyyatte, gaafas dhugaan barreessan ta, “Du'aa la liqimsan; dabsachaan ya qixoofte!” jettu mullatti.</verse>
				<verse number="55">Ee'ee Du'a dabsachaan tantee mee? Ee'ee Du'a dhukkubbiin tantee mee?</verse>
				<verse number="56">dooti jabeenna namaan dhukkubsu cubbuu irraa argate, cubbuulleen jabeenna ufii seera irraa argatti.</verse>
				<verse number="57">Ammoo galatii Waaqaa hinbadiin, ka marroo Aabboo keenna Yesus Kiristootiif dabsachaa nuu kennu!</verse>
				<verse number="58">Tanaaf obboleeyyaan tiyya, jabaadhaa, ejjadhaa! Akka hujjiin Aabboo ta isan hojjattan akkasumaatti lafatti hin amne inbeettanii, Hujii Aabbo yo cufa jabbeessaa hojjadhaa.</verse>
			</chapter>
			<chapter number="16">
				<verse number="1">Amma waan horii gumii Waaqaa ta Yihudaa jirtun qarqaraan ka isan na gaafattan, anin akkana jedha: waan anin gumii Galaatiyaatiin tolcha jedhe tolchuu maltan.</verse>
				<verse number="2">Guyyaa qaraa ka torbaan cufaa isaniin cuftii horii lafa kaa'uu maltan, waan argattan gula, akka yo anin dhufee horii waltii hinguurre.</verse>
				<verse number="3">Eegii anin dhufee jara isan foohattanitii ergaa kenne, horii sun Yerusalem geessa jedhaan.</verse>
				<verse number="4">Yo anin deemuu malee warrilleen na waliin yaa.</verse>
				<verse number="5">Anin waan Maqedooniyaa dhaquu yaadeef, yo achi keessa ba'ee dabre gara keessan dhufa, wantii aakkanatiif anin Maqedooniyaa keessa dabru male.</verse>
				<verse number="6">Anin bara dhaamoochaa cufa fulaa teessan taa'aa; anin fulaa deemuu fedhu cufa imaltuu tiyya deemaa, isan duuba wareega naa tolchitan.</verse>
				<verse number="7">Anin haga diqqaa tokko callaa isan bira taa'uu hinfedhu, yo Aabbon jedhee, haga guddaa isan waliin taa'uu fedha.</verse>
				<verse number="8">Ammoo haga guyyaa Phenxeqostee arma Efesoon keessa taa'u fedha.</verse>
				<verse number="9">Adoo namii naan morku hedduun jiraateellee, balbaltii hujii jabduun hojjadhu ya armaatti naa banamte.</verse>
				<verse number="10">Yo Ximotewos isaniin bahe, marroo inniilleen akkuma anin Aabboo hojjadhu hojjatuuf isa bulchaa!</verse>
				<verse number="11">Namii tokkolleen isa hintufatiin! Ammallee wareega isaa tolchaa, akka innii imaltuu ufi nagayaan deemee gara kiyya deebi'u; wantii akkanaatiif anin obboleeyyaan waliin isa eeguu jira.</verse>
				<verse number="12">Amma waan obboleessa keenna Apholos, anin guddoo itti dubbadhe, akka innii obboleeyyaan dhibii waliin gara keessan dhaqu, innii ammatana diqqoollee deemuu hinfedhu, ammoo yo qoomii argate indeema.</verse>
				<verse number="13">Kurfoo taa'aa, dhugeeffachaa teessan keessaatti jabaadhaa, hinsodaatinaa jabaadhaa.</verse>
				<verse number="14">Hujii teessan cufa jaalalaan hojjadhaa!</verse>
				<verse number="15">Amma obboleeyyan tiyya warrii Isxifaanaas, Akaayyaa keessaa Kiriistaan qaraa akka ta'an inbeettan warra isaa hinbeettan; warrii ammallee ya akka gumii Waaqaatii hojjatu ufi kenne.</verse>
				<verse number="16">Obboleeyyaan tiyya, warra akkanaa kanaa fi ammallee warra akka hojjatee gaargaluu cufa akka caqaftanii gula yaatan isan kadhadhaa.</verse>
				<verse number="17">Dhufiisii Isxifaanaas, ka Fortunaaxosii fi ka Akaayqos ka fulaa teessan bu'an guddoo na gammachiise;</verse>
				<verse number="18">ammallee akkuma isaniillee garaa jabeessan nallee garaa jabeessan. Nama akkanaa kana cufa ulfeessu malan.</verse>
				<verse number="19">Gumiin kiristiyaanaa ta Asiyaa nagaya isanii dhaamti; Aqiilaanii fi Phriskaaniilleen gumii mana warra keessaatti walwaldeete waliin maqaa Aabbootiin guddoo nagaya isanii dhaamti.</verse>
				<verse number="20">Obboleyyaan achii jirtu cuftii nagaya isan dhaamti. Dhungoo qulqulliitiin nagaya walfuudhaa!</verse>
				<verse number="21">Waan kana anin harkuma kiyyaan barreessa: Phaawulos nagaya isanii dhaama.</verse>
				<verse number="22">Namii Aabboo hinjaalanne cuftii ha abaaramuutii! “Maaraanaataa!” jechuun “Aabboo keenna, kootti!” jechuu.</verse>
				<verse number="23">Eebbitii Aabbo Yesus isan waliin jiraatiinna.</verse>
				<verse number="24">Jaalaltii tiyya karaa Kiristoo Yesus cufaan isan waliin taahin!</verse>
			</chapter>
		</book>
		<book number="47">
			<chapter number="1">
				<verse number="1">Maqaan kiyya Phaawulos, ka fedhii Waaqaatiin ergamaa Kiristoo Yesus ta'e, ammallee obboleessa keenna Ximotwos waliin jira. Gumii Waaqaa ta Qorontos jirtuu fi ta Akaayyaa keessa jirtu cufaa ergaa tana erga;</verse>
				<verse number="2">Waaqii Abbaa keennaatiifi Aabboo Yesus Kiristoon eebbaa fi nagayaa isanii kenninna!</verse>
				<verse number="3">Waaqaa Abbaa Aabboo keenna Yesus Kiristootii, Abbaa naasuu, Waaqaa qarqaarsa akka cufaa namaa kennuu galatii ha ga'uu!</verse>
				<verse number="4">Akka nulleen qarqaarsa Waaqaa irraa arganne suniin, dandeennee nama gaargala keessa jiru cufaa qarqaaru, gaargala keenna cufaa keessaatti nu qarqaara.</verse>
				<verse number="5">Akkuma gaargala Kiristoo guddaa qoodannee, akkasuma marroo Kiristootiif qarqaarsa isaa guddaallee qoodanna.</verse>
				<verse number="6">Nu yo gaargalle, marroo qarqaarsaa fi baafama keessanitiif gaargalla; yo nu qarqaaran isaniillee ya qarqaaran, irree ta isan gaargala akka keennaa obsitaniin isanii kennan.</verse>
				<verse number="7">Tanaaf abdiin nu isan abdannu diqqumaallee hinchochoone; akka akkuma gaargala keenna qoodattan, akkasuma qarqaarsa nu argannullee qoodattan nu inbeenna.</verse>
				<verse number="8">Obboleeyyaan tiyya, nu gaargala lafa Asiyaa keessaatti nu dhaqabe (nurra ga'e) isan qaabsiisu feena. Bahaan nurra kaayan waan guddoo, ammallee akka mallee nutti ulfaatte, tanaaf nu waan jiraannu ufi hinseene.</verse>
				<verse number="9">Waan ijjeechaa nutti muran seene. Wantii kunin ammoo akka nu ufi hin abdannuu ammoo Waaqaa ka nama du'e kaasu abdannuuf taate.</verse>
				<verse number="10">Waaqii gaargala du'aa ka akkasii sun la jalaa nu baase, hegeriillee nu baasa; akka innii ammallee nu baasuu nulleen abdii teenna isa irra keeyyanna,</verse>
				<verse number="11">akkuma isaniilleen kadhachaa teessaniin nu qarqaaratan; duuba namii hedduun qoonqoo olfudhatee marroo teennaaf galata Waaqaa galacha.</verse>
				<verse number="12">Wantii nu ufi guddimnuuf tana; herregii keenna akka dansaa nu beesisa, akka lafa tana keessa, keessuma jiddu teennaa fi teessan, nu garaa tokkoon dhugaa Waaqii nuu kennee fi eebbaa Waaqaatiin teennee, ammoo qalbii namaatiin hinteenne.</verse>
				<verse number="13">Nu waan isan dubbichanii hubattan callaa isanii barreessina. Anin akka isan waan ammaatanaa akka dansaa hinhubatin in herregadha</verse>
				<verse number="14">hegerii hubattan, akka guyyaa Aabboo Yesus isaniilleen akkuma nu marroo teessaniif ufi guddimnu marroo teennaaf ufi guddiftan.</verse>
				<verse number="15">Waan kana akka dansaa beenna, anin akka isan marroo lama eebba argattan, imaltuu gara keessan dhaqu herrege.</verse>
				<verse number="16">Akka imaltuu tiyya ta Yihudaa keessaa na qarqaartan, gaafa Maqedooniyaa deemuu fi gaafa galuullee isan irra bahu fedhe.</verse>
				<verse number="17">Anin gaafa waan kana herrege waan akka hinjirre tahee? Anin yo wa herregu, akka nama lafaa herregaa? ka “Ee, ee” yokaan “Hiyyoo” fulaa tokkootuu jedhuu?</verse>
				<verse number="18">Waaqii ka dhugaati, kakhuun tiyya, “Ee'ee” yokaan “Hiyyoo” jedhee gara keessan gargaggaluuniti.</verse>
				<verse number="19">Wantii akkanaatiif Yesus Kiristoon Ilmii Waaqaa ka Silwaanos, naa fi ximotewos isaniitti himnee, “Eetii fi Hiyyo” jennuuniti. Innii “Eeti” Waaqaati;</verse>
				<verse number="20">wantii akkaanatiif waan Waaqii kakhate cufa innii, “Ee'ee” jedha. Mar. roo waan kanaatiif marroo Yesus Kiristootiif nu “Ee'e jenne” jennee Waaqaa guddimna.</verse>
				<verse number="21">Waaqaatti isan waliin nu jabeessa, jireenna keenna ka Kiristoo keessa; ammallee isumatti biyya irraa kophaa nu baasee,</verse>
				<verse number="22">beessisa ufii nurra kaaye, ammallee Hafuura Qulqulloo ufii nuu kenne, akka qabdoo nuu taatu.</verse>
				<verse number="23">Anin Waaqaa ka dhugaa tiyyaa yaammadha, innii garaa kiyya inbeeka! Anin akka isan hingaargalchineef Qorontos dhaqu dide.</verse>
				<verse number="24">Waan isan dhugeeffachaan jabaataniif nu waan isan dhugeeffachuu maltan isaniitti himuutti hinjiru. Ammoo nu akka gammada argattan isan waliin hojjachuutti jira.</verse>
			</chapter>
			<chapter number="2">
				<verse number="1">Tanaaf anin waan kana la kutadhee; itti deebi'ee fulaa teessan dhufee isan hinlaaleeffachiisu.</verse>
				<verse number="2">Wantii akkanaatiif yo anin isan laaleeffachiisee, warruma anin laaleffachiise sun malee, eennutti na gammachiisa?</verse>
				<verse number="3">Mar. roo waan kanaatif anin ergaa tana isanii barreesse, akka yo anin fulaa teessan dhufe, warrii silaa na gammachiisu na hinlaaleffachiimne. Anin akka yo anin gammada qabaadhe isaniilleen gammada argattan inbeeka.</verse>
				<verse number="4">Anin garaa hamaan imimmaan guddoo buusee, ergaa isanii barreesse, akka isanii laaleffachiisuuf adoo hinta'in ammoo akka jaalala tiyya guddoo isan garsiisu.</verse>
				<verse number="5">Namii tokkolleen yo nama laaleffachiise na hinlaaleffachiimnee isan laaleffachiise; yokaan isan keessaa nama garii laleffachiise, taatuulle dubbii tana oowisuu hinfedhu.</verse>
				<verse number="6">Akkii isan namii hedduun nama kana akkana gaargalchitan ingeetti.</verse>
				<verse number="7">Isan ammoo amma akka innii guddooo laaleffatee ufi hinjibaanne isaa araaramtanii jabeessuu maltan.</verse>
				<verse number="8">Isan akka akka dansaa isa jaalattan isa beessisuu maltan.</verse>
				<verse number="9">Mar. roo waan kanaatiif anin ergaa taan isanitti barreessee, isan laalladhee, ammallee akka isan barsiisaa tiyya gula yaatan hubachuu fedhe.</verse>
				<verse number="10">Yo isan nama tokkoo araaramtan anilleen isaa ya araarame. Anin yo dhuguma namaa araaramu, marroo tessaniif fuula Kiristoo duraatti araaramaaf,</verse>
				<verse number="11">akka Sheexanii nu hindabsanne; wantii akkanaatiif nu maltee isaa inbeenna.</verse>
				<verse number="12">Anin oduu dansaa Kiristoo himuuf Xaro'aas bahee jennaan, akka Aabboon karaa hujii naa bane arge.</verse>
				<verse number="13">Ammoo waan obboleessa keenna Tiitoos achiitti hinargiiniif guddoo laaleffadhe. Tanaaf anin biyyaan “Nagayaatti” jedhee, Maqedooniyaa dhaqe.</verse>
				<verse number="14">Ammoo galatii Waaqaa hinbadiin! Yo nu karaa Kiristoo keessa jiru, Waaqii yo cufa akka nama Kiristoon booji'ee dabsachaan galchuu nu yaasa. Akka urgaa qayyaa ta fulaa cufa yaatuu, Waaqii nama cufaatti Kiristoo karaa kennaan mullisa.</verse>
				<verse number="15">Wantii akkasitiif nu akka urgaa qayyaa ta Kiristoon Waaqaa aarsee, duuba warra baafamuu fi ka baduulleetti aaruu fakkaanna.</verse>
				<verse number="16">Warra badu ajaan tun inijjeefti; warra baafamu ammoo urgaan tunin injireessiti. Eentu hujii tana tolchu dandaa ree?</verse>
				<verse number="17">Nu akka warra dubbii Waaqaatiin nagaaduu (daldaluu) hinjiru; ammoo marroo Waaqii nu ergeef, akka nama dhugaa, ka hojjataa Kiristoo fuula isaa duraatti dubbanna.</verse>
			</chapter>
			<chapter number="3">
				<verse number="1">Nu waan ufi guddisu jirru fakaannaa? Yokhaan akka biyya garii ergaa ufiin beesimnu isaniitiin dhumnee? Yokaan isan irraa fudhachuu mallee?</verse>
				<verse number="2">Ergaan teenna, ta akka namii cuftii dubbisee baratu garaa keenna keessaatti barreessan isan.</verse>
				<verse number="3">Kiristootti ergaa tana barreessee harka keennaan erge. Dhakaa gubbatti qalaamuun hinbarreesinee garaa nama keessatti hafuura Waaqaa jiruutiin barreessan.</verse>
				<verse number="4">Wantii nu waan kana jennuuf marroo dhugaa Waaqaa Kiristoo keessaa qamnuuf.</verse>
				<verse number="5">Wantii nu keessa jiraa, ta akka nu waan kana tolchuu dandeennu agarsiiftu hinjirtu. Jabeennii nu qamnu fulaa Waaqatii dhufa;</verse>
				<verse number="6">isaatti akka waldhaqiisa haareessa kanaan hojjannu nu dandeessise, waldhaqiisii kun waan seera barreessanitinitii waan hafuuraati. Seerii barreessan du'aan dhufa, hafuurii ammoo nama jireessa.</verse>
				<verse number="7">Seera durii dhakaa gubbaatti barreessan, yo seera sun kennan guddinnii Waaqaa inmullate. Adoo guddinnii sun badeellee, fuulii Muusee guddoo cululuqee, gochitii Israa'elii isa ilaaluu dadhabde. Yo Seerii, ka hujiin isaa du'aan dhuftu, guddinna kana cufaan dhufee,</verse>
				<verse number="8">guddinnii hafuuraan dhufuu, hagas irra jira!</verse>
				<verse number="9">Hujiin wallaala namatiin muran waan guddoo, ammoo hujjiin namaan, Wallaala hinqabdu jedhan hagasirra guddoo.</verse>
				<verse number="10">Nu waan kana marroo guddinna guddaa amma jiruutiif jenna, guddinnii durii jiru amma hinjiru.</verse>
				<verse number="11">Guddinnii yo waan haguma diqqaa tokko taahaa keessa jiraatee, waan haga hegerii taahaa hagasi irra keessa jira!</verse>
				<verse number="12">Mar. roo abdii tana qamnuuf nu guddoo garaa jabaanna.</verse>
				<verse number="13">Nu akka Muusee hinjirru, ka gochitii Israa'ellii cululuqa fuula isaa ka badu hingarree hagooggoo mataatti uyifatee.</verse>
				<verse number="14">Qalbii warraa gaafas dukkaneesan; adoo kitaaba waldhaqiisa durii dubbisanuu, haga ardhaallee hagoggoon sun qalbuma warraa gubbaa teetti. Yo namii karaa Kiristoo keessa jiraate calla hagooggoo sun nama irraa fuudhan.</verse>
				<verse number="15">Haga arraallee yo warrii Seera Muusee dubbisu hagooggoon qalbuma warraa gubbaa teetti.</verse>
				<verse number="16">Ammoo dandaanii irraa hinfuudhan; barreessiin qulquulloon, “Muuseen gara Aabboo deebinaan hagooggoo irraa fuudhan” jetti.</verse>
				<verse number="17">Aabboon armaatti baanaan hafuura; fulaa hafuurii Aabboo jiru balchoomaatti jira.</verse>
				<verse number="18">Nuun cuftii guddinna Aabboo fuula hagooggoo hinqamneen akkuma daawitii mullimna; karaa kanaan akka isa fakkaannu guddinna muummee hinqamneen gara nu galchan; Aabboon akkana tolchu kun hafuura.</verse>
			</chapter>
			<chapter number="4">
				<verse number="1">Mar. roo naasu ufitiif Waaqii ya hujii tana nuu kennee, tanaaf nu ufi hinjibbaannu.</verse>
				<verse number="2">Hujii dhossaatii fi ta ceeraa la lakkimne; nama hinsomnu, dubbii Waaqaallee hindhaareesinu. Dhugaa diidaatti dubbannee akka dhugaa qamnu Waaqaa duraatti nama cufaa garsiimna.</verse>
				<verse number="3">Oduun dansaan nu himnu yo dhofamte, warra baduu jiru callaa duraa dhoffamte.</verse>
				<verse number="4">Wantii warrii hindhugeeffanneef waan hamaan lafa tana keessa jiru qalbii warraa dukkaneeseef. Innii ibsee oduu dansaa ta guddinna Kiristoo keessaa dhuftu ta akka Waaqii jiru garsiiftu warraatti ibseetti la argu warra dhowwe.</verse>
				<verse number="5">Nu waan keenna haasahuuttii hinjirruu, ammoo akka Yesus Kiristoon Aabboo, ammallee akka nu marroo teessaniif tisseellee isaa taanee haasuu jira.</verse>
				<verse number="6">Waaqii, dukkana keessaatti ibseen ha ibsituu jedheeti ibsee tana garaa keenna keessatti ibse, akka ibsee hubachaa guddinna Waaqaa ta fuula Kiristooti ibsuu nuu keennu.</verse>
				<verse number="7">Ammoo nu warrii horii hafuuraa kana qabu akka okkotee faaraa jirra; akka jabeennii guddaan ka Waaqaa malee, keenna hinta'in garsiimna.</verse>
				<verse number="8">Mar. roo hedduu nu gaargalchan; ammoo takka nu hin macarsinne; yo garii inbaqannaa, ammoo takka ufi hinjibaanne;</verse>
				<verse number="9">nyaapha hedduu qamnaa, ammoo takka jaala hindhamne; marroo hedduu madoomnaa, ammoo takka nu hinballeesine.</verse>
				<verse number="10">Akka jireennii Yesus nafa keenna keessaatti mullatu yo cufa nafa keenna gubbaatti du'a isaa baannee deemna.</verse>
				<verse number="11">Akka Jireennii Yesus nafa keenna keessaatti mullatuuf haga lafa tana irra jirru cufa marroo Kiristootiif jennee diqqumaa hindhumane (du'aatti ufii kennina).</verse>
				<verse number="12">Tanaaf dooti nu bira ejjiti, ammoo jireennii isan bira ejja.</verse>
				<verse number="13">Barreessiin qulquulloon, “Mar. roo dhugeefadheef dubbadhe” jetti. Akkasuma nulleen garaa dhugeeffachaatiin marroo dhugeeffanneef dubbanna.</verse>
				<verse number="14">Nu akka Waaqii ka Aabboo Yesus du'a keessaa kaase, Yesus waliin nullee du'a keessaa kaase isan waliin fuula ufii duraan nu dhufe inbeenna.</verse>
				<verse number="15">Wantii kunin cuftii marroo teessaniif taate; duuba akkuma eebbitii Waaqaa nama hedduu geettuun, namii akka maqaa Waaqaa guddisu galata Waaqaa deebisa.</verse>
				<verse number="16">Mar. roo waan kanaatiif nu garaa hinlaamnu; adoo nafii keenna guyyaa cufa shameellee, garaan keenna guyyaa cufa haaraa taha.</verse>
				<verse number="17">Gaargalii diqqaan yoosuu hobba'u, ka nu qamnu kunin eegii tanaa guddinna hegerii ka gaargala sun irra jiruun nuu dhufa.</verse>
				<verse number="18">Nu waan mullataa abdachuuti hinjirruu, ammoo waan hinmullanne abdachuu jirra. Wantii mullataa haga diqqaa tokkoo callaa teetti, ammoo wantii hinmullannee haga jiruu jireennaa teetti.</verse>
			</chapter>
			<chapter number="5">
				<verse number="1">Yo waaroo lafaa, ta nu amma keessa teennu tana jechuun nafa keenna lafa tana irraa balleessanii, akka mana namii harkaan hinjaariin ka haga jiruu jireenna taa'u, ka gubbaa jiru, Waaqaa biraa qamnu in beenna.</verse>
				<verse number="2">Amma waan warra keenna ka gubbaa jiru itti galuu feenuuf guddoo laaleffanna;</verse>
				<verse number="3">wantii akkasiitiif nu yo warra suniitti gallee nama alaatti galu hinfakkaannu.</verse>
				<verse number="4">Haga nafa keenna kana qamnu akka nama gaargalchanii laaleffanna; nu nafa keenna hinjibinuu, ammoo akka jireennii waan du'aa dabsatu nafa gubbaa fedhachu feena.</verse>
				<verse number="5">Waaqaatti waan kanaaf nu kurfeesse, duuba innii akka qabdoo nuu ta'uu hafuura ufii nuu kenne.</verse>
				<verse number="6">Tanaaf nu yo tokkollee hinsodaannu; akka haga nafaan jirru mana Aabboo irraa fagoo jirru inbeennaa.</verse>
				<verse number="7">Wantii akkanaatiif jireennii keenna waan ilaan arganiinitii, waan dhugeeffachaati.</verse>
				<verse number="8">Nu hinsodaannu; warra keenna nafa kanaan biraa yaaneetti Aabboo waliin taa'uu feenaa.</verse>
				<verse number="9">Warra keenna kana keessaa fi achiilleetti nu waan cufa irra Aabboo gammachiisuu feena.</verse>
				<verse number="10">Akka innii dubbii teenna qoree, namii cuftii waan nafaan tolchee ka argachuu mallee, hamtuu fi dansaallee, argatuu, nuun cuftii Kiristoo dura ejjuu malle.</verse>
				<verse number="11">Nu akka Aabboo sodaachuu malan inbeennaa, tanaaf biyya garsiimna. Waaqii nu beeka, anilleen waan isaniilleen guddoo na beettan seha.</verse>
				<verse number="12">Nu ammallee isan duraatti ufii dhugeessuu hinfeenuu; ammoo waan isan marroo teennaaf ufii guddisu maltaniif isanitti himna, akka isan warra nafa hammeennaatii fi ufi koorsu ka ammoo adaba hammeennaatii fi ufi hinkoorsine wa itti himatan.</verse>
				<verse number="13">Nu yo maraanneellee marroo Waaqatiif maraanna; yo fayyaa qabaaneellee marroo teessaniif fayyaa horanna.</verse>
				<verse number="14">Jaalala Kiristoon nu jaalatuutti nu qaba, amma akka namii tokko marroo nama cufaatiif du'e inbeenna, akkas jechuun namii cuftii ya du'e jechuu.</verse>
				<verse number="15">Wantii innii nama cufaa du'eef akka namii tokkolleen ufiif hinjiraatuu, ammoo marroo nama isaaniif jedhee du'ee du'a keessaa kaasantiif jiraatu.</verse>
				<verse number="16">Nu armaa achii aadaa namaa gula nama tokkollee hinqorru; yo durii aadaa namaa gula Kiristoo qorreellee, armaa achi hintolchinu.</verse>
				<verse number="17">Namii yo Kiristoon takkaa tahe, uumama haaraa; wantii dullatiin ya dabartee, haareetiin ya dhufte.</verse>
				<verse number="18">Waan kana cufaa Waaqaatti nuu tolche, ka marroo Kiristootiif walti nu araarsee, “Beenaa, nama walti araarsaa” nuun jedhe.</verse>
				<verse number="19">Dhaamsii keenna akka Waaqii karaa Kiristoo gula nama ufiitti araarsu. Waaqii daba warraatti hinbarreessine, ammallee ya dhaamsa nagayaa kana harka keennaatti kenne.</verse>
				<verse number="20">Kunoo, nu teenneetti marroo Kiristootiif dubbanna, akka waan Waaqii afaan keenna tahe isanitti dubbatu; marroo Kiristootiif isan kadhannaa, Waaqaan walti araaramaa.</verse>
				<verse number="21">Kiristoon cubbuu hinqabuu, Waaqii ammoo marroo teennaaf akka nu karaa isaatiin qajeeluma Waaqaa argannu, isa cubbamaa tolche.</verse>
			</chapter>
			<chapter number="6">
				<verse number="1">Nu warrii hujjii Waaqaa waliin hujjannu, isan kadhannaa, eebba Waaqaa hinballeesinaa.</verse>
				<verse number="2">Waaqii, “Anin yo guyyaan baafamaa dhufee si caqaseetti si qarqaara” jedha. Caqasaa! Yoh. ii fedhii Waaqaa barbaadattan kana, guyyaan baafama kana!</verse>
				<verse number="3">Nu nama tokkollee ka wallaala hujii teennaa argu hinfeenu, tanaaf daandii nama tokkollee keessa gufuu kaa'uu hinfeenu.</verse>
				<verse number="4">Ammoo waan tolchinu cufa keessaatti akka hojjatoota Waaqaa ufi agarsiisuu feena. Gaargala, dhiphuu fi hammeenna cufaa inobsina.</verse>
				<verse number="5">Ya nu dhaananii, nu hidhanii, dhakaan nu hadhanii; hujiin ufi dadhabsinnee, hiriibaa fi sagalee malee yaane.</verse>
				<verse number="6">Qulqulloomaan, beekkumsaan, obsaa fi arjoomaan, hafuura Qulqulloo fi jaalala dhugaatiif, akka hojjatoota Waaqaa ya ufi agarsiimne;</verse>
				<verse number="7">Dubbii teenna ta dhugaatii fi jabeenna Waaqaatiin inhojjana; dhugaa akka waraanaa wanteetti ittiin hojjachuuf harka mirgichaa bittachaallee inqamna.</verse>
				<verse number="8">Nu guddisanii, nu ceersanii; nu arabsanii, nu faarsanii, Kiyyibdoollee nuun jedhaniillee, ammoo nu dhugaa dubbanna;</verse>
				<verse number="9">akka nama hinbeekkamnee jira, ammoo namii cuftii fuula nu beeka; waan nu doone sehanii, ammoo akka isan gartanii nu injirra. Adoo nu gaargalchaniillee, nu inijjeemne;</verse>
				<verse number="10">nu adoo laaleffanneellee, yo cufa gammadaa qamna; hiyyeeyii fakkaannaa, ammoo nama hedduu duroomsina; waan homaa qamnu hinfakaannuu ammoo waan cufa inqamna.</verse>
				<verse number="11">Jaallan teenna ta Qorontos jirtu! Nu ya diideesinee waan cufa isanittii himnee, garaa keenna isanitti mullimne.</verse>
				<verse number="12">Nu garaa keenna isan duraa hin hiinnee; isanitti garaa keessan hidhe male.</verse>
				<verse number="13">Anin akka waan isan ijoollee tiyyaa isanitti dubbadha. Waan nu isan seenu isaniilleen nu sehaa! Garaa keessan nuu banaa!</verse>
				<verse number="14">Nama hindhugeeffatiiniin haga takkaa hinhojatiinaa, wantii sun hintaatu. Dhugaa fi wallaalii waahela walii tahu indandaanii? Ibsee fi dukkantiilleen waliin intaatii? Hiyyoo;</verse>
				<verse number="15">Kiristoo fi Sheexanii waldhaquu indandaanii? Nama dhugeeffatee fi ka indhugeeffatiin maal wali irraa qaban?</verse>
				<verse number="16">Manii Waaqaa, waan harkaan bocan ka warrii Waaqaa hinbeenne kadhatuun walii hintaanii? Nu Mana Waaqaa jirruuti! Akkuma Waaqii ufiin jedhe, Anin mana kiyya warra waliin jaaradhee, warra waliin taa, anin Waaqaa warraa tahee, warriilleen gumii tiyya taha.</verse>
				<verse number="17">Tanaaf Aabboon, “Warra lakkisaa, biraa yaa! Waan xurii qabaa hintuqiina, yoosi anin isan fudhadhaa” jedhe.</verse>
				<verse number="18">“Anin abbaa keessan tahe, isan ilmaan tiyya ta dhiiraati fi ta dubraa taatan, Aabboo Guddaan akkana” jedha.</verse>
			</chapter>
			<chapter number="7">
				<verse number="1">Kakuu tana cufa nuu kakatan, jaallaan tiyya! Tanaaf waan nafaa fi hafuura xureessaa lagannaa, qulqulloomnee sodaa Waaqaa keessa taa'uu mallee.</verse>
				<verse number="2">Garaa keessan keessaatti fulaa nuu midhaasaa. Nu wallaala namuutuu hintolchinee, namuu hinballeesinee, yokaan homaa nama irraa hinfudhanne.</verse>
				<verse number="3">Anin waan kana wallaala isanitti muruuf hinjedhuu; akkuma qaraa jedhee, nu waan guddoo isan jaalannuuf yo jirruu fi yo dooneellee yo cufaa waliin jirra.</verse>
				<verse number="4">Anin waan guddoo isan amanuuf, marroo teessaniif ufi koorsa! Gaargala keenna cufa keesaatti garaa hinlaafuu, ammoo gammadaan qillixama.</verse>
				<verse number="5">Eegii Maqedooniyaan baaneellee nafii keenna boqota hinarganne; fulaa cufa gaargala, waldidiisaa fi sodaatti garaa keenna keessa jira.</verse>
				<verse number="6">Waaqii ka warra garaa laafu jabeessu ammoo, nu jabeeseetti Tiittoo nutti erge.</verse>
				<verse number="7">Dhufiisa isaa callaaniti, innii ammoo akka isan isa jabeesitan nutti hime; ammallee innii akka isan guddoo na arguu feetanii fi akka isan marroo tiyyaaf laaleffatan, ammallee akka isan akka na qarqaartan kurfoo jirtan natti hime, tanaaf anin guddoo gammade.</verse>
				<verse number="8">Adoo ergaan tiyya ta qaraa isan laaleffachiifteellee, anin waan barreesseef hingaabu; yo silaa akka ergaan sun haga diqqaa tokko callaa isan laaleffachiifte argee ufii gaaba.</verse>
				<verse number="9">Amma ammoo, marroo isan laaleffachiseenitii, marroo laaleffachaan teessan daandii teessan irraa isan gorsiteef anin ingammada; laalefachaa sun Waaqaatti hujiin hojjate malee, nu homaa isan hintolchine.</verse>
				<verse number="10">Laaleffachaa Waaqii hujiin hojjate sunitti garaa keessan gargalchee baafama isanii kenne, marroo waan sunitiif nu ufi hingaabinu! Laaleffachaan dhibiin ammoo du'aan namatti dhufti.</verse>
				<verse number="11">Waan Waaqii laaleffachaa teessan tolche laalaa; isan jabaattaniitti ufii dubbattan, dalantanii, rifattanii, na herreddanii, oowitanii akka dhugaa tolchan barbaaddan! Dubbii tana cufa keessa akka nama wallaala hinqamnee ufi mulliftan.</verse>
				<verse number="12">Tanaaf anin adoo ergaa sun barreesseellee, marroo nama wallaala tolcheetii fi marroo nama wallaala itti tolchaniifiillee hinbarreesinee, ammoo wannii anin barreesseef akka fuula Waaqaa duraatti akka isan nu jaalattan diideesee garsiisuuf.</verse>
				<verse number="13">Mar. roo waan kanaatiif nu garaa jabaanne. Nu garaa callaa hinjabaannee; ammoo gammada Tiitoo arginaan guddoo ufiillee gammanne; isan cuftii Tiitoo qarqaartanii gammachiiftan.</verse>
				<verse number="14">Anin guddoo waan keessan isaatti hime, isaniilleen na hinceersine; nu yo cufa ya dhugaa isanitti dubbanne. Akkasumaa wantii nu Tiitoon jenne ya dhugaa taate.</verse>
				<verse number="15">Jaalaltii innii isan jaalatu ya itti daramtee duuba, yo innii akka isaniin cuftii kurfoo jirtan qaabate, akka isan sodaa fi naasuun isa fudhattan.</verse>
				<verse number="16">Anin waan gammadee guddoo gammada waan anin danda'ee garaa tokkoon isan herregadhuuf.</verse>
			</chapter>
			<chapter number="8">
				<verse number="1">Obboleeyyaan tiyya, nu waan eebbitii Waaqaa gumii Maqedooniyaatii tolchite isan beessisuu feena.</verse>
				<verse number="2">Gaargalii warrii argate guddoo warra laallate; ammoo adoo hiyyeeyyii, ta'aniillee guddoo gammadanii arjoomaanii namaa wa kennan.</verse>
				<verse number="3">Waan anin isanitti himu, haguma dandaan kennan, ammallee waan sun irra;</verse>
				<verse number="4">warrii akka gumii Yihudaa qarqaaraan fedhii ufiitiin guddoo nu kadhate.</verse>
				<verse number="5">Nu waan warrii waan kana tolchu hinseene! Qaraa fiixee Aabboo ufi kennan; lammeesso ammoo, fedhii Waaqaa gula nuullee ufi kennan.</verse>
				<verse number="6">Tanaaf nu Tiitoo, ka hujii tana itti keeyyate, kadhanne, akka innii dura dabree isan qarqaaree hujii jaalalaa tana waliin hobbaaftan.</verse>
				<verse number="7">Isan waan qabdan cufa keessa, dhugeeffachaa, haasaa, hubachaa, qarqaarsa akka cufaatii fi jaalala teenna keessaleti guddoo dureeyyii; tanaaf nu akka hujii jaalalaa tana keessaalleetti jabaattan isanii kadhanna.</verse>
				<verse number="8">Anin seera isanii baasuutti hinjiruu; ammoo haga biyyitii dhibiin qarqaaruu feete isan garsiisee, duuba akka jaalaltii teessan ta dhugaa argu fedha.</verse>
				<verse number="9">Isan eebba Aabboo keenna Yesus Kiristoo inbeettan; innii dureessaa, ammoo marroo teessaniif ufi hiyyoomsee, akka hiyyumaa ufiitiin isan duroomsu.</verse>
				<verse number="10">Anin yo silaa waan ganna dabre itti keeyattan hobbaaftan irra isanii goomtti seha. Isanii warra qaraa ka waan kana tolchee; sun callaanitii, ammoo isan warruma qaraa ka fedhii ufitiin waan kana tolchu fedhe.</verse>
				<verse number="11">Akka akkuma itti keeyyattaniin hobbaaftan, jabaadhaa! Ammallee dura yaa'aa homa qabdaniin hobbaasaa!</verse>
				<verse number="12">Yo isan wa keennuu feettanii, Waaqii homaa isan qabdan ka isan baaftan sun fudhata malee, waan isan hinqamne hinbarbaadu.</verse>
				<verse number="13">Anin ba'aa ulfoo nama dhibii irraa fuudhee isan irra kaahuutti hinjiru; isan ammoo amma waan guddoo wa qabdaniif nama gaargala keessa jiru qarqaaruu maltan. Yoos gaafa isan gaargala keessa jirtan warrii waan guddoo qabuulleen isan qarqaaree, karaa kanaan nama cufa walqixeesanii.</verse>
				<verse number="14"></verse>
				<verse number="15">Barreessiin qulqulloon, “Namii nama cufaa irra kuufate guddoo hinqabu; ka diqqoo kuufate ammoo guddo qaba” jette.</verse>
				<verse number="16">Nu guddoo galata Waaqaa deebimna, ka Tiitoolleen akkuma nu isan qarqaarre isan qarqaare!</verse>
				<verse number="17">Innii waan nu isa kadhanne callaa hinfudhannee; ufi baaseetti, akka gara keessan deemu herregate.</verse>
				<verse number="18">Obboleessa tokko ka akka dansaa oduu dansaa haasa'uu beeku, ka gumiin cuftii saadduu, isa waliin isaanii ergina.</verse>
				<verse number="19">Sun maleellee, gumiin akka innii haga nu hujii jaalalaa ta guddinna Aabboo hojjannee nama qarqaarru nu waliin deemu isa foohate.</verse>
				<verse number="20">Akka namii tokkolleen haga nu horii baasan kana harkaa qamnu nu hinhimannee, nu guddoo ufi qorqoranna.</verse>
				<verse number="21">Nu waan qajeelaa fuula Waaqaa calla duraanitii, fuula namaallee duraatti tolchuu feena.</verse>
				<verse number="22">Tanaaf nu obboleessa keenna warra waliin ergine; nu marroo hedduu isa laallannee, akka innii yo cufa akka nama qarqaaru kurfoo jiru ya garre. Amma marroo innii guddoo isan dhugeeffatuuf akka isan qarqaaru haga qaraallee irra kurfoo jira.</verse>
				<verse number="23">Isan yo waan Tiittoo dhaga'uu feetanii, innii waahela kiyya ka akka isan qarqaaru na waliin hojjatu; obboleeyyaan dhibii ta isa waliin yaatu ammoo gumiitti foohatee, warriilleen Kiristoo guddisa.</verse>
				<verse number="24">Akka gumiin cuftii quuftee, akka wantii nu ufi guddimnuuf cuftii dhugaa agartuu, jaalala teessan warra garsiisaa.</verse>
			</chapter>
			<chapter number="9">
				<verse number="1">Wantii waan qarqaarsa gumii Waaqaa ta Yihudaa keessa jirtuutti ergan, ka anin barreessu hinjirtu.</verse>
				<verse number="2">Anin akka isan nama qarqaaruu feetan inbeekaa, tanaaf waan kana warra Maqedooniyaatti hime. Anin, “Obboleeyyaan Akaayyaa jirtu haga ganna dabreetii akka warra qarqaartu kurfoo jirtii” jedheetti waan keessan dubbadhe. Hujiin teessan tuniin nama hedduu ya chochoofte.</verse>
				<verse number="3">Akka wantii nu waan keessaniin ufi guddimneef dhara hintaanee, anin amma obboleeyyaan tana gara keessan erga, ammoo akkuma anin jedhee, isan qarqaarsa keessaniin kurfoo taahaa!</verse>
				<verse number="4">Yo akkas hintahin, warrii Maqedooniyaa gaafa na waliin dhufee, akka isan kurfoo hintahiin argee, guddoo nuu ceere, waan nu guddoo isan dhugeeffaneef, ceera keessan lafa dhaabaa!</verse>
				<verse number="5">Tanaaf anin herrege obboleeyyan tana kadhadhee, akka warrii nu dura dabree waan inkenninaa jettan duraatti kurfeessan. Gaafa anin dhufe ya kurfoo taate, Duuba wantii sunini akka isan irree malee kennu feettan agarsiifti.</verse>
				<verse number="6">Waan kana qaabadhaa; namii sanyii diqqoo facaasuu, midhaan diqqoo murata; ka sanyii guddoo facaasu ammoo, midhaan guddoo murata.</verse>
				<verse number="7">Tanaaf namii cuftii garaa tokkoon waan kutate ha baasuutii, waan Waaqii gammadaan namaa wa kennuu jalaatuuf, irreen hinjirtu.</verse>
				<verse number="8">Waaqii akka isan waan feetan cufaa argattanii, ammallee irraa isanii haftee, hujii dansaa cufaan guutattanii waan isan feetan irra isanii kennu indanda'a.</verse>
				<verse number="9">Akkuma barreessiin, “Innii arjoomaan hiyyeeyyii kenna, dansumtii isaa haga hegerii teetti” jettuu.</verse>
				<verse number="10">Waaqii ka sanyii oobranii fi qixxaa nyaatan namaa kennuu, sanyii isan feetan cufa isanii kenna; ammallee innii sanyii sun, akka marroo arjooma keessanitiif isiin midhaan guddoo dhaltu inbaasa.</verse>
				<verse number="11">Waaqii akka isan you cufaa arjaa taatan isan duroomsa; namii hedduun duuba marroo waan isan baaftanii harka keennaatti kennitanii, ka nu warraa kenninneef galata Waaqaa deebisa.</verse>
				<verse number="12">Hujiin isan hojjatan tunin gumii Waaqaatii waan isiin feetu callaa hintolchituu, ammoo galata guddaa Waaqaa deebifti.</verse>
				<verse number="13">Hujiin teessan tunin dhugeeffachaa teessan agarsiifti, tanaaf namii hedduun Waaqaa guddisa, waan isan akkuma dhugaa oduu dansaa Kiristoo jaalattanii guuttaniif, ammallee waan isan arjoomtanii warraa fi nama dhiibiillee geettaniif.</verse>
				<verse number="14">Tanaaf warrii marroo eebba guddoo Waaqii isanii kenneetiif, garaa jaalalatiin isanii kadhata.</verse>
				<verse number="15">Mar. roo qarqaarsa guddaa kanaatiif galata Waaqaa deebisu malle.</verse>
			</chapter>
			<chapter number="10">
				<verse number="1">Anin Phaawulos dansoomaa fi garaa laafinna Kiristoosiin jabeessee isan gorsa; gaaf ani isan waliin jiruu, “Diqqoo daafanaa naan” jedhan, ammoo yo anin fagoo jiruu, “Guddoo janna naan” jedhan.</verse>
				<verse number="2">Gaafa anin dhufuu akka anin jannooma kiyya sun agarsiisu na hintolchinaa; wantii akkanaatiif anin nama “Isan waan lafa tanaatiif hojjattan” nuun jedhu diqqumaallee hinsodaadhu.</verse>
				<verse number="3">Dhugumaa nu lafa tana keessa teenna; ammoo nu marroo waan lafaatiif hinanuu.</verse>
				<verse number="4">Mihii nu waan lafa tanaatiin haanu ka lafaatiiniti, ammoo ka jabeenna Waaqaati, ka fulaa jabduu cufa balleessuu danda'u. Nu walmormitii dharaa cufa balleesineetti,</verse>
				<verse number="5">waan nu guffachiisaa ka karaa keessa jiraa, ka Waaqaa hubachuu nama dhowaa balleessina; herrega keenna cufa akka innii moohatu Kiristoo kennina.</verse>
				<verse number="6">Eegii isan akka nama dhugaa ufi agarsiiftan, nu akka hujii hamtuu cufa balleesinu kurfoo jira.</verse>
				<verse number="7">Isan waan cufaa gama alaa laaltan. Eennu namii nama Kiristoo ufi seehu? Namii sun ha ammallee waan ufii herreguutii, wantii akkasitiif nulleen akkuma isaa nama Kiristooti.</verse>
				<verse number="8">Anin adoo Jabeenna Aabboon nuu kenne kanaaf diqqoo ufi guddiseellee, diqqoo haganaallee hinceerfadhu, jabeennii kun ka isan jaaruu malee, ka isan balleessuniti.</verse>
				<verse number="9">Anin nama ergaa tiyyaan isan sodaachiisu tahuu hinfedhu.</verse>
				<verse number="10">Namii garii, “Ergaan Phaawulos guddoo jajjabduu jedha. Innii ammoo yo nu waliin jiru guddo laafaa, dubbiin isaa homaa hinbaatu” jedha.</verse>
				<verse number="11">Namii akkanaa kunin, akka dubbiin nu yo fagoo jirru barreessinuu fi ta nu yo dhi'oo jirru dubbannu takkaa, ha hubatuutii.</verse>
				<verse number="12">Nu jara ufi guddisuun diqqumaallee dandeennee walbira ufi hinqamnu. Warrii guddoo daalle! Seera ufumaan tolfateetti, duuba seera suniin ufi qora!</verse>
				<verse number="13">Nu haga dabarree ufi hinguddimnu; haguma Waaqii nuu herrege callaa ufi herrenna, heregii sun hujii nu jidduu teessanitti hojjannu.</verse>
				<verse number="14">Isaniilleen herrega sun keessa jirtan, tanaaf nu gaafa oduu dansaa Kiritoo isanii dhumneen herrega sun hindabarre.</verse>
				<verse number="15">Tanaaf nu hujii namii dhibiin hojjate, ta qooda keenna keessa hinjirree jennee ufi hinguddimnu; ammoo akka dhugeeffachaan teessan guddattee, qooda Waaqii nuu herrege gula hujii hagas irra dansaa hojjachuu dandeennu inabdanna.</verse>
				<verse number="16">Yoosi dandeennee oduu dansaa lafa isan duubaa keessaalleetti himna, akka nu hujii oobruu abbaa dhibii keessaatti hojjataniif ufi hinguddimne.</verse>
				<verse number="17">Ammoo akkuma barreessiin jettuu, “Namii ufi guddisuu fedhu, ha hujii Aabboon hojjateefiin ufi guddisuu”</verse>
				<verse number="18">Wantii akkanaatiif namii, yo waan ufii dansaa herregunitii yo Waaqii waan isaa dansaa herregu callaa dansaa taha.</verse>
			</chapter>
			<chapter number="11">
				<verse number="1">Yo anin diqqoo daallee taheellee, naa obisaa! Anin isan kadhadhaa.</verse>
				<verse number="2">Anin akkuma Waaqii isanii jedhee hinaafu, marroo teessanii jedhee inaafa; wantii akkanaatiif isan intala gammee ta anin nama tokko callaa kennee fakkaattan; namii suniilleen Kiristoo.</verse>
				<verse number="3">Akkuma boofii qaroomaan Hewwaan sobee, hegerii akkasuma qalbiin teessan hammaattee, jaalalaa Kiritoo qulqulloo lakkiftan jedheeti sodaadha.</verse>
				<verse number="4">Isan ka nu isaniiti haasoomneenitii, nama dhufee waan Kiristoo dhibii isanitti haasa'u cufa hinfudhattan, ammallee isan hafuuraa fi oduu dhibii ta hafuuraa fi oduu dansaa nu isanitti himne hinfakkaanne fudhattan.</verse>
				<verse number="5">Anin waan sehuun, warra ergamtoota ufiin jedhu sunii karaa tokkolleen maandhaniti!</verse>
				<verse number="6">Anin hegerii guddoo dubbachuu hinbeekhu, ammoo hubachaa inuma qaba; waan kana nu ya marroo hedduu fi karaa cufaan isanitti himne.</verse>
				<verse number="7">Anin gaafa oduu dansaa Waaqaa isanitti himee homaa tokkoollee isan irraa hinfudhanne; anin isan guddisuuf ufi diqqeesse. Waan kana anin wallaala tolchee?</verse>
				<verse number="8">Gaafa anin jidduu teessan hojjadhee, gumii fulaa dhibiitti horii naa baase; anin warra duraa wa fudhadheetti isaniin qarqaare.</verse>
				<verse number="9">Anin gaafa isana waliin jiru adoo horii fedheellee, takka isan hingaargalchine; wantii akkanaatiif obboleeyyaan Maqedooniyaa dhufte waan anin fedhu cufa naa kennite. Akkuma durii tolche hegeriillee intolcha; anin haguma jiru ba'aa ulfoo isanitti hinfahu!</verse>
				<verse number="10">Dhugaa Kiristootiin kakadha, haga anin lafa Akkaayyaa tana keessa jiruu, namii tokkolleen danda'ee dubbii tiyya tana hindhaareesu.</verse>
				<verse number="11">Anin maaf waan kana jedha? Mar. roo isan hin jaalanneefii? Akka anin isan jaaladhu Waaqiilleen inbeeka!</verse>
				<verse number="12">Anin waan amma tolchu kana dura deemeetti tolchuu fedha, akka ergamtootii dhibiin taan qoommii argattee, akka keessani hojjanna jettee ufi hinodeesine.</verse>
				<verse number="13">Warrii sunin ergmtoota dhugatiiniti, warrii ergamtoota dharaa, ta waan hujii ufii ta dharaa dubbattee ergamtoota Kiristoo ta dhugaa ufi fakkeesitu.</verse>
				<verse number="14">Dubbiin tun mama hinqabdu! Sheexaniilleen ufi jijiree ergamtoota ibsee ufii tolchuu indandaa.</verse>
				<verse number="15">Tanaaf yo ergamtootii isaa ufi jijirtee ergamtoota dhugaa ufi tolchiteellee waan diqqumaallee jabaatatiiniti. Gaafa muummee waan warraa malee argatan.</verse>
				<verse number="16">Anin dubbii tana ammallee itti deebi'ee jedhaa namii tokkolleen daallee na hinsehiin. Ammoo yo na seetaniille, akkuma daallee na fudhadhaa, akka anin waan diqqoo tokko ta ufiin guddisu argadhu.</verse>
				<verse number="17">Wantii anin amma dubbadhu kunin waan Aabboon fedhuuniti; waan ufi guddisiitii kana anin akka daallee dubbachuu jira.</verse>
				<verse number="18">Ammoo marroo namii hedduun waan lafaatiif ufi guddisuuf aniilleen akkasi tolchuu male.</verse>
				<verse number="19">Isan waan guddoo qalbii qabdaniif, waan namii daalleen jedhu dubbii malee obsitan!</verse>
				<verse number="20">Nama isan moohatu, ka isan koofisu, ka xuruuraa keessa isan buusu, ka isan tuffatuu, ka isan dhabanaasuullee cufa inuma obsitan.</verse>
				<verse number="21">Adoo ceeraallee taatee, nu waan akkasii tolchuu la sodaanne! Ammoo yo namii ufi guddisuu danda'ee akka daallee dubbadhaa beekaa aniilleen ufi guddisu indandaa.</verse>
				<verse number="22">Yo warrii Ibroota ta'ee, aniilleen akkasuma gosa Ibruu. Yo warrii gosa Israa'elii ta'ee, aniilleen akkasuma gosa Israa'eliti. Yo warrii ilmaan Abrahaam ta'ee, aniilleen akkasum ilma Abraaham;</verse>
				<verse number="23">warrii hojjatoota Kiristootii? Sunilleen ani irra jira; akka maraataa dubbadhaa–anin ya guddoo warra irra hojjadhe; ya warra irra na hidhan, ya warra irra na dhaanan, ya warra irra du'aatti dhi'aadhe.</verse>
				<verse number="24">Guyyaa shan Yihuudiin marroo soddomii sagalii lichoon na dhaante;</verse>
				<verse number="25">Roomotii marroo sadii uleen na dhaantee, marroo tokko dhakaan na dhoochee; marroo sadii hoboolloon naan caccabde, gaafa tokkoo halkaanii guyyaa bisaan keessa bule.</verse>
				<verse number="26">Imaltuu tiyya hedduu keessaatti ya lubbuu arge, marroo bisaaniitii fi hattoollee gosa tiyya ta Yihuditii fi gochitii dhibiilleen ya lubbuu na naxxe; dira keessaatti, raasaa keessaatti, galaanaa fi jaallan dharaa biraalleetti ya lubbuu arge.</verse>
				<verse number="27">Yo cufa hujii hojjadhee gaargalee marroo hedduu hiriiba dhabee beela'ee dheebodhee, marroo hedduu sagalee, da'oo fi wayaa fedhu ya dhabe.</verse>
				<verse number="28">Waan dhibii lafuma dhaabii, guyyaa cufa baa ulfoo qaba, hujiin gumii Waaqaa cuftii na gubbaa jirti.</verse>
				<verse number="29">Yo namii tokko laafe, aniilleen ya laafe; yo namii tokko daba keessa bu'uu, anin inlaalefadha.</verse>
				<verse number="30">Anin yo ufi guddisuu malee, waan laafinna kiyyaa agarsiisuuf ufi guddisa.</verse>
				<verse number="31">Maqaan Waaqaa, Abbaan Aabboo keenna Yesus Kiristoo, ha eebbifamuutii, akka anin hinkiyyimne innii inbeeka.</verse>
				<verse number="32">Gaafa anin Damasqoo jiru, jaallabii hayyuu Areexaa jala hojjatu akka na qabu warra waraannaa karaa diraa keessa naqe.</verse>
				<verse number="33">Ammoo daduu keessa na kaahaniitti qaa'a badaa manaa keessaan lafa na buusan, jennaan ka'ee baqadhe.</verse>
			</chapter>
			<chapter number="12">
				<verse number="1">Adoo homaa naa bahuu baatteellee anin ufi guddisuu male. Amma ammoo anin waan daayyaatii fi waan Aabboon natti mullise dubbachuu male.</verse>
				<verse number="2">Anin nama Kiristaanaa tokkoo ka ganna kudhanii afuriitiin duraatti gara Waaqaa gubbaatti olfuudhan fuula beeka; (anin wantii kunin dhuguma taatuulllee, yokaan innii daayyaa arguullee Waaqaatti beeka malee, hinbeeku.)</verse>
				<verse number="3">Anin ammallee itti deebi'eetti jedhaa, akka nama kana garaa Waaqaa gubbaatti olfuudhan inbeeka (ammallee, wantii kunin dhuguma taatuullee yokaan daayyaa taatuullee anin hinbeekuu, Waaqaatti beeka),</verse>
				<verse number="4">achiitti innii waan arrabii namaa danda'ee hinjenne, ka afaan namaa silaa hindubbanne dhagaye.</verse>
				<verse number="5">Tanaaf anin waan nama kanaatiif ufi guddisa; ammoo waan laafinna kiyyaa agarsiisa malee waan kiyyaan ufi hinguddisu.</verse>
				<verse number="6">Anin yo silaa ufi guddisuu fedhe daallee hintahu; ammoo marroo dhugaa dubbadheef ufi hinguddisu; wantii akkanaatiif anin nama tokkollee ka na saadu hinfedhuu, ammoo akka innii waan anin tolchee fi ka anin jedhe callaa argee saadu fedha.</verse>
				<verse number="7">Ammoo marroo waan dansaa anin argeetiif akka anin ufii guddisu na dhowan; waan akka qoraattiiti nafa kiyya keessaa na waraanee na dhukkubsa; wantii na dhukkubsaa kun akka ergamaa Sheexanaa taatee na gaargalchitee ufi guddisu na dhowarte.</verse>
				<verse number="8">Anin waan kana marroo sadii Waaqaa kadhadhee, “Nara fuudhi” jedheen.</verse>
				<verse number="9">Innii, “Eebbitii tiyya sii geeti; Yo atin laafaa jabeennii kiyya waan guddaa” naan jedhe. Mar. roo waan kanaatiif anin guddoo laafinna kiyyaaf ufi guddisa, akka jabeennii Kiristoo na gubbaa taa'u.</verse>
				<verse number="10">Anin laafinna, arraba, dhibaa fi dhiphuu, gargala marroo Kiristootiif hindidu. Wantii akkasitiif anin yo laafaa guddoo jabaadha.</verse>
				<verse number="11">Anin akka daallee tahuu jirra, ammoo isanitti na tolche. Namii silaa na oowisuu male isan; anin adoo homaa tahuu dhibaadheellee, ergamaa keessan sunii maandhaniti.</verse>
				<verse number="12">Waan akka anin ergamaa na agarsiisaa cufa karaa obsaatiin jidduu teessan keessaatti tolchan; akeekaa, hujii jabduu fi waan mamaa jidduu teessanitti tolchan.</verse>
				<verse number="13">Wantii dhibiin anin gumii Kiristiyaanaa taanii tolchee takka isanii hintolchin maal? Wantii isan irraa irdhate yo jiraate qarqaarsa callaa naa kennaa isaniin hinjedhin; wallaala kanaaf ammoo naa araaramaa!</verse>
				<verse number="14">Mar. roon sadeesoo ka imaltuu gara keessan dhufu kanaa, anin diqqumaallee ulfinna isanitti tahuu hinfedhu. Anin isan fedha malee, horii keessan hinfedhu. Ijoolleen haadhaa-abbaa ufii nyaachisuu himmallee ammoo haadhaa-abbaatti ijoollee ufi nyaachisuu malte.</verse>
				<verse number="15">Anin waan qabu cufa nafa kiyyaallee akkka isan qarqaaru gammadaan baasa. Yo anin guddisee isan jaaladhe, jaalaltii teessan dandeettee diqqaattii?</verse>
				<verse number="16">Adoo anin durii bahaa ulfoo isanitti tahu dhibaadheellee, namii garii, “Innii mala warraati dhaateetti warra sobe” jedha.</verse>
				<verse number="17">Anin akkamiin nama isanitti ergee karaa suniin isan dabse?</verse>
				<verse number="18">Anin akka innii deemu Tiitoos kadhadhee, obboleessa dhibiillee isa waliin erge. Tiitooti isan daalleesse wa isan irraa nyaatee ree? Naa fi innii herrega tokkoo fi adaba tokko hinqamnuu?</verse>
				<verse number="19">Isan waan nu haguma duriitii ufii dubbachuu jiru seetanii? Ammoo akkasinti! Nu isan jabeessuuf fuula Waaqaa duraatti, waan Kiristoon nuu dubbachuu fedhu dubbanna, jaallan tiyya ammallee nu waan tolchinu cufaa isaniin qarqaara.</verse>
				<verse number="20">Yo anin achiin bahe isan akka anin fedhu hinjirtan, anilleen akka isan na feetan hinjirufaa sodaadha. Hegerii anin waldidiisaa, qoxxee, dallansuu, ufi jaalachaa, arrabaa, wali hamachuu, ufi guddisiitii fi hammeenna arga.</verse>
				<verse number="21">Akka yo anin ammallee dhufu, Waaqii kiyya fuula keessan duraatti na diqqeessa, ammallee akka anin warra durii daba tolche, ammoo hammeenna sun ka akka daba algaloomaatii fi ka dharraa hamtuu irra hindeebii'in boohu insodaadha.</verse>
			</chapter>
			<chapter number="13">
				<verse number="1">Mar. roon sadeessoo ta anin imaltuu gara keessan dhufu tana. Kajellaan cuftii dhugaa lamaa sadii qabaachuu malte, akkuma barreessin jettuu Kajeellaan cuftii dhugaa lamaa sadii qabaachuu malte.</verse>
				<verse number="2">Anin warra durii daba tolchee fi nama kaan cufa gorsuu fedha; anin duriillee, gaafa imaltuu lammeessoo gara keessan dhufe la jedhee, ammoo ammallee ka isan irraa fagoo jiru injedha; gaafa anin takkaa tanaa dhufuu, namii tokkolleen gaargala duraa hinbahu.</verse>
				<verse number="3">Yo sun akka Kiristoon afaan kiyyaan dubbatu inargitan. Innii yo wa isan tolchuu laafinaanitii, jabeenna ufi agarsiisa.</verse>
				<verse number="4">Adoo laafinnaan fannoo gubbaatti isa ijjeesaniillee, amma jabeenna Waaqaatiin jira. Nulleen karaa isaa gulaan lallaafoo; ammoo jabeenna Waaqaa ka gara keessan jiruun isa waliin teenna.</verse>
				<verse number="5">Ufi laalaa, ufi qoraa, akka, dhugeeffachaa keessa teettanii ufi agartan. Isan akka Kiristoo Yesus isan keessa jiru beettuu? Yo isan ufi hinjibaatiin.</verse>
				<verse number="6">Hegerii akka nu ufi hinjibaatiin inagartan.</verse>
				<verse number="7">Nu akka isan daba keessa hinseenne Waaqaa kadhannaa akka nu waan dansaa hojjannee dabsannee agarsiiftuuniti, ammoo akka isan waan qajeelaa tolchitan, adoo nu nama ufi jibbaate fakkaanneelle.</verse>
				<verse number="8">Nu inhojanaaf malee dandeennee dhugaa Waaqaa hin yakkinu.</verse>
				<verse number="9">Nu yo ufii laamnee ammoo isan jabaattan ingammanna. Tanaaf nu akka isan qixxee taatan Waaqaa kadhanna.</verse>
				<verse number="10">Mar. roo waan kanaatiif anin ergaa tana adoo fagoo isan irraa jiraadheellee, isanitti barreessa; akka yo dhufu, anin jabeenna Aabboon naa kenneen isanitti hindallanne, jabeenna isaniin jabeessu malee ka isaniin balleessuniti.</verse>
				<verse number="11">Obboleeyyaan tiyya amma nagayaatti! Waan qixxoomaa barbaadaa; waan innii jedhu caqasaa; waldhaqaa, nagayaan waliin taa'a. Yoos Waaqii nagayaatii fi ka jaalalaa isan waliin taa'aa.</verse>
				<verse number="12">Dhungoo obboleeyyanumaatiin waldhungadhaa!</verse>
				<verse number="13">Gumiin Waaqaa cuftii nagaa isanii dhaamti.</verse>
				<verse number="14">Eebbitii Aabboo keenna Yesus Kiristoo, jaalaltii Waaqaa waldhaqisii Hafuura Qulqulloolleen ha nu cufa waliin taa'uutii!</verse>
			</chapter>
		</book>
		<book number="48">
			<chapter number="1">
				<verse number="1">Maqaan kiyya Phaawulos, anin ergamaa ta'ee namaan hindhumne, yokaan nama tokkollee biraa hindhumnee, ammoo karaa Yesus Kiristootii fi Waaqaa Abbaa, ka du'a keessaa isa kaaseen dhufe.</verse>
				<verse number="2">Obboleeyyan arma na waliin jirtu cuftii gumii Galaatiyaa jirtuu nagaa dhaamti.</verse>
				<verse number="3">Waaqaa Abbaa keennaatii fi Aabboo Yesus Kiristoon eebbaa fi nagaa isanii kenninna!</verse>
				<verse number="4">Akka dhaloota hamaa kana keessaa nu baasu Kiristoon marroo daba keennaatiif ufi baasee, fedhii Waaqaa Abbaa keennaa guute.</verse>
				<verse number="5">Guddinnii haga bara baraallee Waaqaa ha ta'u! Ee'e jenne.</verse>
				<verse number="6">Isan guddoo na mamsiiftan! Yoosuu nama eebba Kiristootiin isan yaamee lakkiftanii, oduu dhibii gula yaatan.</verse>
				<verse number="7">Oduun dhibiin hinjirtuu, anin ammoo waan kana, waan namii garii ka isan gaargalche oduu Kiristoo gaaragalchuu fedhu jiruuf jedhe.</verse>
				<verse number="8">Ammoo yo nu, yokaan ergamaan gubbaa ba'ee, oduu nu armaan dura isanitti himne irraa gorsee ta dhibii isanitti himee, namii sunin ha abaaramuutii!</verse>
				<verse number="9">Akkuma armaan dura isanitti himnee, anin ammallee irra deebi'eetti isanitti himaa; namii tokkolleen yo oduu isan qaraa fudhattan irra ta dhibii isanitti himee, namii sun ha abaaramuutii!</verse>
				<verse number="10">Wantii kunin waan anin jaalala namaa barbaadu fakkaattii? Hiyyoo! Anin jaalala Waaqaa callaa barbaada! Anin nama hedduu ka na oowisu fedhaa? Anin yo silaa waan sun fedhe, hojjataa Kiristoo hintahu.</verse>
				<verse number="11">Obboleeyyan tiyya amma waan kana isanitti hima! Dubbiin dansaan anin haasa'uu ta namii mataa ufitiin baafateeniti.</verse>
				<verse number="12">Anin nama tokkoollee irraa hinarganne, yokaan namii tokkolleen na hinbarsiimnee, Yesus Kiristootti natti mullise male.</verse>
				<verse number="13">Akka anin gaafa durii aadaa warra Yihudii keessa jiru, naasuu malee gumii Waaqaa gaargalchee balleessuu itti ka'e la dhageettan.</verse>
				<verse number="14">Aadaa Yihudii keessaatti anin hariyyoota tiyya cufaa irra jira. Aadaa ababoota teennaa akka malee jabeese.</verse>
				<verse number="15">Waaqii ammoo adoo anin hindhalatin eebba isaatiin na yaamee akka anin isaa hojjadhuu na foohate.</verse>
				<verse number="16">Gaafa innii akka anin gosa dhibiitti oduu dansaa haasa'uu Ilma ufii natti mullisee, anin gara nama tokkollee gorsaa hindhandhe,</verse>
				<verse number="17">yokaan Yerusaalem dhaqee warra na duraatti ergamtoota tahe arguu hindhandhe. Ammoo yoma tokkoon lafa Arabaa dhaqee, eegee Damaasqootti deebi'e.</verse>
				<verse number="18">Eegee ganna sadii turee, Phexros irraa oduu fuudhuuf Yerusaalem dhaqee, torbaan lama fulaa isaa taa'e.</verse>
				<verse number="19">Anin Yaqoobii obboleessa Aabboo malee, ergamtoota dhibii tokkollee hingarre.</verse>
				<verse number="20">Dhugumaa Waaqaatii wantii anin barreessu kunin waan kiyyibaatiinitii waan dhugaati!</verse>
				<verse number="21">Anin eegii sun lafa Sooriyaatii fi ta Qiliiqiyaa dhaqe.</verse>
				<verse number="22">Haga kana cufa gumiin Kiristaanaa ta Yihudaa keessa jirtu fuulaallee na hinbeettu.</verse>
				<verse number="23">Waan biyyitii waltii haasoofte, “Namiichii durii nu gaargalche kaan amma dhugeeffachaa durii balleessuu fedhe taan ta'ee barsiisa!” jette callaa beekhan.</verse>
				<verse number="24">Tanaaf marroo tiyyaaf warrii Waaqaa gaalata deebise.</verse>
			</chapter>
			<chapter number="2">
				<verse number="1">Ganna kudhanii afuriin duubaatti Baarnaabaas waliin Tiitoollee fudhanee Yerusaalem dhandhe.</verse>
				<verse number="2">Wantii anin deemeef waan Waaqii, akka anin deemuu malee, na garsiiseef. Kora kophaa keessaatti anin oduu durii gosa dhibiitti haasa'ee jaarroleetti hime. Anin hujii tiyya ta duriitii fi ta ammallee akka isiin baddu hinfeene.</verse>
				<verse number="3">Waahela kiyya Titoos, adoo innii Giriikii ta'eellee, namii tokkolleen Qabaanqabaa qabadhu hinjenneen,</verse>
				<verse number="4">ammoo jarii garii obboleeyyaan ufi tolcheetti, dhaqaanqabaa qabuuf fedhe; warrii sun akka balchooma nu karaa Kiristoo Yesusiitiin qamnu argee tissee nu tolchu, akka jaajusaa gumii teenna seene.</verse>
				<verse number="5">Nu waan dhugaa oduu dansaa balleessuu hinfeeneef diqqoo tokkollee warra jalaa hinlaamne.</verse>
				<verse number="6">Warrii ammoo nama gugurdaa fakkaatta; anin waan kana marroo waan warraa hin yaalleef jedha, Waaqii nafa namaa gula nama hinqoru, jaarroleen tun waan haaraa ka herredde tokkollee na hindarre.</verse>
				<verse number="7">Warrii ammoo akka Waaqii hujii oduu dansaa, akkuma ta Yihudiitti himan Phexrosiitti kenne, ta gosa dhibiitti himan natti kenne arge.</verse>
				<verse number="8">Akkuma Phexros ka Yihudii tahe, aninilleen jabeenna Waaqaatiin ergamaa gosa dhibii barsiisu tahe.</verse>
				<verse number="9">Yaaqoob, Phexrosii fi Yoh. aannis, jarii jaarrollee fakkaatu, akka Waaqii hujii tana naa kenne arginaan, naa fi Baarnaabaasiillee jedhanii nu gula galanii, nu akka nama takkaa taanee gosa dhibii keessa hojjannu, warrii ha Yihudii keessa hojjatuu jenne walti buufanne.</verse>
				<verse number="10">Warii akka waan hiyyeeyyii qarqaarsaa callaa herrennu nutti hime; suniilleen homa qaraa garaan na fedhe.</verse>
				<verse number="11">Gaafa Phexros Anxokiyaa dhufee, anin waan innii wallaala tolcheef gumii duraatti isaan morme.</verse>
				<verse number="12">Adoo namii Yaaqoob erge achiin hinbahiin, Phexros gosa dhibii waliin sagalee nyaate. Ammoo warrii kaan dhumnaan waan jara gosa dhibii dhaqaanqabaa qabuu fedhe kaan sodaateefii, gosa dhibii waliin sagalee nyaachuu dide.</verse>
				<verse number="13">Obboleeyyan Yihudii taalleen akkuma Phexros sodaate; Baarnaabasiiyyuu sodaatee warra gula deebi'e.</verse>
				<verse number="14">Akka warrii daandii qajeeltuu waan dhugaa ta oduu dansaa gula hindeemne arginaan, anin gumii duraatti Phexrosiin, “Atin gosa Yihudiitii, ammoo akka gosa dhibii ta'uu jirataa, duuba akkamiin dandeettee gosa dhibiin akka Yihudii ta'aa jetta ree?” jedheen</verse>
				<verse number="15">Nu dhalootii keenna Yihudii malee, gosa dhibii ta cubbamteeniti.</verse>
				<verse number="16">Ammoo nu akka dhugeeffachaa Yesus Kiristootiin qulqullummaa namaa herregan inbeenna; seera guutitiin homaa keessa hinjirtu. Wantii nuulleen Kiristoo Yesus dhugeeffanneef akka dhugeeffachaa nu Kiristoo dhugeeffanneen qulqullummaa nuu herregan, ammoo seera guutitiin hintaatu. Wantii akkanaatiif seera guutitiin nama tokkollee qulqullummaa hinherregan.</verse>
				<verse number="17">Yo adoo nu akka karaa Kiristootiin dhugaa nuu herregan barbaannuu, ammoo akkuma gosa dhibii cubbuu nurraatti arganii, Kiristoon waan cubbuutiin dhufe ree? Hiyyoo, akkasiiniti!</verse>
				<verse number="18">Anin yo waan durii cabse deebi'ee jaaree, akka anin akka nama seera cabsuu jiru agarsiifti.</verse>
				<verse number="19">Seera gula anin ya du'e; seeraatti na ijjeesse akka anin Waaqaa jiraadhu. Ya Kiristoo waliin mukaa irraatti na fannisan,</verse>
				<verse number="20">namii amma jiru ananiti, Kiristootti na keessa jira male. Anin jireenna amma jiru kana marroo dhugeeffachaa Ilma Waaqaatiif jira, ka na jaalatee jireenna ufii naa baase.</verse>
				<verse number="21">Anin eebba Waaqaa hindidu. Yo seera guutitiin dhugaa namaa herregan, yoos Kiristoon ufumaa du'e!</verse>
			</chapter>
			<chapter number="3">
				<verse number="1">Isan warrii Galaatiyaa guddoo daalle! Ennuttu isan falfale? Akka Yesus Kiristoon fannoon gubbaatti du'e! Isan ya iluma teessaniin agartan.</verse>
				<verse number="2">Waan tokko caallaa natti himaa, seera guunnaan hafuura Waaqaa argattan moo, oduu dansaa dhageettanii dhugeeffannaan argattan?</verse>
				<verse number="3">Akkam akkana daallooftan? Qaraa hafuura Waaqaatiin itti keeyyattanii, akkamiin jabeenna keessaniin hobbaaftan?</verse>
				<verse number="4">Wantii isan baraattan tokkoolleen homaa isanii hinbaanee? Dhugumaa, ya wa isanii baate!</verse>
				<verse number="5">Waaqii yo hafuura ufii isanii kennee waan mamaa jidduu teessanitti tolchuu, marroo isan seera guuttaniif waan kana tolcha moo, waan isan oduu dansaa dhageettanii dhugeeffattaniif tolcha?</verse>
				<verse number="6">Barreessii waan Abrahaam dubbattuu ta, “Innii Waaqaa dhugeeffannaan marroo dhugeeffachaa isaatiif Waaqii qulqullummaa herregeef” jettu la barreessan.</verse>
				<verse number="7">Isan akka warrii dhugeeffachaa qabu cuftii dhaloota Abrhaam hubachuu maltan.</verse>
				<verse number="8">Barreessiin, akka Waaqii dhugeeffachaan gosa dhibii qulqulluummaa herreguuf duru argitee jennaan, barreessiin oduu dansaa duriiyyuu Abrahaam barsiiftee, “Mar. roo teetiif Waaqii nama lafa jiru cufaa eebbisa” jette.</verse>
				<verse number="9">Abrahaam dhugeeffateeti eebba argate; tanaaf nama dhugeeffatu cufaa akkuma isaa eebbisan.</verse>
				<verse number="10">Warrii seera guutitii herregatu ya abaarame. Wantii akkanaatiif barreessiin, “Namii waan seera keessaatti barreessan cufaa gula hindeemne ya abaarame” jetti.</verse>
				<verse number="11">Nama dandaanii seeraan, Waaqaa duraatti, dhugaa hin herreganiif, tun darree hinqabdu; wantii akkanaatiif barreessiin, “Namii dhugeeffachaan qulqullummaa herreganiif injiraata” jetti.</verse>
				<verse number="12">Ammoo seerii dhugeeffachaa hinfedhu. Taatuullee barreessiin, “Namii waan seerii jedhu cufaa guutu sunumaan jiraata” jetti.</verse>
				<verse number="13">Ammoo Kiristoon, ufii abaarsa nuu tahee, abaarsa seerii nutiin dhufu jalaa nu baase. Barreessiin, “Namii mukaa irraatti fannisan ya abaaram” jetti.</verse>
				<verse number="14">Wantii Kiristoon waan kana tolcheef akka eebba Waaqii Abrahaamii kakatee, marroo Yesus Kiristootiif gosa dhibiillee kennan, ammallee akka nuulleen marroo dhugeeffachaatiif hafuura Waaqii kakate arganu.</verse>
				<verse number="15">Obboleeyyan mee, fakkeenna kanaan hubadhaa yo namii lama wa irraatti waldhaqee ergaa gubbaa barressee, namii tokkolleen danda'ee waldhaqiisa sun hincabsu, yokaan itti hindaru.</verse>
				<verse number="16">Waaqii kakuu ufii Abrahaamii fi ilma isaatti kakaate. Ilmaan isaa hinjettuu, ammoo “Ilmuma kankee” jetti. Akkasi jechuun ilmuma tokko calla, sulleen Kiristoo, jechuu.</verse>
				<verse number="17">Wantii anin jechuu fedhuu, Waaqii waldhaqiisa tolche akka guutu kakate. Seerii ganna dhibba afuritii fi sodomaa eegii sun dhufee danda'ee waldhaqiisa balleesee kakuu Waaqaa guutamuu hindhowu.</verse>
				<verse number="18">Wantii akkanaatiif yo dhaaltii seeraan taatee, yoos kakuun hintaatu; taatuullee Waaqii waan isaa kakateef Abrahaamii kenne.</verse>
				<verse number="19">Seera maaf kennan ree? Akka wallaalaan garsiisaniif itti daran, seerii ammallee haga ilmii Abrahaam ka itti kakatan hin mullatin callaa jira. Seera amma nama jiddu jiru kana harka ergamtootaatiin namaa kennaan.</verse>
				<verse number="20">Yo namii tokko callaan jiraate nama jidduu sun hin fedhan. Waaqii ammoo tokko.</verse>
				<verse number="21">Wantii kunin akka seerii kakuu Waaqaatiin morku agarsiiftii? Hiyyoo akkasiiniti! Wantii akkanaatiif yo seera nama jireesu namaa kennanii, nami dandaan seeraan qulqullummaa hin herreganiif.</verse>
				<verse number="22">Akka warrii dhugeeffate abdii warra Yesusii Kiristootti dhugeeffatee kakatan argatuu, barreessiin “Laftii cuftii jabeenna cubbuu jala jirti yaayyu” jette.</verse>
				<verse number="23">Adoo yohii dhugeeffachaa hingahin, haga dhugeeffachaa mullisanitti seerii nuu cufa hidhe.</verse>
				<verse number="24">Tanaaf gaafas seera suniitti nu qorqorate; akka haga Kiristoon dhufuutti nu barsiisu, akka dhugeeffachaan qulqullumaa nuu herregan.</verse>
				<verse number="25">Ammoo amma dhugeeffachaan ya dhufte, nu barsiisa sun jala hinjiru.</verse>
				<verse number="26">Wantii akkanaatiif marroo dhugeeffachatiif isaniin cuftii karaa Yesus Kiristoon ilmaan Waaqaa taatan.</verse>
				<verse number="27">Isaniin kiristoon tokkaa ta'uuf cuuphamtan cuftii ya Kiristoo akka wayaa uyyifattan.</verse>
				<verse number="28">Tanaaf Yihudii fi gochiti dhibiilleen tokkuma; tissee fi balchaalleen takkuma, dhiiraa fi nadheeniilleen tokkuma; karaa Kiristoo Yesus gula namii cuftii takkaa garaa garummaan hinjirtu.</verse>
				<verse number="29">Isan yo ka Kiristoo taatan, yoos isan dhaloota Abrahaam; waan Waaqii kakateellee hinargattan.</verse>
			</chapter>
			<chapter number="4">
				<verse number="1">Laalaa, gurbaa abbaa dhaalu haga innii diqqaa cufa, adoo wantii cuftii ta isaa taateellee yo cufaa akkuma tissee tolchanii.</verse>
				<verse number="2">Haga guyyaan abbaan dhaamatu gahuutti, haga innii diqqaa nama isa qorqoratee waan isaa cufaa tissuti jira.</verse>
				<verse number="3">Akkasuma nulleen gaafa durii hafuuraan ijoollee, tissee qilleensa lafaa fiduuti.</verse>
				<verse number="4">Ammoo yo'ii geennaan, Waaqii ilma ufii erge. Haadha namaatti isa dhale; seera Yihudii keessaa dhalate,</verse>
				<verse number="5">akka warra seera jala jiruu balchoomsu; akka nu ilmaan Waaqaa taanu.</verse>
				<verse number="6">Waaqii akka, akka nu ilmaan isaa agarsiisu, hafuura ilma ufii ka Aabboon, Aabboo kiyyaa jedhu ergee garaa keenna keessa kaaye.</verse>
				<verse number="7">Tanaaf armaa achi atin karaa Waaqaatiin tisseenit, ilma malee; waan atin ilma isaa taateef Waaqii dhaala ufii cufaa sii kenna.</verse>
				<verse number="8">Durii isan Waaqaa hinbeettanii, tanaaf tisseellee waaqaa dharaa taatan.</verse>
				<verse number="9">Amma ammoo waan isan Waaqaa beettaniif yokaan waan Waaqii isan beekuuf, akkamiin dandeettanii herrega lafaa ka homaa hinbaane ka du'eetti deebitan? Maaf deebitanii tissellee warraa tahuu feetan?</verse>
				<verse number="10">Isan guyyaa, ji'a, gannaa fi bara herreddani!</verse>
				<verse number="11">Anin waan keessan insodaadha; hujiin anin jidduu teessaniti hojjadhe cuftii ufumaa baddii?</verse>
				<verse number="12">Obboleeyyan tiyya, anin isan kadhadhaa akka kiyya tahaa! Anilleen akkuma keessan jira; isan homaa natti hindamne.</verse>
				<verse number="13">Ani gaafa qaraa fiixee oduu dansaa isanitti himee, akka anin fayyaa hintahiin isanuu in beettan.</verse>
				<verse number="14">Taatuullee gaafas adoo nafii kiyya gufuu isanitti ta'eellee isan akkuma ergamaa Waaqaa, akkuma Kiristoo na fudhattan malee, na hintuffanne yokaan na hin dinne.</verse>
				<verse number="15">Isan gaafas guddoo gammaddanii, amma ammoo maantii lafa dhufe ree? Gaafas adoo dandeettanii akka isan ila teessanuu ufi keessaa fuutanii naa kennitan anuu isanii dhugaa!</verse>
				<verse number="16">Amma dhugaa isanittii himnaan nyaapha keessan tahee ree?</verse>
				<verse number="17">Jarii kaan guddoo isan sosoba, ammoo dansumtii keessa hinjirtu. Warrii akka waan warrii isan sehuu isaniilleen warra seetan, gargarii nu baasuu fedha.</verse>
				<verse number="18">Duuba yo waan dansaaf nama jaalatan guddoo dansaa, wantii kunin yo anin isan waliin jiru callaanitii yo cufaa dansaa.</verse>
				<verse number="19">Ijoollee tiyya, haga Kiristoon isan keessaatti mulatuutti, anin akkuma haatii nama dhaltu ciniinsifattee dhukkubsattuu, isaniif dhukkubsadha.</verse>
				<verse number="20">Yo silaa isan waliin jiraadhe, guddoo fedha; akka waan keessan karaa dhibiin herregu. Anin guddoo waan keessan yaada!</verse>
				<verse number="21">Isan warra seera gula yaa'uu fedhu, anin wa isan gaafadhaa, waan seerii jedhu hindhageettaniiyyuu?</verse>
				<verse number="22">Abrahaam ilmaan lama qaba; tokko niitii tisseettiin, kaan ammoo niitiin balchittiin akka dhalteef la barreeffame.</verse>
				<verse number="23">Ilmii niitiin tissee dhalte aadaa namaa gula dhalate, kaan ammoo ka niitiin balchittiin kakuu Waaqaa gula dhalate.</verse>
				<verse number="24">Wantii kun akka mammaasaa; nadheen lamaan akka waldhaqiisa lamaa, tokko Aggaar ta gaara siinaa irraa dhufte, dhalootii isiilleen tissee.</verse>
				<verse number="25">Aggaar gaara siinaa ka lafa Arabaa keessa jiru fakkaatti; isiin fakkeenna dira guddaa Yerusaalem amma jiru ka namii isa keessaa jiruu cuftii tissee qabdi.</verse>
				<verse number="26">Yerusaalem ta Waaqaa gubbaa ammoo balchaa, isiin haadha teenna.</verse>
				<verse number="27">Wantii akkanaatiif barreessiin, “Gammadii, niitii takka ilmee hindhaliin!” jetti. Iyyii qiliixami, atin namii takka ciniisifachaa dhaliisaa hinargin! Niitiin dhiirsii lakkise niitii dhiirsa qabdu taan irra ilmaan dhalti.</verse>
				<verse number="28">Obboleeyyan tiyya, marroo kakuu Waaqaatiif isaniillleen amma akkuma Yisihaq ilmaan Waaqaatti.</verse>
				<verse number="29">Gaafas ilmii aadaa namaa gula dhalate ilma hafuura Waaqaatiin dhalate gaargalche; ardhaallee akkasuma.</verse>
				<verse number="30">Ammoo barreessin maan jetti? “Niitii tisseetii fi ilma isii gati, oofii, baas, wantii akkanaatiif ilmii niitii tissee ilma niitii balchaa waliin abbaa hindhaalu” jetti.</verse>
				<verse number="31">Tanaaf obboleeyyaan tiyya, nu ilmaan niitii tissittiitiinitii, ammoo ta niitii balchaati.</verse>
			</chapter>
			<chapter number="5">
				<verse number="1">Akka nu balchoomaan teennu, Kiristoon ya balchoomaatti nu baase! Tanaaf akka balchaa ejaajjaa, itti deebtanii tissee hintahiinaa!</verse>
				<verse number="2">Caqasaa! Anin Phaawulos, waan kana isanitti himaa, dhaqaanqabaa qabattaniif kiristoon homaa isanii hin bahu.</verse>
				<verse number="3">Akka namii dhaqaanqabaa qabatu cuftii jabeessee seera gula yaa'uu male, anin irra dedeebi'ee waan kana himuu fedha.</verse>
				<verse number="4">Isan warrii seeraan akka qulqulluummaa herreganiif feetan, la Kiristoo irraa ufi kuttanii, eebba Waaqaa irraa ala jirtan.</verse>
				<verse number="5">Nu akka Waaqii jabeenna hafuura Waaqaa ka dhugeeffachaa teenna keessa hojjatu suniin, qulqulluummaa nuu herregu in eeganna.</verse>
				<verse number="6">Wantii akkanaatiif nu yo karaa Kiristoo Yesus keessa jiraannee, dhaqaanqabaa qabachaa fi qabachuu dhabuulleen haga tokkotuu; wantii jabduun dhugeeffachaa, jaalalaan hojjattu.</verse>
				<verse number="7">Isan qara waan dansaa tolchitanii! Amma ammoo akka isan dhugaa hinguunne eentu isan dhowwe? Innii akkamiin isan sosobe?</verse>
				<verse number="8">Waaqii isan yaamee akkas isan hintolchine.</verse>
				<verse number="9">Bukoo diqqoo tokkootti sagalee guddoo bukeessa.</verse>
				<verse number="10">Anin ammoo akka isan waan dhibii hin herrenne karaa Aabboo gulaan guddoo isan dhugeeffadha; ammallee abbaa feete taanaaniillee nama isan gaargalchu, Waaqii hingaargalcha.</verse>
				<verse number="11">Ammoo obboleeyyaan tiyya, anin yo dhaqaanqabaa qabachuu maltan jedhee barsiisee, ammallee maaf na gaargalchan ree? Yo anin dhaqaanqabaa qabachuu maltan jedhee barsiisee ergaan fannoo Yesus Kiristoo gufuu namatti hintaatu.</verse>
				<verse number="12">Warrii isan gaargalchu kun adoo silaa ufi kolaasee irra dansaayyuu!</verse>
				<verse number="13">Obboleeyyan tiyya, isan akka balchaa taataniif isan yaamanii, jaalalaan walii ergadhaa malee, dharraan nafa keessanii balchooma dabsattee isan hin moohatin!</verse>
				<verse number="14">Seerii cuftii seera tokkocha, “Nama cufaa akkuma ufii jaalattuu jaaladhuu” jedhuu keessa jira.</verse>
				<verse number="15">Isan ammoo yo akka bineensaa taatanii walhaatan, akka wal hinballeesin eegadhaa!</verse>
				<verse number="16">Anin ammoo, “Hafuuraan qajeelfamaa jiraadhaa malee, dharraan nafa keessanii isan hinmoohatin” jedha</verse>
				<verse number="17">Wantii nafii keenna fedhu waan hafuurii fedhuuniti; waan hafuurii feedhuullee nafii hinfedhu, warrii walii nyaapha; tanaaf waan tolchuu feetan dandeettanii hintolchitan.</verse>
				<verse number="18">Yo hafuurii isan qajeelche ammoo seera jalaa jirtan.</verse>
				<verse number="19">Wantii nafii fedhu diiduma teetti; walbaraachaa, xurii fi hujii hamtuu;</verse>
				<verse number="20">falfalumaa fi waan harkaan bocan kadhatan. Namii nyaapha walti tahee, walhadhee, walqoxxisee, walti dallanee, ufi jaalatee, gargarii wali qoodee,</verse>
				<verse number="21">walmorkee, farsoo dhugee machaahee, walballeessee, waan hamaamtuu akkanaa hedduu tolcha. Anin akkuma durii isanitti hime ammallee isanitti himaa, namii waan akkanaa kana tolchu mootummaa Waaqaa hinargatu.</verse>
				<verse number="22">Buhaan hujii hafuuraa ammoo, jaalalafaa, qiliixamsufaa, nagafaa, obsafaa, naasufaa, dansoomafaa, dhugeeffatamufaa,</verse>
				<verse number="23">ufi diqqeesitii fi ufi qorqorachaa dhalti. Wantii kun tokkolleen seera hinqabdu.</verse>
				<verse number="24">Warrii Kiristoo Yesus gula yaa'u ammoo nafa ufii, dharraa fi fedhii isaa cufa waliin ya ijjeesse.</verse>
				<verse number="25">Hafuurii ya jireenna nuu kennee, nulleen isaan jiraachaa gula yaa'uu malle</verse>
				<verse number="26">Nu ufi saaduu hin malle, waldalansiisuu hin malle yokaan walqoxxisuullee hin malle.</verse>
			</chapter>
			<chapter number="6">
				<verse number="1">Obboleeyyan tiyya, yo namii adoo hinbeekhin wallaala keessa seenee, isan warrii hafuura Waaqaa qabu ha isa qajeelchuutii, ammoo karaa laanatiin tolchuu maltan! Isanuu akka ilaalachaa keessa hinseenne ufi eeggadhaa!</verse>
				<verse number="2">Ulfinna walii baadhaa! Karaa kanaan seera Kiristoo guuttanii.</verse>
				<verse number="3">Namii yo adoo homaa hinbaanee waan wa ba'u ufi sehee, innii ufi daalleessuu jira.</verse>
				<verse number="4">Namii cuftii hujii ufii laaluu male. Yo dansaa taatee, adoo waan namii dhibiin tolcheen wali bira hinqamnee, ha waan tolcheen ufi guddisuutii.</verse>
				<verse number="5">Wantii akkanaatiif namii cuftii ba'aa ufii baachuu male.</verse>
				<verse number="6">Namii dubbii Waaqaa barsiisaan ha waan dansaa cufa nama isa barsiisuu waliin qoodatuu.</verse>
				<verse number="7">Ufi hinsobinaa; namii tokkoolleen danda'ee Waaqaa hindaalleefatu. Namii cuftii homa oobre murata.</verse>
				<verse number="8">Namii waan nafii isaa fedhu callaa oobrate, du'a murata. Yo waan hafuurii feedhu callaa oobrate, hafuurii sun irraa jireenna bara baraa argata.</verse>
				<verse number="9">Tanaaf waan dansaa tolchuu dadhabuu hin malle; wantii akkanaatiif yo nu hin dadhabin, yo'ii nu murannu indhufa.</verse>
				<verse number="10">Tanaaf haga qoommii qamnu nama cufaa waan dansaa tolchuu malle, keessumaa warra dhugeeffachaa akka teennaa qabuu.</verse>
				<verse number="11">Akka anin harkuma kiyyaan gugurdisee barreessu laalaa!</verse>
				<verse number="12">Warra ufi guddisuu fedhu, ka waan mullataatiin kiyyibutti, dhaqaanqabaa isanii qabu fedha. Wantii warrii akkasii tolchuuf akka fannoo Kiristootiif hingaargalle.</verse>
				<verse number="13">Warrii dhaqaanqabaa qabatuulleen seera gula hin yaa'u, warrii akka isan aadaa dhaqaanqabaa tana qabattan fedha, akka akkasiin aadaa nafaa ta isan tolfatan tanaan, ufi koorsu.</verse>
				<verse number="14">Anin ammoo waan fannoon Aabboo Yesus Kiristoo callaa saada; fannoo tanaaf laftii gara kiyyaan dootee, aniilleen gara lafaatiin du'e.</verse>
				<verse number="15">Dhaqaanqabaa qabachuu fi qabachu dhabuun womaa hinbaatu; wantii waba'a uumama haaraa ta'iisa.</verse>
				<verse number="16">Warra aadaa tana gula yaa'u, nagaa fi naasuun warraa fi Waaqaa israa'elille waliin hateettu</verse>
				<verse number="17">Armaa achi, namii tokkoolleen na hingaargalchin; wantii akkanaatiif gadaannisii nafa kiyyaa akka anin tissee Yesusii agarsiisa.</verse>
				<verse number="18">Obboleeyyan tiyya Eebbitii Aabboo keenna Yesus Kiristoo isan cufaa waliin jiraatinna! Ee'e jenne.</verse>
			</chapter>
		</book>
		<book number="49">
			<chapter number="1">
				<verse number="1">Maqaan kiyya Phaawulos; anin fedhi Waaqaatiin ergamaa Kiristoo Yesus tahee, gara gumii Waaqaa ta Efeesoon keessa jirtuu, ta jireenna ufitiin Kiristoo Yesus dhugeeffatteetti ergaa tana barreessa.</verse>
				<verse number="2">Waaqaa Abbaa keennaatii fi Aabbo keenna Yesus Kiristoon eebbaa fi nagaa isanii kenniinna!</verse>
				<verse number="3">Waaqa, Abba Aabboo keenna Yesus Kiristoo ka nu eebbisee karaa Kiristoo gulaan eebba hafuura gubbaa cufa nuu kennee galata galchina!</verse>
				<verse number="4">Adoo lafa hinuumin, Waaqii marroo jaalala isaatiif, akka nu qulqulloomnee aaboo malee isa dura yaanu, karaa Kiristoo gulaan nu foohate.</verse>
				<verse number="5">Waaqii qaraa akka karaa Yesus Kiristootiin ilmaan isaa taanee, fedhii isaa gula guddifamuuf nu foohate.</verse>
				<verse number="6">Koottaa Waaqaa galata deebimnaa, akka kennamsii naasuu guddaan, innii karaa ilma ufii jaalateetiin nuu kenne sun galata argatu.</verse>
				<verse number="7">Innii dhiiga ufitiin nu bitee nu baasee, cubbuu teenna nuu araarame. Eebbitii Waaqaa ta innii qaroomaa fi maltee isaatiin guddisee waan guddoo nuu kenne.</verse>
				<verse number="8"></verse>
				<verse number="9">Waaqii waan qaraa herrege tolche, waan dhossaa ta Kiristoon, guutuu duraattuu nu beesise.</verse>
				<verse number="10">Wantii Waaqii tolchuu fedhu, akka yo yohii ga'e, uumama lafa cufaa ka lafaa fi gubbaa jiru waltiin dhufee Kiristoo mataa tolchu.</verse>
				<verse number="11">Wantii cuftii akka fedhii herrega Waaqaa gula taati, ammallee Waaqii fedhi ufiitiin herrega isaa ka qaraa kaan gula, karaa Kiristoo gulaan nu foohatee nama ufii nu tolfate</verse>
				<verse number="12">Tanaaf nu warrii qaraa Kiristoo herregatu guddinna Waaqaa faarsina!</verse>
				<verse number="13">Isaniilleen akkuma gaafa dubbii dhugaa dhageettan, oduu dansaa ta baafamaan isanii dhuftee, isan Kiristoo dhugeeffattanii jennaanii Waaqii beessisa ufii isan irra keeyyattee Hafuura Qulqulloo ka kakate isanii kenne.</verse>
				<verse number="14">Hafuurii kun qabdoo teenna, akka nu waan Waaqii nu kakate argannu nu agarsiisa, ammallee akka Waaqii balchoomsa dhugaa warra ufiitii kennu hima. Guddinna isaa ha faarsinuu!</verse>
				<verse number="15">Mar. roo waan kanaatiif anin haguma dhugeeffachaa isan Aabbo Yesus dhugeeffattanii fi jaalala isan gumii Waaqaa jaalattan dhagayee,</verse>
				<verse number="16">marroo teessaniif Waaqaa galata galchuu hin lakkimne. Anin yo cufaa kadhachaa tiyya keessatti isan qaabadha,</verse>
				<verse number="17">ammallee Waaqaa Abbaa guddinnaatii fi ka Aabboo keenna Yesus Kiristoo kadhadhaa, akka innii hafuura isan qaroomsee Waaqaa isanitti mullisee isan barattaniin isanii keennu.</verse>
				<verse number="18">Wantii anin kadhadhu, akka qalbiin teessan banamtee ibsee isaa argitan, akka isan abdii innii itti isan yaamee fi eebba durummaa ta innii gumii isaatii kakate hubattan,</verse>
				<verse number="19">ammallee akka jabeennii isaa, ka nuu warra isa dhugeeffate keessa hojjatuu guddaa hubattan. Jabeennii kunin</verse>
				<verse number="20">kama innii Kiristoo du'a keessaa kaasee, harka ufii ka mirgaa gubbaa fulaa ufii teessiseen.</verse>
				<verse number="21">Kiristoon achiitti hayyoota gubbaa, jabeenna, irree fi nama jabaa cufaa fida; innii maqaa ulfinnaa ka lafa tanaatii fi ka hegeriillee cufaa irra jira.</verse>
				<verse number="22">Waaqii waan cufa ya miila Kiristoo jalaatti deebisee, akka innii mataa waan cufaa tahu, innii ya gumii Waaqaatti kenne.</verse>
				<verse number="23">Gumiin Waaqaa nafa Kiristooti; qixxooma isaati, ka waan cufaa fulaa cufaatti qixeessu.</verse>
			</chapter>
			<chapter number="2">
				<verse number="1">Durii isan cubbuu fi wallaalaan lubbuu dootan.</verse>
				<verse number="2">Yo sun karaa lafaa ka dabaa gula yaatan, hayyuu jabeenna ka qilleensa caqaftan, ka hafuura warra amma Waaqaa hincaqamnee moohatu.</verse>
				<verse number="3">Nuun cuftii durii akka warra sunii jirra, dharraa nafa keennaa gula yaanee waan nafaa fi qalbiin teenna feetu callaa tolchine, ka silaa akkuma nama cufaa Waaqii nulleetti dalanuu male.</verse>
				<verse number="4">Ammoo naasuun Waaqaa guddoo; innii guddoo nu jaalata;</verse>
				<verse number="5">Eeguma nu dabaan doone, Kiristoo waliin du'a keessaa nu kaasee; isan kennamsa naasuu Waaqaatiin baafamtan.</verse>
				<verse number="6">Innii Kiristoo waliin du'a keessaa nu kaase, akka isa waliin gubbaa nu teessisu.</verse>
				<verse number="7">Wantii innii waan kana tolcheef, akka yo cufaa durooma eebba isaa, ka innii Kiristoo Yesus keessaa qabu, nu agarsiisu.</verse>
				<verse number="8">Mar. roo kennamsa nasuu Waaqaatiif isan baafama argattan, karaa dhugeeffachaa gula. Waan isan ufiin tolfattaniiniti, ammoo tola Waaqii isanii kenne.</verse>
				<verse number="9">Wantii isan ufi guddiftaniif hinjirtu, wantii akkanaatiif wantii kunin waan isan ufiin tolfattaniiniti.</verse>
				<verse number="10">Nu uumamaa Waaqaati, ammallee Kiristoo Yesus keessa innii ya nu uume, akka hujii dansaa ta innii herrege nu kurfeesee keessa teennu.</verse>
				<verse number="11">Isan warrii dhaloota gula gosa dhibii, ta Yahudiin warraa dhaqaanqabaa hinqabanne jettuun, ka ammoo ufiin nu warraa qabate jedhu (ta waan namii nafa ufii tolchuu), waan durii keessa jirtan qaabadhaa.</verse>
				<verse number="12">Gaafas isan Kiristoo irraa fagoo jirtan. Isan ormaa, gumii Waaqaa ta foohatan keessa hinjirtan. Waldhaqiisa Waaqii gumii isaati kakate keessaa hinqabdan. Lafa tana keessa Waaqaa fi abdi malee teettan!</verse>
				<verse number="13">Ammoo amma Kiristoon takkaa taanaan, isan warrii durii fagoo jiru ya dhiiga Kiristootiin gadi dhi'aattan.</verse>
				<verse number="14">Wantii akkanaatiif Kiristoon ya Yahudii fi gosa dhibiillee takkaa tolchee nagaan nu dhufe. Nafa ufitiin dallaa warra gargarii qoodee nyaapha walti tolche cabse.</verse>
				<verse number="15">Seera Yahuditii fi aadaa seera sunii cufaa balleessee, gosa tana lamaan walti naqee, akka nagaan nuu dhufu, gosa haara tokko ufiin uume.</verse>
				<verse number="16">Du'a isaa ka fannoo gubbaatiin Kiristoon waljibbitii balleesse; fannoo ufitiin innii gosa lachuu takkaa tolchee Waaqatti deebise.</verse>
				<verse number="17">Tanaa fi Kiristoon dhufee, oduu dansaa nagaa gosa cufatti hime isanii gosa dhibii ka Waaqaa irraa guddoo fagoo jirtanii fi Yahudiillee, ta isaatti dhi'aattu.</verse>
				<verse number="18">Mar. roo Kiristootiif nuun cuftii, gosa dhibii fi Yahudiilleen, hafuura tokkoon fuula Abbaa dura dhumna.</verse>
				<verse number="19">Tanaaf isan warrii gosa dhibii ardhaa achii ormaaniti, yokaan keessummaaniti; isan warra qulqulloo waliin amma gumii lafaa, warra Waaqaa!</verse>
				<verse number="20">Isaniilleen yayyabuma ergamtootaa fi raagootii keette irratti isan jaaran, ka dhakaan jabaalleen Kiristoo Yesus.</verse>
				<verse number="21">Isatti mana cufa walti qaba, akka manii sun mana Aabboo qulqulloo tahee guddatu.</verse>
				<verse number="22">Isaniillee, karaa isaatiin nama dhibii waliin, jaaruutti jiran, akka mana Waaqii hafuura ufitiin keessa taa'u taatan.</verse>
			</chapter>
			<chapter number="3">
				<verse number="1">Mar. roo waan kanaatiif anin Phaawulos, ka waan Kiristoo Yesusii ajajamee isanii gosa dhibiitii dhugeesseef hidhan,</verse>
				<verse number="2">dhugumaan isan hujii kennamsa naasuu Waaqaa, ka isanii jedhanii natti kennan ya dhageettan.</verse>
				<verse number="3">Waaqii herrega isaa ka dhossaa natti mullisee na beesise. Anin waan kana ya diqqoo tokko barreesse,</verse>
				<verse number="4">yo waan an barreesse dubbiftan, akka anin waan dhossa ka Kiristoo hubadhe ingartan.</verse>
				<verse number="5">Durii waan dhossaa kana namaatti hin himan, amma ammoo Waaqii ya hafuura ufitiin ergamtoota ufii qulqulloo fi raagotaatti mullise.</verse>
				<verse number="6">Wantii dhossan tunilleen, warrii gosa Yihudii hinta'inilleen, marroo oduu dansaatti dhugeeffateef, akkuma Yihudiin argatte, eebba Waaqaa argata; warrii cuftii mittaa nafa tokkooti, kakuu Waaqii karaa Kiristoo Yesusiitiin tolcheellee inargata.</verse>
				<verse number="7">Waaqii kennamsa naasuu, ka ufitiin hojjataa oduu dansaa na tolchee, eebba sun jabeenna hujii ufitiin naa kenne.</verse>
				<verse number="8">Anin gumii Waaqaa cufa keessaa diqqaa, Waaqii ammoo hujii gosa dhibiitti oduu dansaa himan natti kenne, akka duruummaa Kiristoo ta hindhumanne barsiisu,</verse>
				<verse number="9">ammallee akka namii cuftii mala Waaqaa ka dhossaan amma guutan argu. Waaqii, ka waan cufaa uume, durii mala ufii dhoffate,</verse>
				<verse number="10">akka yo kana, gumii Waaqaatiin, hayyoota ergamtoota Waaqaa fakkaattuu fi jabeennii Waaqaa gubbaa jiru cuftii qarooma Waaqaa ka akka akka jiru baratu.</verse>
				<verse number="11">Waaqii herrega ufii ka jiruu jireennaa, ka Kiristoo Yesus Aabboo keennaan guute gula waan kana tolche.</verse>
				<verse number="12">Nu waan karaa Kiristootiin isa dhugeeffanneef, ceeraa fi sodaa malee fuula Waaqaa dura dhufu indandeenna.</verse>
				<verse number="13">Tanaaf anin isan kadhadhaa, waan anin marroo teessaniif gaargaleef ufi hinjibaatinaa; wantii kun cuftii isanii olaantii.</verse>
				<verse number="14">Mar. roo waan kanaatif anin Aabboo duraatti jilbiifadha.</verse>
				<verse number="15">Innii abbaa warra cufaa, ka namii lafaa fi gubbaa jiruulleen maqaa dhugaa irraa argatu.</verse>
				<verse number="16">Anin akka innii durooma guddinna ufitiin jabeenna Hafuura Qulqulloo ka garaa keessan jabeessu isanii kennu Waaqaa kadhadhaa.</verse>
				<verse number="17">Ammallee akka Kiristoon, marroo dhugeeffachaatiif garaa keessan keessatti qubatu, akka hiddaa fi yayyabii keessan jaalala keessa taa'uu,</verse>
				<verse number="18">akka isan, gumii Waaqaa waliin, hubachaa jaalala Kiristoo argattan, akka jaalaaltii sun, ballinnaan, dheerinnaan, olfagennaan, gad qilummaalleen, fulaa cufa geettu,</verse>
				<verse number="19">akka jaalala isaa adoo namii danda'ee cufa barachuu baatellee barattanii akkanaan qixxooma Waaqaatiin guutamtan anin in kadhadha.</verse>
				<verse number="20">Innii humna isaa ta nu keessatti hojjatuun waan nu kadhanuu fi waan nu yaaduu dandeennuullee cufaa irra nuu kennu danda'a.</verse>
				<verse number="21">Tanaaf yo cufaa karaa Kiristoo Yesusitii fi gumii Waaqaa gulaan Waaqaa dhaloota cufaa, keessatti ammaa fi hegeriille guddinnii ha tahuuti! Ee'e jenne</verse>
			</chapter>
			<chapter number="4">
				<verse number="1">Anin ka marroo anin Aabboo hojjadhuuf na hindhan, isan kadhadhaa yaamicha Waaqii isan yaam gula yaa'aa.</verse>
				<verse number="2">Uf olhinfuudhinaa laanaa yaa'aa, waan cufaa obsaa. Jaalala teessan waldandeettiin agarsiisaa.</verse>
				<verse number="3">Nagaa takkaa isan tolchuun takkaa tahiitii, hafuurii namaa kennuu jabeessaa qorqooradhaa.</verse>
				<verse number="4">Akkuma abdiin Waaqii itti isan yaame tokkoo, nafii tokkoo, Hafuurii tokko,</verse>
				<verse number="5">Aabbaan tokko, dhugeeffachaan tokko, cuuphamii tokko callaatti jira.</verse>
				<verse number="6">Waaqii abbaa nama cufaa tokko callaatti jira; innii waan cufaa irra jira, waan cufaa keessa hojjata; waan cufaa keessa jira.</verse>
				<verse number="7">Nu namii cuftii yaayyuu herrega Kiristoo gula kennamsa naasuu arganne.</verse>
				<verse number="8">Tanaaf barreessiin qulqulloon, “Innii gaafa Waaqaa gubbaatti olba'e warra hidhan hedduu ufi gula fudhee, namaallee wa kenne” jette.</verse>
				<verse number="9">Duuba, “Innii Waaqaa gubbaatti olba'e” jechuun maal? Qaraa fiixee innii lafa jaalaatti gad bu'e jechu.</verse>
				<verse number="10">Namuma gad bu'e sunitti ammallee akka waan cufaa guutu achi gubbaatti oldeebi'e.</verse>
				<verse number="11">Isaatti wa namaa kennee, nama garii ergamaa, ka garii raaga, ka garii himtuu duubbii gammadaa, ka garii tissituu, ka garii barsiisota tolche.</verse>
				<verse number="12">Wantii innii waan kana tolcheef akka gumii Waaqaa cufaa hujii Waaqaatti kurufeessu, akka nafa Kirstoo jabeessan.</verse>
				<verse number="13">Duuba nuun cuftii garaa tokkoon, dhugeeffachaa teennaan, beekkumsa teenna ta ilma Waaqaatiin, waliitti dhumnee; nama gugurdaa taanee, haga Kirstoon gahuu geenna.</verse>
				<verse number="14">Itti deebinee ijoollee qilleensaa fi dhawaan galaanaa, dhodhooftu hintaanu, yokaan ta barsiisaan nama dharaa cuftii chochooftee malteen karaa irraa nama gorsitu hintaanu.</verse>
				<verse number="15">Ammoo jaalalaan dhugaa dubbanee karaa cufaan gara Kiristoo mataa keennaa, guddachuu malle.</verse>
				<verse number="16">Jabbeenna isaatiin nafii keenna cuftii tokko, ammallee nafii cuftii mittaa ufitiin waltti ejja. Tanaaf yo mittaan cuftii gara uftiin hojjattee nafii cuftii guddateetti jaalalaan jabaata.</verse>
				<verse number="17">Maqaa Aabbootiin anin waan kana jabeeseetti jedhaa, akka warra Waaqaa hinbeennee, ka qalbiin warraa homaa hinbeennee,</verse>
				<verse number="18">ka qalbiin ammaallee dukkana keessa jirtuu hintahin. Warrii waan daalla'e, ammallee mataa jabaateef, jireenna Waaqii kennu keessaa qooda hinqabu.</verse>
				<verse number="19">Ceera hinqabu hujii dabaatii ufi kenne, waan ceera ka akka cufaa ka irraa ufi hindhowine taha.</verse>
				<verse number="20">Wantii Kiristoo ka isan barattan ammoo akkasinitii!</verse>
				<verse number="21">Isan waan isaa ya dhageettan ammallee akka nama isa gula yaa'uu dhugaa Yesus keessa jirtu ya barattan.</verse>
				<verse number="22">Tanaaf jireenna keessan dullacha durii hamaa, ka waan isan durii taataan isan tolche, ka dharraan hamtuun balleesite baafadhaa!</verse>
				<verse number="23">Hafuurii garaaf qalbii teessan ha haaromsuu.</verse>
				<verse number="24">Jireenna haareessa akka wayaa, ka fakkeenna Waaqaa gula midhaassan, ammallee ka finna dhugaa ka qajeelumaa fi qulqulloomaan mullatu uyyifadhaa!</verse>
				<verse number="25">Itti deebitanii hinkiyyibinaa duuba! Namii cuftii ha obboleessa ufiitti dhugaa dubbatuutii; wantii akkanaatiif nuun cuftii nafa Kiristoo keessaati mittaa.</verse>
				<verse number="26">Yo dallantan dallansuun teessan cubbuu keessa isan hinseensisin! Dallansuun aduun isanitti hindhi'in!</verse>
				<verse number="27">Sheexanii qoommii hinargatin!</verse>
				<verse number="28">Namii durii wa hatuu ha hanna lakkisee hojjatuutii; akka harka ufitiin ufi bulchee hiyyeeyiillee qarqaaru.</verse>
				<verse number="29">Haasa keessatti dubbii dansaa nama qarqaartee jabeessitu ka namii dhaga'u eebba argatu callaa dubbadhaa malee, duubiin hamtuun afaan keessan keessaa hin ba'in!</verse>
				<verse number="30">Hafuura qulqulloo Waaqaa, hin laaleffachiisinaa; hafuurii kunin beessisa Waaqaa ka isan gubbaa jiru; ka akka guyyaan isan balchoomsan dhufu agarsiisu.</verse>
				<verse number="31">Garaa hammeennaa, walti goo'isaa fi dallansuu cufa lakkisaa; itti deebitanii walloltanii walhinarabsina! Ammallee walhinjibbina!</verse>
				<verse number="32">Ammoo arjaa tahaa walii na'aa; akkuma waaqii marroo Kiristootiif cubbuu teessan isanii araarame, walii araaramaa!</verse>
			</chapter>
			<chapter number="5">
				<verse number="1">Waan ijoolee Waaqii jaalatu taataniif, Waaqaa fakkaachuu maltan.</verse>
				<verse number="2">Akkuma Kiristoon nu jaalatee, sooriyoo dansaa fooleen Waaqaa gammachiiftu, nuu ta'ee lubbuu ufii nuu kennee, isaniilleen jaalalaan jiraadhaa.</verse>
				<verse number="3">Isan marroo gumii Waaqaa taataniif waan shaarmuxoomaa ka xuritii fi ka sabdoomaa jidduu teessanitii maaqalee hindha'inaa.</verse>
				<verse number="4">Dubbii xuritii, ta daallumatii fi ta hinfakkaanne jechuu himmalle. Ammoo waan cufaa keessatti silaa Waaqaa galata galchuu maltan.</verse>
				<verse number="5">Waan kana akka dansaa beekuu maltan; namii algalii, qulqullummaa hin qamne, sabdiin (ka Waaqaa wallaalee waan namii harkaan midhaassu kadhatu) qooda mootummaa Kiristootii fi ka Waaqaa keessaa hinqabu.</verse>
				<verse number="6">Namii tokkolleen dubbii kiyyibaa ta dharaatiin isan hinsobin; marroo waan kanaatiif dallansuun Waaqaa warra isaa hincaqamneetti dhufti.</verse>
				<verse number="7">Tanaaf nama akkanaa kana lagadhaa!</verse>
				<verse number="8">Isanumaanuu durii dukkana keessa jirtan, ammoo haga gumii Aabboo taatanii, ibsee keessa jirtan. Tanaaf akka nama ibsee keessa jiruu taa'uu maltan.</verse>
				<verse number="9">Ibseen midhaan dansoomaa, ka dhugaatii fi ka qajeelumaatiin dhufti.</verse>
				<verse number="10">Waan Waaqaa gammachiisaa jabaadhaa baradhaa!</verse>
				<verse number="11">Nama waan homaa hinbaane tolchu, ka dukkana fedhu, diidaattii baassaa mallee, waan isaa keessaa hinseeninaa!</verse>
				<verse number="12">Yo waan warrii dhossaan tolchu haasaan waan ceeraati.</verse>
				<verse number="13">Ammoo wantii ibseetti baasan cuftii akka dansaa mullatti;</verse>
				<verse number="14">wantii mullisan sun cuftii ibsee taati; wantii, “Ka'ii, nama rafe, du'a keessaa ka'i, Kiristoon sii ibsaa” jedhaniif tana.</verse>
				<verse number="15">Tanaaf deemmaa teessan keessa akka dansaa ufi qorqoradhaa! Akka nama homaa hinbeennee hintahiinaa, akka nama qaroo tahaa!</verse>
				<verse number="16">Barii kun hamaa yo qoommii argattan cufaa waan dansaa tolchaa!</verse>
				<verse number="17">Hindaalla'inaa, fedhii Aabboo Waaqaa hubadhaa!</verse>
				<verse number="18">Daadhiin hinmacha'iinaa, wantii kun isan balleesiti; fulaa sun hafuura Waaqaatiin guutamaa!</verse>
				<verse number="19">Dubbii faarutii fi ta sirba Waaqaatiin walhaasaa; faaruu Aabboo garaa keessan keessatti gammadaanii dhahadhaa!</verse>
				<verse number="20">Waan cufaa keessaa fi yo cufaa Maqaa Aabboo Yesus Kiristootiin Waaqaa Abbaatii galata galchaa!</verse>
				<verse number="21">Mar. roo Kiristoo saalfattaniif, walii ceeraa!</verse>
				<verse number="22">Nadheen ka akkuma Aabboo ceertu dhiirsota ufitiillee ceertuutii!</verse>
				<verse number="23">Akkuma Kiristoon mataa gumii isaa, dhiirsiilleen mataa niitii isaati; Kiristoon fayyisaa gumii Waaqaatii, gumiin Waaqaa ammoo nafa isaati.</verse>
				<verse number="24">Tanaaf akkuma gumiin Waaqaa Kiristoo ceertuu, nadheenilleen waan cufaan dhiirsota ufiitii ceeruu malte.</verse>
				<verse number="25">Dhiirsota, akkuma Kiristoon gumii ufii jaalatee nafa ufii kenneef, isaniilleen akkasuma nadheen teessan jaaladhaa!</verse>
				<verse number="26">Innii eegii bisaan dhiqe, akka dubbii ufiitiin gumii ufii qulqulleessu waan kana tolche,</verse>
				<verse number="27">akka gumii ufii midhaagumaa fi qulqulloomaan, wallaalaa fi bobottollee fi waan qixxee hintahiin malee ila ufii duraan dhufu.</verse>
				<verse number="28">Dhiirtii akka ufi jaalattu niitii ufii jaalachuu malte. Namii niitii ufii jaalatu ufi jaalata.</verse>
				<verse number="29">Namii ufi jibbu hinjiru, ammoo namuu ufi soora, Kiristoolleen gumii Waaqaatii akkasuma tolcha;</verse>
				<verse number="30">wantii akkanaatiif nu mittaa nafa isaati.</verse>
				<verse number="31">Mar. roo waan kanaatif barreessiin, “Dhiirtii abbaa fi haadha ufii lakkiftee niitii ufitiin takkaa taati, jarii lamaan nafa takkaa taha” jetti.</verse>
				<verse number="32">Dubbii dhugaa guddootti barruu tana keessaa mullata; isiin, akka mala kiyyaatti, Kiristoo fi gumii Waaqaa baanti.</verse>
				<verse number="33">Ammoo isaniillee inbaanti; dhiirtii cuftii niitii ufii akka ufi jaalattu jaalachu malte; nadheelleen dhiirsota ufiitii ha saalfattuu!</verse>
			</chapter>
			<chapter number="6">
				<verse number="1">Ijoole, marroo Kiristootii fi haadhaafi Abbaa keessanii saalfadhaa, wantii kunin waan tolchuu malan.</verse>
				<verse number="2">Jechii “Haatetii abbeetii saalfadhaa” jedhu kuni seera kaku abdi itti daran keessa ka qaraati;</verse>
				<verse number="3">kakuun sun, “Akka lafa Aabboo Waaqii sii kennu keesaatti lubbuun tantee dheeratu” jetti.</verse>
				<verse number="4">Aabbooti, ijoollee teessan hin hifachisnaa, ammoo barsiisaa fi gorsa Aabbootiitiin guddisaa!</verse>
				<verse number="5">Tisseelee, abbootii teessan sodaa fi hollachaan caqasaa, akkuma waan Kiristoo hojjattanii garaa tokkoon hojjadhaaf.</verse>
				<verse number="6">Warra gammachiisuuf jettanii yo warrii isan laalu callaa hin hojatiinaafii, ammoo akka tisseellee Kiristoo garaa keessan cufaan waan Waaqii fedhu tolchaa!</verse>
				<verse number="7">Hujii teessan ta tissee akka waan namaa hojjatanii adoo hinta'in, akka waan Aabboo hojjatanii gammadaan hojjadhaa!</verse>
				<verse number="8">Akka Aabboon nama cufaa, tissee yokaan balchaa tanaaniillee, marroo hujii dansaa innii hojjatuutiif galata kennuu, qaabadhaa!</verse>
				<verse number="9">Aabbooti tisselee, tisseelee teessanii akkuma sun tolchaa! hinsodaachiisiinaa! Akka isanii fi tisseleen teessaniilleen abbaa takko ka nama cufaa waan takkaa tolchuu Waaqaa gubbaa qabdan qaabadhaa!</verse>
				<verse number="10">Armaa achi, karaa Aabbootii fi irree isaa guddoon jabaadhaa!</verse>
				<verse number="11">Akka maltee sheexanaa dabsattan, miha lolaa ka Waaqii isanii kennu cufaa guuradhaa!</verse>
				<verse number="12">Wantii akkanaatiif nu namaan wali hadhuutti hinjirruu, ammoo hafuura hamaa lafaa fi gubbaa jiru, ka jabeennaa fi irree gubbaa ta bara dukanaa ta'een walhadhuutti jira.</verse>
				<verse number="13">Tanaaf akka yo guyyaan hamaan dhufe dandeetanii irree nyaaphaa dabsattanii, eegii haataniillee duddaduuba hindeebinee, ammaatana miha lolaa ka Waaqaa hidhadhaa!</verse>
				<verse number="14">Tanaaf kurfoo taa,aa eegadhaa; dhugaa akka gurdaa hidhaanaatti hidhadhaa; qajeelummaan hammeenna qoma teessan irraa dhowwadhaa!</verse>
				<verse number="15">Akka yo cufaa oduu dansaa nagaa akka kophee keeyattan kurfoo taa'aa!</verse>
				<verse number="16">Akka xiyyaa bobeettu ta hamaan Kaan darbatu dhaamfitan yo cufaa dhugeeffachaa akka wantee qabadhaa!</verse>
				<verse number="17">Baafama akka koofiyaa sibiilaa keeyyadhaa, dubbiin Waaqaalleen ha goraadee hafuurii isanii kennu taatu.</verse>
				<verse number="18">Waan kana cufaa kadhachaan tolfadhaa qarqaarsa Waaqaa kadhadhaa. Yo cufaa akkuma hafuurii isan garsiisu Waaqaa kadhadhaa! Mar. roo waan kanaatif yo cufa ufii hinjibaatinaa kurfaa eegadhaa, yo cufa gumii Waaqaatii kadhadhaa!</verse>
				<verse number="19">Akka Waaqii yo anin dubbachuu fedhu, dubbii anin jabeennaan dubbadhu naa kenne dhossa oduu dansaa mullisuu, anaallee Waaqaa kadhadhaa!</verse>
				<verse number="20">Adoo anin amma hindhaansa keessa jiraadheellee marroo oduu dansaa tanaatiif garana na ergan. Tanaaf anin akkuma tolchuu male jabeessee akka dubbadhu Waaqaa naa kadhadhaa.</verse>
				<verse number="21">Akka isan waan anin keessa jiru hubattan Xikiqoos, oboleesa keennaa fi hojjataan keenna ka dhugaa hujii Aabbootiif dhugeeffate, oduu tiyya cufa isaniitti hima.</verse>
				<verse number="22">Akka waan nuun cuftii keessa jiru innii isan beesisee garaa isan jabeessu anin isa gara keessan erga.</verse>
				<verse number="23">Waaqaa Abbaa kennaatii fi Aabboo Yesus Kiristootiin nagaa fi jaalala dhugeeffachaa waliin obboleeyyan cufaa kenninna!</verse>
				<verse number="24">Eebbitii Waaqaa jaalala hindhumanneen nama Aabboo Yesus Kiristoo guddoo jaalatu cufaa waliin taa'inna!</verse>
			</chapter>
		</book>
		<book number="50">
			<chapter number="1">
				<verse number="1">Nu warrii ergaa tana jaarrolee gumiitii fi jara gumii Waaqaatii hojjatu waliin gara gumii Waaqaa taa lafa Filiphii keessa jirtuu isanii barreessee, Phaawuloo fi Ximootewoos; ka hojjattuu Kiristoo Yesus.</verse>
				<verse number="2">Waaqaa Abbaa keennaatii fi Aabboo Yesus Kiristoon eebbaa fi nagaya isanii kenninna.</verse>
				<verse number="3">Anin yo isan qaabadhu cufaa Waaqaa kiyyaa galata galcha;</verse>
				<verse number="4">yo isanii kadhadhu cufaa anin gammadaan kadhadha,</verse>
				<verse number="5">waan isani hujii oduu dansaa keessatti, haguma guyyaa qaraatii haga hardhaallee na qarqaartaniif.</verse>
				<verse number="6">Tanaaf anin akka Waaqii hujii dansaa jidduu teessan kaa'e tana guyyaa gaafa Kiristoo Yesus dhuficha ga'ee hobbaasuu malee hin lakkimnee, akka dansaa beeka.</verse>
				<verse number="7">Isan yo cufaa qalbii tiyya keessa jirtan! Tanaaf anin yo cufaa waan keessan herreguu male. Isaniin cuftii yaa eebba Waaqii naa kenne tana na waliin qoodattan, ani yo amma hidhaansa keessa jiruu fi gaafa durii diida jirulle, oduu dansaa sunii dubbadheetti isii jabeessa.</verse>
				<verse number="8">Yo ani, jaalaltii anin garaa kiyya keessa qabu garaa Kiristoo Yesus keessaa dhufte jedhe, Waaqiilleen naa dhugaa.</verse>
				<verse number="9">Kadhaan anin isanii kadhadhuu ta akka jaalaltii teessan hubachaa dansaa fi qalbii dhugaa waliin hagas irra guddatuu tana,</verse>
				<verse number="10">akka waan irra dansaa gula baatanii guyyaa dhuficha Kiristoo suni wallaalaa fi hammeenna tokkollee hin qamne.</verse>
				<verse number="11">Jireenni keessan waan dansaa Yesus Kiristoon fedhuun guutama, akka maqaa Waaqaa guddisanii faarsan.</verse>
				<verse number="12">Obboleeyyan tiyya; ani wa isanitti himu fedha; yo dhugaa dubbannee, wanti na tolchan ya oduu dansaa duraatti deemsifte.</verse>
				<verse number="13">Mar. roo waan kanaatiif hojjatoota mana hayyuutii fi namii arma jiru cuftii akka waan dubbii Kiristootiif na hidhani inbeeka.</verse>
				<verse number="14">Anin hidhaansa keessa seennaan, gumiin dhugeeffatte cuftii guddoo hujii Aabbootti jabaattee jannoomtee, dubbii Waaqaa sodaa malee barsiiste.</verse>
				<verse number="15">Haa ta'uu malee namii garii dhugumaa qoxxee fi waldiddaan waan Kiristoo odeessa, kaa garii garaa dansaan odeessa.</verse>
				<verse number="16">Warri kun waan akka Waaqii arma na kaaye, oduu dansaa jabeessi naan jedhu beekuuf, jaalalaan waan kana tolcha,</verse>
				<verse number="17">Namii garii waan gaafa ani hidhaansa keessa jiru na gaargalchu feedhuuf garaa dansaan waan Kiristoo hin haasuu, garaa haamaan haasa'u.</verse>
				<verse number="18">Ammoo yo akkasillee taatee, yo waan Kiristoo karaa hamaa fi dansaalleen cufaanuu haasanii wanti sun homaa keessa hin jirtu, ani guddoo gammada, ammallee ani hinumagammada.</verse>
				<verse number="19">Kadha teessaniif qarqaasa Hafuura Yesus Kiristoolleen silaaftuu akka gad na dhisaan inumabeeka.</verse>
				<verse number="20">Akka karaa tokkoolleen hinceeree anin abdii fi fedhiillee inqaba, Wanti akkanaatiif ani du'aa jireenaalleen jabaadheetti garaa kiyya cufaan ulfina kiristootiif hojjadha.</verse>
				<verse number="21">Jireenni maanii? Jireenni kiyya naa Kiristoo; dootilleen naa dansaa.</verse>
				<verse number="22">Ammoo yo lubbuun na dheerattee hujii dansaa hojjadhee, anin ta gula bahu hin beeku.</verse>
				<verse number="23">Gama lachuuyyuu waljajjii jiraa. Anin jireenna kana lakkisee Kiristoo waliin taa'uu fedha, tanatti irra naa jiraa;</verse>
				<verse number="24">ammoo marroo teessaniif anin lafa tana gubbaatti hafuu male.</verse>
				<verse number="25">Anin silaaftuu inbeeka akka yo ani isan biraatti haafee isan waliin taa'ee isan gammaddaanii dhugeeffachaan jabaattanii duraatti deemtani.</verse>
				<verse number="26">Tanaaf yo anin ammallee deebi'ee fulaa teessanitti argamee marroo Yesus Kiristoos na keessa jiruutiif isan ufi koorsitan.</verse>
				<verse number="27">Wanti jabduun, adabi keessan akka oduun dansaan Kiristoos jettuu ha ta'uu, akka marroo dhugeeffachaa oduu dansaatiif isan adoo anii dhufee isan arguu dhibaadhellee, garaa tokkoon jabaattanii kaatanii yaada tokkochaan waliin haatan dhagayu.</verse>
				<verse number="28">Waaqatti irree isanii kennaa, nyaapha keessan hin sodaatinaa; yo cufaa jannoomaa, wanti kunin akka isan warra dabsattani agarsiiftii</verse>
				<verse number="29">Milkiin teessan ta, isanii kennan Kiristoos callaatti dhugeeffadhaa hin jettu, marroo isaallee gaargalaa jettii.</verse>
				<verse number="30">Amma koottaa, walumaan haanaa! Akkuma qara akka anin hadhe agartanii dhageettanii anin ammallee akkasuma jira.</verse>
			</chapter>
			<chapter number="2">
				<verse number="1">Jireenni keessan ka Kiristoo keessaa isan jabeessa moo? Jaalaltii isaa garaa keessan jabeessitii? Hafuura Qulqulloon waldhaqiisa qabduu? Walii naatuu?</verse>
				<verse number="2">Herrega tokkoon, jaalala tokkoon, hafuura tokkoo fi qalbii tokkoon na gammachiisaa.</verse>
				<verse number="3">Waan tokkollee ufi jaalalaa fi yokaan ufi guddisuun hin tolchinaa, waan nama dhibii irra jirtan ufi hin sehinaa walduratti ufi diqqeessaa.</verse>
				<verse number="4">Waan fedhii teessanii callaa hin barbaadinaa, waan fedhii nama dhibiillee barbaadaa.</verse>
				<verse number="5">Herregi keessan ka Kiristo Yesus qabu ha ta'uu:</verse>
				<verse number="6">Innii haguma jiruu jireennaa Waaqa, ammoo akka irreen haga Waaqaatiin ufi ga'uu hin herrenne.</verse>
				<verse number="7">Ammoo fedhii ufiitiin waan cufaa lakkisee tissee ufi tolche. Akka namaa ufi tolchee, fakkeenna namaatiin mullate;</verse>
				<verse number="8">ufi diqqeessee du'a fannoo gubbaatti du'ellee ee'ee jedhee fudhate.</verse>
				<verse number="9">Mar. roo waan kanaatiif Waaqii fulaa fulaa cufa irra guddoo, ta gubbaa isa geessee, maqaa maqaa cufa irra jiru isaa kenne.</verse>
				<verse number="10">Akka marroo ulfinna maqaa Yesusiitiif, waan gubbaa jiraatii, ka lafa jiraatii fi ka lafa jala jiraa cuftii jilbiiffattee,</verse>
				<verse number="11">namii cuftii maqaa Waaqaa Abbaa guddise diidessee, Yesus Kiristoosiin Aabboo jedhuu,</verse>
				<verse number="12">Tanaaf obboleeyyaan tiyya, akkuma gaafa durii anin isan waliin jiru na caqaftanii, ammallee adoo ani isan waliin jiraachuu baadheellee hagasillee irraa na caqasaa. Akka baafamii keesan qixaa'uu, sodaa fi hollachaan hojjadhaa.</verse>
				<verse number="13">Wanti akkanaatiif Waaqii yo cufaa akka isan fedhii isaa guuttanii fi akka isan feesisee dandeesisuu jidduu teesaniitti hojjachuu jira.</verse>
				<verse number="14">Akka ijoollee Waaqaa dadansaa, wallaalaa fi cubbuu hin qamnee, ammoo ta dhaloota hamaa fi ka dabaa keessa teteetuu,</verse>
				<verse number="15">waan cufaa dubbii fi gungumsuu malee tolchaa, akka urjiin gubbaa ibsitu jidduu warraatti ibsaa.</verse>
				<verse number="16">Akka gaargala kiyyaa fi hujiin tiyya bilaasha hin taanee, dubbii jireennaa jabeessaa itti himaa; yo isan akkas tolchitanii, anin guyyaa dhufiisa Kiristoos, waan keessan dansaa ka dubbadhu qaba.</verse>
				<verse number="17">Yo dhiga kiyyaallee akkasuma aadaan teessan marroo dhugeeffachaatiif sooriyo Waaqaa baaftuu baasanii, anilleen gammadeettii isanii cufa waliin qiliixama.</verse>
				<verse number="18">Akkasuma isanilleen gammaddanii, na waliin qiliixamtani.</verse>
				<verse number="19">Anin akka Ximotewos isanii erguu Yesus irra abdii keeyyadha, akka annilleen yo oduu teessan dhagaye gammadu.</verse>
				<verse number="20">Isa callaatti waan anin herregu herregee waan keessan qorqorata.</verse>
				<verse number="21">Namii kaan cuftii waan ufii callaa herrega, namii waan Yesus Kiristoo herregu hin jiruu.</verse>
				<verse number="22">Isan akka Ximotewos guddoo wa tolchee inbeettan, ammallee akka naa fi innii marroo oduu dansaatiif akka abbaa fi ilmaa taanee waliin hojjannee inbeettan.</verse>
				<verse number="23">Akkuma waan keessa jiru hubadheen, akka dhiyottuu isa gara keessan erguu yaa herrege,</verse>
				<verse number="24">yo Aabboon jedhe, anuu dhiyottuu gara keessan dhufa ufi sehaa.</verse>
				<verse number="25">Ani Ephafrodixos, obboleessa keenna kaa waa'ela naa tahee na waliin hojjate, ka isaniilleen akka innii na qarqaaru ergattan, sunii deebisee gara keessani erguu male.</verse>
				<verse number="26">Waan isan isaa fayya hin tahin dhageetanii jennaan, guddoo naataniifii innii guddoo laaleefatee isanii cufa arguu fedha.</verse>
				<verse number="27">Dhugumaa inniilleen fayyaa dhabee diqumaa hin du'in, Waaqii ammoo guddoo isaa nahe; isa callaanitii nallee akka ani hagas irra hin laaleffanne naa nahe.</verse>
				<verse number="28">Tanaaf anin akka isan yo isa argitan gammadanii naasuun tiyyaalleen badduu isa guddoo gara keessan erguu fedha.</verse>
				<verse number="29">Maqaa Aabbootiin gammachuun guddoon isa dhi'eessaa, nama akkanaa kana cufaa ulfeessaa!</verse>
				<verse number="30">Wanti akkanaatiif innii akka qarqaarsa isan naa keennu hindandeene naa keennuu, marroo hujjii kiristootiif lubbuu ufii baasee diqqumaa hin du'in.</verse>
			</chapter>
			<chapter number="3">
				<verse number="1">Duubii buufataa Obboleeyyaan tiyya, Aabboon gammadaa! Waan durii barreessee, deebi'ee barreessuun na hin dhibdu, ammoo guddoo wa isanii baati.</verse>
				<verse number="2">Warra waan hamtuu tolchuu fedhuu, sareelee nama hin ta'in, ka nafa namaa ciruu fedhu eegadha.</verse>
				<verse number="3">Wanti akkanaatiif namii dhaqanqabaa dhugaa argate warraanitii nuu, nu Waaqaa hafuura isaatiin kadhanna, aadaa namaa ta nafaa hin dhugeeffannuu, jireenna keenna ka Kiristoo Yesus keessaatiif gammanna.</verse>
				<verse number="4">An yo danda'ee silaa waan kana indhugeeffadha; namii tokkolleen yo aadaa namaa ta nafaa dhugeeffatee, ka narra dhugeeffatu hin jiru.</verse>
				<verse number="5">Anin Ibraaniyaa dhugaati. Eegii ani dhaladhee torba bule dhaqanqabaa naa qaban. Gochii tiyya Israa'el, balbaltii tiyyalleen Beeniyaamii. Aadaa seera Yahudiillee gula an fariisota.</verse>
				<verse number="6">Tanaaf anin guddoo aaree gumii Yesusitti dhugeeffatte balleessuu maladhe. Yo silaa namii seera gula deemu dhugaa argatee, anin wallaala tokkollee hin qabu.</verse>
				<verse number="7">Ammoo amma marroo Kiristootiif wanii durii irra jirtii herregadhe cuftii homaa keessa naa hin jirtu.</verse>
				<verse number="8">Waan kana callaanitii; marroo dhugeeffachaa Aabboo kiyya Yesus Kiristoo ta waan cufa irra guddootiifii jedhee ani waan cufaa yaa lakkise. Anin waan cufaa akka huuraa herrega, akka akkasiin Yesus argadhee,</verse>
				<verse number="9">isaan tokko tahu. Anin ammaa tana dhugaa namii seera guutu argatu tokkollee hin qabu. Ammoo dhugaa Waaqaa biraa dhuftu, ta dhugeeffachaa Kiristootiin argatan qaba.</verse>
				<verse number="10">Anin Kiristoo beekee jabeenna ka'iisa isaa callaa argachuu fedha; gaargala isaa argadhee du'a isaa keessatti akka isaa ta'uu fedha,</verse>
				<verse number="11">akka yo silaa naa taatee, nallee du'a keessaa jireennatti kaasan.</verse>
				<verse number="12">Anin waan kana qaraa argadhe yokaan ya guutadhe hin jedhu. Ammoo akka argadhu guddoo barbaada, waan Kiristoo Yesus duriiyyuu barbaadee na argateef.</verse>
				<verse number="13">Dhugumaa obboleeyyaan, anin waan kana waan argadhe ufi hin sehu; ammoo wantii anin barbaaduu, akka waan bira dabre lakkisee waan na duraatti hiixeffadhu.</verse>
				<verse number="14">Tanaaf anin akka nama cufaa qolchee waan sun argadhu inutaala. Wanti sun yaamicha Waaqaa, ka karaa Yesuus Kiristootiin, gara gubbaa ol na yaaman.</verse>
				<verse number="15">Nuu namii gugurdaan cuftii herrega kana silaa qabaachuu malle. Ammoo yo isan namii garii herrega garagaraa qabaattanillee, Waaqii isanii mullisa.</verse>
				<verse number="16">Akkuma taateefuu, dhugaa nu qaraa arganne gula nu yaasaa.</verse>
				<verse number="17">Obboleeyyan tiyya, isaniin cuftii Waldhaqaa, na fakkaadhaa. Nu karaa dhugaa ya isan garsiimnee; warra gula yaa'u laalaa!</verse>
				<verse number="18">Anin waan kana marroo hedduu isaniitti hime, ammallee irra deebi'eetti boo'ee imimmaaniin isanti hima: nama hedduutti jira, ka yaada fannifamuu Kiristoo irraatti nyaapha ta'e.</verse>
				<verse number="19">Eegeen warraa badii, garaan warraa Waaqaa isaaniiti, fulaa silaa ceeruu malani ufi guddisanii waan lafa tanaa callaa herregan.</verse>
				<verse number="20">Warrii keenna ammoo gara gubbaati. Fayyisaa keenna Aabboo Yesus Kiristoo ka gubbaa gad dhufu eegachuutti jirra.</verse>
				<verse number="21">Innii irree waan cufaa harka ufi jalatti deeffatuun, nafa keenna xuraawaa jijjiiree, akka nafa ufii ka guddinna qabuu tolcha.</verse>
			</chapter>
			<chapter number="4">
				<verse number="1">Obboleeyyan tiyya, ta anin guddoo jaaladhee arguu fedhu, anin hujii teessan maachee guddoo gammade, tanaaf duuba isan jabaattanii Yesus kiristoo waliin dhaabachuu maltan!</verse>
				<verse number="2">Obboleeyyan tiyya, Ewodiyaa fi Sinxikee isani lachuu akka isan Waaqaa jettanii waldhaxxan isan kadhadha.</verse>
				<verse number="3">Jaala kiyya ka anin guddoo jaaladhu atilleen, nadheen tana ta oduu dansaa haasoofte, ta Kilemensii fi warra dhibii ka na waliin hojjatullee waliin jirtu, ka maqaan warraa kitaaba jireennaa keessa jiru naa qarqaari.</verse>
				<verse number="4">Mar. roo Aabbootii fi yo cufaa gammadaa. Anin ammallee isaniin jedhaa: Gammadaa!</verse>
				<verse number="5">Aabboon dhiyottuu dhufaa, dansumtii teessan ta laanaa nama cufa duraatti ha mullattuu.</verse>
				<verse number="6">Waan tokkollee hin qorinaa, ammoo kadhachaa teessan keessatti waan feetan cufaa Waaqaa kadhadhaa, guyyaa cufaa galata Waaqaa deebisaa.</verse>
				<verse number="7">Nageenni Waaqaa, ka namii hubachuu hin dandeenne, karaa Kiristoo Yesus keessatti, garaa keessanii fi qalbii teessan inqorqorata.</verse>
				<verse number="8">Dubbii buufataa, obboleeyyan tiyya yo cufaa waan dansaa mirgittii, taa akka dansoomaa, qajeelummaa, dhugaa, balchoomaatii fi qulqullummaa herregaa.</verse>
				<verse number="9">Waan narraa agartanii barattan kaa dubbii tiyyaatii fi ta hujii tiyyaallee cufaa guutaa! Duuba Waaqii ka nagaya nuu kennuu isan waliin taa'aa.</verse>
				<verse number="10">Anin marroo Aabbootiif guddoo gammada! Isan ammallee haga guyyaa hedduutii akka waan kiyya herreddan ya agarsiiftan. Qaraallee qoommii agarsiiftaniin dhabdan malee waan kiyya yaaluu diddan isaniin hin jenne.</verse>
				<verse number="11">Isan ya na deetan hin jedhu; wanti akkanaatiif anin akka waan qabu quufuu yaa baradhe,</verse>
				<verse number="12">dhiphuu fi ballinnallee inbeekaa. Tanaaf adoo beelaa-dheebuu, waan diqqoo-guddoo qabaadheellee yo cufaa quufa qaba.</verse>
				<verse number="13">Anin jabeenna Kiristoni naa kenneenii irree waan cufaan dabsadhu inqaba.</verse>
				<verse number="14">Isanii ammoo ka gaargala kiyya keessatti na qarqaartanii, waan dansaa tolchitan.</verse>
				<verse number="15">Isan warri Filiphii, gaafa anin qaraa Maqedooniyaa bahee oduu dansaa odeessee, akka gumiin Waaqaa ta na qarqaarte isan callaa inbeettan. Naa fi isan callaatti dhiphuu fi ballinna kiyya waliin qoodate.</verse>
				<verse number="16">Isan marroo hedduu anin Tasalonqee keesatti dhiphannaan qarqaarsa naa ergitan.</verse>
				<verse number="17">Anin qarqaarsa callaa argachuu hin fedhuu; ammoo akka isanilleen keessaa wa argattan fedha.</verse>
				<verse number="18">Ergaa akka isan waan kana cufa naa kennitan agarsiiftu ya argadhe. Anin waan fedhu cufaa kaa isan Ephafrodixositti naa ergitan ya argadhe. Wanti kuninii akka sooriyo urgooftuu Waaqaa baasanii, ta inni fudhatee gammaduun jirti.</verse>
				<verse number="19">Waaqii kiyya, waan isan feetan cufa durooma Kiristoo Yesus keessa jirtu cufaan isanii kenna.</verse>
				<verse number="20">Guddinni Waaqaa Abbaa keennaatii ammaa fi hegerillee ha jiraatuu! Ee'e jenne.</verse>
				<verse number="21">Gumii qulqulloo Waaqaa ta Kiristoo Yesus cufaa nagaya itti naa himaa! Obboleeyyan arma na waliin jirtulleen nagaya isanii dhaamti.</verse>
				<verse number="22">Warrii Waaqaa cuftii keessumaatti warrii mana hayyuu guddoo nagaya isanii dhaama.</verse>
				<verse number="23">Eebbitii Aabboo Yesus Kiristoo isanii cufaa waliin jiraatinna.</verse>
			</chapter>
		</book>
		<book number="51">
			<chapter number="1">
				<verse number="1">Maqaan kiyya Phaawuloos, ka fedhii Waaqaatiin ergamaa Yesus Kiristoo ta'ee fi obboleessa keenna Ximootewos,</verse>
				<verse number="2">Obboleeyyan teenna qulquloo ta dhugaa kiristoo keessa jirtuu fi gumii Waaqaa ta Qol. osaayii jirtu cufaaf Waaqii Abbaa keennaa eebbaa fi nagaa isanii kenninna.</verse>
				<verse number="3">Nu yo Waaqaa isanii kadhannu cufaa, Waaqaa Abbaa aabboo keenna Yesus kiristootii galata galchina.</verse>
				<verse number="4">Nu akka isan Kiristoo Yesusiitti dhugeeffattanii ammallee gumii Waaqaa cufaa jaalattaan ya dhageenne.</verse>
				<verse number="5">Gaafa dubbiin dhugaa, Oduun Dansaan gara keessan qaraa dhuftee, malaa abdii isiin qabdu ya dhageettan. Tanaaf dhugeeffachaa fi jaalaltii teessan waan isan abdattan ka gubbaa isanii ol kaan keessa jirti.</verse>
				<verse number="6">Akkuma isan guyyaa qaraa ka kennamsa naasuu Waaqaa dhageettan waan innii ta'e hubattan, Oduun Dansaan eebbaan dhuftee lafa cufaa ga'uutti jirti.</verse>
				<verse number="7">Isan waan kana Ephafraas ka hujii teenna keessatti waahela dansaa nuu ta'ee, marroo teennaaf dhugeeffatamaa ta'ee Kiristoo hojjate irraa barattan.</verse>
				<verse number="8">Isatti akka Hafuurii qulqulloon jaalala isanii kenne nutti hime.</verse>
				<verse number="9">Mar. roo waan kanaatiif nu haguma waan keessan dhageennee Waaqaa isanii kadhachuu hinlakkimne, nu akka Waaqii fedhii ufii akka dansaa isan barsiisu, qaroomaa fi qalbii Hafuurii Qulqulloon isaa namaa kennu cufaa akka isaani kennu Waaqaa isanii kadhanna.</verse>
				<verse number="10">Yo akka Aabboon fedhu teettanii yo cufa waan innii jaalatu tolchitan. Jireennii keessan waan isan hojjattan cufaa keessatti midhaan baasa, isaniilleen Waaqaa beekaa guddattan.</verse>
				<verse number="11">Akka waan cufaa obsitan irreen guddinna isaa keessaa baatuu ha isan jabeessituu.</verse>
				<verse number="12">Ammallee waan Aabboo Waaqii akka warra qulqulloo waliin gammaddanii qiliixamtan qooda dhaalaa ka ibsee mootummaa hegerii keessaatiin isan ga'eef galata galchaa.</verse>
				<verse number="13">Innii ya jabeenna dukkanaa keessaa nu baasee nagaan finna Ilma ufii ka jaalatameetiin nu ga'e.</verse>
				<verse number="14">Ilma sunitti nu balchoomsee cubbuu teenna nuu araarame.</verse>
				<verse number="15">Kiristoon fakkeenna dhugaa ka Waaqaa hinmullanneeti. Innii angafaa, ka waan uumame cufaa irra jiruu.</verse>
				<verse number="16">Wantii akkanaatiif Waaqii waan lafaa fi gubbaa jiraa cufaa, waan mullataatii fi ka hin mullaneellee, hayyoota, warra irree qabu, ka moo'atuu fi ka jabeenna qabu cufaa isaan uume. Waaqii waan lafaa fi gubbaa jiraa cufaa isaan uumee, isaaf uume.</verse>
				<verse number="17">Innii waan cufa dura jira, fulaa isaatti wantii cuftii fulaa ufii qabdi.</verse>
				<verse number="18">Ammallee innii mataa gumii Waaqaa ta nafa isaati, innii ilma angafa du'a keessaa kaasan, ka waan cufaa irra jiru.</verse>
				<verse number="19">Mar. roo fedhii Waaqaatiif ilmii qixxooma Waaqaa ufii keessaa qaba.</verse>
				<verse number="20">Waaqii uumama cufaa, karaa ilma isaatiin ufitti araarse. Dhiiga ilma isaa ka fannoo gubbaatti jigeen nagaa tolchee, waan lafaa fi gubbaa jiraa cufaa gara ufii deebise.</verse>
				<verse number="21">Wantii hamtuun isan durii tolchitanii fi ta isan herreddan Waaqaa irraa isan fageessitteeti, nyaapha isaa isan tolchite.</verse>
				<verse number="22">Amma ammaoo marroo du'a nafa ilma isaatiif Waaqii ya ufitti isan araarse, akka isan qulqulloomsee qixxoomsee wallaala malee fuula isaa duratti isan dhiheesse.</verse>
				<verse number="23">Tanaaf isaniilleen dhugeeffachaa keessatti jabaattanii duraatti yaa'uu maltan, akka yayyaba oduun dansaan isanii kennite irraa hin chochoone, ammallee akka abdii gaafa oduu dansaa dhageettan argattan irraa hin gorre. Oduun dansaan nama lafa cufaatti himan tana; anin Phaawulloos ya hojjataa isii ta'ee.</verse>
				<verse number="24">Anin ammaa waan marroo teessaniif jedhee gaargaluuf ingammada. Wanti akkanaatiif, anin marroo gaargala nafa kiyyaatiin, gaargala kiristoon marroo gumii isaa ta nafa isaa jedhee gaargale irraa ka hafee hobbaasa.</verse>
				<verse number="25">Waaqii akka anin dubbii isaa tana guutee haasa'uu, ya hojjataa gumii ufii na tolche.</verse>
				<verse number="26">Wantii kunin waan innii durii dhaloota cufaa dhossee, amma ammoo gumii ufiitti mullise.</verse>
				<verse number="27">Herregii Waaqaa kun, akka waan guddoo mamaa ka durii dhossan amma gumii ufiitti mullisu. Wantii qara dhossan sunii kiristoo isan keessa jiru, wantii kunin akka isan ulfinna Waaqaa argattan agarsiifti.</verse>
				<verse number="28">Tanaaf nu waan kiristoo qalbii teenna cufaan nama cufaa gorsinnee barsiimna, akka namii cuftii kiristoo keessatti guddatee nama dhugaa ta'u.</verse>
				<verse number="29">Tanaaf waan irreen Waaqaa ta Yesus kiristoon naa kenne na keessa jirattee hojjattuf, anin itti danfee hojjadha.</verse>
			</chapter>
			<chapter number="2">
				<verse number="1">Anin isanii fi warra Laa'odiiqiyaatii, ammallee warra na hin beennellee hagam akka isanii hojjadhu isanitti himuu fedha.</verse>
				<verse number="2">Wantii anin waan kana tolchuufii akka garaan warraa jabaatee, warrii cuftii jaalalaan wal dhaqee, dubbii dhugaa, ta hubachaan dhugaa dhuftuun argatuu fikiristoo dhoffama Waaqaa ta'e akka beekaniif.</verse>
				<verse number="3">Karaa Yesusiitiin qalbii fi herrega Waaqaa ka durii dhossan cufa namatti mullisan.</verse>
				<verse number="4">Tanaaf anin amma isanitti himaa, adoo akkuma fedhe dansaa fakkaatellee namii tokkolleen haasaa dharatiin isan hinsobin.</verse>
				<verse number="5">Wantii akkanaatiif adoo nafaan isan bira jiraachuu dhibaadhellee hafuuraan isan waliin jira. Akka isan karaa Kiristoo keessatti dhugeeffachaan jabaattan waan argeef, anin guddoo gammada.</verse>
				<verse number="6">Akkum Yesus Kiristoo Aabboo jettanii fudhattanii karaa isaa keessatti bulaa.</verse>
				<verse number="7">Akkuma durii isan barsiisan, hidda keessan isa keessatti baasaa, jireenna keessatti jabaadhaa, yo cufaa galata galchaaf.</verse>
				<verse number="8">Akka namii tokkolleen qalbii namaa ta homaa hin baaneen isan hin sobnee eegadhaa. Qalbiin sun waan namii walbarsiisuu fi herrega lafaa irraa dhufti malee Kiristoo irraa hindhuftu.</verse>
				<verse number="9">Wantii akkanaatiif qixxoomii Waaqaa cuftii nafuma Kiristoo keessa jira.</verse>
				<verse number="10">Waan innii moo'achaa fi jabeenna cufaa irra jiru qabuuf, isaniilleen ya jireenna mijuu isa keessaa argattan.</verse>
				<verse number="11">Yesus waliin nafa tokko waan taataniif dhaqaanqabaa ya qabattan. Dhaqanqabaan kun ammoo foon cubbuu karaa Yesusiitiin balleessuu malee, dhaqaanqabaa namaan tolfamteeniti.</verse>
				<verse number="12">Gaafa isan cuuphan, Kiristoo waliin isan awwaalan, ammallee cuuphama keessan keessa Kiristoo waliin du'a keessaa isan kaasan, waan isan jabeenna Waaqaa, ka du'a keessaa isan kaase, dhugeeffattaniif.</verse>
				<verse number="13">Isan durii marroo daba keeessaniitii fi ammallee waan seera dhaqaanqabaa ka foonii hin tolfatiniif dootan. Ammoo Waaqii ya Yesus waliin du'a keessaa isan kaase. Cubbuu teennallee cufa ya nuu araarame.</verse>
				<verse number="14">Kiristoon ya gatii hamtuu nurraatti barreessanii fi seera isiillee cufaa balleessee, mukaa fannoo irraatti fannise.</verse>
				<verse number="15">Kiristoon fannoo irraatti warra moo'achaa fi irree qabu balleessee, akkuma waan duula booji'ee galee diidaatti nama agarsiise.</verse>
				<verse number="16">Tanaaf namii tokkolleen waan nyaatanii dhuganiin, waan ayyaana baatiitii fi yokaan waan jila sanbataatiin, isanitti hinmurin.</verse>
				<verse number="17">Wantii sun cuftii gaandidduu waan hegerii dhufaatii, wantii dhugaa ammoo waan Kiristoon argamaati.</verse>
				<verse number="18">Namii tokkolleen karaa dharaatiin waan daayyaa arguuf waan isan irra jiru ufi se'ee waan keessan isan hin hanqisin; ammallee dharaan ufi diqqeessaa, ergamtoota Waaqaa kadhadhaa isaniin hinjedhin. Namii akkanaa kun kiyyibaa, waan qalbii qabu ufi se'a, ammoo innii waan saaduullee hinqabu.</verse>
				<verse number="19">Namii akkasii Yesusii, ka mataa waan cufaa waliin homaa hinqabu; mittaa fi morgaanii walti qabee ka nafa gololchuu mataa. Karaa kanaani waaqii nafa cufa guddisa.</verse>
				<verse number="20">Isan yo Kiristoo waliin dootanii, herrega lafaa jalaa baatan, eessaa akka nama lafaa jirtani ree?</verse>
				<verse number="21">Isan maaf seera, “Waan kana hintuqinaa, waan sun hinuninaa, yokaan waan kana hinqabatinaa” jedhu gula yaatan?</verse>
				<verse number="22">Waan kana cufaa yo gula deemanillee waan barsiisaa fi seeri namaa tolcheef ammaa hujii irraa ooltullee gaafa tokkoo inbaddi.</verse>
				<verse number="23">Seerii kunin yoyyuu irreen ufi diqqeessaa ergamtoota kadhadhaa, nafa keessan gaargalchaa jedhuu, waan dansaa fakkaata, ammoo dharraa foonii danda'ee nama hindhowwu.</verse>
			</chapter>
			<chapter number="3">
				<verse number="1">Kiristoo waliin ya du'a keessaa isan kaasan. Tanaaf waan harka Waaqaa mirga jiraa ka fulaa kiristoon barcumaa ufii ka gubbaa irra taa'uu barbaadaa.</verse>
				<verse number="2">Yaada garaa keessaanii waan gubbaa jiraa irra keeyyadhaa malee, waan lafaa irra hinkeeyyatinaa.</verse>
				<verse number="3">Wantii akkanaatiif isan qara ya dootanii, jireenna keessan Kiristoo waliin Waaqaa keessatti dhossan.</verse>
				<verse number="4">Gaafa jireennii keessan ka dhugaa Kiristoon mullatee, isaniilleen isa waliin mullattanii guddinnaa isaa waliin qoodattan!</verse>
				<verse number="5">Yaada lafaa ka isan keessa jiru ka akka shaarmuxoomaa, hujii babbaddaa ta nama xuresituu, dharraa foonii, fedhii hamtuu fi sabdoomaa, ka waan harkaan bocan kadhachuu ta'e, ijjeesuu maltan.</verse>
				<verse number="6">Mar. roo waan kanaatiif dallansuun Waaqaa warra isa hin caqamnetti dhufti.</verse>
				<verse number="7">Isaniilleen gaafa durii warra waan dharraa gula yaa'u waliin jirtanii, homa akkasii gula yaatan.</verse>
				<verse number="8">Amma ammoo waan akka, dallansuu, aarii, hammeennaa fi maqaa namaa balleessuu kana cufaa lakkisuu maltan. Arraba hamaa fi wantii hamtuun tokkolleen afaan keessaanii hinba'in.</verse>
				<verse number="9">Waan hujii nafa keessanii dullattii durii cufa lakkichanii haaraa fudhattaniif soba walti hindubbatinaa.</verse>
				<verse number="10">Finna haaressa ka Waaqii durii akka ufi isan beessisuuf akka isani yo cufa guddattaniin fakkeennaa ufiitiin uume sun uyyifadhaa.</verse>
				<verse number="11">Armaa achi, Yihudiin, Giriik, nama dhaqaanqabaa qabatee ka hin qabatin, nyaaphii, namii aadaa hin beenne, tissee fi balchaan cuftii hin jirtuu, Kiristoo callaatti jira; ammallee waan cufaa isummaatti keessa jira.</verse>
				<verse number="12">Isan gumii Waaqii jaalatee foohatee, tanaaf naasuu, arjoomaa, ufi diqqeestii, laanaa deemitii fi obsa qabaachuu maltan.</verse>
				<verse number="13">Wal dandaa, namii wal dhabe cuftii akkuma Aabboon isanii araaramee, walii araaramaa.</verse>
				<verse number="14">Waan kana cufaa irratti jaalalaa waldhaqiisaan dhugaatiin isanii dhuftuu daradhaa.</verse>
				<verse number="15">Naga'ii Kiristoon namaa kennu kun garaa keessan ha moo'atuu. Waan Waaqii garaa tokkoon isanii cufa nagaa kanaatti yaameef. Ammallee Waaqaa galata galchaa.</verse>
				<verse number="16">Dubbiin Kiristoo guddattee garaa keessan keessa ha teettuu. Qalbii cufaan walbarsiisaa wal gorsaa, Waaqaa faarsaa, sirba isaa sirbaa, faaruu isaa faarsaa, garaa keessaniin galata Waaqaa galchaa.</verse>
				<verse number="17">Dubbiin yokaan hujii fi waan tolchitan cufaa maqaa Aabboo Yesusiitiin tolchaa. Ammallee maqaa isaatiin Waaqaa abbaatii galata galchaa.</verse>
				<verse number="18">Waan aadaa kiristaanaa keessatti tolchuu malaniifii, nadheen cuftii dhiirsota ufiitii ha ceertuu.</verse>
				<verse number="19">Dhiirsota, nadheen teessan jaaladhaa mittiftanii hin gaargalchinaa.</verse>
				<verse number="20">Ijoolle, waan Aabboon akkas fedhuuf homa cufaa keessatti warra keessanii saalfadhaa.</verse>
				<verse number="21">Abboottii fi haawwan, ijoollee teessan hin mufachiisinaa. Egerii garaa hammaattii.</verse>
				<verse number="22">Tisseelee, Aabboottii teessan ta lafa tanaatii ajajama; warra gammachiiftanii jettanii yo warrii isan laalu callaa hin hojjatinaa, yo cufaa garaa dansaa Waaqaa sodaatuun hojjadha.</verse>
				<verse number="23">Waan hojjattan cufaa adoo namaa hinta'in akka waan Waaqaa hojjattanii garaa tokkoon hojjadhaa.</verse>
				<verse number="24">Waan Aabboon isan hojjataniif sun Kiristoo ta'eef, waan isan hojjatan cufaa innii galata isanii galchaa beekaa. Waan innii gumii ufitii ol kaayee inargattan.</verse>
				<verse number="25">Namii waan hamtuu tolchuu, inniilleen gatii waan hamtuu tolcheef inargata, Waaqii nama cufa akka tokkotuttii herrega.</verse>
			</chapter>
			<chapter number="4">
				<verse number="1">Abbootii, tisseelee teessanii waan dansaa tolchaa. Akka ufiillee ABBAA gubbaa qabdan qaabadhaa.</verse>
				<verse number="2">Yo cufaa jabaadhaa, hinlaafinaa, kadhadhaa Waaqaa galata galchaa.</verse>
				<verse number="3">Nullee Waaqaa kadhadhaa, akka innii balbala nuu banee dubbii isaa ta anin marroo isiitiif hidhameef sunii, lallabnee waan dhossaa ka Kiristoo himnu.</verse>
				<verse number="4">Akka anin karaa qajeelaan barsiisee namii hubatuu, Waaqaa naa kadhadhaa.</verse>
				<verse number="5">Qalbeeffadhaa warra dhugeeffachaa hinqabne dura adabaan yaa'aa, qoommii argattan cufaa hinballeessinaa, wayiin tolchaa.</verse>
				<verse number="6">Akka nama wa isan gaafatee qajeelchitanii deebisuuf dandeettan yo haasoftan cufa dubbii dansaa miyooftuu gurrii fedhu haasa'aa.</verse>
				<verse number="7">Obboleessii keenna Xikiqoos, ka akka dansaa hujii Aabbootiif ufi kennee dhugeeffatamaan, na waliin hojjatee, oduu tiyya cufaa isanitti haasa'a.</verse>
				<verse number="8">Mar. roo waan kanaatiif anin isa gara keessan erga, akka innii waan nu keessa jirruu isanitti himee garaa isan jabeessu.</verse>
				<verse number="9">Oneesimos obboleessii keenna ka dhugaa, ka gumii teessan waliin jiru, isa waliin dhufaa waan nu keessa jirru cufaa warraatti isanti hima.</verse>
				<verse number="10">Arisxaarkos ka hidhaansa keessa na waliin jiruu fi Maarqos ka dubrii Baarnaabaasiilleen nagaa isanii dhaaman. Isan waan dhaamsa Maarqos qaraa dhageettaniif, yo innii isanitti dhufe akka dansaa keessummeessa.</verse>
				<verse number="11">Yoshu'aan; ka Yusxos jedhaniilleen nagaa dhaama. Warra Yihudii keessaa ka dhugeeffatee finna Waaqaatii jedhee nu waliin hojjatee guddoo na qarqaaree jara kana sadeen callaa.</verse>
				<verse number="12">Ephafrassiin gumii teessanii ka hojjattuu kiristoo Yesus, nagaa isanii dhaama; innii yo cufaa guddoo Waaqaa isanii kadhata, akka isan jabaattanii guddattanii akka dansaa dhugeffattanii fedhii Waaqaa guuttan.</verse>
				<verse number="13">Anin akka innii isanii fi warra sun ka Laa'odiiqeyaatii fi warra Heraapholisiitii jedhee guddoo hojjatee, dhugaa isaa ta'uuf indanda'a.</verse>
				<verse number="14">Luq. aas cirreessii keenna ka nu jaalannuu fi Deemaasiin nagaa isanii dhaaman.</verse>
				<verse number="15">Obboleeyyan Laa'odiiqeyaa keessa jirtuu, Niimfaatii fi gumii mana isii keessatti walwaldeettullee cufaa nagaa itti naa himaa.</verse>
				<verse number="16">Waraqata ergaa kana eegi dubbiftanii akka gumii Laa'odiiqeyaallee dubbisanii qorqoradhaa. Isaniilleen ergaa warri Laa'odiiqeyaa sun isanti erguu dubbifadha.</verse>
				<verse number="17">Arkiphosiin ammoo, “Hujii Aabboo ta harka keetiitti kennan hojjadhuu guuti” jedhiin.</verse>
				<verse number="18">Ergaa nagaa tana anin Phaawuloosiitti harkuma kiyyaan isanii barreesse. Akka haada sibiilaatiin na hidhan hindedhinaa! Kennamsii naasuu Waaqaa isan waliin ha jiraatuu.</verse>
			</chapter>
		</book>
		<book number="52">
			<chapter number="1">
				<verse number="1">Phaawulos, Silwanosii fi Ximotewos ergaa tana gara gumii, Tasaloniqee ta Waaqaa Abbaatii fi Aabboo Yesus Kiristoon takkaa taate barreessan. Eebbaa fi nageenni isanii ha tahuu.</verse>
				<verse number="2">Nu yo cufa marroo teessaniifi Waaqaa galata galchine, kadhachaa teenna keessatti maqaa keessan dhoomna.</verse>
				<verse number="3">Akka isan dhugeeffachaa teessan hujiin garsiiftan, akka jaalaltii teessan hujii guddoo isan tolchisiiftee, ammallee akka abdiin teessan Aabbo Yesus Kiristoo keessatti jabduu, nu Waaqaa fi Abbaa keenna duratti inqaabanna.</verse>
				<verse number="4">Obboleeyyan teenna nu akka Waaqii isan jaalatee, akka nama isaa taatani isan foohate, inbeenna.</verse>
				<verse number="5">Nu oduu dansaa afaan callaani isanii hindhumneeni, ammo jabeennaa, Hafuura Qulqulloo fi dhugaa mirkanaatiin isanii dhumne. Akka nu gaafa isani waliini teenne jirru imbeettan; nu marroo irrajirtii teessaniitiif teenne.</verse>
				<verse number="6">Nuu fi Aabboo uf fakkeessitani; ammoo adoo guddoo gaargaltanille, gammada Hafuura Qulqulloo irraa argataniini dubbii akka dansaa fudhattan.</verse>
				<verse number="7">Tanaafi isani jara dhugeeffate ka Maqedoni'atii fi ka Akaayyaati akeeka taatan.</verse>
				<verse number="8">Wanti akkanatiif dubbiini Aabboo isan irra baatee, Maqedoni'a fi Akaayyaa callaa hingeenne, ammoo oduun dhugeeffachaa isan Waaqaa dhugefattan ya fulaa cufa geette. Wanti nu jechuu malle hinjirtu.</verse>
				<verse number="9">Namii cuftii waan gaafa nu gara keessan dhumne, ka isan akka dansaa nu bulchitan dubbata, akka isan waan tolchanii waaqeffatan lakkiftanii Waaqatti deebitani, Waaqaa dhugaa ka jiruu hojjattani,</verse>
				<verse number="10">Ilma isaa ka gubbaa gadi dhufu, ka innii du'a keessaa kaase, ka dallansuu Waaqaa ta hegerii dhuftu duraa nu baasu Yesus eegattan.</verse>
			</chapter>
			<chapter number="2">
				<verse number="1">Obboleeyyan teenna, akka imaltuun nu gara keessan dhandhee wa baate isanuu inbeettan.</verse>
				<verse number="2">Adoo fulaa teessan ta Tasaloniqee hindhufin, akka Filiphiisiyuus keessatti dhaananii nu arrabsan, isanuu inbeettan. Ammoo Waaqii keennaa, adoo nami hedduun didellee, akka Oduu dansaa gara isaati dhufte isanti hasa'uu hinsodaanne, jabeenna nuu kenne.</verse>
				<verse number="3">Wanti akkanaatiif wanni nu isan kadhannu wallaala, dharraa hamtuu fi soba tokkollee hinqabdu.</verse>
				<verse number="4">Ammoo nu yo cufa akka Waaqii fedhu hasoomna, marroo innii nu dhugeeffatee oduu dansaa nuu kenneef. Nu nama gammachiisu hinfeenu, ammoo Waaqaa herrega garaa keennaa laalu gammachiisuu feena.</verse>
				<verse number="5">Isan inbeettan, akka nu hasaa namaan sossobnuuni hindhumne, yokaani sabdooma keenna haasaan hindhossin Waaqii dhugaa keenna.</verse>
				<verse number="6">Nu nama nu faarsu, isanii fi nama dhibiille hinbarbaanne.</verse>
				<verse number="7">Adoo akka ergattuu Kiristoo nu silaa waan feenu isan irraa barbaaduu dandeennellee, ammoo nu gaafa isan waliin jirru akkuma haati ijoollee ufi qorqorattu guddoo isan qorqoranne.</verse>
				<verse number="8">Nu marroo guddoo isan jaalanneef, jaalala teenna guddoo sun irraa kaanee oduu dansaa Waaqaa callaa isanii hinkenninee akka jireenna keennallee isani kenninu nu kurfoo jirra.</verse>
				<verse number="9">Obboolleyyan akka nu adoo oduu dansaa Waaqaa isanitti haasomnuu akka isan hingaargaalchine halkani fi guyyaa gaargalaan hojjaanne isan inbeettan.</verse>
				<verse number="10">Gaafa isanii warra dhugeeffatee waliin jirru akka adabii keenna qulqulloo, qajeelaa, ka faaci hinqabne tahe isan nuu dhugaa, Waaqilleen nuu dhugaa.</verse>
				<verse number="11">Isani inbeettani, nu isanii cufaa akkuma abbaani ilmaani ufiiti herregu herrenne.</verse>
				<verse number="12">Jireenna Waaqaatti isan yaamee, finnaa fi ulfinna isaa isanii qoodu gammachiisu, keessa ta'a jennee isan jabeessinee, isan qarqaarre.</verse>
				<verse number="13">Ammalle marroo waan kanaatiif nu yo cufaa galata Waaqaa deebimna. Gaafa nu dubbii Waaqaatiin isanii dhumne, isan akka dubbiin sun ta namaatiin, ammoo akka dubbii Waaqaa caqaftanii; dhugeffattan. Isiinuu dhuguma dubbii Waaqaati. Waaqi jidduu isanii warra dhugeeffatee hojjachuuti jira.</verse>
				<verse number="14">Obboleeyyan tiyya, isanilleen, akkuma gumiin Waaqaa; ta Kiristoo Yesus, ta Yihudaa keessa jirtu taate, taatan. Akkuma warrii lafa teessanii isan gaargalchee, akkuma sun warrallee Yahudiin gaargalchiti.</verse>
				<verse number="15">Ta Aabboo Yesusii fi raagoota ijjeeftee, nullee haatee lafaa baftee, warrallee gaargalchite. Warrii warra guddoo Waaqaa dallansiise, nama cufa guddoo jibban.</verse>
				<verse number="16">Warrii dubbii baafama namaa kennitu akka gosa dhibiitti haasomnu nu dhowwuu fedhe. Dabii warrii guyyaa cufa tolchu ammaa tana ya muummee bahe. Amma eegee dallansuun Waaqaa ya warra dhaqabde.</verse>
				<verse number="17">Ammoo obboleeyyan, nu gaafa diqqoo tokko isaniin gargari baanee, guddoo ceekomnee silaa isan arguu feene. Ammoo nafaan fulaa fulaa teenne malee yaadaan gaargari hinbaane.</verse>
				<verse number="18">Gara keessan deebi'uu feene. Keessumatti anin Phawuloos marroo hedduu deebi'uu fedhe, ammoo Sheexanatti nu dhowwe.</verse>
				<verse number="19">Taatullee abdiin teenna, gammada keennaa fi wantii nu fuula Aabboo Yesus durratti yo innii deebi'u uf guddimnuuf isanumaaniti?</verse>
				<verse number="20">Guddinnaa fi gammachuun teenna isan.</verse>
			</chapter>
			<chapter number="3">
				<verse number="1">Obsuu dadhamnaan nu akka Ateenaa keessa kophaa teennu buufanne,</verse>
				<verse number="2">obboleessa keenna Ximotewos, ka nu waliin Waaqaa hojjatee oduu dansaa Kiristoo odeessu ergine. Akka innii isan jabeessee dhugeeffachaa teessan qarqaaru, nu isa ergine.</verse>
				<verse number="3">Akka isaniin tokkolleen marroo ilaallachaatii fi illaallafne. Akka gaargalii akkanaa kunin fedhii Waaqaa isan inbeettan.</verse>
				<verse number="4">Wantii akkanaatiif, adoo isan waliin jirruu, akka nu gaargalchan duratti isanitti himne; akkuma isan beettan wantii sunin ya taate.</verse>
				<verse number="5">Mar. roo waan kanaatiif anin obsuu dadhabee Ximotewos ergee akka Sheexanii isan laallatee, hujiin teenna cuftii lafatti hinhamne, “Dhaqii, dhugeeffachaa warraa sun laali” jedheen.</verse>
				<verse number="6">Ximotewos amma gara keessanii deebi'ee, oduu dansaa ta dhugeeffachaa fi jaalala teessaniitiin nuti gale. Inni ya akka isan yo cufa waan keennaa dansaa herreddanii ammallee akkuma nu isan arguu feenu isanilleen nu arguu feetan nutti hime.</verse>
				<verse number="7">Obboleeyyan teenna tanaaf gaargalaa fi laaleffachaa teennaa cufa keessatti ya marroo teessaniif garaa jabaannee, dhugeffacha teessanitti nu jabeesse.</verse>
				<verse number="8">Wanti akkanaatiif yo isan jireenna keessan keessatti Aabboon jabaattan nuu jireenna.</verse>
				<verse number="9">Ammaa tana marroo teessaniif galata Waaqaa deebisuu indandeenna. Nu waan isanii jennee fuula Isaa duratti gammada arganneef galataa Waaqaa deebimna.</verse>
				<verse number="10">Nu akka wal agarree waan dhugeeffachaa teessan guutaa isanii kenninuu, halkanii guyyaa garaa keenna cufaan kadhanna.</verse>
				<verse number="11">Waaqaa Abbaa keennaatii fi Aabboo Yesus akka nu gara keessan dhufnu karaa nuu harinna.</verse>
				<verse number="12">Aabboon akkuma nulleen isan jaalannu, jaalala isan wal jaalattanii nama dhibiillee jaalattan isanii guddisiinna.</verse>
				<verse number="13">Karaa kanaan innii fuula Waaqaa fi Abbaa keennaa duratti gaafa Aabboo Yesus jara isa dhugeeffatu cufa waliin dhufu, garaa isan jabeessee, qixooftanii qulqullo taatan.</verse>
			</chapter>
			<chapter number="4">
				<verse number="1">Ta buufataa, obboleeyyan, isan akka taatanii Waaqaa gammachiiftan nurra ya barattan. Haguma duriitii isan akkasuma taatan. Amma nu maqaa Aabboo Yesusitiin, akka isan hagasillee irra jabaattan isan gorsinee isan kadhanna.</verse>
				<verse number="2">Wantii akkasiitiif waan nu jabeenna Aabboo Yesusiitiin isan barsiisne inbeettan.</verse>
				<verse number="3">Waaqii akka isan qulqulloomtanii algalooma lagattan fedha.</verse>
				<verse number="4">Namii dhiiraa cuftii akka warra Waaqaa inbeennee, dharraa nafaa hamtuu gula akka hin yaane; ammoo ha karaa dansaa qulqulloon niitii ufi waliin taa'uu.</verse>
				<verse number="5"></verse>
				<verse number="6">Akkanaan namii tokkolleen obbolleessa ufiitti dabee waan isaa irraa hinfudhatin. Akka Aabboon warra waan akkanaa kana tolchu balleessu nu qaraa isanitti himnee, guddoo isaan gorsine.</verse>
				<verse number="7">Waaqii, Algalooma keessa taa'aa nuun hinjenne, ammoo “Qulqullooma keessa taa'aa” jedhe.</verse>
				<verse number="8">Tanaaf namii barsiisa kana dide cuftii nama hindinne, Waaqaa Hafuura Qulqulloo ufi isanii kennu dida.</verse>
				<verse number="9">Wantii anin, “Wal jaaladhaa” jedhee barreessuuf hinjirtu. Waaqinuu ya akka isan wal jaalattan isan barsiise.</verse>
				<verse number="10">Ammallee isan obboleeyyan Maqedooniyaa keessa jirtu cufa ya akkas jaalattan. Tanaaf obboleeyyan nu, akka hagasillee irra jaalattan isan kadhanna.</verse>
				<verse number="11">Jabaadhaa! nagayaan taa'aa bultii teessan midhaafadha! akkuma nu qaraa isanitti himne humnuma teessaniin hojjadhaa bulaa!</verse>
				<verse number="12">Akkanaan waan feetan nama tokkollee hinkadhattan, warrii hindhugeeffatinilleen isanii ceeree fokka.</verse>
				<verse number="13">Obboleeyyan, nu akka isan akka warra abdii hinqamnee hinlaaleffanne waan dhugaa ka warra du'ee dabree barattan feena.</verse>
				<verse number="14">Nu akka Yesus du'ee ka'ee dhugeeffanna; tanaaf akka Waaqii warra dhugeeffatee du'ellee isa waliin dhufuun indhugeeffanna.</verse>
				<verse number="15">Barsiisaan Aabboo ta nu isan barsiisnu tana: nu warrii gaafa Aabboon deebi'u jirru, warra qara du'e kaan duratti hin yaanu.</verse>
				<verse number="16">Qoonqoo ajaajaatti; qoonqoon maleekka guddaa, qoonqoon magalata Waaqaa dhufa. Aabboon gaafas gubbaa gadi bu'a, qaraa warrii adoo Kiristoo dhugeeffatuu du'ee du'aa ka'a.</verse>
				<verse number="17">Achiin duubatti nu warra lubbuun jirru cufa dumansaa keessatti warra du'ee ka'e kaaniin walti guuranii, gubbaatti Aabboon wal waldeennee guyyaa cufaa Aabboo waliin teenna.</verse>
				<verse number="18">Tanaaf dubbii tanaan wal jajjabeessa.</verse>
			</chapter>
			<chapter number="5">
				<verse number="1">Obboleeyyan hojjaan wantii kunin cuftii taatu yoom akka taate wanni isanii barreessuuf hinjirtu.</verse>
				<verse number="2">Wantii akkanaatiif, akka Guyyaan Aabboo akka hattuun halkaniin dhuftu dhufu isan inbeettan.</verse>
				<verse number="3">Adoo namii, wantii cuftii “Nagayaa badhaadha” jedhu badiin akka ciniinsuu nadheenii tasa dhufti. Namii tokkolleen duraa hinbahu.</verse>
				<verse number="4">Ammoo obboleeyyan, isan dukkana keessa hinjirtanii, guyyaan sun akka hattuu tasa isanitti hindhufu.</verse>
				<verse number="5">Isaniin cuftii warra ifaa, ka guyyaati. Nu warra halkaniitiiniti yokaan ka dukkanaatiiniti.</verse>
				<verse number="6">Tanaaf nu akka jara dhibii rafuu hinmalle; yo cufa kurfoo teennee eeguu malle.</verse>
				<verse number="7">Maaniif jennaan hirriibaa fi machiin namaa cuftii halkan.</verse>
				<verse number="8">Ammoo nu warra guyyaati, kurfoo taa'uu malle. Dhugeeffachaa fi jaalala akka wantee sibiilaa ta qomaatti keyyaatanii keeyyachuu malle, abdii teenna ta baafamaalle akka koofiyaa sibiila keeyyachuu malle.</verse>
				<verse number="9">Waaqii akka nu dallansuu isaatiin gaargallu nu hinfoohannee, ammoo akka baafama marroo Aabboo keenna Yesus Kiristootii jennee argannuuf nu foohate.</verse>
				<verse number="10">Adoo gaafa innii dhufu nu jiraanne yokaan doonellee akka nu isa waliin teennuuf inni marroo teennaa du'ee.</verse>
				<verse number="11">Mar. roo waan kanaatiif akkuma amma tolchitan kana wal qarqaaraa, wal jabeessaa.</verse>
				<verse number="12">Obboleeyyan, nu akka isan warra Aabboon foohate, ka barsiisee isan gorsuu, ceertanii fokkitaniif isan kadhanna.</verse>
				<verse number="13">Mar. roo hujii warrii hojjatuutiif ulfeessaa, jaaladhaa. Isanilleen nagayaan waliin taa'a.</verse>
				<verse number="14">Obboleeyyan, warra homaa hinhojjanne gorsaa, nama ceeru jabeessa, lallaafaa qarqaara, nama cufaa obsaa jennee isan kadhanna.</verse>
				<verse number="15">Akka namii tokkolleen haaloo wal hinfuune, qorqoradha, yo cufa waan dansaa walii fi nama dhibiillee tolcha.</verse>
				<verse number="16">Yo cufa gammadaa,</verse>
				<verse number="17">yo cufa Waaqaa kadhadhaa,</verse>
				<verse number="18">Waan cufa keessatti Waaqaa galata galchaa, jireenna keessan ka Kiristoo keessatti wantii Waaqii isan irraa fedhu tana.</verse>
				<verse number="19">Hujii Hafuura Qulqulloo hindhaanfina!</verse>
				<verse number="20">Dubbii hafuura Waaqaatiin raagan hintuffatina!</verse>
				<verse number="21">Waan cufa laalladhaa: waan dansaa olkeyyadha,</verse>
				<verse number="22">hammeenna akka cufaa lagadha.</verse>
				<verse number="23">Waaqii nagaya nuu kennu, karaa cufaan ka ufii isani tolfatiinna, lubbuu, onnee fi nafa keessan gaafa Aabboo Yesus Kiristoon dhufuu asi wallaala irra dhowwinna.</verse>
				<verse number="24">Innii ka dhugeeffatan waan isan yaameef sun danda'ee intolcha.</verse>
				<verse number="25">Obboleeyyan tiyya nullee Waaqaa kadhadhaa.</verse>
				<verse number="26">Obboleyaan cufa nuu dhungadhaa nagaa itti nuu himaa.</verse>
				<verse number="27">Akka isan ergaa waraqataa tana obboleeyyan cufaa dubbiftan ani jabeenna Aabbootiin isan kadhadhaa.</verse>
				<verse number="28">Eebbiti Aabboo Yesus Kiristoo isan waliin tahinna.</verse>
			</chapter>
		</book>
		<book number="53">
			<chapter number="1">
				<verse number="1">Phaawulos, Silwaanosii fi Ximotewos ergaa tana gara gumii Tasaloniiqee, ta Abbaa keennaa fi Aabboo Yesus Kiristoon takkaa taateetti barreessan.</verse>
				<verse number="2">Waaqaa Abbaatii fi Aabboo Yesus Kiristoon eebbaa fi nagaa isanii kenninna.</verse>
				<verse number="3">Obboleeyyaan nu yo cufaa marroo teessaniif Waaqaa galata galchuu malle; marroo dhugeeffachaan teessan guddoo daramtee, ammallee jaalalti isan waljaalattan guddatteef, nu akkas tolchuu malle.</verse>
				<verse number="4">Mar. roo waan kanaatif nu gumii Waaqaa keessaatti dansooma keessan dubbanna. Akka isan gaargalaa fi dhiphuu isantti dhufte keessaatti obsitanii dhugeeffattan dubbanna.</verse>
				<verse number="5">Beessisii murtii Waaqaa ka dhugaa kana, marroo waan kana cufaatiif isan mootummaa Waaqaa ta amma gaargalufiitti jirtan tana ya maltan.</verse>
				<verse number="6">Waaqii waan qajeelaa tolcha, innii warra isan gaargalchu ingaargalcha.</verse>
				<verse number="7">Adoo amma gaargaltaniillee Aabboo Yesus gaafa ergamtoota isaa gugurdoo waliin gubbaa mullatu nu waliin isan qarqaara;</verse>
				<verse number="8">Aabboon ibidda boba'aa waliin mullata; gaafasi warra Waaqaa hinbeenneef ka dubbii dansaa Yesus Kiristoo hincaqamne ingaargalcha.</verse>
				<verse number="9">Warra Waaqaa hinbeenne sun fuula Waaqaatii fi jabeenna isaa guddaa duraa kaassaniitti badii haga jiruu jireennaatti galchan.</verse>
				<verse number="10">Guyyaa Yesus gumii isaa qulqulloo keessaatti guddifamuu fi ka warra isa dhugeeffate, cufaa irraa ulfinna argachuu dhufuu, isaniilleen marroo oduu dansaa nu isaniitti himne dhugeeffattaniif warra sun keessa jirtan.</verse>
				<verse number="11">Tanaaf nu yo cufaa akka isan jireenna Waaqii keenna itti isan yaame argattanii, jabeenna isatiin waan dansaa isan feetan cufaa isanii kennee, isan hujii teessan dansaa dhugeeffachaa guuttan, yo cufaa isanii kadhanna.</verse>
				<verse number="12">Karaa kanaan maqaan Aabboo keenna Yesus guddinna isan irraa argatee, isaniilleen eebba Waaqaatii fi ta Aabboo keenna Yesus Kiristootiin isa irraa ulfinna argattan.</verse>
			</chapter>
			<chapter number="2">
				<verse number="1">Obboleeyyan tiyya, anin amma waan dhufiisa Aabboo keenna Yesus Kiristootii fi waldeennaa nu isa waliin wal waldeennuutiif isan kadhadha, “Akka yo guyyaan Aabboo ammumaa ya dhufe” jedhan, hinwareerre yokaan hinrifanne hegerii waan kana nama fage yokhaan ka barsiisuutti jedhe, yokaan nutti ergaa tana keessaatti barreesse jedhan.</verse>
				<verse number="2"></verse>
				<verse number="3">Namii tokkolleen karaa tokkolleen isan hinsobin. Haga lolii guddaan qaraa ka'ee namii hamaan aadaa hinbeenne ka fulaa ibidaatii male mullatuutti guyyaan sun hindhufuu.</verse>
				<verse number="4">Namii dhufu sun waan namii kadhatuuf ka namii guddisu cufaa hindida. Innii waan cufaa irra ufi guddiseetti, dhaqee mana Waaqaa keessa taa'ee Waaqaa ufiin jedha.</verse>
				<verse number="5">Waan kana cufaa akka anin adoo isan waliin jiruu isaniitti hime hinqaabatanii?</verse>
				<verse number="6">Amma wayiitti waan kana ta'uu dhowaa, isaniilleen waan sun hinuma beettan. Yo fulaan geette hamaan sun inmullata.</verse>
				<verse number="7">Hammeennii namii hubachuu hindandeenne sun ammaa lafa jira, ammoo haga namicha waan sun dhowwu karaa keessaa gorsaniitti wantii ta'uu malte hintaatu.</verse>
				<verse number="8">Duuba hamaan aadaa hinqamne sun hinmullata; Aabboo Yesus ammoo hafuura afaan isaa keessaa ba'uun isa ijjeesseetti, dhufiisa isaa ka guddinnatiin lafaa isa balleessa.</verse>
				<verse number="9">Hamaan aadaa hinqamne kaan jabeenna sheexanatiin dhufeetti mamiisa gosa hedduutii fi akeeka dhara akka hedduu tolchee,</verse>
				<verse number="10">soba hedduun warra badu soba. Mar. roo dhugaa warra baaftu jaalachuu didaniif badan.</verse>
				<verse number="11">Mar. roo waan kanaatiif Waaqii akka waan dhara dhugeeffatan wallaala hamtuu warraatti inerga.</verse>
				<verse number="12">Duuba nama amma dhugaa hindhugeeffatiin, ka daba jaalatu cufaa, wallaala itti muran.</verse>
				<verse number="13">Isan obboleeyyaan Aabboon jaalatee, akka Hafuura Qulqulloon qulqulloomtanii, dhugaatti dhugeeffatanii, baaffamtan Waaqii qaraa foohatee, yo cufaa marroo teessaniif Waaqaa galata galchuu malle.</verse>
				<verse number="14">Waaqii oduu dansaa ta nu isaniitti haasoomneen isan yaame; wantii innii isan yaameef akka isan qooda guddinna Aabboo Yesus Kiristoo argattan.</verse>
				<verse number="15">Tanaaf obboleeyyaan, dhugaa nu barsiisa dubbii afaantiin yokaan ergaa barreessine keessaalleetti isan barsiimne qaabadhaa jabadhaa dhaabadhaa.</verse>
				<verse number="16">Aabboo Yesus Kiristoo fi Waaqii Abbaa keennaa, ka nu jaalatee, eebba ufiitiin jajjabeenna barabaraatii fi abdii dansaa nuu kennee,</verse>
				<verse number="17">garaa keessan jabeessee isan kibinna, akka waan dansaa callaa dubbattanii tolchitan.</verse>
			</chapter>
			<chapter number="3">
				<verse number="1">Tana maleellee obboleeyyan, Waaqaa nuu kadhadhaa, akka dubbiin Aabboo hurriftee fulaa cufa geettee, akkuma fulaa teessaniitti fudhatan, akka ulfinnaan fudhatan Waaqaa nuu kadhadhaa.</verse>
				<verse number="2">Ammallee, akka Waaqii harka nama hamamaatii fi nama dabaa keessaa nu baassu kadhadhaa. Wantii akkanaatiif namii cufiitii dhugeeffachaa hinqabu.</verse>
				<verse number="3">Ammoo Aabboon ka dhugaati; innii isan jabeesseetti sheexanaallee isan iraa dhowwa.</verse>
				<verse number="4">Aabboon ya isan nu dhugeeffachiise; ammallee, akka isan waan nu isaniitti himnu cufaa ardhaa fi hegeriillee guuttan nu inbeenna.</verse>
				<verse number="5">Aabboon jaalala Waaqaatii fi obsa Kiristoon namaa kennuutti isan akeekiinna.</verse>
				<verse number="6">Ammallee obboleeyyan teenna, maqaa Aabboo Yesus Kiristootiin isaniitti himnaa, obboleeyyaan hujii hojjachuu diduu ta waan nu barsiimne cufaa gula hin yaane irraa fagaadhaa.</verse>
				<verse number="7">Isaniiyyu akka waan nu tolchine tolchuu maltan inbeettan. Gaafa isan waliin jirru nu hujii hojjachuu hindinne.</verse>
				<verse number="8">Qarqaarsa nama tokkollee akkanumaatti hinfudhanne. Ammoo akka nama tokkoollee hindhimne halkanii guyyaa dadhabnee hojjanne.</verse>
				<verse number="9">Nu waan kana marroo waan nu argachuu malle nuu kenna jechuu hindandeenneef hin lakkimne, ammoo akka akeeka dansaa isan agarsiimnuuf lakkimne.</verse>
				<verse number="10">Gaafa isan waliin jirru, “Namii hojjachuu didu sagalee hin nyaatin” jennee la isan ajaje.</verse>
				<verse number="11">Wantii nu waan kana jennuuf, waan akka namii garii jidduu teessan keessaa hujii hojjachuu didee, waan nama dhibii callaa akka yakkuu jiru marroo dhageenneef.</verse>
				<verse number="12">Jara sun akka warrii hujjii ufii adabaan hojjatee ufii bulchuu, Maqaa Aabboo Yesus Kiristootiin itti himnee gorsina.</verse>
				<verse number="13">Obboleeyyaan teenna, isan ammoo waan dansaa tolchuu hindadhabiinaa.</verse>
				<verse number="14">Nama dhaamsa nu ergaa tana keessaatti barreessine kana hinguunee, laalaa irraa fagaadhaa. Akka innii ufumaan ceeru.</verse>
				<verse number="15">Ammoo akka nyaapha isaa hintolchiina, akka obboleessaa gorsaa.</verse>
				<verse number="16">Aabboon, ka nagaa namaa kennu, yo cufaa fi woma cufaan nagaa isan guutinna. Aabboon isan cufaa waliin ha taa'uu.</verse>
				<verse number="17">Anin waan kana harkuma kiyyaan barreessa. Anin Phaawulos nagaa isanii dhaama. Anin yo cufaa ergaa tiyya akkuma kana barreessa; akeekii beekaniin kun ergaa tiyya cufaa irruma jira.</verse>
				<verse number="18">Eebbitii Aabboo Yesus Kiristoo isanii cufaa waliin taa'inna.</verse>
			</chapter>
		</book>
		<book number="54">
			<chapter number="1">
				<verse number="1">Anin maqaan kiyya Phaawuloo, ka fedhii Waaqaa baasaa keennaatii fi ka kiristoo Yesus abdii keennaa gula, ergamaa Yesus Kiristoo ta'ee.</verse>
				<verse number="2">Ergaa tana gara ximootewoosii dhuguma dhugeeffachaan ilma kiyya ta'ee barreessa. Waaqaa Abbaatii fi kiristoo Yesus Abbaan keennaa eebbaa, naasuu fi nagaa sii kenninna!.</verse>
				<verse number="3">Akkuma anin gaafa Maqedooniyaa deeme sitti hime kaanii, sii Efesoo teettee warra dubbii dharaa achitti barsiisuu jiru sun dhowartu fedha.</verse>
				<verse number="4">Oduu duriitii fi waan muummee hinqamne ka hidda dhalootaa walii hedan sunii wal mormii uumuu malee akka hujii isan dhugeeffachaan Waaqaa tolchitanii homaa hin baannee warraatti him.</verse>
				<verse number="5">Wantii nu seera kana baamneef akka jaalaltii garaa dansaa, qalbii fi dhugeeffachaa dansaa keessaa baatu mulalattu.</verse>
				<verse number="6">Namii garii ya waan kana lakkisee moroomaa homaa hin baane gula bade.</verse>
				<verse number="7">Warrii kun waan ufii dubbatanii yokaan waan jabeessanii odeessan adoo hin hubatinnuu, barsiisota seera Waaqaa ta'uu fedhan.</verse>
				<verse number="8">Yo silaa namii karaa dansaa gulaan hojatee, akka seerii dansaa inbeenna.</verse>
				<verse number="9">Wantii hubachuu malan seeri nama dansaaf hin baamne; ammoo warra seera cabsuufaa, ka wayi yakkufaa, ka Waaqaa hin beennefaa, ka daba tolchufaa, ka aadaa Waaqaa qulqulloo gula hin yaanefaa, warra haadhaa-aabbaa ufii ijjeessufaa, ka nama fixufaa,</verse>
				<verse number="10">shaarmuxaa fi middiisaafaa, nama nama hatee guuratufaa, ka dhara dubbatee kiyyibu faa fi ka barsiisa dhugaa lakkisee waan dhibii tolchu kanaaf baasan.</verse>
				<verse number="11">Barsiisaan oduu dansaa ta Waaqaa Abbaa guddaa eebbaa irraa dhufte, ta harka kiyyaatti kennan tana.</verse>
				<verse number="12">Anin kiristoo Aabboo keenna ka jabeenna anin hujii isaatiin hojjadhu naa kennee, herregee na foo'atee, adoo durii tuffadhee biraa deemellee amma galata deebisa.</verse>
				<verse number="13">Adoo anin durii dhugeeffachaa dhabee isa tufadhe, adoo hin hubatinuu wallaalee gaargalche arabseellee Waaqii ya naa nahe.</verse>
				<verse number="14">Aabboon eebba ufii ta karaa dhugeeffachaa fi jaalala Yesus kiristoo irraa argatan ya guddisee naa kenne.</verse>
				<verse number="15">Jechii, “Kiristoo Yesus akka namaa dabaa baasuuf lafa tana dhufe” jedhu kunin jeecha dhugaa ka namii cuftii fudhachuu male. Warra cubboolee keessaallee anin nama nama cufaa irraa cubbichaati.</verse>
				<verse number="16">Taatullee, Yesus kiristoon akka anin warra jireenna barabaraa dhugeeffatee jireenna argatuu fakkenna ta'u, na nama nama cufaa irra cubbichaatii araaramee, obsa ufii narratti mullise.</verse>
				<verse number="17">Waaqaa tokkocha, Hayyuu barabaraa ka hin doonee, ka hin mullanne, ammaa fi hegerillee guddinnaa fi ulfinnii isaa ha ta'uu Ee'e jenne!.</verse>
				<verse number="18">Ilma kiyya! ximootewoos anin dhaamsa dubbii fagiisaa ta durii waan kankee faguu gula dhaamsa kana sitti dhaamadha; akka dhugeeffachaa fi herega dansaa horattee, yo atin hadhiisa dansaa haatee dubbin sun waraanaa wantee ha sii taatuu.</verse>
				<verse number="19">Namii garii herrega dansaa gula yaa'uu dideetti, dhugeeffachaa ufii balleessa.</verse>
				<verse number="20">Himnewosii fi Iskindiriillee ka warra kana keessa jiran aka warrii itti deebi'ee Waaqaa hin arrabsinee anin ya harka sheexanaatti kenne.</verse>
			</chapter>
			<chapter number="2">
				<verse number="1">Qaraa fiixee, waan cufaa duraatti kadhachaa, yaammachaa fi galata Waaqaa deebisaa marroo nama cufaatiif tolcha.</verse>
				<verse number="2">Ammallee hayyootaa fi warra lafa fidu cufaa Waaqaa kadhadhaa, akka nu jireenna nagayaatii fi adaba dansaa keessa teennu.</verse>
				<verse number="3">Wantii kun waan dansaa, ammallee Waaqaa baasaa keennaa gammachiiftii.</verse>
				<verse number="4">Innii nama cufaa ka baafamee dhugaa baratu fedha.</verse>
				<verse number="5">Wantii akkanaatiif Waaqaa tokko callaatti jira, ammallee ka Waaqaa fi nama walti fidu namicha tokko ka kiristoo Yesus jedhan callaatti jira,</verse>
				<verse number="6">ka nafa ufii nama cufaa kennee akkasiin nama baase; guyyaan sun geennaan namii cuftii dubbii sun ya dhugeesse.</verse>
				<verse number="7">Mar. roo waan kanaatiif akka anin ergamaa fi barsiisaa gosa dhibii tahu na ergan, akka dhaamsa dhugeeffachaatii fi dhugaa haasa'u; anin kiyyibuutti hin jiru dhugaa dubbachuutti jira malee!</verse>
				<verse number="8">Anin nama dhiiraa cufaa ka fulaa cufaatti dallansuu fi walmormii malee jaalala qulqulitti Waaqaatiin harka ballisee olqabatee Waaqaa kadhatu fedha.</verse>
				<verse number="9">Anin nadheeniillee ta ceertee wayaa isii fakkaattu hidhattuu fedha; nadheen mataa akka shoobaa filattee, warqii, dooqaa fi wayaa gatii gugurdoo keeyyachuu hin malle!</verse>
				<verse number="10">Isiin ammoo akka nadheen aadaa Waaqaa beettuu hujii dansaa haa hojjattuutii!</verse>
				<verse number="11">Nadheen calleessaa fi obsaan wayi barachuu malte.</verse>
				<verse number="12">Anin nadheen callisuu malte jedha malee, ha dhiira barsiiftu yokaan ha dhiira fiddu hin jedhu!</verse>
				<verse number="13">Wantii akkanaatiif durii qaraa Addaam uumanii, eegee Hewwaan uuman.</verse>
				<verse number="14">Addaam hin sobamnee, niitiin ammoo sobamtee seera Waaqaa cabsite.</verse>
				<verse number="15">Nadheen ammoo yo ijoollee dhaltee, dhugeeffachaa, jaalalaa, qulqulloomaa fi adaba dansaan teette baafamti.</verse>
			</chapter>
			<chapter number="3">
				<verse number="1">Jechii, “Namii jaarasa dura deemaa gumii Waaqaa ta'uu fedhuu, waan ulfinnaa barbaada” jedhu kuniin ka dhugaati.</verse>
				<verse number="2">Jaarsii sun nama wallaala hin qamne, ka niitii tokko callaa qabu, ka qalbii dansaa qabu, ka amala dansaa qabu, ka ufii qorqoratu, ka nama keessummoomsuu fi ka akka dansaa namaallee barsiisuu danda'u ta'uu male;</verse>
				<verse number="3">innii nama machaa'ee namaan waldiduu fi nama horii jaalatu hin ta'inii, ammoo nama laanaa ka nagaya jaalatu ha ta'uutii;</verse>
				<verse number="4">Nama warra ufiillee akka dansaa qorqoratuu ka ijoollee ufiillee saalaa fokkoo barsiisuu ha ta'uu.</verse>
				<verse number="5">Wantii akkanaatiif namii warra ufiituu akka bulchu hin beennee, akkamiin danda'ee gumii Waaqaa bulcha?</verse>
				<verse number="6">Akka sheexanii durii ufi guddisee wallaala itti muran, akka akkasi ta'ee isaalletti hin murree, nama dhiyoo dhugeeffate hin ta'in.</verse>
				<verse number="7">Innii akka ceeree xuruuraa sheexanaa keessa hin seennee, nama namii alaalleen saadu ha ta'uutii!</verse>
				<verse number="8">Namii hujii gumii Waaqaa hojjatuu, nama adaba dansaa, nama dhugaa, ka ulfina nama irraa qabu ha ta'uu malee, nama arraba lama dubbatuu, nama horii guddaa argachuu fedhu, nama guddoo farsoo dhugee saabdaa'uun hin ta'inii!</verse>
				<verse number="9">Herrega dansaan aadaa fi dhugaa dhugeeffachaa teennaa ha jabeessuutii.</verse>
				<verse number="10">Qaraa ilaalanii ha qorqoratanii, yo waan hamtuu tokkollee irraa dhabanii hujii itti ha kennanii.</verse>
				<verse number="11">Nadheen warraalleen nama hin hamatin; adaba dansaa, qalbii dansaa fi dhugaa waan cufa keessaatti ha qabaattuu!</verse>
				<verse number="12">Namii hujii gumii Waaqaa hojjatuu niitii tokko callaa ha qabaatuu; ammallee ijoollee fi warra ufii akka dansaa ha qorqoratuu.</verse>
				<verse number="13">Warrii hujii gumii Waaqaa akka dansaa hojjatee, maqaa guddoo dansaa argate; ammllee dhugeeffachaa Yesus kiristoo irraa qabaniillee sodaa malee haasaan!</verse>
				<verse number="14">Anin yo ergaa tana sii barrseessuutti jiru sunii waan dhiyoottuu dhufee si argu seha.</verse>
				<verse number="15">Ammoo yo anin tureellee, ergaan tunin akka gumiin adaba dansaan mana Waaqaa keessa taa'uu maltee si beessifti. Manii sun mana gumii Waaqaa ka jireennaa, ka utubaa fi yayyaba waan dhugaati.</verse>
				<verse number="16">Namii tokkolleen akka dhossaan guddoon dhugeeffachaa teenna keessa jirtu danda'ee hin mormu! “Innii akka namaa ta'ee dhufee, akka innii qajeelaa hafuurii himee, ergamtootii Waaqaa isa agartee, gosa cufaatti waan isaa haasaanii, lafa cufa irraatti isa dhugeeffatanii, ulfinaan gubbaatti ol fuudhanii” jedhanii ya himan.</verse>
			</chapter>
			<chapter number="4">
				<verse number="1">Akka namii garii eegii tanaa dhugeeffachaa ufii lakkisee, hafuura dharaatii fi barsiisa jinnii gula yaa'uu hafuurii qulquloon akkuma dansaa diidessee hima.</verse>
				<verse number="2">Barsisaan sobaa tuninii nama dharaatii fi nama herregii warraa akka waan ibiddaan gubanii jiru irraa dhufti.</verse>
				<verse number="3">Warrii kun, “Nadheen fuudhanii fi sagaleen garii ta nyaataniilleen fulaan” jedha. Waaqii ammoo, sagalee gosa gosaa tanaa akka warrii dhugeeffachaa qabuu fi ka dhugaa beeku nyaatee galata deebisuuf uume.</verse>
				<verse number="4">Wantii Waaqii uume cuftii dansaa; waan tokkoollee diduu hin malle, ammoo waan cufaa galata deebisanii fudhachuu malan;</verse>
				<verse number="5">wantii akkasiitiif dubbii Waaqaatii fi kadhachaattti waan kana Waaqaa duraatti qulqulleessa.</verse>
				<verse number="6">Atin yo waan kana cufaa obboleeyyan teennaa diidatti baaftee, hojjataa dansaa Yesus kiristoo ka dubbii dhugaa fudhatee barsiisa dhugaa gula deemu taata.</verse>
				<verse number="7">Oduu durii ta jaarroleen nadheenii mammaattuu fi dubbii warrii Waaqaa hin beenne dubbatu hin caqasinii; jireenna Waaqii sirraa fedhu gula buli!</verse>
				<verse number="8">foon nafaa ufii jabeessuun homa diqqoof wa namaa baati; jireennii Waaqaa ammoo ammaafi hegeriillee nama cufaa wa baha.</verse>
				<verse number="9">Jechii kun jecha dhugaa ka fudhatanii dhugeeffachuu malan.</verse>
				<verse number="10">Keessummattuu nuun warra dhugeeffatee, marroo waan abdii teenna Waaqaa jiru ka baasaa nama cufaa irra keeyyanneef, nu guddoo hojjannee itti dadhamne.</verse>
				<verse number="11">Waan kana namaatti himii! Akka dansaa nama barsiisi!</verse>
				<verse number="12">Namii tokkoolleen marroo atin ka'ima taateef si hin tuffatin, ammoo dubbii, adabaa, jaalalaa, dhugeeffachaa fi qulqulloomaan warra dhugeeffatee akeeka tahi!</verse>
				<verse number="13">Haga anin dhufuttii dubbii Waaqaa namaa dubbisii, nama gorsii, barsiisii, jabeessii hojjadhu!</verse>
				<verse number="14">Kennii hafuuraa ta si keessa jirtuu, ta gaafa raagootii dubbattee jaarroleen harka sirra keette argattee hin dedhin.</verse>
				<verse number="15">Waan kana itti jabaadhuu guuti, akka namii cuftii akka atin duraatti deemte si argu!</verse>
				<verse number="16">Ufii fi barsiisa keetiillee eegadhu, itti jabaadhuu guuti! Wantii akkanaatiif yo atin waan kana guuttee, ufii fi jara si caqasuullee hin baaftaa.</verse>
			</chapter>
			<chapter number="5">
				<verse number="1">Nama jaarsaa tokkoollee hin ceersinii, ammoo akka abbeetii saalafadhuufii gorsi! Ka'imaallee akka obbboleeyyaan teetiittii,</verse>
				<verse number="2">jaarrolee nadheenii akka haawwan teetii, ka'ima nadheenii qulqullooma dhugaatiin akka obboleeyyan teetii herrgadhu</verse>
				<verse number="3">Nadheen dhiirsii irraa du'ee ceeriifii dhugumaan qorqoradhu!</verse>
				<verse number="4">Nadheen dhiirsa hin qamne, ijoollee yokaan akkoowwan yo qabaattee ammoo, ijoolleen sun qaraa aadaa dhugeeffachaa Waaqaa ha warraa ufiitii guutee ammallee galata guddisaa baaftuufi! Akka akkasiin Waaqallee gammachiiftu.</verse>
				<verse number="5">Niitiin dhugumaan dhiirsa hin qamne, ta ammallee nama qorqoratu hin qamnee, abdii ufii ya Waaqaa irra keeyyattee halkanii guyyaa qarqaarsa Waaqaa kadhatte.</verse>
				<verse number="6">Niitiin dhiirsa hin qamne, ta ammoo gammada waan lafaa feetu, adoo nafaan jiraatteellee ya doote.</verse>
				<verse number="7">Akka namii tokkoolleen wallaala isaanitti hin murre seera kana warraa kenni!</verse>
				<verse number="8">Ammoo namii fiixaa ufii faa, keessumattuu abbaa fi haadha ufii faa yo hin qorqorannee, innii ya dhugeeffachaa ufii lakkisee, jara hin dhugeeffatniiyyuu hin ga'u!</verse>
				<verse number="9">Nadheen haga isiin ganna jaatamaa geettutti maqaa isii nadheen dhiirsa hin qamnetti hin darini. Ammallee nadheen marroo tokko callaa fuudhan ha taatuu.</verse>
				<verse number="10">Ammallee gurra dansaa durii ka hujii dansaa hojjattee qaabaachuu malte; niitii ijoollee ufii akka dansaa guddifattee, keessummaa keessumeesitee, gumii Waaqaa qulqulloo miila dhixxee, nama gaargala qabu qarqaartee, waan dansaa ufi baaftee fi hujii dansaa cufaa hojjatte ta'uu malte.</verse>
				<verse number="11">Nadheen ka'imaa maqaa nadheen dhirsa hin qamneetti hin darinaa! Wantii akkanaatiif isiin yo fedhii dhiiraa qabattee akkanumaatti taa'uu dadhabdee, Kiristoo irraa baddee dhiirsa fuudhuu feetii.</verse>
				<verse number="12">Kakuu qara Waaqaa galan cabsanii, balleessaa ufumaan ufitti muran.</verse>
				<verse number="13">Ammallee isiin hujii malee ufumaa taa'uu barattee, mana cufaa irra yaatee waan haasa'uu hin malin cufa haasoftee ufumaa teteette; akka nyaaphii keenna qoommii argatee waan hamtuu nuun hin jennee, nadheen, ka'ima fuudhuu malan, akka ilmaan dhaltee, warra ufii qorqoratu.</verse>
				<verse number="14"></verse>
				<verse number="15">Wantii akkanaatiif nadheen dhiirsa hin qamne ta garii amma ya sheexana gula yaate.</verse>
				<verse number="16">Niitiin kiristaanaa yo nadheen firaa ta dhiirsa hin qamne mana isii jiraatte, gumii kiristaanaa ta nadheen dhiirsa dhugumaan hin qamne qarqaartu hin gaargalchinii, isummaan ha qarqaartuu!</verse>
				<verse number="17">Jaarrolee nama dura yaatee hujii Waaqaa akka dansaa hojjattee fi keessumaattuu warrii dubbii Waaqaa haasa'ee barsiisee, harka lamaa ulfinna argachuu male.</verse>
				<verse number="18">Wantii akkanaatiif qoonqoon Waaqaa qulqulloon, “Qotiiyyoo yo isiin midhaan dhaantu, afaan hin hidhin” ammalle, “Namii hojjatuu gatii ufii argachuu male” jetti.</verse>
				<verse number="19">Yo jaarsa gumii himatan haga namii lamaa sadii dhugaa itti ta'uutti dubbii sun hin caqasinaa.</verse>
				<verse number="20">Akka namii dhibiilleen argee sodaatu, nama cubbuu hojjatu cufaa fuula gumii duraatti loliin!</verse>
				<verse number="21">Fuula Waaqaa guddaa, ka Yesus kiristootii fi ka ergamtoota Waaqii foo'atee duraatti, anin si kadhadhaa, bariisa tana gula deeme; nama tokkoollee jaalattee wal hin caalchifatinii!</verse>
				<verse number="22">Hurriftee nama tokkoollee hujii Waaqaatii filuuf harka irra hin kaa'in! Daba nama tokkoollee keessa hin seeninii, ufi qulqulleessi.</verse>
				<verse number="23">Waan yo cufaa garaan si dhukkubee fayyaa dhabduufii, bisaan callaa hin dhugnii daadhiillee diqqoo tokko dhugi!</verse>
				<verse number="24">Dabii nama garii guddoo mullata, dabii warraa kunii warraan duraatti fulaa muraa dhaqa; dabii nama garii ammoo eegee dhaqqaba.</verse>
				<verse number="25">Hujiin dansaalleen akkasuma yoosuu mullatti, ta guddoo hin mullannellee danda'ani hin dhossan.</verse>
			</chapter>
			<chapter number="6">
				<verse number="1">Akka namii tokkoolleen waan hamtuu maqaa Waaqaatii fi barsiisa teennaan hin jennee, tisseeleen cuftii ha abbootii ufiitii saalafattuu!</verse>
				<verse number="2">Mar. roo warrii obboleeyyan taateef tisseelleen abbootii ufii ta kiristaanaa hin tuffatinii, ka akka dansaa hojjattuufii, wantii akkanaatiif hujiin warraa, abbootii warraa ta dhugeeffattee warra jaalattu sunii wa baati. Wannii ati barsiiftee dubbachuu malte tana.</verse>
				<verse number="3">Namii barsiisa dhibii barsiisu, ta dubbii Aabboo Yesus kiristoo ta dhugaatii fi waan aadaan teenna nama barsiiftu diduu,</verse>
				<verse number="4">kiyyibaa homaa hin baane; innii dubbii walmormiitii fi waldiddaa callaa beeka, wantii kunin, qoxxee, waldiddaa, arrabaa fi wal quufa dhaba hamaan dhufti.</verse>
				<verse number="5">Warrii qalbiin isaanii baddee mataan isaanii waan dansaa hin herrenne, ka dhugaa irraa fuudhan, waan yo Waaqaatti dhugeeffatu akkasiin horii argatu ufi seha.</verse>
				<verse number="6">Dhugeeffachaan Waaqaa guddoo nama duroomsiti; yo namii sun waan qabu sifeefate.</verse>
				<verse number="7">Nu gara lafa tanaa waan homaanuu hin dhufniif, homaa fudhannee deemmuu hin dandeennu.</verse>
				<verse number="8">Tanaaf yo wayaa fi sagalee qabaannee nu geetti.</verse>
				<verse number="9">Warri durummaa fedhuu ilaallachaa keessa duudeettii, xuruuraa daallummaatii fi dharraa waan hamtuu ta badiitti nama harkiftuun qabamee bada.</verse>
				<verse number="10">Wantii akkannaatiif jaalaltii horii madda hammeena chufaat; namii garii guddoo dureessa ta'uu fedhee, akkanaan dhugeeffachaa irraa badee, guggubatee laaleffata.</verse>
				<verse number="11">Ati ammoo namii Waaqaa waan kana cufaa lagadhu! Waan dhugaa, ka Waaqii fedhuu ta dhugeeffachaa, jaalalaa, obsaa fi laanaa deemitii barbaad.</verse>
				<verse number="12">Utaalcha dhugeeffachaa keessaatti akka dansaa utaali! Jireenna hegerii argadhu! Wantii akkanaatiif marroo jireenna kanaatiif Waaqii gaafa atin dhugeeffachaa tantee gumii duraatti himattee, Waaqii si yaame.</verse>
				<verse number="13">Anin Waaqaa jireenna waan cufaa, kennuu fi Yesus kiristoo ka Phonxos Philaaxos duraatti waan dhugaa himaate duraatti sitti hima.</verse>
				<verse number="14">Haga guyyaa Aabboo keenna Yesus kiristoon mullatuutii asi seera cufaa, wallaala malee jabeessii guuti.</verse>
				<verse number="15">Yo fulaan geette, Waaqii eebbaa, ka innii callaan nama fidu, Hayyuun Hayyoota cufaa, Abbaan Abbootii cufaa, isa hinmullisa.</verse>
				<verse number="16">Ka hin doone, ka ibsee namii itti dhi'aachuu hin dandeenne keessa taa'u isa callaa; namii tokkolleen takka isa hin garre, hegeriillee hin argan. Ulfinnaa fi jabeennii haga jiruu jireennaa isaa ha ta'uu! Ee'e jenne!</verse>
				<verse number="17">Dureeyyii lafa tanaatiin ufi hin guddisinaa, abdii teessan durumaa lafa tanaa ta namii waan isii akka hin beenne irra hin keeyyatinaa, Waaqaa ka akka nu gammannu arjoommaan waan cufaa namaa kennu, irra keeyyadhaa jedhiin.</verse>
				<verse number="18">Horii kessan waan dansaan hojjadhaa! Hujii dansaan duroomaa! Arjaa ta'aa waan Waaqii tolummaan isani kenne cufaa waliin ga'aa! jedhiin.</verse>
				<verse number="19">Akkanaan hojjachaa yayyaba horii ka egerii namaa ta'uu, tolfatan; akka akkanaan, jireenna dhugaa argatan.</verse>
				<verse number="20">Ximootewoos, waan harka keetitti lakkisan jabeessi! Haasaa Waaqii hin feene, ka daallummaa, ka namii garii wallaalee “Beekkummaa” jedhuun lakkis.</verse>
				<verse number="21">Wantii akkanaatiif namii garii waan dhugeeffachaa sun qabu ufi sehee, dhugeeffachaa ufii balleese. Eebbitii Waaqaa isanii cufaa waliin jiraatinna!</verse>
			</chapter>
		</book>
		<book number="55">
			<chapter number="1">
				<verse number="1">Maqaan kiyya Phaawulos, anin fedhii Waaqaa gula ergamaa Yesus Kiristoos, ta'e. Akka anin ergamaa Yesus Kiristoo ta'ee oduu dansaa jireenna Yesus Kiristootiif nuu kakhatan isatti na erge.</verse>
				<verse number="2">Gara Ximotewos, ilma kiyya ka ani jaaladhuu: Waaqii Aabbaan, Kiristoo Yesusii fi Aabboon keenna, eebbaa, naasuu fi nagaya sii kenninna.</verse>
				<verse number="3">Anin Waaqaa ka qalbii dansaan, akkuma abaabootii teenna hojjatte hojjadhuuf, galata deebisa. Anin halkanii guyyaallee kadhachaa tiyya keessaatti marro tante yo isaa kadhadhuu galata deebisaaf.</verse>
				<verse number="4">Imimmaan kankee qaabadhee, waan kanaaf guddoo si arguu fedha, akka guddoo gammadu.</verse>
				<verse number="5">Anin dhugeeffachaa dhugaa ta akka akkoo tantee, Lo'osii fi haadhaate Ewuniiqeen qabanii, akka Atileen tama akkasii qabduu, inbeeka.</verse>
				<verse number="6">Mar. roo waan kanaatiif anin si qaabsiisaa, eebba Waaqii gaafa anin harka sirra kaayee sii kennee fi hujii tanteellee jabeessi.</verse>
				<verse number="7">Wantii akkanatiif Waaqii hafuura nu dadhabisiisu nu hinkkenninee, ammoo hafuura jabeennaa, jaalalaa fi ufi qorqorachaa nuu kenne.</verse>
				<verse number="8">Akkuma Waaqii jabeenna sii kennee, marroo oduu dansaatiif gaargala malee, Aabboo Yesus dhugeessuu inceerfatin; anaa marroo isaatiif hidhanillee inceerfatin.</verse>
				<verse number="9">Innii nu baaseetti, jireenna qulqullootti nu yaame, wantii innii nu baaseef marroo nu waan dansaa tolchineefiinitii, marroo fedhii fi eebba isaati. Inni eebba tana adoo lafa hinuumiinuu karaa Kiristoo Yesusiitiin nuu kenne.</verse>
				<verse number="10">Amma ammoo dhufiisa Qarqaarsa keennaa karaa Kiristoo Yesusiitiin ya nutti mullisan. Innii ya jabeenna du'a dabsatee, oduu dansaan jireenna hinhobbaane mullise.</verse>
				<verse number="11">Akka anin oduu dansaa haasa'ee, ergamaa fi barsiisaa ta'uu, Waaqii ya na fohate.</verse>
				<verse number="12">Anin marroo waan kanaatif akkana gaargaluu jira. Anin ammoo waan ka abdadhee beekuuf hinceerfadhu, ammallee akka innii haga guyyaan gahuuti waan harka kiyyaatti kenne qorqoratu inbeeka.</verse>
				<verse number="13">Dubbiin dhugaa ta anin si barsiise ha akheekha sii taatuutii, jabeessi, dhugeffachaa fi jaalala ta marroo Kiristoo Yesusiitiif teenna taatee keessa ta'i.</verse>
				<verse number="14">Jabeenna hafuura qulqulloo nuu keessa jiruutiin, waan dansaa harka keetitti kennan jabeessi.</verse>
				<verse number="15">Akkuma atuu beettuu warrii biyya Asiyaa keessa jiruu cuftii, Fiigelosii fi Hermogenelleen la na biraa yaan.</verse>
				<verse number="16">Waaqii warra Oneesiforosiitii na'iinna; waan warrii gaafa anin hidhaansaa keessa jiru na hinjibaanee marroo hedduu garaa na jabesseef.</verse>
				<verse number="17">Innii ammoo akkuma dira Roomaatiin baheen, na barbaadee na arge.</verse>
				<verse number="18">Aabboon akka innii guyyaa sun naasuu Aabboo irraa argatu tolchiinna. Atiiyyuu waan inni Efesoo keessatti naa tolchele akkuma dansaa beetta.</verse>
			</chapter>
			<chapter number="2">
				<verse number="1">Atin, ilma kiyya! Mar. roo eebba Kiristoo keessa jirtu qabduu jabaadu.</verse>
				<verse number="2">Dubbii tiyya ta anin si duraatti nama hedduu barsiisee, atilleen nama dhugeffatu, ka danda'ee nama dhibillee barsiisutti kenni.</verse>
				<verse number="3">Akka loltuu Kiristoo Yesusiitti, qooda kankee ka gaargalaa fudhadhu.</verse>
				<verse number="4">Warrii waraanaa hujii hojjatuun guddaa isaanii gammachiisuu fedha, malee waan dhibii ka hujii warra waraanaa hinta'in keessa seenuu hinfedhu.</verse>
				<verse number="5">Namii utaaluu, aadaa waldogoomsuu guutu malee, homaa hinargatu.</verse>
				<verse number="6">Abbaan oobruu ka akka dansaa hojjatee, midhaan qaraa ka oobruu ufii argachuu male.</verse>
				<verse number="7">Waan anin siin jedhe kana herregi, Aabboon waan cufaa si hubachiisaa.</verse>
				<verse number="8">Yesus Kiristoo ka du'a keesaa kaassan, ka dhaloota Daawiti, akkuma oduu dansaa anin barsiisu keessaatti himan qaabadhu!.</verse>
				<verse number="9">Waan anin oduu dansaa haasa'eef na gaargalchanii, ammallee akka nama wa yakkee na hidhani. Dubbiin Waaqaa ammoo hidhaansa keessa hinjirtu;</verse>
				<verse number="10">marroo waan kanatif anin gumii Waaqii foohatee jedhee obsa, akka warrilleen baafama karaa Kiristoo Yesus gula jiruu guddinna hegerii waliin argatu.</verse>
				<verse number="11">Jechii kunin jecha dhugaati: Nu yo Kiristoo waliin doonee, isa waliin jiraanna;</verse>
				<verse number="12">yo obsine, isa waliin lafa finna: Yo nu isa mormanne, inniilleen nu mormata;</verse>
				<verse number="13">innii waan danda'ee nafa ufii hinmormaneef, adoo nu dhugeeffachaa irraa gorreellee, innii kama dhugeeffatan.</verse>
				<verse number="14">Gumii tantee waan kana qaabsiisii, Waaqaa duraatti gorsi; akka warrii marroo dubbiitiif wali hindinne. Wantii sun ufumaa warra caqasu callaa balleessiti malee, homaa namaa hinbaatuu.</verse>
				<verse number="15">Ati akka Waaqi hujii tanteetti quufu, akka hojataa huji ufiitti hinceeree, ka dhaamsa Waaqaa qajeelchee himuu ufi qorqoradhu.</verse>
				<verse number="16">Haasa bu'aa hinqamne, ka nama Waaqaa hinbeennee, ka Waaqaa irraa nama fageessuu, irraa fagaadhu.</verse>
				<verse number="17">Wantii warri barsiisu akka madaa qoramtee namaa nyaanyaatu jirti. Himnewosii fi Filexoosiilleen warra waan akkanaa kana barsiisu keessa jiran.</verse>
				<verse number="18">Warrii kunin “Du'aa ka'iisii keenna ya dabree” jedheetti, karaa dhugaa lakkissee, dhugeeffachaa nama gariillee balleesse.</verse>
				<verse number="19">Ammoo yayabii Waaqii keeyyate hinchocho'u; ammallee dubbii tana irraatti barreessiin: “Aabboon warra isaa cufa fuula beeka, ammallee namii ‘Nama Waaqaa’ ufiin jedhu hameenna lakkisuu male” jetti.</verse>
				<verse number="20">Mana guddaa tokko keessa mi'a gosa hedduutti jira. Ka garii qarsii, warqii, ka garii faaraa fi muka; ka garii gatiin guddoo ka garii gatiin diqqoo.</verse>
				<verse number="21">Namii yo waan hamtuu cufa irraa ufi dhowwee, ya ufi qulqulloomse, waan innii akka hujii dansaa cufa hojatu ufi baasee abbaa ufiitii wa ba'eefii, nama sunii waan jabdu tolchan.</verse>
				<verse number="22">Dharraa ka'imoomaa lakkisii, jara garaa qulqulloon Aabboo yaamatu waliin dhugeeffadhu; dhugeeffachaa, jaalalaa fi nagaa barbaad!.</verse>
				<verse number="23">Ammoo haasaa daallumaa ka nama homaa hinbeenne irraa fagaadhi; wantii kunin waldiddaan dhufti, inbeettaa.</verse>
				<verse number="24">Hojjataan Aabboo nama cufaa na'ee, barsiisaa dansaa fi ka obsa qabu ta'uu male, malee namaan waldiduu himmalle,</verse>
				<verse number="25">innii ka laanatuu karaa nama isaan morkuu garsiisu ta'uuu male; hegerii Waaqii daba irraa warra deebiseetti, dhugaa warra barsiisafaa.</verse>
				<verse number="26">Duuba qalbiin warraa deebinaan xuruuraa Sheexanii warraan qabee moo'ate keessaa baqatan.</verse>
			</chapter>
			<chapter number="3">
				<verse number="1">Guyyaan muummee gaargala hama qabaa waan kana qaabadhu.</verse>
				<verse number="2">Namii ufi qofa jaalata, insabda'aa, ufi guddisu, ufi saadu; walarabsu, warra ufiitii saalfachu dida, galata galchuu dida, aadaa Waaqaa lakkisa;</verse>
				<verse number="3">arjaa ta'uu dida, naasuu lakkisa, maqaa walxureessa, waldida, walhadha, waan dansaa jibba;</verse>
				<verse number="4">walballeessu fedha, mataa jabaata, ufi guddisa, Waaqaa irra gammada jaalata;</verse>
				<verse number="5">nama aadaa Waaqaa guutu ufi tolcha, ammoo jabeenna isii dida. Jara akkanaa kana irraa fagaadhu.</verse>
				<verse number="6">Namii garii mana nadheenii dhaqeetti, nadheen lalaaftuu qaraa dabii itti guddaatee dharaa gosa cufaa gula yaatu fudhata.</verse>
				<verse number="7">Nadheen tunin yo cufaa wa barachuu feetii, ammoo haguma jirtu dhuga hinbarattu.</verse>
				<verse number="8">Akkuma durii Yaaneesii fi Yaambres dubbii Muusaa diddan, akkasuma warrii kuniilleen dhugaa dida; warrii warra herrega hinqamne, ka dhugeeffachaa argachuu dadhabe.</verse>
				<verse number="9">Akkuma dallumaan jara durii kaan beekkamtee, ta jara kanaalleen waan nama cufaa duraatti argamuu jirtuuf, wantii kunin garuu hindhaxu.</verse>
				<verse number="10">Amma atin barsiisaa tiyyaa, adaba kiyyaa fi jireenna kiyya gula ya deemte; dhugeeffachaa tiyya, obsa kiyyaa, jaalala tiyya, jabeenna kiyya,</verse>
				<verse number="11">gaargala kiyyaa fi dhaanicha kiyyaallee ati ya agarte. Waan Anxokiyaatti, Iqoniiyumitti fi Lisxiraa keessaatti na tolchanii fi gaargalaa hamaa anin argadhe cufaa atin quba qabda! Aabboon ammoo ya waan sun cufaa keessaa na baase.</verse>
				<verse number="12">Nama Kiristoo Yesus waliin jireenna Waaqii fedhu keessa taa'uu cuufaa ingaargalchan.</verse>
				<verse number="13">Ammoo namii hamaa fi kiyyibaan cuftii haga qaraallee irra hammaateetti, ufi sobee nama dhibiillee soba.</verse>
				<verse number="14">Atin ammoo dhugaa si barsiisan ta akka dansaa dhugeeffatte keessa ta'i. Wantii akkanaatiif atin nama si barsiise inbeetta,</verse>
				<verse number="15">ammallee ijoollummaa teetiitii jalaqabdee barreessii qulqulloo, ta dandeetee hubachaa baafamaa, marroo dhugeeffachaa Kiristoo Yesusiitiif sii kennitu ya baratte.</verse>
				<verse number="16">Wantii akkasitiif barreesiin dubbii Waaqaa cuftii hafuura Waaqaa qabdi; ammallee wa baati, isii dhugan barsiisan, wallaalaan gorsan, qajeelaan garsiisan, waan jireenna dansaatiin barsiisan,</verse>
				<verse number="17">akka namii Waaqaa cuftii qixaa'ee kurfoo taa'ee, hujjii dansaa cufa hojjatu.</verse>
			</chapter>
			<chapter number="4">
				<verse number="1">Anin fuula Waaqaatii fi ka Kiristoo Yesus, ka nama cufa ka du'ee fi ka jiruulleetti muru duraatti, marroo dhufiisaa fi Mootummaa isaatiif si gorsa.</verse>
				<verse number="2">Dubbii tana barsiisi; yo cufaa haasa'i, yo fedhanii fi yo hinfeeneellee namaa galchi, gorsii, jabeessi obsaan barsiisi.</verse>
				<verse number="3">Wantii akkanatiif barii namii barsiisa dhugaa gula hin yaa'uu, fedhii ufi callaa gula yaa'uu, indhufa; namii cuftii barsiisota hedduu waan gurrii warraa fedhu warra barsiiftu waliitti barbaadata.</verse>
				<verse number="4">Dhugaa caqasuu didaniitti, oduu dharaa gula yaan.</verse>
				<verse number="5">Atin ammoo yo'a cufaa ufi qorqorachuu malte! Gaargala obsii, akka nama oduu dansaa barsiisuu ta'i! Hujii Waaqaa cufa guuti!</verse>
				<verse number="6">Fulaan Lubbuu tiyya itti ijjesaan ya geette; yo'ii anin jireenna kana keessaa ba'uulleen ya gaye.</verse>
				<verse number="7">Anin lola akka dansaa lole, doggoomsuu tiyyaallee la hobaafadhe, dhugeffachaallee ya jabeesse.</verse>
				<verse number="8">Armaa achi surree qajeelummaa naa qopheessani, Aabboon abbaan muritii qajeelaan, guyyaa sun surree naa keenna; na callaaniti ammoo warra jaalalaan dhufiisa isaa eegu cufaa inkenna</verse>
				<verse number="9">Jabaadhuu, hurrisii natti kootti!</verse>
				<verse number="10">Deemaas ya waan lafaa jaalatee na lakkisee, Tesaloniiqee dhaqe.</verse>
				<verse number="11">Luq. aas callaan waliin jira. Maarqos barbaadii, waliin koottaa, innii hujii na qarqaaru indandaa.</verse>
				<verse number="12">Anin Xikiqoos ya gara Efesoon erge.</verse>
				<verse number="13">Yo dhuftu, kootii tiyya ta anin lafa Xro'aasi mana Kaarphosiitti lakkiseen naa kootti; kitaaba cufaan, keessumaa ergaa machallaa irraatti barreessaniin naa, kootti.</verse>
				<verse number="14">Iskindir, ka tumtuu, waan hamtuu na tolche; Aabboon abboon gatii hujii isa inkennaf.</verse>
				<verse number="15">Atuu waan innii guddoo dhaamsa keenna dideef jabeessii isa ufirraa eegi!</verse>
				<verse number="16">Gaafa anin guyyaa qaraa ufii dubbadhee, namii tokkolleen na hinqarqaaree, namii cuftii na biraa ya'e. Waaqii waan sun warratti hinherregiini!</verse>
				<verse number="17">Ammoo Aabboon na waliin taa'eetti na jabeessee, akka anin dubbii cufaa gosa dhibii ta hindhugeeffatiniilleetti himuu, afaan nyeencaa keessaa na baase.</verse>
				<verse number="18">Ammallee Aabboon hameenna cufaa keessaa na baaseetti, haga anin mootummaa isaa argadhuutti na qorqorata. Guddinnii ammaa fi hegeriillee ka isaa hata'u eejenne.</verse>
				<verse number="19">Phrisqiilaa fi Aqiilaatti, warra Oneesiforosiilleetti nagaa naa himii!.</verse>
				<verse number="20">Erasxos Qorontositti hafe; anin Xrofimoos dhukkumnaan dira Miilexositti isa lakkise.</verse>
				<verse number="21">Jabaadhuu, bookkaa gannaa duraatti kootti! Yubulos, Phudenis, Liinos, Klaawudiiyaan fi obboleyyaan cuftii nagaa isanii dhaaman.</verse>
				<verse number="22">Aabboon hafuura kankee waliin taa'inna! Kennamsi nasu Waaqaa isan cufa waliin taa'inna.</verse>
			</chapter>
		</book>
		<book number="56">
			<chapter number="1">
				<verse number="1">Maqaan kiyya Phaawuloo ani hojjataa Waaqaatii fi ergamaa Yesus kiristoo; akka ani dhaqee, dhugeeffaachaa warra Waaqii foohatee qarqaaree, dhugaa dhugeeffachaan teenna, ta jireenna barbaraa abdattu barsiiftu warra barsiisuu la na foohatan.</verse>
				<verse number="2">Dhugeeffachaan tunin abdii jireenna barbaraa irratti ta yayyabamte. Waaqii ka dhara hin dubbanne, jireenna kan duruu ya nu kakate.</verse>
				<verse number="3">Fulaan geennaan dubbii ufii keessaatti nutti mullise. Dubbii Waaqaa tana waan akka ani jabeessu natti kennaniif akka ajaja fayyisaa keenna Aabboo Waaqaa gula inlabsa.</verse>
				<verse number="4">Anin ergaa tana tiitoo dhugeeffachaan ilma kiyya ka dhugaa, ka dhugeeffachaa waliin qamnu barreessa. Waaqaa Abbaatii fi Yesus kiristoon qarqaarsa keenaa, eebbaa fi nagaya isanii kenninna.</verse>
				<verse number="5">Wantii ani lafa Qareexisitti si lakkiseef akka atini waan qara hin tolchin ka tolchuu malan tolchituuf, ammallee akka atin akkuma anin sitti himee dira cufaa keessaatti jaarrolee gumii foo'attuuf.</verse>
				<verse number="6">Jaarsii sun ammoo wallaala qabaachuu hin malle; niitii tokko callaa qabaachuu malee, ilmaan isaalleen dhugeeffachaa qabaachuu malte, ijoollee hamtuu akka bineensaa jirtuu, ta dubbii namaa hin caqamne ta'uu hin mallee.</verse>
				<verse number="7">Innii waan hujjii Waaqaa harkaa qabuufii wallaala qabaachu hin malle. Kiyyibee miira hin diqqaatin, farsoo dhugee sabdaayee namaan wali hin didiin.</verse>
				<verse number="8">Nama keessummaa bulchuu, nama waan dansaa jaalatuu, nama ufi qorqoraatuu, nama qajeelaa, nama qulqullicha, nama adaba dansaa qabu ha ta'uu.</verse>
				<verse number="9">Dubbii dhugaa ta dhugeeffatanii fi ta waan barsiisaatiin wal fakkaattu ha akka dansaa jabeessuu. Karaa kanaan warii dande'ee nama dhibii barsiisa dhugaatiin qarqaaree, wallaala nama barsiisa kana didullee agarsiisa.</verse>
				<verse number="10">Wantii akkanaatiif nama hedduutti jira, keessumaa warrii aadaa Yahudiiti gara dhugeeffachaa galee dubbii dansaa caqasuu didee dubbii dharaatiin nama soba.</verse>
				<verse number="11">Silaa warra kana dubbachuu dhowwuu malan, wantii akkanaatiif warrii waan barsiisuu hin malin horii argachuuf olloota hedduu barsiisee balleessuutti jira.</verse>
				<verse number="12">Namichii Qareexis ka raaga warraa tokko “Warrii Qareexis cuftii kiyyibaa, bineensa hamaa, ammallee sabdii homaa hojjachuu hin feene” warraan jedhe.</verse>
				<verse number="13">Wantii innii jedhe sun dhugaa. Mar. roo waan kanaatiif akka dansaa warra gorsuu malte, akka warrii dhugeeffachaa qixxee horatee,</verse>
				<verse number="14">oduu Yahudiitii fi seera warra dhugaa gula deemuu didu irraa dhufuu lakkisu.</verse>
				<verse number="15">Warra qulqulloo wantii cuftii qulqulloo, warra xuraa'oo fi ka hin dhugeeffatin ammoo waan qalbii fi herregii warraalleen xurii qabuuf, wantii tokkolleen itti qulqulloonitii.</verse>
				<verse number="16">Waaqaa beenna ufiin jedhan, hujiin warraa ammoo indhaaressiti. Warrii nama jibba, nama hin caqasan, waan dansaa tokkollee hin tolchan.</verse>
			</chapter>
			<chapter number="2">
				<verse number="1">Ati ammoo waan barsiisaan dhugaa jettuu barsiisuu malte.</verse>
				<verse number="2">Jaarroleenii, ta hagatti ufi qabaa, qalbii horadha, ufi qorqoradhaa, dhugeeffachaa dansaa, jaalalaa fi obsa horadhaa jedhiin.</verse>
				<verse number="3">Akkasuma ammoo jaaroleen nadheeniilleen akka warra qulqulloo ha tahanii. Waan dansaa ta'e qofa ha barsiisanii malee, maqaa nama balleessuu fi dhugaatiin akka hin hammaane itti himi.</verse>
				<verse number="4">Akka nadheen ka'imaa jaalala dhiirsaatii fi ta ijoollee ufi barattee,</verse>
				<verse number="5">ufi qorqorattee, qulqulloomtee, adaba dansaan mana ufi teette dhiirsa ufiitii saalfattu barsiiftu. Akka namii tokkolleen hammeennaan dubbii Waaqaa hin dubbanne, waan dansaa barsiisuu malte.</verse>
				<verse number="6">Warra dhiiraa ka ka'imaalleen ammoo akkasuma ufi qorqoradhaa jedhiin.</verse>
				<verse number="7">Waan hojjatuu cufaa keessaatti waan dansaa hojjadhuu fakkeena dansaa warraa ta'i waan dhugumaan dhugeeffatte itti bultu jabeessii akka dansaa barsiisii.</verse>
				<verse number="8">Akka nyaaphii keenna waan nuun jedhu dhabee ceeruu, dubbii dansaa namii danda'ee hin tufaannee dubbadhi.</verse>
				<verse number="9">Tisseelleen abbootii ufiiti ajajamte waan tolchitu cufaan ha gammaachiiftuu. Ammallee dubbii afaan keessa hindeebisin.</verse>
				<verse number="10">Abbooti homaa duraa hinhatiin. Ammoo akka barsiisi Waaqaa baasaa keennaa waan cufa kessatti ulfaatu, akka yo cufaa dansoomaa fi dhugaa agarsiisaanii dhugeessanii gorsi.</verse>
				<verse number="11">Wantii akkanaatiif, Waaqii yaa eebba ufii marroo baafama nama cufaatiif, mullise.</verse>
				<verse number="12">Eebbitii tunin, waan hamtuu Waaqii hin feenee dharraa nafaa lakkisaa, ufi qorqoradhaa, qajeelaa, lafa tana irra jireenna Waaqii fedhu keessa taa'aa nuun jetti.</verse>
				<verse number="13">Guyyaan eebbaa ka nu abdannee eegannuu, guyyaa guddinnii Waaqaa guddaatii fi ka baasaa keenna Yesus kiristoo mullatu.</verse>
				<verse number="14">Innii akka hammeenna cufaa keessaa nu baasuu nafa ufii nuu kennee, gumii ufii qulqulloo, ta waan dansaa tolchuu feetu nu tolche.</verse>
				<verse number="15">Namii tokkolleen si hin tuffatinii, jabeenna kankee cufaan nama si caqasu cufaa jabeessii, gorsii waan kana nama barsiis.</verse>
			</chapter>
			<chapter number="3">
				<verse number="1">Gumii teetiin, dubbii warra lafa fiduutii fi ta warra gugurdaa caqasaa guutaa, waan dansaa cufaa tolchaa jedhiinii qaabsis.</verse>
				<verse number="2">Nama tokkollee hin hamatinaa, yo cufaa ammoo nagayaan, jaalalaa fi adaba dansaan nama cufaa waliin taa'aa jedhiin.</verse>
				<verse number="3">Wantii akkanaatiif nulleen durii daallee dubbii hin caqamne ta wallaala tolchitu. Nu tisseelee dharraa nafaatii fi gammada gosa cufaa taanee jireenna keenna cufaa dabaa fi kajeellaa keessa jiraanne; namii hedduulleen nu jibbee nulllen warra jibbine.</verse>
				<verse number="4">Ammoo naasuu fi jaalalti Waaqaa baasaa keennaa mullannaan,</verse>
				<verse number="5">marroo hujii dansaa nu hojjanneefiinitii, marroo naasuu isaatiif nu baasee; Hafuura Qulqulloon nu dhiqee; Hafuuri Qulqulloon sunii dhaloota haaraa fi jireenna haaraa nuu kenne.</verse>
				<verse number="6">Wantii akkanaatiif Waaqii marroo Yesus Kiristoo baasaa keennaatiifi, guddisee Hafuura ufii nurratti buuse,</verse>
				<verse number="7">akka marroo eebba isaatiifi nu Waaqaan waltii araaramnee jireenna barabaraa ka abdannu argannu.</verse>
				<verse number="8">Jechii kunin ka dhugaati; anin si'ii waan kana akka dansaa jabeessitu fedha, akka warrii Waaqaa dhugeeffatu cuftii hujii dansaa jabeessee hojjatu. Wantii kunin waan dansaa, nama cufaayyuu irra jirtii.</verse>
				<verse number="9">Ammoo wal mormii daallummaa hidda dhaloota namaa dha'iisaa, waldidiisaa fi hadhiisa waan seeraa lakkisaa. Wantii kunin cuftii waan tokkollee hin baatuu</verse>
				<verse number="10">Nama gargarii nama baasu marroo lama gorsii, yo innii didee itti deebitee maqaa isaallee hin dha'in.</verse>
				<verse number="11">Namii akkanaa kunin hamaa, dabii isaatuu akka innii wallaala ufitti muru agarsiisaa.</verse>
				<verse number="12">Anin akka haga bultii gannaa Niqopholiis taa'uu ya herregee, yo anin Arxemaas yokaan Xikiqoos sitti ergee jabaadhuu, Niqopholiisitti natti kootti.</verse>
				<verse number="13">Zenaas namicha seera beekuu fi Apholoos haga dandeettu qarqaar, yo warrii imaltuu ufii yaa'u waan warrii fedhu ka wareegaa cufaa kenniif.</verse>
				<verse number="14">Biyya teennaan ufumaa hin tataa'inaa jedhii, akka hujii dansaa hojjatanii waan fedhan argatanii barsiisii.</verse>
				<verse number="15">Warrii na waliin jiru cuftii nagaa isanii dhaamaa; isaniilleen jaallan teenna ta dhugeeffatte cufaa nagaya itti nuu himaa. Kennamsii naasuu Waaqaa isanii cufaa waliin ha jiraatuu.</verse>
			</chapter>
		</book>
		<book number="57">
			<chapter number="1">
				<verse number="1">Anin Phaawuloo, ka marroo Kiristoo Yesusiitiifi hidhan; ammallee obboleessa keenna Ximotewos waliin jira. Ergaa tana aninii gara jaala keenna Filemonii ka nu waliin hojjatuu,</verse>
				<verse number="2">gara gumii mana kanke keessaatti wal waldeettuu, gara obboleettii teenna Aphifiyaa fi Arkiphoos ka dubbii Waaqaa nu waliin hojjatu barreessa.</verse>
				<verse number="3">Waaqii Abbaa keennaatii fi Aabboo Yesus Kiristoos eebbaa fi nagaya isanii kenninna.</verse>
				<verse number="4">Anin yoo Waaqaa kadhadhu cufaa, si'ii obboleessa kiyya Filemon qaabadhee galata Waaqaa deebisa.</verse>
				<verse number="5">Maaniif anin jaalala atin gumii Waaqaa cufaa jaalattuu fi dhugeeffachaa atin Aabboo Yesus dhugeeffattuu ya dhagaye.</verse>
				<verse number="6">Wantii anin yoo cufaa Waaqaa kadhadhuu, akka innii waldhaqiisa keenna, dhugeeffachaa teenna keessa, hubachaa eebbaa ta Kiristoo keessa jirtuu, ta hagas irra guddoo nuu kennu.</verse>
				<verse number="7">Obboleessa kiyya, waan atin nama Waaqaa cufaa gammachiifteef jaalaltii tantee yaa gammadaa fi jabeenna guddaa naa kennite.</verse>
				<verse number="8">Tanaaf nuun cuftii waan nama Kiristoo taaneef anin silaa garaa jabaadhee waan atin tolchuu malte tolchi siin jedha.</verse>
				<verse number="9">Ammoo anin Phaawuloos jaarsii guddaan, ammallee ka marroo Kiristoo Yesusiitiif jedhee hidhaansa keessa jiruu, jaalalaaf jedhee anin wa si kadhadha.</verse>
				<verse number="10">Anin marroo ilma kiyya Oneesimosii, ka gaafa anin hidhaansa keessa jirullee dhugeeffachaan ilma naa taheef si kadhadha.</verse>
				<verse number="11">Durii innii homaa sii hin bahu, ammoo amma anaa fi sillee wa baha.</verse>
				<verse number="12">Anin isa guddoo jaaladha, taatullee ammoo deebisetti gara kankee erga.</verse>
				<verse number="13">Anini isa ka arma na waliin taa'u fedha, akka innii fulaa tantee, haga anin marroo Oduu dansaatiif hidhaansa keessa jiru, na qarqaaru.</verse>
				<verse number="14">Taatullee anin irreen, na qarqaar siin hin jedhu; ammoo sii fedhii teetiin tolchitu fedha. Tanaaf haga atin eeyee jettutti anin homaa hin tolchu.</verse>
				<verse number="15">Malaa wannii Oneesimos diqqoo si biraa deemeef, akka yoo fulaa teetitti deebi'ee haga jiru cufaa si waliin taa'uf.</verse>
				<verse number="16">Armaa achi innii akka tisseetiiniti akka obboleessa jaalatanii ta'ee si waliin taa'a. Inni naa jaala dansaa, sii ammoo; marroo wa'ille hojjate, kiristoolleen obbolleesa sii ta'eef hagasi caalaa jaala dansaa.</verse>
				<verse number="17">Tanaaf yoo akka obboleessaatti na herregattee isallee akkuma na herregattu herregadhu.</verse>
				<verse number="18">Yoo innii wallaala tokkollee si tolchee yokaan gatii tante qabaatellee, natti herregadhu sii baasaa.</verse>
				<verse number="19">Anin Phaawuloon sii baasa jedhee, waan kana harkuma kiyyaan barreessa. Ammoo akka atin jireennuma kankee kanaa marroo tiyyaaf qabduu si qabsisuu hinfedhu.</verse>
				<verse number="20">Tanaaf obboleessa kiyyaa, maqaa Aabbootiif waan kana naa tolchi Kiristoof jedhii garaa na gammachiisi.</verse>
				<verse number="21">Anin yoo waan kana barreessuu, akka atin waan kana naa tolchituu fi haga anin si gaafadhullee irra naa tolchitu inabdadha.</verse>
				<verse number="22">Ammallee akka Waaqii kadhaa teessan dhagayee hegerii gara keessan na deebisuu anin inabdadha, tanaafi fulaa bultii naa tolchaa.</verse>
				<verse number="23">Ephafraas, ka hidhaansa keessa marroo Kiristoo Yessuusiitiif na waliin jiruu, nagayaa sii dhaama;</verse>
				<verse number="24">warrii na waliin hojjatu Maarqos, Arisxaarkos, Deemaasii fi Luq. aasilleen nagaa sii dhaaman.</verse>
				<verse number="25">Eebbitii Aabboo Yesus Kiristoo ha isan waliin jiraattuutii.</verse>
			</chapter>
		</book>
		<book number="58">
			<chapter number="1">
				<verse number="1">Durii Waaqii marroo hedduu fi akka hedduun afaan raagootaatiin abaaboota teennatti dubbate,</verse>
				<verse number="2">amma ammoo, bara eegee kana keessa, la ilma isaatiin nutti dubbate. Waaqii waan gubbaa jiraa cufa isaan uume akka gaafa muummee innii waan cufa dhaalu, isa foohate.</verse>
				<verse number="3">Ibseen guddinna Waaqaa isa irraa ibsiiti akkuma Waaqii jiru inniilleen jira, dubbii isaa ta jabeenna qabduun waan uumame cufa inbaata yokaan olqaban. Innii eegii cubbuu nama irraa qulqulleesse, guddinna Waaqaa ka gara mirgaa gubbaa taa'e.</verse>
				<verse number="4">Akkuma maqaan Waaqii isaa kenne maqaa ergamtoota Waaqaa irra jiru inniilleen ergamtoota irra jira.</verse>
				<verse number="5">Waaqii yoom takka ergamtoota gubbaa tokkolleen, “Atin ilma kiyya; anin ardha laayyuu si dhalee” yokaan eenuun, “Anin abbaa isaa ta'ee, innii ilma naa ta'e” jedhe?</verse>
				<verse number="6">Waaqii ammallee gaafa ilma isaa angafa waan cufaa lafaan dhufee, “Ergamtootii Waaqaa cuftii ha isaa sagadduu” jedhe.</verse>
				<verse number="7">Waaqii waan ergamtoota gubbaa dubbatee, “Waaqii ergamtoota ufii qilleensaa, hojjattoota ufii ammoo bobaa ibiddaa tolcha” jedhe.</verse>
				<verse number="8">Waaqii Waan Ilmaa dubbatee ammoo, “Ee Waaqaa barcumaan kee ka guddinnaa haga jiruu jirennaa, bokkuun atin namaan bulchitu qajeeluma,</verse>
				<verse number="9">Atin qajeeluma jaalateetti dhara jibbita. Tanaaf Waaqii kee si foohatee, gammada guddinnaa ka waheela kankee irra jiru sii kenne” jedhe.</verse>
				<verse number="10">Ammallee innii, “Aabboo, atin gaafa qaraa lafa uumteetti, gubbaa Waaqaallee cufa harka keetiin midhaassite.</verse>
				<verse number="11">Warrii inbada, atin ammoo inhafta. Jarii cuftii akka wayaa jaara;</verse>
				<verse number="12">atin akka ubbaaraa warra wal irra dachaafta, warriilleen akka wayaa jijjiirama. Atin ammoo haguma jirtu hinjaartuu kaanuma” jedhe.</verse>
				<verse number="13">Waaqii takka ergamtoota ufii tokkolleen “Kootti, harka kiyya ka mirgaa taa'i, haga anin nyaapha kankee barcumaa miila keetii jala galchuutti” hinjenne.</verse>
				<verse number="14">Ergamtootii gubbaa maan ree? Warrii Hafuura Waaqaa hojjatu, ammallee isatti warra baafama argatu qarqaaruuf warra erga.</verse>
			</chapter>
			<chapter number="2">
				<verse number="1">Tanaaf nu dubbii dhageenne tana akka irraa hingorre jabeessuu malle.</verse>
				<verse number="2">Yo dubbiin ergamtootii Waaqaa dubbatte sun dhugaa taatee, ammallee namii akka dubbii sunitti hinbulle yokaan ka dubbii sun didu, cuftii gaargala argatee,</verse>
				<verse number="3">nu yo baafama akkanaa kana hincaqamne akkamiin dandeennee baanna ree? Aabboon baafama kana qaraa laayyuu hime, warrii isa dhaga'e, akka isiin dhugaa akka dansaa nu beessisse.</verse>
				<verse number="4">Waaqiilleen dhugaa ufii ta warraa irratti daree, akeekaa fi waan mamaa jabduu hedduu tolchee, kennamsa Hafuura Qulqulloollee fedhii ufiigula namaa qoode.</verse>
				<verse number="5">Waaqii lafa eegii tanaa dhuftu ta nu teennee waan isii dubbanu tana harka ergamtootaatti hinkenine.</verse>
				<verse number="6">Innii barreessii qulqulloo keessatti fulaa tokkootti dhugeessee, “Ee Waaqaa namii maali, ka atin waan isaa herredduu? Yokaan ilmii namaa maali, ka atin isa qorqorattu?</verse>
				<verse number="7">Atin haga diqqaa tokko ergamtoota Waaqaa irra isa diqqeesite, bokku guddinnaatii fi ka ulfinnaa isaa kennitee,</verse>
				<verse number="8">akka innii waan cufa bulchu tolchite” jedhe. Waaqii waan cufaa harka namaa jala galche; waan tokkollee adoo harka isaa jala hingalchin hinhambimne; ammoo ammallee nu akka wantii cuftii harka namaa jala jirtu hinarginnu,</verse>
				<verse number="9">ammoo Yesus ingarra. Haga diqqaa tokko ergamtoota Waaqaa irra diqqeessan, akka innii kennamsa naasuu Waaqaa gula marroo nama cufaatiif du'u. Mar. roo gargala du'a innii du'e suniitiif, amma bokkuu guddinnaatii fi ka ulfinaa isaa kennan.</verse>
				<verse number="10">Wanti cufa Waaqaan uumamtee, Waaqaa uumamte. Waan ijoolle heddu gara guddinna ufii dhalchisiisaatiin dhufuu fedheef sooressa baafama warraa kennu yesus kiristoo gaargala gudda fudhachaan maalteef.</verse>
				<verse number="11">Yesus nama cufa cubbuu irraa qulqulleesseetti, isaa fi warrii qulqulleessanilleen ka abbaa takkaa tahe. Tanaaiif Yesus “Obboleeyyan” warraan jechuu hinceerre.</verse>
				<verse number="12">Innii, “Ee Waaqa, anin Obboleeyyan tiyyatti maqaa kee inhima, gumii cufa duratti galata keetii si faarsa” jedhe.</verse>
				<verse number="13">Innii ammallee, “Anin abdii tiyya Waaqaa irra keeyadha” ammallee, “Ijollee Waaqii naa kenne waliin jira” jedhe.</verse>
				<verse number="14">Waan ijolleen sun nama nafaa fi dhiiga qabu taateef, Yesusiilleen akkuma warraa ta'e. Innii sheexan ka du'a irraatti irree qabuu dabsachuuf du'e.</verse>
				<verse number="15">Akkanaan warra haguma jiru cufa du'a sodaataa garboota du'a ta'e garbuummaa sun keessaa baase.</verse>
				<verse number="16">Innii ergamtootanitii dhaloota Abrahaam qarqaara.</verse>
				<verse number="17">Tanaaf innii karaa cufaan akkuma obboleessaa fi obboleetti ufii tahuu male, akka hujii Waaqaa keessaatti qaalluu guddaa dhugaatii fi naasuu tahee cubbuu namaa araaramu.</verse>
				<verse number="18">Waan isaallee durii laallatanii gaargalchaniif, innii warra laallatame qarqaaruu indanda'a.</verse>
			</chapter>
			<chapter number="3">
				<verse number="1">Obboleeyyan tiyya ta kiristiyaanaa, ta Waaqii isaniillee yaame! Qaalluu guddaa fi ka Waaqii dhugeeffachaa teennaa erge Yesus herregaa.</verse>
				<verse number="2">Akkuma durii Muuseen hujii mana Waaqaa cufa guute, akkasuma Yesusilleen hujii Waaqii isa foohateef guute.</verse>
				<verse number="3">Akkuma namii mana jaaru, mana sun caalaa gurra argatuu, Yesusiilleen Muusee irra ulfina argachuu malle.</verse>
				<verse number="4">Mana cufa namatti jaara, waan cufa ammoo Waaqaatti jaare.</verse>
				<verse number="5">Muuseen hujii Mana Waaqaa cufa keessatti hojjataa dhugeeffatamee ammallee innii waan Waaqii egerii dubbatu cufa la dubbate.</verse>
				<verse number="6">Kiristoon ammoo akka ilmaa hujii mana abbaatti dhugeeffatama; nulleen yo waan abdannu sodaa malee jabaannee dhugeeffanne mana isaati.</verse>
				<verse number="7">Tanaaf, akkuma Hafuurii Qulqulloon jedhuu, “Ardha qoonqoo Waaqaa yo dhageettan,</verse>
				<verse number="8">Akka warra guyyaa laallattoo, lafa gammoojjii keessatti Waaqatti ka'ee sun, isan mataa hinjabaatinaa.</verse>
				<verse number="9">Abaabootii teessan adoo waan anin ganna afurtamaa keessatti hojjadhe argituu, achitti natti gamte.</verse>
				<verse number="10">Tanaaf anin warra kanaatti dallanee, ‘Warrii kun yo cufa waan herregu keessatti hindhugeeffatu, takka karaa kiyya hinbaranne’</verse>
				<verse number="11">Anin dallanee kakadhee, ‘Warrii kun haguma jiru natti olduudee hinfoorfatu’ ” jedhe.</verse>
				<verse number="12">Obboleeyyan tiyya, akka isan keessaa namii tokkolleen garaa hamaa hindhugeeffanne qabaatee Waaqaa jireenaa irraa gara hingaggalee ufi eegadhaa.</verse>
				<verse number="13">Ammoo akka cubbuun nama tokkollee sobdee mataa hinjabeesine, haga barreessiin “Ardha” jettu cufa, guyyuma guyyaan walqarqaara.</verse>
				<verse number="14">Nuun cuftii yo dhugeeffachaa teenna ta qaraa haga mummee jabeessinnee qabanne, Kiristoon walii waahela.</verse>
				<verse number="15">Barreessin qulqulloon, “Yo qoonqoo Waaqaa ardha dhageettan, akka warra Waaqatti ka'ee sun mataa hinjabaatinaa” jette.</verse>
				<verse number="16">Warrii qoonqoo Waaqaa dhaga'ee dubbii isaa dide eennufa? Warruma Museen lafa Gibxii keessaa yaame cufaanitii?</verse>
				<verse number="17">Waaqii ganna afurtamaa eenufaatti dallane? Warruma cubbuu hojjate, ka lafa gammoojjii keessatti jigee dhume cufaanitii?</verse>
				<verse number="18">Waaqii gaafa kakatee, “Warrii kun haguma jiru natti olduudee hinfoorfatu” jedhe, waan eenuu dubbate? Innii waan warra dubbii isaa dide dubbate.</verse>
				<verse number="19">Tanaaf akka warrii waan dhugeeffachaa dhabeef fulaa sunitti galuu dadhabe garra.</verse>
			</chapter>
			<chapter number="4">
				<verse number="1">Duuba Waaqii akka nu olduunnee isa waliin foorfannu, la nutti kakate. Tanaaf nu akka isaniin tokkolleen foorfachaa sun hindhamne, qorqorachuu malle.</verse>
				<verse number="2">Nulleen akkuma warraa Oduu dansaa dhageenne. Warrii Oduu Dansaa la dhaga'e, ammoo marroo dhageennaan dhugeeffachaan hinfudhatiniif homaa warraa hinbaane.</verse>
				<verse number="3">Nu warrii dhugeeffate, olduunneetti Waaqaa waliin foorfanna. Akkuma innii, “Anin dallane kakadhee, ‘Warrii kun haguma jiru natti olduudee hinfoorfatuu’ ” jedhe. Adoo hujiin isaa ta durii ta uumamaa hobaatellee innii waan kana la dubbate.</verse>
				<verse number="4">Wantii akkanaatiif fulaa tokkotii barreessiin waan guyyaa torbeessoo, “Waaqii guyyaa torbeessoo hujii ufii cufa irraa foorfate” jette.</verse>
				<verse number="5">Ammallee waan dubbii tana dubbatan, “Warrii kun haguma jiru natti oliduudee hinfoorfatu” jedhan.</verse>
				<verse number="6">Warrii qara Oduu dansaa dhaga'e, waan isa hindhugeeffatiniif dhaqee Waaqaa waliin hinfoorfanne. Nama garii ammoo keessa seensisani Waaqaa waliin infoorfatan.</verse>
				<verse number="7">Mar. roo waan kanaatiif Waaqii guyyaa dhibii foohate ka “ardha” jedhan. Ganna hedduu eegii suni afaan Dawitiitiin dubb ate, barreessii qara baanan keessatti, “Yo qoonqoo Waaqaa ardha dhageettan, jallattanii hindiddiinaa” jedha.</verse>
				<verse number="8">Adoo silaa durii Iyaasuun warra sun foorfachaa Waaqaatti geessee, Waaqii eegii sun waan guyyaa dhibii hindubbatu.</verse>
				<verse number="9">Tanaaf akkuma Waaqii guyyaa sambataa foorfate foorfachaan gumii Waaqaa ta guyya sanbataa ammallee injirti.</verse>
				<verse number="10">Wantii akkanaatiif namii olduudee Waaqaa waliin foorfatu cuftii akkuma Waaqii hujii isaa irra foorfate foorfata.</verse>
				<verse number="11">Tanaaf nu akka foorfachaa sun argannuu haga dandeennu jabachuu malle. Nun tokkolleen akka warrii sun caqasuu didde, olseenuu dadhabe, tahuu hinmalle.</verse>
				<verse number="12">Dubbiin Waaqaa jiraattuu ammallee jabduu, goraadee gami lachuu qaraallee cufa irra qara qabdi, nafa cufa tarsaafteeti, haga fulaa hafuuraa fi lubbuun waltiin ejjituu fi fulaa mittaafi moorgaan waltiin ejjitulle gargarii baafti. Isiin fedhii fi herrega garaa nama laalte murti.</verse>
				<verse number="13">Waan tokkollee danda'an Waaqaa hindhossan. Wantii uumama keessa jira cuftii ila isaa duraa jirti; isa duratti waan keenna cufa himachu malle.</verse>
				<verse number="14">Nu waan qaallu gudda fuula Waaqaa dura seene yesus ilma Waaqaa qamnuuf dhugeeffacha teenna injabeessina.</verse>
				<verse number="15">Cubbuu hin qabu malee nu qaallu guddaa ka akkuma keenna karaa cufaan ilaalatame qamna inni nama laafinna keennaa na'uu diduuniti.</verse>
				<verse number="16">Tanaafi akka araara arganu ammallee akka kennamsa naasuu ka yo nu barbaachise nu qarqaaru argannuu koottaa garaa jabeennaan gara marcumaa Waaqaa fulaa kennamsi naasuu jirutti dhi'aannaa.</verse>
			</chapter>
			<chapter number="5">
				<verse number="1">Akka marroo namatiin Waaqaa hojjatu, qaalluu guddaa jidduu namaa keessaa foohatan. Innii galataa fi sooriyoo ta cubbuu baaftu qala.</verse>
				<verse number="2">Inniilleen waan laafinna qabuuf nama hinbaratinii fi ka wallaala tolchu obseetti gorsuu danda'a,</verse>
				<verse number="3">Mar. roo waan kanaatiif innii marroo cubbuu warraa callaanitii, ammoo marroo ufiille sooriyoo qaluu male.</verse>
				<verse number="4">Namii guddinna kana ufiin hinfudhatu, ammoo Waaqatti yaama akkuma durii Aron yaaman.</verse>
				<verse number="5">Akkasuma Kiristoon guddinna kana ufii fudhatee qaalluu guddaa ufi hintolchinee, Waaqii ammoo, “Atin ilma kiyya, anin ardha la si dhale” isaan jedhe.</verse>
				<verse number="6">Fulaa dhibilleeti innii, “Atin qaalluu haga barbaraa jiru taata, aadaa qaallummaa ta Malkiisedeqii gula” jedheen.</verse>
				<verse number="7">Gafa lafa jiru Yesus qoonqoo guddoo fi imimaaniin Waaqa, ka danda'ee du'a keessaa isa baasu kadhate. Waan innii ufi diqqeessee Waaqaa sodaateef Waaqii isaa dhaga'e.</verse>
				<verse number="8">Innii adoo ilma Waaqaa taheellee, karaa gaargalatiin fedhii Waaqaa guutuu barate.</verse>
				<verse number="9">Innii qixxoominaan, abbaa baafama barabaraa ka nama isaa ajajamu cufaa baasu tahe.</verse>
				<verse number="10">Aadaa qaalloma Malkiissedqii gula Waaqii qaalluu guddaa isa tolche.</verse>
				<verse number="11">Waan hedduutti ka silaa nu dubbii tana irratti dubbannu jira, ammoo waan daftee isanii hingalleef, diideessanii isanitti himuun jajjabduu.</verse>
				<verse number="12">Yo kana isan silaa jara nama barsiisu ta'uu maltan, isan ammoo nama dubbii Waaqaa ta qaraa isan barsiisuu feetan. Isan waan sagalee jabduu hindandeenneef harma hodhuu maltan.</verse>
				<verse number="13">Wantii akkanaatiif namii harma hodhu ijollee, dharaa fi dhugaa gargarii hinbeenne.</verse>
				<verse number="14">Sagaleen jajabduun ammoo ta nama gugurdaa hubachaa argatee waan dansaa fi hamtuu gargarii beekuuti.</verse>
			</chapter>
			<chapter number="6">
				<verse number="1">Tanaaf nu barachaa karaa Kiristoo ta qaraa lafa dhaamnee, waan deebinee yayyaba dhugeeffachaa teennaa, ka akka ujii homaa hinbaane irraa deebi'anii, dhugeeffachaa Waaqaa dhugeeffatanii, barachaa waan cuuphamaa, ta waan harka mataa namaa irra kaahanii, waan ka'iisa nama du'ee, waan muraansa hegerii dhufu, itti deebine keeyyannuuf hinqamnuu duratti deemnee barachaa hagas irra jajabduu barachuu malle.</verse>
				<verse number="2"></verse>
				<verse number="3">Yo Waaqii jedhee wanni nu tolchuu malle tana duratti nu yaasaa.</verse>
				<verse number="4">Warra qara dhugeeffatee eegee lakkisee irraa bade danda'anii cubbuu irraa wa deebisuu? Warrii durii ibsee Waaqaa keessa jira, kennamsa gubbaa sooratee qooda ufii ka hafuura Qulqulloo argate.</verse>
				<verse number="5">Akka dubbiin Waaqaa dansaa arga, ammallee jabeenna dhaloota dhufuu inbeeka.</verse>
				<verse number="6">Amma dhugeeffachaa la lakkisan. Tanaaf waan ammallee ilma Waaqaa muka irratti fannisaniif nama cufa duraatti ceersaniif, danda'aanii cubbuu irraa hindeebisan.</verse>
				<verse number="7">Lafa guyyaa cufa bokka'ii itti roobee bisaan akka dansaa dhuddee midhaan warrii itti oobree baaftu Waaqii ineebbisa.</verse>
				<verse number="8">Ammoo yo qoraattii fi aramaa guddoo baafte homaa hinbaatu; Waaqii duraan hinabaara eegee ibidaan ballessan.</verse>
				<verse number="9">Ammoo yo akkasi dubbanneelle, jaallan teenna, nu waan keessan la isanitti qumne. Nu akka isan eebba guddoo baafama isanii kennitu qabdan inbeenna.</verse>
				<verse number="10">Waaqii waan qajeelaa tolcha. Innii hujii isan marroo isa jaalataniif hojjatan, gumii Waaqaa ta durii qarqaartanii, ammallee qarqaaruu jirtan indedhu.</verse>
				<verse number="11">Fedhiin teenna guddoon, akka isan cuftii fedhii teesaniin haga muummee jabaattan, akka wantii isan abdattan cuftii isanii taatu.</verse>
				<verse number="12">Nu isanii laaleffattan hinfeennuu, ammoo akka isan akka warra dhugeeffatee obsuu taatanii waan Waaqii isanii kakatee argatan feenna.</verse>
				<verse number="13">Waaqii Abraaham kakateefiitti abdii kenneef; Waan namii tokkolleen ka isa irra guddaa hinjirreef, innii gafa kakate</verse>
				<verse number="14">“Anin akka si eebbisee, ilmaan hedduu sii kennu maqaa kiyyaan inkakadha” jedhe.</verse>
				<verse number="15">Abraaham obsee jennaan waan Waaqii isa abdachiise argate.</verse>
				<verse number="16">Namii yo kakate, maqaa nama isa irra jiruutiin kakata, ammallee kakuun waan namii irratti waldhabe cufa indhugeeffachiifti.</verse>
				<verse number="17">Waaqii akka herregii isaa hingeeddaramne warra waan innii abdachiisun argatuutti diideessee himu fedhee, tanaaf akka jabaa kakate.</verse>
				<verse number="18">Duuba wa lamaa, ka hinjijiramnee fi ta Waaqii danda'ee irraatti hinkiyimneetti jira; sunilleen abdii fi kakuu ufii ya nukenne karaa waan kana lamaani gulaan abdii fuula kenna dura jirtu akka qabachuu dandennu nuni waarraa hirkoo argachuf gara isa dhetee jajjabeenna guddaa arganna.</verse>
				<verse number="19">Abdiin tun akka malee garaa nu jabeessiti. Isiin jabduu fi dhugaa ammallee golla Mana Waaqaa ka gubbaa jiru keessa seenti, haga fulaa qulqulloo,</verse>
				<verse number="20">Yesus la marroo teennaaf nun dura seene. Innii la aadaa qaallomaa Malkiisdeqii gula, qaallu guddaa haga barbaraa taa'e.</verse>
			</chapter>
			<chapter number="7">
				<verse number="1">Qaalluu Malkiisedeq kunin durii hayyuu saalem, ammallee qaallu Waaqaa guddaati. Abrahaam duula dhaqee, hayyoota fixee adoo galuutti jiruu, Malkiisedeq isa argee eebbiseef.</verse>
				<verse number="2">Abrahaam ammoo waan qabu cufa irraa kudhan keessaa tokkoo kenneef. Maqaan Malkiisedeq ka qaraa “Hayyuu qajeelummati” jedhan; eegee ammoo marroo saalem jechuun nagaa jechuu taateef, maqaan isaa “Hayyuu nagaa” jedhan.</verse>
				<verse number="3">Malkiisedeq abbaa fi haadhaallee hinqabu, ammallee abbabootallee hinqabu; dhalootaa fi du'a isaallee namii hinbeeku. Innii akka ilma Waaqaa jira haga jiru cufa qaallu.</verse>
				<verse number="4">Duuba eegii Abrahaam, abbaan keenna guddaan waan booji'e cuufa irraa kudhan keessaa tokkoo keenneef Malkiisedeq akkam akka guddaa ta'e ingartaniiyyuu.</verse>
				<verse number="5">Qaalloolleen dhaloota Lewwii aadaa gula qoodaa kudhaneessoo ijoollee Israa'elii irraa guurachu indandeeti, warrii adoo dhaloota Abrahaamii ta'eellee gosuma ufii irra fudhata.</verse>
				<verse number="6">Malkiisedeq adoo dhaloota Lewwii ta'u baatellee, Abrahaam ammoo waan kudhan keessaa tokko kenneefii, Abrahamii qaraa abdiin kennamteef Malkiisedeq isa eebbise.</verse>
				<verse number="7">Akka namii nama eebbisu nama ebbisan irra jiru namii tokkolleen mormuu hindanda'u.</verse>
				<verse number="8">Qaalloti waan kudhan keessaa tokkoo nama irraa guurtuu indhumatti; Malkiisedeq ammoo ka waan kudhan keessaa tokko nama irra guure, akkuma barreessiin jettuu ammallee injira.</verse>
				<verse number="9">Tanaaf gaafa Abrahaam kudhan keessaa tokko baase, Lewwilleen, ka dhalooti isaa nama irraa guureetti, ufillee baase.</verse>
				<verse number="10">Lewwiin gaafa Malkiisedeq isa arge, hindhalannee, ammoo gudeeda abaaboo isaa Abrahaam keessa jira.</verse>
				<verse number="11">Aadaa qaallomaa Lewwii gula seera gosa Israa'eliti kennan. Yo silaa aadaan qaalloma Lewwii sun qixxee taate, wantii silaa qaalluun dhibiin, ka aadaa Malkiisedeq, ka aadaa Aaron hintahin, dhufuuf hinjirtu.</verse>
				<verse number="12">Yo qaalloma gargalchanii, seeraallee gargalchuu malan.</verse>
				<verse number="13">Aabboon keenna ka waan kana waan isaa dubbatan, gosa dhibii; gochii isaa takka qaallu fulaa sooriyoo itti qalaanii hintaane.</verse>
				<verse number="14">Akka Aabboon keenna gosa Yihudaa keessaa dhalate inbeekan; Museelleen gaafa waan qaallolee dubbate gosa tana maqaa hindhomne.</verse>
				<verse number="15">Gaafa qaalluun dhibiin akka Malkiisedeq jiru ka'e dubbiin tun haga qaraallee irra mullati.</verse>
				<verse number="16">Innii seeraa fi aadaa biyya lafa tanaa gula qaalluu hintaanee; ammoo jabeenna jireennaa mummee hinqamneetiin qaalluu taahe.</verse>
				<verse number="17">Barreessii qulqulloo keessatti waan isaa dhugeessanii, “Akkuma Qaalluu Malkiisedeq atin haga jirtu cufa qaalluu taata” jedhan.</verse>
				<verse number="18">Aadaa durii waan isiin laaftuutii fi ammallee homaa hinbaanneef la lakkisan.</verse>
				<verse number="19">Seerii Musee homaa tokkollee danda'ee hinqixxeessu, amma abdiin dhibiin ta Waaqaatti nu dhiyeessitu, la dhufte.</verse>
				<verse number="20">Ammallee kakuu Waaqaatti jira, gaafa jara kaan qaallota tolchan, kakuun tunin hinjirtu.</verse>
				<verse number="21">Yesus ammoo kakuun qaalluu tahe. Gaafa Waaqii, “Aabboon la kakatee, qalbii ufii gara hingalfatu, ‘Atin haga jirtu cufa qaalluu taata’ ” isaan jedhe kaan.</verse>
				<verse number="22">Akka marroo Yesusiitiif, waldhaqisa cufa irra dansaa qamnu, ufi beenna.</verse>
				<verse number="23">Ammallee qaalloleen durii hedduun, waan dootuuf hujii ufii guutuu dadhabde.</verse>
				<verse number="24">Yesus ammoo haga bara baraa jira, duuba hujiin isaa ta qaallomaa nama dhibiitti hindabartu.</verse>
				<verse number="25">Ammallee innii waan yo cufa warraa kadhacuufii jiraatuufii, warra karaa isaatiin gara Waaqaa dhufu haga jiruu jireennaallee baasu indanda.</verse>
				<verse number="26">Yesus duuba qaallu guddaa, ka fedhii teenna cufa nuu guutu. Innii qulqulloo, wallaalaa fi cubbuu tokkollee hinqabu; isa la warra cubbutiin gargarii baasanii, gubbaatti olgeessan.</verse>
				<verse number="27">Innii akka qaallolee gugurdoo, guyyaa cufa sooriyyoo qara fiixee cubbuu ufiitiif eegee cubbuu nama dhibiitiif qaltuu taan hinjiru. Innii gaafa ufii kennee takka qubaa callaa sooriyoo ta'ee nafa ufii baase.</verse>
				<verse number="28">Seerii Musee, nama qixxee hintahiin qaallolee gugurdoo tolcha, dubbiin kakuu Waaqaa ta eegii seeraa dhuftee, ammoo ilma haga barbaraa qixxee ta'e foohatti.</verse>
			</chapter>
			<chapter number="8">
				<verse number="1">Wantii nu jenne tana nu qaalluu guddaa akkanaa ka barcumaa guddinna Waaqaa guddaa harka mirgaa gubbaa taa'u qamna.</verse>
				<verse number="2">Innii hujii qaalluu guddaa, fulaa qulqullootii ta namii dhaabe adoo hinta'in waaroo Aabboon dhaabe keessatti hojjata.</verse>
				<verse number="3">Qaalluu guddaa cufa akka innii galataa fi sooriyoo Waaqaa qalu foohatan, tanaaf qaalluun keenna guddaalleen wa qaluu male.</verse>
				<verse number="4">Waan qaallotii aadaa seera Yahudii gula galata deebiftu jirtuufii, innii yo silaa lafa irra jiraate, qaalluu tahuu hindanda'u.</verse>
				<verse number="5">Hujiin warrii akka qaallolee hojjatu gandidduu fi fakkeenuma waan gubbaa jiraatii. Waaqii Musseelleen akkanuma gafa inni diqqumaa waaroo hindhaabiin, “Waan cufa akkuma gaara gubbatti argitte gula tolchi” jedheen.</verse>
				<verse number="6">Yesus ammoo la hujii qaalomaa ta tawarraa irra jirtu argate, akkuma waldhaqiisii innii Waaqaa fi nama jidduuti tolche irra dansaa, marroo waldhaqiisii sun kakuu waan irra dansaa qabuuf.</verse>
				<verse number="7">Yo silaa waldhaqiisii qaraa qixxee tahee, wantii ka lammeessoo tolchaniif hinjirtu.</verse>
				<verse number="8">Ammoo Waaqii wallaala gumii isaa irratti argee Aabboon, “‘Guyyaan anin waldhaqiisa haaraa gumii Israa'elitii fi ta Yihudaa waliin tolfadhu indhufa’ jedhe.</verse>
				<verse number="9">Akka waldhaqiisa anin abbaboota warraa waliin tolchetiiniti, gaafa anin warra harka qabee lafa Gibxii keessaa baase. Warrii waldhaqiisa anin warra waliin tolche hinjabeessinee, tanaaf anin waan warraa hin yaalle’ Aabboon akkana jedha.</verse>
				<verse number="10">Waldhaqiisa anin gosa Israa'eli waliin tolchu kana, eegii guyyaa sunii Aabboon, ‘Anin seera kiyya qalbii warraa keessa kaaya, garaa warraa keessatti barreessa; anin Waaqaa warraa taahee, warrilleen gumii tiyya taaha’ jedha.</verse>
				<verse number="11">‘Namii tokkolleen gaafas nama dhibii hinbarsiisu, yokaan namii tokkolleen obboleessa ufiitiin “Abboo beeki!” hinjedhu, warrii cuftii, diqqaa fi guddaan warraalleen na beeka.</verse>
				<verse number="12">Anin cubbuu warraa inaararamaaf, itti deebi'ee cubbuu warraa hinqaabadhu’ ” jedhe.</verse>
				<verse number="13">Waan waldhaqiisa haaraa dubbannaan, Waaqii ka qaraa la dullomse; waan dullommate ka qara ojjataniin cufa guyyaan dhuma isii ya dhi'aate.</verse>
			</chapter>
			<chapter number="9">
				<verse number="1">Waldhaqisii qaraa aadaa kadhachaatii fi fulaa itti kadhatani ta namii harkaan midhaase qaba.</verse>
				<verse number="2">Waaroo ala dhaaban, isii keessa, ibsee fi xarapheessaa qixxaa Waaqaa baassaniti jira, fulaan sun fulaa Qulqulloo jedhan.</verse>
				<verse number="3">Golla lammeeessoo ka waaroo duubaa, fulaa guddoo Qulqulloo jedhanitti jira.</verse>
				<verse number="4">Isii keessa fulaa hixaana itti aarsan ta warqiin midhaasanii fi sanduuqa waldhaqisa Waaqaa, ka warqiin maranitti jira. Sanduqii kaan buduunuu warqii ta sagalee maannaa jedhan qabduu fi bokkuu Aaron, ka baala baasee fi dhakaa lama ka dubbiin waldhaqisaa irratti barreessaan qabdu qaba.</verse>
				<verse number="5">Sanduuqa gubbaa ergamtu gubbaa lamatti ta koola ufii fulaa cubbuu araaramanitti balliftuutti jira. Ammoo yo'i waan kana cufa diidessanii himan ammaaniti.</verse>
				<verse number="6">Eegii waan kana cufa akkasin qopheessan, qaalloleen guyyaa cufa akka hujii ufii hojjattu; waaroo alaa taan olduudde,</verse>
				<verse number="7">ammoo qaalluu guddaa callaatti waarroo gara boroo keessa waggaatti yo tokko callaa seena. Innii cubbuu isaa fi gochii isaalleen adoo hinbeekin hojjatee sooriyoo baasuuf dhiiga baatee olseena.</verse>
				<verse number="8">Haga Waaroon qaraa ejjuutti jirtu cufa, akka karaan fulaa qulqulloo jabduun nama dhaqu hinbanamin Hafuuri qulqulloon diidessetti barsiisa.</verse>
				<verse number="9">Akeekii kunin ammallee waan ardhaa hima. Galataa fi sooriyoon Waaqaa qalani, dandeettee garaa nama Waaqaa kadhatu hinqulqulleesitu.</verse>
				<verse number="10">Wanti kunin waan nyaatan, waan dhuganiifi aadaa qulqulleessaa callaa. Tunin cuftii seera lafaa, ka haga Waaqii waan cufa garagalchee hinmidhaasiin calla jiruu.</verse>
				<verse number="11">Ammoo Kiristoon la akka qaalluu guddaa, ka waan dansaa lafa tana keessa jiraa cufa ta'ee dhufe. Waaroon innii keessa hojjatu waaroo taan irra guddoo, ammallee irra dansaa. Namii hinmidhaasine, akkas jechuun waan lafa keessatti uumaniiniti jechu.</verse>
				<verse number="12">Kiristoon gaafa waaroo keessa bahee dabree, fulaa Qulqulloo jabduu yo tokko keessa seene, innii dhiiga sooriyoo re'etii fi ka yabbiyyee hinfuudhannee; ammoo dhiiguma ufii fudhatee, ba'isa bara baraa nuu tolche.</verse>
				<verse number="13">Dhiiga re'ee, ka kormatii fi daaraa Waatii sooriyoo qalanii nama qulqulloo hintahinitti fixan, warruuma irraa fuudhanii warra qulqulleessan.</verse>
				<verse number="14">Waan wantii kunin dhugaa taateef, dhiigii Yesus hagasi irra wa bahanitii? Hafuura bara baraatiin akka sooriyoo dhugaa ta Waaqaa ufi baase. Dhiigii isaa qalbii teenna hujii hamtuu irraa qulqulleessa, akka nu Waaqaa jiru hojjannu.</verse>
				<verse number="15">Mar. roo waan kanaatiif Kiristoon nama waldhaqiisa haaraa qopheessu taahe, akka warrii Waaqii yaame eebba bara baraa ta Waaqii kakate argatu. Wantii wannii kun taatuuf, marroo dooti yesus kiristoo ka wallaala waldhaqisa qara jalaatti tolchan, keessaa nama baasu jiruuf.</verse>
				<verse number="16">Fulaa dhaaltii jirtu, namii irraa dhaalan qaraa du'uu male.</verse>
				<verse number="17">Dhaaltii haga namii irraa dhaalan sun jiru hintaatuu, yo innii du'e callaa taati.</verse>
				<verse number="18">Mar. roo waan kanaatiif waldhaqisii qaraalleen dhiigaan tahe.</verse>
				<verse number="19">Qaraa fiixee Museen seera kitaaba seeraa keessatti barreessan nama cufatti hime. Jennaan dhiiga yabbiyyeetii fi bisaan fuudhee, damee isoophii bututtu diimtuu itti maree kitaaba seeraatii fi nama cufaattii fiffixe.</verse>
				<verse number="20">Duuba, “Dhiigii kunin ka waldhaqiisa Waaqii isanii tolche beesisuu” jedheen.</verse>
				<verse number="21">Akkasuma Muuseen waaroo fi mi'a kadhachaa cufa dhiiga itti fiffixe.</verse>
				<verse number="22">Ammallee seera gula waan cufa dhiigaan qulqulleessan, cubbullee, yo dhiigi jige callaa, namaa araaraman.</verse>
				<verse number="23">Tanaaf wanni fakkeenna waan gubbaa jiraatii ta'e kun cufti karuma kanaan qulqulaa'uu malte. Ammoo wantii gubbaa jiraa sooriyoo hagasi irraa feeti,</verse>
				<verse number="24">maaliif jennaan, Kiristoon fakkeenna fulaa qulqulloo ta namii harkaan midhaase keessa hinseennee, innii fulaa amma marroo teenaaf fulaa Waaqaa dura ejju ta gara gubbaatti olgale;</verse>
				<verse number="25">Qaallu guddaan Yihudii ganna cufa dhiiga horiitiin fulaa qulqulloo seena, Kiristoon ammoo marroo hedduu ufi baasu achi hinseene;</verse>
				<verse number="26">yo akkasi tolche, marroo hedduu haga lafa uuman silaa gaargala. Ammoo ammaatana innii akka sooriyoo nafa ufiitiin cubbuu ballessu muummee baraa irratti la marroo tokko callaa mullate.</verse>
				<verse number="27">Akkuma namii cuftii marroo tokko callaa du'e, ammoo eegii sun Waaqii namattim uruu,</verse>
				<verse number="28">akkasuma akka cubbuu namaa heddu baasu, Kiristoollee marroo tokko sooriyoo baasan. Akka cubbuu balleessuuf adoo hinta'in akka warra isa eegatu baasuuf innii marroo lammeessoollee indeebi'a.</verse>
			</chapter>
			<chapter number="10">
				<verse number="1">Seerii Yihudii fakkeena dansaa waan gubbaa jirutiimitii, ammoo seerii sun gandidduu waan dansaa hegerii dhufu callaa, sooriyoo takkatti ganna cufa qallanii baasan. Seerii yoos akkam dandaa'ee, sooriyoo tanaan, warra Waaqatti dhufe qulqulleessa?</verse>
				<verse number="2">Yo warra Waaqaa kadhatu akka dansaa cubbuu irraa qulqulleessan, warrii silaa itti deebi'ee cubbuu ufi irratti hinargu, sooriyoo cufa silaa inlakkisan.</verse>
				<verse number="3">Ammoo sooriyoon baasan ganna cufa cubbuu namaa garsiifti,</verse>
				<verse number="4">maaliif dhiigii koroomitii fi ka re'ee danda'ee cubbuu hinbaasu.</verse>
				<verse number="5">Mar. roo waan kanaatiif Kiristoon, adoo gara lafa hindhufiniin duratti AABBOO Waaqaan, “Atin sooriyoo fi waan Waaqaa baasan hinfeetu, ammoo atin la nafa naa qopheesitte.</verse>
				<verse number="6">Sooriyoon guban yokaan sooriyoon cuubbuu baaftu si hingammachiiftu.</verse>
				<verse number="7">Jennaan anin, ‘Akkuma Kitaaba seeraa keessatti waan kiyya barreessan, anin kunoo, ee Waaqa, akka waan atin feetu cufa tolchu la dhufe’ ” jedhe.</verse>
				<verse number="8">Qaraa fiixee innii waan kana adoo sooriyoo tana seera gula baasanillee, “Atin sooriyoo fi waan Waaqaa baasan yokaan sooriyoo gubaatii fi sooriyoo cubbuu baaftu hinfeetuu, isiin si hingammachiiftu” jedhe.</verse>
				<verse number="9">Jennaan innii, “Anin kunoo, akka waan atin feetu cufa tolchuufi dhufe” jedhe. Tanaaf Waaqii sooriyoo durii cufa ballessee, sooriyoo Kiristoo fulaa kaaye.</verse>
				<verse number="10">Mar. roo Yesus Kiristoon waan Waaqii “Tolchi” jedheen cufa tolcheef, sooriyoon nafa isaa laayyu marroo tokkotu cubbuu cufa nurraa dhixxe.</verse>
				<verse number="11">Qaallolleen Yihudii cuftii guyyaa cufa hujii ufii hojjatte sooriyoo takkatti marroo hedduu baafti, ammoo sooriyoon tunin cubbuu keessaa nama hinbaaftu.</verse>
				<verse number="12">Ammoo Kiristoon sooriyoo tokkoo ta yo cufaa taatu marroo cubbutiif baase harka Waaqaa ka mirgaa taa'e.</verse>
				<verse number="13">Haga Waaqii nyaapha isaa barcuma miila isaa jala galchutti, achi taa'e eega.</verse>
				<verse number="14">Innii sooriyoo tokkoon la warra cubbuu irraa qulqulleessan haga bara baraa qixxee tolche.</verse>
				<verse number="15">Hafuurii Qulqulloolleen dhugaa nuu ta'a. Qaraa innii,</verse>
				<verse number="16">“Aabboon, ‘Eegii guyyaa sun, waldhaqisii anin warra waliin tolfadhu kana, anin seera kiyya garaa warraa keessa keeyyadhee, qalbii warraallee keessatti barreessa’ ” jedhe.</verse>
				<verse number="17">Ammallee innii, “Anin deebi'ee cubbuu fi hammeenna warraa tokkollee hinqaabadhu” jedhe.</verse>
				<verse number="18">Eegii waan kana cufa araaraman, sooriyoo cubbuu baaftu itti deebi'anii hinfedhani.</verse>
				<verse number="19">Tanaaf obboleyyan tiyya, nu Fulaa Guddoo Qulqulloo, marroo dhiiga Yesustiif sodaa malee seenu indandeenna.</verse>
				<verse number="20">Innii karaa haara'aa fi ka jireenaa nu bane, karaan kulleen golla keessaan, yokaan nafa isaa keessaan nu baname jechu.</verse>
				<verse number="21">Nu qaalluu guddaa, Mana Waaqaa qorqoratu qamna.</verse>
				<verse number="22">Yoos koottaa, garaa dhugaatii fi ka dhugeeffachatiin, yaada hammeennaa irraa qulqullaa'aniin nafa bisaan qulqulloon dhiqaniin Waaqaatti dhiyaannaa.</verse>
				<verse number="23">Waan nu akka Waaqii kakuu ufii gutu herregannuu fi jireenna nu eegannu jabeessina.</verse>
				<verse number="24">Waan walii herrenne, walqarqaarree, waljaalannee, waan dansaa walii tolchinna.</verse>
				<verse number="25">Akka namii garii tolchuu jiru, walwaldeena lakkisu hinmallee, ammoo waan akka guyyaan Aabboo dhiyaatee argittaniif waljabeesinaa.</verse>
				<verse number="26">Egii dhugaa nutti himaniin duubatti yo nu beekaa cubbuu hojjanne, sooriyoon tokkolleen dandeettee cubbuu nurraa hinbaaftu.</verse>
				<verse number="27">Wantii nuu hafee, akka waan eegii tanaa dhufa; muransaa fi ibidda guddaa, ka warra Waaqaa didu ballessu sodaannu;</verse>
				<verse number="28">Nama seera Musee didu cufa, eegii dhugaan lamaa sadii akka innii walaala qabu himte naasu malee ijjessan.</verse>
				<verse number="29">Nama ilma Waaqaa tuffatu, ka dhiiga waldhaqiissa Waaqaa ka isa qulqulleesse buuree sehu, ka Hafuura kennamsa naasu arrabsu, maal tolchan re? Isaa wayya, akka innii hamaa, me herregaa!</verse>
				<verse number="30">Nu ka “Anin haaloo inbaafadha, anin gatii infuudhadha” jedhe inbeenna. Ammallee ka “Aabboon gumii isaatti inmura jedhe” jedheellee inbeenna.</verse>
				<verse number="31">Harka Waaqaa jiraataa bu'uun waan guddo nama sodaachisaat.</verse>
				<verse number="32">Akka isan durii jirtan qaabadha. Gaafas eegii ibsee Waaqaa isanitti ibsite, isan guddoo gaargaltan, ammoo gaargalii sun isan hindabsanne.</verse>
				<verse number="33">Mar. roo hedduu gumii keessatti isan arrabsanii gaargalchan, marroo hedduu warra akkanaa tolchanillee walin gaargalu feetan.</verse>
				<verse number="34">Isan gaargala warra hidhani qoodattan, marroo isan akka waan hagasi irra jiraa, ta haga jirtu teetu, qabdan beetaniif, gafa miha keessan cufa saaman gammadaan oobsittan.</verse>
				<verse number="35">Tanaaf garaa jabadhaa, yo akkasi tolchittan, gatii guddoo argattan.</verse>
				<verse number="36">Akka fedhii Waaqaa tolchittan, waan innii kakate argattan isan oobsuu malltan.</verse>
				<verse number="37">Akkuma barreessin jettuu, “Ka dhufuu male hinturu dhiyoottuu indhufa.</verse>
				<verse number="38">Taatullee nama kiyya qajeelaan dhugeeffatteeti jiraataa, ammoo yo tokkolleen garagalee anin irra hingammadu” jedhe.</verse>
				<verse number="39">Nu ammoo gama warra dhugeeffachaan ba'uu male, gama warra duubatti deebi'ee baduutiiniti.</verse>
			</chapter>
			<chapter number="11">
				<verse number="1">Dhugeeffachaa jechuun waan abdatani “Dhugumaa inta'a” jedhanii fudhatanii, waan ilaan hingarreellee “Injirti” jedhanii herregu.</verse>
				<verse number="2">Dhugeeffachaa akkanaa tanaan jaarrolleen durii gurra horaatte.</verse>
				<verse number="3">Akka laftii dubbii Waaqaatiin uumamte, akka wantii nami ilaan argu waan namii ilaan hingarre irraa hojjatamte dhugeeffachaan inbeenna.</verse>
				<verse number="4">Abeeli dhugeeffachaan sooriyoo Qaayin irra dansaa Waaqaa baase. Waaqii Sooriyoo isaa fudhate la isaa dhugeesse; marroo dhugeeffachaa isaatiif Waaqii; “Nama qajeelaa” isaan jedhe, innii adoo du'eellee karaa dhugeeffachaa isaatiin haga ardhaallee dubbachuu jira.</verse>
				<verse number="5">Henok akka du'aayyuu ilaan hingarre dhugeeffachaan gara Waaqaa olfudhatame; waan Waaqii isa gubbatti olgeesseef namii isa argu dadhabe. Adoo isa gubbatti olhingeessin barreessiin, “Innii Waaqaa gammachiise” jette.</verse>
				<verse number="6">Dhugeeffachaa malee, namii tokkolleen danda'ee Waaqaa hingammachiisu. Namii gara Waaqaa dhufu, akka Waaqii jiruu fi akka Waaqii warra isa barbaadu eebbisu dhugeeffachuu male.</verse>
				<verse number="7">Nohi dhugeeffachaatti gorsa Waaqaa ka ilaan hingarre, ka waan egerii tahaa hinbenne, dhugeeffachiisee, innii dubbii Waaqaa caqasee, hoboloo isaa fi warrii isaa keessatti bahe jaaree, karaa kanaan innii balleessaa lafaatti muree, qajeeluma dhugeeffachaan dhuftuun argate.</verse>
				<verse number="8">Abrahaam dhugeeffachaan gafa Waaqii isa yaame caqase, innii ka gara deemu hinbeenne, ka'ee lafa ufii keessaa ba'e, lafa Waaqii isaa kakate dhaqe;</verse>
				<verse number="9">Dhugeeffachaan akka keessummaa lafa Waaqii isaa kakate sun keessa Yisihaqii fi Yaaqoob ka akkasuma kakuu sun Waaqaa irraa argate waliin Waaroo keessa taa'e.</verse>
				<verse number="10">Tanaaf innii dira hunda jabaa qabu, ka Waaqii herregee jaare, eegachaa ture.</verse>
				<verse number="11">Dhugeeffachaatti adoo innii guddoo jaaree, niitiin isaa Saaraan gaantuu taateellee Abrahaamii ijoollee kenne. Innii akka Waaqii kakuu ufii hincabsine indhugeeffate.</verse>
				<verse number="12">Namichii kunin adoo jaaree rerepheellee, ijoollee akka urji Waaqaa irraa heddatee fi ta akka maanssa afaan galaanaa ka namii heduu hindandeennee dhale.</verse>
				<verse number="13">Warrii kunin cuftii adoo waan Waaqii lafa irraatti warraa kakate argachuu baateellee adoo dhugeeffachaa ufii hindhiisin dhume; waan kakataniif sun ammoo fagootti argee herregate, ammallee “Nu keessummaa yaatu” jedhee diideesse hime.</verse>
				<verse number="14">Namii waan akkanaa kana dubbatu akka lafa ufii barbaaduu jiru diideesse garsiisa.</verse>
				<verse number="15">Waan lafa keessaa yaa'anii hinherrenee, ammoo yo silaa fedhan, danda'an itti indacha'an.</verse>
				<verse number="16">Taatullee lafa gubbaa jirtu, ta sun irra dansaa barbaadan. Mar. roo waan kanaatiif yo warrii Waaqaan, “Waaqaa keenna” jedhu, waan dira warraa midhaasseef, Waaqii itti hinceeru.</verse>
				<verse number="17">Dhugeeffachaan Abrahaamii gaafa Waaqii isa laallatee, ilma ufii Yisihaaq akka sooriyoo qaluu ka'e. Waaqii Abrahaamitti kakatee, ammoo innii akka ilma ufii tokkocha akka sooriyoo qalu, qophee jira.</verse>
				<verse number="18">Waaqii qara isaan, “Yisihaqi gula dhalootii kee maqaa argatta” jedhe.</verse>
				<verse number="19">Abrahaam akka Waaqii Yisihaq du'a keessaa kaasuu danda'u duruu waan herregef; akkuma sun, Abrahaamii akka Yisihaq du'a keessaa argatetti fudhate.</verse>
				<verse number="20">Dhugeeffachaan Yisihaq, Esaawuu fi Yaaqoob eebba hegerii kakateef.</verse>
				<verse number="21">Dhugeeffachaan Yaaqoob adoo hindu'iin, ilmaan Yoseef cufa eebbisee, ulee ufiitti hirkatee Waaqaa kadhate.</verse>
				<verse number="22">Yoseef adoo hidu'iniin duratti dhugeeffachaan waan godaanna gosa Israa'eli ta lafa Gibxii keessa godaantuu dubbatee, waan reeffa isaa tolchannille hime.</verse>
				<verse number="23">Haadhaa-abbaan Musee dhugeeffachaan eegii innii dhalate, akka innii midhaagaa arginaan, sodaa malee seera hayyuu cabsani ji'a sadii isa dhossan.</verse>
				<verse number="24">Museen eegii guddate dhugeeffachaan, akka ilma intala Fara'oonii jedhanii hin yaamne dide.</verse>
				<verse number="25">Innii fulaa haga diqqaa tokko cubbuun gammadu irraa warra Waaqaa waliin gaargalu fedhe.</verse>
				<verse number="26">Museen waan galata eegii tanaa herregateef, horii lafa Gibxii irra, arraba marroo Kiristootiif isa arrabsan irra dansummatti heregate.</verse>
				<verse number="27">Museen dhugeeffachaan dallansuu hayyuu sodaachuu didee, ka'ee, lafa Gibxii keessaa deeme, inni Waaqaa ilaan hingarre akka argeetti fudhatee yaada ufi irraa chocho'uu dide.</verse>
				<verse number="28">Innii akka ergamtuun Waaqaa nama angafa dhiiraa ka gosa Gibxii hobbaaftu warra hintundhe, dhiiga balbalatti fiffixee, dhugeeffachaan jila dabarsaa tolche.</verse>
				<verse number="29">Gochii Israa'elii dhugeeffachaan Galaana Diimaa, akka lafa godduu taakkitee; gochii Gibxii ammoo taakkuu feenaan bisaan liqimsani hobbaasan.</verse>
				<verse number="30">Dhugeeffachaan gochii Israa'eli guyyaa torba dallaa Yerikoo irra marte, cabsitee jissitte.</verse>
				<verse number="31">Dhugeeffachaatti niitii shaarmuxaa, ta Rahaab jedhan, waan isiin jara dooyaa yaa'u bulchiteef, warra Waaqaa dhagayuu dide waliin du'uu dhowwe.</verse>
				<verse number="32">Hagan irra dubbachuu mallee ree? Dura deemee, waan nama dhibiillee hima ree? Waan Gidewoon, Baaraaq, Siimson, Yifataa, Daawit, Saamu'elii fi waan raagootaa cufaa amma himu hindanda'u.</verse>
				<verse number="33">Warrii dhugeeffachaan lafa hedduu hadhee dabsate, waan qajeelaa tolchee, waan kakataniif argatee, afaan nyeencaa cuqaalee.</verse>
				<verse number="34">Ibidda goolaa dhaanfee, goraadee duraa ba'e. Warrii qara lallaafoo, ammoo eegee jabaate. Lola keessatti guddoo jajjaboo, duula nyaaphaa dabsate.</verse>
				<verse number="35">Nadheen nama qara irraa du'e, ka du'a keessaa kaasan, dhugeeffachaan argatte. Namii garii akka jireenaa irra dansaati kaasan argatuuf gargala foo'atee mana hidhaansaati, “Nu galakkisa” jechu diddee, gaargalchani ijjessan.</verse>
				<verse number="36">Nama garii goyyessanii, lichoon dhaanan, nama garii haada sibiilaatiin miila hidhani mana wankii keessa buusan.</verse>
				<verse number="37">Dhakaan bobborossani, fulaa lamatti gargari, falansani goraadeen hobbaasani, Gogaa holiyyetii fi ka re'ee hidhatan, hiyyoomatanii, dhiiphatanii, gargaratti gaargalchan.</verse>
				<verse number="38">Laftii warratti hintolle! Akka nama baqatu lafa gammojiitii fi gaarren gubbaa yaa'an, godaa fi boola keessa bulan.</verse>
				<verse number="39">Warrii kunin marroo dhugeeffachaa ufiitiif maqaa dansaa argate. Ammoo waan Waaqii kakateef hinarganne,</verse>
				<verse number="40">waan Waaqii waan hagas irra dansaa nuu herregeef, herregii isaa kana; nun malee warrii hinqixaa'u.</verse>
			</chapter>
			<chapter number="12">
				<verse number="1">Mar. roo dhugaan hedduun akka dumansaa nu marsituuf, nu ulfinnaa fi cubbuu jabeesite nu qabdu ufi irra baamnee, dorgomsuu nu duraa tana obsaan akka dhiira orii'uu malle.</verse>
				<verse number="2">Jalqabaa fi muummee dhugeeffachaa teenna ka ta'e yesus ufi duratti laalaa oriina. Inni du'a fannoo irraa oobsee, marro gammadii isa eegatuuf fannoo gubbatti du'u hinceerree; amma barcumaa ulfinna Waaqaa mirgaan taa'a.</verse>
				<verse number="3">Me, akka innii gaargalee, jibba namii cubbichii isa jibbe cufa oobse herregaa! Tanaaf hiniffanee, hindadhamnee,</verse>
				<verse number="4">maaliif gaargala keessan ka cubbuun walaatan keessatti, dhiigii keessan hinjinne.</verse>
				<verse number="5">Dubbii dansaa Waaqii akka ilmaan ufii isanitti dubbatu la deettanii? “Ilma kiyya, yo Aabboon arcummeen qajeelumaa si faccise tapha hinsehini, yo innii si gorse garaa hinlaafin,</verse>
				<verse number="6">maaliif Aabboon nama jaalatu cufa inqajeelcha, nama ilma tolfatu cufa indhaana.”</verse>
				<verse number="7">Ilmii abbaan qajeelchuuf hindhaanne injiraa? Waaqii akka ilmaan ufii isan tolchuutti jiraa, Waan inni isan tolchu cufaa obsaan fudhadhaa.</verse>
				<verse number="8">Yo akka ilmaan cufa dhaanan isan hinqajeelchin, isan ilmaan dhugaatinitii, abbeerota.</verse>
				<verse number="9">Aabbootiin teenna ta lafaa nu dhaanti, duuba nu warraa saalfanna. Abbaa keenna ka hafuurattii hagas irra ajajamnee jireena argachuu hin mallee?</verse>
				<verse number="10">Aabbootiin teenna ta lafaa haga diqqaa tokko, fedhii warraa gula, nu qajeelchiti. Waaqii ammoo marroo wantii kunin irra nuu jirtuuf akka nu qulqulloma isaa qoodannu, tolche.</verse>
				<verse number="11">Uleen nu dhaanaan yoosii waan nama laaleffachiisaa malee waan nama gammachiisaa hinfakkatu. Duubatti ammoo warrii akkanaan qajeelchan, sun midhaan nagayaa ka jireennaa qajeelumaa argata.</verse>
				<verse number="12">Tanaaf harka keessan ka isan aare olfudhadhaa, jilba keessan ka lallaafe jabeeffadhaa!</verse>
				<verse number="13">Akka miilii keessan adoo hinnaafannee fayyu, karaa qajeelaa gula yaa'a!</verse>
				<verse number="14">Nama cufa waliin nagayaan taa'a. Waan namii tokkolleen qulqullooma malee Aabboo arguu hindandeenneef, jireennaa qulqullummaa jiraadhaa.</verse>
				<verse number="15">Akka namii tokkolleen kennamsa naasuu Waaqaa hindhamne Eegadhaa. Akka namii tokkolleen midhaan hadhaa qabu tahee, nama hedduu hadhaa midhaan isaatiin hingaargalchine eegadhaa.</verse>
				<verse number="16">Akka namii tokkolleen akka namicha Esaawuu jedhan, ka sagalee guyyaa takkootii jedhee dhaala ufii ta hangafummaa gurgurate tanee, amala ammaatee waan gurra muyoo hintaane.</verse>
				<verse number="17">Akkuma isanuu beettanii eegii sun, Esaawuun eebba ufii dhaalu fedhee, ammoo isa didan, akka waan durii tolche garagalchu, deebisee argachuuf boo'ee imimaaniin adoo barbaadeellee, herega ufii jijuuruuf karaa dhabe.</verse>
				<verse number="18">Isan gaara namii harkaan tuquu danda'u, ka akka ibiddaa balali'ee boba'u, dukkana siphee, urrii guddoo, bubbee guddoo,</verse>
				<verse number="19">iyyaana magalataatii fi qoonqoo Waaqaa bira hingeenne. Gumiin tana dhagenaan akka deebitee qoonqoo akkasii hindhagenne kadhate.</verse>
				<verse number="20">Wantii akkanaatiif seerii, “Oriilleen gaara sunitti yo dhiyaate dhakaan dhawaani ijjessuu malan” jedhuu, waan itti ulfaateef guutuu hindandeenne.</verse>
				<verse number="21">Wantii Museen argee guddoo isa sodachifte, tanaaf innii, “Anin sodadhee holadha” jedhe.</verse>
				<verse number="22">Ammoo isan gaara Siyoniti gara dirii Waaqaa jiraataa, ka Yerusalem gubbaa jirtu, ka ergamtu kuma hedduu gubbaa, jirtutti dhuftan.</verse>
				<verse number="23">Isan ya gara waldeenna tokkummaa warra angafaa mana kiristaanaa ta'ee, ka maqaan isaan gubbaatti barreeffametti, gara Waaqaa nama cufatti muruutii fi gara warra qajeelaa lubbuun isaani waan cufa keessatti dansooma argattetti dhi'aatan.</verse>
				<verse number="24">Isan la Yesus ka waldhaqiisa haaraa tolchuti dhuftan, ammallee la dhiiga fiffixan, ka dhiiga Abeelii irra waan dansaa himuti dhuftan.</verse>
				<verse number="25">Eegadhaa duuba, nama dubbattu hindidiina. Yo warrii gafa innii biya keessatti dubbate caqasu diddee hinbahiin, nulleen yo ka gubbaa nutti dubbattu dhagayu dinne dandeennee hinbaafannu.</verse>
				<verse number="26">Qoonqoon isaa gafasi lafa chochofte, ammoo innii amma, “Anin ammallee lafa callaa hinchochosu, gubbaallee inchochosa” jedhe ya kakate.</verse>
				<verse number="27">Dubbiin “Ammallee” jettu sun akka waan lafa irratti uumaan cufa chochosan, buqisan garsiifti, akka wantii hinchochonne haftu.</verse>
				<verse number="28">Waan mootummaa gubbaa ta hinchochonne arganuuf. Waaqaa galata galchuu malle,</verse>
				<verse number="29">Maaniif jennaan, Waaqii keenna ibidda gubee wa balleessu.</verse>
			</chapter>
			<chapter number="13">
				<verse number="1">Akkuma obboleeyan Kiristaana waljaalattu waljaalala hinlakisina.</verse>
				<verse number="2">Keessummaa bulchaa, namii garii adoo hinbeekin, akkas tolchinaan, ergamtu gubbaa bulche.</verse>
				<verse number="3">Warra hidhaansa keessa jiru, akkuma waan hidhaansa keessa waliin jirtani qaabadha. Ka gaargala keessa jiruullee, akkuma waan ufillee gaargalu jirtani qaabadhaa.</verse>
				<verse number="4">Namii cuftii fuudha ulfeessu malee, dhiirsaa fi niitiin wali lakkisanii gara dhibii yaa'uu hinmalle. Waaqii warra sharmuxaa fi ka aadaa fuudhaa ballessu ballessa itti mura.</verse>
				<verse number="5">Jaalala beessee gula hin badiinaa; waan qabdan sifeefadhaa, maaliif Waaqii, “Anin isan hinlakkisu, isan biraa hindeemu” jedhe.</verse>
				<verse number="6">Tanaaf garaa jabannee, “Aabboon qarqaarsa kiyyaa, anin homaa hinsodadhuu, namii maan na tolchuu danda'a?” jenna.</verse>
				<verse number="7">Warra durii isan dura yaa'u, ka dubbii Waaqaa isanitti haasa'e qaabadhaa, akka warrii durii ta'ee du'e herregaa, dhugeeffachaa isanii gula yaa'aa.</verse>
				<verse number="8">Yesus Kiristoon sunuma, ka kalee, ka ardhaatii fi ka haga jiruu jireenaa.</verse>
				<verse number="9">Barachaan dhibiin ta qajeeltu hintahiin, dhugaa irraa isan hingorsiin. Fulaa seera sagalee gula yaa'anii irra, yo kennamsi naassuu Waaqaa garaa nu jabeesse guddoo dansaa, maaliif warrii seera sagalee gula yaa'ee qarqaarsa tokkollee hinarganne.</verse>
				<verse number="10">Qaalloolleen waaroo Yihudii keessa hojjatuu, sooriyoo teenna fulaa itti qalan suni fuutee nyaachuun hintaatu.</verse>
				<verse number="11">Qaallichii Yihudii guddan akka marroo cubbutiif sooriyoo qalu dhufa, dhiiga horii suni fuudhee fulaa guddoo Qulqullootiin seena, ammoo foon horii sun qa'eetti guban.</verse>
				<verse number="12">Mar. roo waan kanaatiif Yesusiilleen akka dhiiga isaatiin cubbuu namaa irra qulqulleessu, balbala diraa alatti du'e.</verse>
				<verse number="13">Tanaaf koottaa, gara isa alatti yaanne, ceera isaa fudhanna,</verse>
				<verse number="14">maaliif nu dira haga barbara taahu lafa tana keessaa hinqamnu; nu dira hegerii dhufu eegannaa.</verse>
				<verse number="15">Waan kanaaf nu yo cufa sooriyoo faaruu Waaqaa maqaa Yesusitiin, baasuu malle, akkas jechaan dhugeessa yo cufa nu afaan keennaan maqaa isaa dhugeesinu.</verse>
				<verse number="16">Waan dansaa tolchuu fi walqarqaarsa hindidinaa. Waaqii sooriyoo akkanaa tanaatti ingammadaa.</verse>
				<verse number="17">Nama isan dura deemuu saalfadhaa, dubbii warraa caqasaa. Warrii marroo Waaqii waan warrii tolchu warra gafatuuf yo cufa lubbuu teessan qorqorata. Yo isan warraa saalfattan, warrii gammadaan hujji ufii hojjata; ammoo yo isan saalfachuuf baattan laaleffachaan hojjatan, laalleeffachaan sun homaa isanii hinbaatu.</verse>
				<verse number="18">Yo cufa Waaqaa nuu kadhadhaa. Nu akka qalbii dansaa qamnu inbeennaa, nu yo cufa waan dansaa tolchuu feena.</verse>
				<verse number="19">Anin waan cufa irra, akka isan akka Waaqii hurrisee gara keessan na deebisu naa kadhattan isan kadhadha.</verse>
				<verse number="20">Waaqii nagayaa, ka Aabboo keenna Yesus, tissaa hooliyyee guddaa, dhiiga waldhaqiisa barbaratiin du'a keessaa kaasee, akka fedhii isaa tolchitaniif, waan dansaa isan feetan cufa isanii ha kennuu. Ammallee innii karaa Yesus Kiristootiin waan isa gammachiisaa nu ha tolchu. Guddinnii haga jiruu jirennaa Kiristoo ha tahu! Ee'e jenne.</verse>
				<verse number="21"></verse>
				<verse number="22">Obboleyyani tiya, anini akka issani dubbi goorsa tana akka dansa caqaftani isan kadhadha; ergaani anini issanii xaafe tunini guddo dheertuuniti.</verse>
				<verse number="23">Anin akka obboleessii keenna Ximotewos hidhaansa keessaa bahe isan beesisuu fedha. Anuu yo innii hurrisee dhufe, isa waliin gara keessan dhufeette isan arga.</verse>
				<verse number="24">Warra isan dura yaa'uu fi gumii Waaqaa qulqulloo cufatti nagaa nuu himaa. Obboleeyyan lafa Ixaaliyaatii dhufte nagaa isanii dhaamti.</verse>
				<verse number="25">Kennamsii naasuu Waaqaa isanii cufa waliin ha jiraatuu.</verse>
			</chapter>
		</book>
		<book number="59">
			<chapter number="1">
				<verse number="1">Maqaan kiyya Yaaqoob, anin hojjataa Waaqaatiifi ka Aabbo Yesus Kiristoo. Anin isanii gosa kudhanii lamaa ka gargarii bittinnooftanii nagaya kana dhaama.</verse>
				<verse number="2">Ee obboleeyyaan tiyya! Yo gaargalii akka hedduu isaniitti dhufuu, akka gammadaa herregadhaa.</verse>
				<verse number="3">Wantii akkanaatiif, akka yo dhugeeffachaa teessan laallatanii itti gaman obsaa fi jabeenna argattan isanuu inbeettan.</verse>
				<verse number="4">Ammoo akka obsii sun akka dansaa hujii ufii guutee, isan warra qixxaa'ee homaa irraa hinirdhanne ta'uu maltan.</verse>
				<verse number="5">Isan keessaa namii tokkolleen yo qarooma dhabee, ha Waaqaa kadhatuu! Duuba Waaqii naasoo, hifachaa malee waan cufaa namaa kennaa.</verse>
				<verse number="6">Nami kadhate dhugeeffachuu male, diqqoollee mamuu himmallee; wantii akkanatiif namii mamuu cuftii akka dhawwa galaanaa ka bubbee asii achi dhooftuu jira.</verse>
				<verse number="7">Namii akkanaa kunin waan garaan isaa lama ta'ee fulaa ejjatuu akka dansaa hinbeenneef, waan Aabboo irraa wa argatu hinsehin.</verse>
				<verse number="8"></verse>
				<verse number="9">Obboleessii hiyyeessii, yo Waaqii wa kenneefi, olqabee, ha gammaduu!</verse>
				<verse number="10">Obboleessii dureessiilleen waan akkuma daraaraa buuyyoo dabruuf, yo Waaqii wa dhowwee, gad qabee ha gammaduutii!</verse>
				<verse number="11">Aduun baatee oowwii isii buuyyoo gubee goggosee, daraaraa irraa harcaasee, midhaagumtii isii baddi. Akkuma sun dureessa cufaa adoo innii taa'ee hujii ufii hojjatuu balleessan.</verse>
				<verse number="12">Namii ilaallachaan itti dhuftee obsaan dabsatee ha gammaduu! Eegii ilaallachaa dabsate, badhaasa jireennaa ka Waaqii nama isa jaalatuu dhaame argataa.</verse>
				<verse number="13">Namii tokkolleen, yo laallatan, Waaqaatti na laallate hinjedhiin! Wantii akkanaatiif hammeennii danda'ee Waaqaa hin laallatu, Waaqiilleen nama tokkollee hin laallatu.</verse>
				<verse number="14">Ammoo nama cufaa dharraa isaa hamtuutti yo hirkiftee sobduu laalata.</verse>
				<verse number="15">Duuba dharraan isaa hamtuun taan garaachoofteetti cubbuu dhalti; ammallee cubbuun, eegii guddate du'a dhalti.</verse>
				<verse number="16">Obboleeyyaan tiyya hinsobamiina!</verse>
				<verse number="17">Kenniisii dansaan namaa kennaanii fi bultiin dansaan achi hinaafin namaa kennaniilleen cuftii Waaqaa ibsee gubbaa uumee ka akka gaadisa galgalaa fi ganamaa hinjijjiiramne biraa gubbaa gaddhufa.</verse>
				<verse number="18">Akka nu uumama isaa cufaa keessaa hangafa taanuuf, fedhii isaatiin dubbii dhugatiin nu uume.</verse>
				<verse number="19">Obboleeyyaan tiyya waan kana qaabadhaa! Namii cuftii, ka dhageetti gurra laafee, laanumaa dubbatee, miira guddate haa ta'uu.</verse>
				<verse number="20">Wantii akkanaatiif dallansuun namaa fedhii Waaqaa ta dhugatiin hindhuftu.</verse>
				<verse number="21">Adabaa xuritii fi hujii hamtuu cufaa lagadhaa! Dubbii garaa keessan keessaatti facaasan, ta dandeetee lubbuu teessan baaftu, karaa laanatiin fudhadhaa!</verse>
				<verse number="22">Dubbii isaa caqaftanii ufi hindaallessinaa, ammoo dubbii sun guutaa!</verse>
				<verse number="23">Wantii akkanaatiif namii dubbii caqasee, hinguunne, nama daawitii keessan ufi laalee, akka jiru ufi argu fakkaata.</verse>
				<verse number="24">Innii yoma tokkon yo ufi laalee, achii deemee, akka jiru ufi dedha.</verse>
				<verse number="25">Ammoo nama seera qixxee ka nama balchoomsu jabeessee, laalee, caqasee dedhuu didee guutuu, nama sun Waaqii waan cufaa keessaatti ineebbisa.</verse>
				<verse number="26">Namii nama aadaa guutuu ufi sehuu eennu? Inni yo arraba ufi hintissine, ufi sobe, aadaan isaa homaa hinbaatuu.</verse>
				<verse number="27">Aadaan Aabbo Waaqii dhugaa fi qajeeltu jedhu tana: akka ijoollee haadhaa abbaa hinqamnee fi nadheen dhiirsii irraa du'ee isaani keessatti qorqoratanii, ufiillee hammeenna lafaa irraa dhowan.</verse>
			</chapter>
			<chapter number="2">
				<verse number="1">Obboleeyyaan tiyya, isan yo Aabboo keenna Yesus Kiristoo, Aabbaa guddinnaatti, dhugeeffattanii, nama tuffattanii gargarii hinfootani.</verse>
				<verse number="2">Yo silaa namii durreessii qubee warqii, ka wayaa dadansaa qabuu fi hiyyeessii wayaa cicitte qabu, kora waliin olduudan,</verse>
				<verse number="3">duuba isan namicha wayaa dansaa qabu kaan hurriftanii fuula keessa dhuftanii: “Barcumaa dansaa kana irra taa'i” jettanii, hiyyeessa kaaniin ammoo, “Achi ejji, yokaan fulaa barcumaa kiyyaa kana dhaattuu lafa taa'i” jettaniin.</verse>
				<verse number="4">Yo akkas gootan isa ya jidduu teessaniitii nama gargarii nama qoodu ka ammallee herrega hamaan muruu taatanii ree?</verse>
				<verse number="5">Obboleeyyaan tiyya caqasaa! Akka warri dhugeeffachaan duroomee, mootummaa isaa ta innii warra isa jaalatuu dhaamate argatuuf, Waaqii hiyyeeyyii lafa tanaa foohate.</verse>
				<verse number="6">Isan ammoo hiyyeeyyii intuffattani! Warrii isan gaargalchee fulaa murtiitti isan geessuu, durreeyyii malee eennuu?</verse>
				<verse number="7">Namii maqaa dansaa, Waaqii isanii kenne, arrabsuu warruma suniiniti?</verse>
				<verse number="8">Yo seera hayyuu sun, ka “Nama cufaa akkuma ufii jaalattu jaaladhu” jedhanii barreessi qulqulloo keessaatti barreessan guuttanii, ya waan dansaa tolichtan.</verse>
				<verse number="9">Ammoo yo nama gargarii foohatanii, la daba tolchitanii, seera gula wallaala isaniitti muran.</verse>
				<verse number="10">Wantii akkanaatiif namii yo seera cufaa guutee, ammoo tokko yakkee, akkuma waan seera cufaa yakkeetti herregamaa.</verse>
				<verse number="11">Wantii akkanaatiif kama: “Hinshaarmuxin” jedheetti, “Nama hinijjeessin” jedhe. Tanaaf atin yo seera qaraa kaan guuttee, ammoo nama ijjeeftee, yaayyuu seera cabsite.</verse>
				<verse number="12">Waan dubbattanii fi waan tolchitaniillee keessaatti akkuma nama seera balchoomaatiin qoramee murtii argatuu ta'a!</verse>
				<verse number="13">Waaqii, yo dubbii nama naasuu namaa hinqamnee muruu, isaallee hin na'u; ammoo naasuun murtii dabsatti.</verse>
				<verse number="14">Obboleeyyaan tiyya, namii yo: “Anin dhugeeffachaa qaba” jedhee, ammoo hujiin isaa hingarsiimnee dhugeeffachaan sun maal baatiif? Dhugeeffachaan innii jedhu sun callaan isa inbaaftii?</verse>
				<verse number="15">Yo silaa obboleessaa fi obboleetiin daara qabaatanii, ammallee waan soorataniillee hinqamne, duuba yo isan keessaa namii tokko adoo waan nafii fedhuu hin keniniif</verse>
				<verse number="16">“Waaqii isan eebbisinnaa, wayaa uyyifadhaa, sagalee nyaadhaa” jedheenii maal baatiif?</verse>
				<verse number="17">Dhugeeffachaan akkasii, ka hujiin dansaan bira hinjire yo kophaa jiraatee, la doote.</verse>
				<verse number="18">Namii tokko ammoo, “Atin dhugeeffachaa qabdaa, anin hujii qaba” yo jedhee, Anin ammoo “Dhugeeffachaa hujii dansaa hinqamne na garsiis! Ani ammoo dhugeeffachaa tiyya hujii dansaan si garsiisa” jedhaan.</verse>
				<verse number="19">Akka Waaqii tokkoo ya dhugeeffattee? Guddoo dansaa! Isa jinniinuu indhugeeffatti, ammallee sodaatteetti hollatti.</verse>
				<verse number="20">Isii namicha daallicha! Akka dhugeeffachaan, hujii dansaa tolchan malee, homaa hinbaanne barachuu feetaa?</verse>
				<verse number="21">Ee'aayi, Abbaan keenna Abrahaam, eegii ilma isaa Yisihaq sooriyoo Waaqaa baasee, marroo hujii dansaatiif qajeeluma argateeyyuu?</verse>
				<verse number="22">Akka dhugeeffachaa fi hujiin dansaan innii hojjate waljabeessitee, dhugeeffachaan isaa hujiin qixooftee inargitaayyuu?</verse>
				<verse number="23">Barreessiin ta, “Abrahaam Waaqaa dhugeeffateetti, dhugeeffachaa isaa qajeelumaati herreganiif” jettu ya guutamte. Waaqiilleen, “Jaala kiyya isaan” jedhe.</verse>
				<verse number="24">Tanaaf, akkuma isan argitanii, namii dhugeeffachaa qofa adoo hin ta'in hujii dansaan waliin qajeeluma argata.</verse>
				<verse number="25">Shaarmuxittiin “Rahaab” jedhaniilleen waan warra Yihudii ka dooyaa dhufan sun keessummoomsitee, akka karaa dhibiin galan tolchiteef, marroo hujii dansaa isiitiif qajeeluma argatte.</verse>
				<verse number="26">Akkuma nafii hafuura hinqamne du'aa, ta'ee akkasum dhugeeffachaan hujii dansaa hinqamneelleen dootuu.</verse>
			</chapter>
			<chapter number="3">
				<verse number="1">Obboleeyyaan tiyya, isan namii hedduun barsisota hinta'inaa! Wantii akkanaatiif nuu, warra wa barsiisuu, warra kaan irra nutti muran.</verse>
				<verse number="2">Nuun cuftii wallaala hedduu tolchina. Namii, waan jedhu keessaatti, wallaala hintolchinee qixxee jira, danda'eetti nafa ufii cufa qorqorataa.</verse>
				<verse number="3">Nu farda akka innii nu kaasatee, fulaa feenuu cufaa geessinu inluugamna.</verse>
				<verse number="4">Yokaan mee hoboloo qaabadhaa! Isiin adoo guuddootuu qilleensa guddaan oofamti, ammoo mukaa diqqaa tokkotti gara abbaan fedhuu cufaa karaatti qajeelcha.</verse>
				<verse number="5">Akkasuma arrabii ka waan diqqaa, guddoo ufi saada. Akka qaanqeen diqqoon tokko baddaa guddoo gubdu herregaa.</verse>
				<verse number="6">Arrabii akka ibiddaa jira, lafa hammeennaatti, nafa keenna keessaa, arrabii waan waan cufa xureessaati; ka ufii ibidda qileetiin qabsiifamee, dhaloota cufaatti ibidda qabsiisu.</verse>
				<verse number="7">Wantii akkanaatiif namii dhaloota isaatiin bineensa gosa cufaa, simphirree, waan lafa irra loo'aa, ka bisaan keessa galaa cufaa inleenjisa, ammallee qaaraayyuu la leenjise.</verse>
				<verse number="8">Ammoo namii danda'ee arraba leenjisuu hinjiru; innii hamaa namii hindandaa'u, hadhaa nama ijjeeftu qabaa!</verse>
				<verse number="9">Nu arrabaan Aabboo Yesusii fi Abbaa keennaa Waaqaa galata galchinna, arrabuma suniin nama dibiillee ka fakkeenna Waaqaa gula uumame abaarra.</verse>
				<verse number="10">Afaanuma sun keessaa eebbaa fi abaarsiilleen ba'a. Obboleeyyaan tiyya, wantii kun akkasi ta'uu hin malle!</verse>
				<verse number="11">Maddoon bisaan dansaa fi hamoo fulaa takka madditu injirtii?</verse>
				<verse number="12">Mukii odaa midhaan ejersaa dandaa'ee hinbaasu, ammallee mukii zabibuu (Waynii) danda'ee midhaan odaa hinbaasu, yokaan bisaan soodda kuraa'oon dandaanii hin miyaan.</verse>
				<verse number="13">Namii qalbii qabu ka wa hubatu jidduu teessan jiraa? Innii ha jireenna dansaa, hujii dansaa, ufi diqqeesitii, qaroomaa fi qalbii, akka qabu agarsiisuuti.</verse>
				<verse number="14">Ammoo yo garaa keessan keessaa dhiibbii hamtuu fi ufi jaalala qabaattanii, ufi saaddanii dhugaa hindhaaresinaa!</verse>
				<verse number="15">Qalbiin akkanaa tunin fulaa Waaqaati hindhuftu, isiin ta lafaati, ta nafaati, ta sheexanaati.</verse>
				<verse number="16">Wantii akkanaatiif fulaa dhiibbii fi ufi jaalachaan jirtuu, goo'annaa fi hujii hamtuu akka cufaa hindhaban.</verse>
				<verse number="17">Qalbiin gubbaa gadi dhuftu qaraa qulqulloo, ammallee ta nagaa, ta laanaa, ta nama caqaftu, ta naasuu fi midhaan dansaa qabdu, ta tuffii fi kiyyiba hinqamne.</verse>
				<verse number="18">Dhugaan dhugumaa midhaan warra nagayaa ka nagayaan oobreetti baassa.</verse>
			</chapter>
			<chapter number="4">
				<verse number="1">Hadhiisaa fi lolii jidduu teessan jiru cuftii eessaa ba'a? Dharraa garaa keessanii ta yo cufaa nafa keessaaniin wal haatuu keessaa ba'a.</verse>
				<verse number="2">Wayi feetan malee hin argattan, waan namaa kajeeltaniitii nama ijjeeftanii kaatan; wayii dharraatan ammoo hinargattan, yo argachuu dadhabdan, loltaniitti wal haatan. Wantii isan waan feetan hinarganneef, waan Waaqaa hinkadhanneef.</verse>
				<verse number="3">Yo kadhattaniillee hinargattan, wantii akkanaatiif herregii keessan hamaa, waan isan gammachiisaa callaa kadhachuu feetan.</verse>
				<verse number="4">Isan warra dhugeeffachaa hinqamne! Akka yo jaala lafaa ta'an, nyaaphaa Waaqaa ta'an hinbeettanii? Nami jaala lafaa ta'uu fedhuu cuftii nyaaphaa Waaqaa ufi tolcha.</verse>
				<verse number="5">Barreessii qulqulloo ta, “Hafuurii Waaqii waliin nu dhale dharraa hamtuun guutame” jettu, waan isiin ufumaa jettu hinse'iinaa.</verse>
				<verse number="6">Ammoo eebbitii Waaqii namaa kennu hagas irra jabdu. Wantii akkanaatiif barreessiin: “Waaqii nama ufi guddisu dideetti, ka ufi diqqeessuu eebba keenna” jetti.</verse>
				<verse number="7">Tanaaf Waaqaa sodaadhaa, Sheexana didaa! Yoos isan biraa baqataa.</verse>
				<verse number="8">Waaqaatti dhi'aadhaa, inniilleen isaniitti dhi'aataa. Isan warra cubboolleen harka dhiqadhaa! Warrii kiyyibdoolleen garaa keessan qulqulleeffadhaa!</verse>
				<verse number="9">Laaleeffadhaa, boo'aa, imimmaan dhaanaa! Kobla lakkisaa boo'a! Gammada lakkisaa laaleffadhaa!</verse>
				<verse number="10">Waaqaa duraatti ufi diqqeessaa, duuba innii oli isan fuudhaa.</verse>
				<verse number="11">Hamtuu wal hindubbatiinaa, obboleeyyaan tiyya! Namii hamtuu obboleessa ufii dubbate yokaan isatti mure ya waan hamtuu seeraatti dubbatee mure. Yo seeraatti murtan, isan nama seera guutuunitii ka seeraatti muru.</verse>
				<verse number="12">Ka seera baasuu fi ka muruulleen Waaqaa callaa. Isa callaatti danda'ee nama baasee, balleessaallee. Ati ka nama dhibiitti murtu maan ufi seeta?</verse>
				<verse number="13">Isan Warrii, “Ardha yokaan bor dira tokko dhandhee, ganna tokko achi teennee, nagaannee, duroomna” jedhu, na dhagayaa.</verse>
				<verse number="14">Isan waan jireenna keessanii ka borii hinbeettan! Wantii akkanaatiif isan hurrii haga diqqa tokko mullattee duuba baddu fakkaattan.</verse>
				<verse number="15">Sun biraa: “Yo Waaqii jedhe, teenneetti waan kanaa fi sun tolfanna” jechuu maltan.</verse>
				<verse number="16">Isan amma ammoo ufi guddichaniitti ufi saaddan; ufi saaditiin tun cuftii fulaaniti.</verse>
				<verse number="17">Tanaaf namii akka waan dansaa tolchuu malee ufi beeku, ka ammoo waan sun hintolchine ya cubbuu tolche.</verse>
			</chapter>
			<chapter number="5">
				<verse number="1">Ee'aayi, dureeyyii, mee, dubbii tiyya caqasaa! Gaargala isaniitti dhufuuf Boo'aa, oohaa!</verse>
				<verse number="2">Duroomii keessan ya shame, wayaa teessan ya dhodholeen nyaatte.</verse>
				<verse number="3">Warqii fi qarsiin teessan ya dandoofte, dandi tanaatti hegerii isan himatee, akka ibiddaa nafa keessan guba. Guyyoota mummee kanaa ya hori kufattan.</verse>
				<verse number="4">Isan warra oobruu isanii hojjatuu horii hinbaamne. Akka warrii isan himatu caqasaa! Bootti warra midhaan keessan galchuu, la gurra Waaqaa Aabbo guddaa geette!</verse>
				<verse number="5">Jireenni keessan lafa tana irraatti ya ka gammadaatii fi ka machii ta'e. Isan ya guyyaa qalmaatii ufi gabbiftan.</verse>
				<verse number="6">Isan ya nama qajeelaa homaa hinyakkin ka ufi irraa isan dhowwuu hindandeenne, wallaala itti murtanii ijjeeftan.</verse>
				<verse number="7">Obboleeyyaan tiyya, haga Aabboon dhufuutti obsaa! Akka abbaan oobruu haga midhaan isaa dansaan ba'aanitti eegatu, laalaa. Bokkaa gannaa hagayyaallee obseetti eegataa.</verse>
				<verse number="8">Isaniilleen obssuu maltan! Guyyaan Aabboo ya dhi'aatee garaa jabaadhaa.</verse>
				<verse number="9">Obboleeyyan tiyya, akka isaniitti hinmurree, walti hingunguminaa. Abbaan murtii balbala dura ejjaa.</verse>
				<verse number="10">Obboleeyyaan, raagoota maqaa Aabbootiin dubbatte, qaabadhaa! Akka warrii gaargala obse qaabadhaa!</verse>
				<verse number="11">Waan warrii obseef gammada qaban jennaan. Isan obsa Iyoob ya dhageetan, duuba akka Waaqii waan innii fedhu cufaa eegee keenneef inbeettan. Wantii akkasitiif Aabboon guddoo naasuu qaba, guddoo namaa na'aallee.</verse>
				<verse number="12">Ee, obboleeyyaan tiyya, waan cufaan hinkakatinaa, gubbaa, lafaa fi waan tokkolleen hinkakatinaa! Akka murtii Waaqaa keessa hinseennee, “Eetiin” teessan eetii ha taatuutii “Hiyyootiin” teessaniilleen hiyyoo ha taatuutii.</verse>
				<verse number="13">Namii gaargala qabu isan keessa jiraa? Innii ha Waaqaa kadhatuutii! Namii gammada qabu jiraa? Innii ha faaruu dhaatee Waaqaa galata galchuutii!</verse>
				<verse number="14">Namii fayyaa hinqamne isan keessa jiraa? Innii ha jaarrolee gumii Waaqaa yaammatee dhadhaa maqaa Aabbootiin muudanii Waaqaa kadhataniifi.</verse>
				<verse number="15">Kadhachaan tunin, yo dhugeeffachaan tolchan, nama sun infayyifti; Aabboon isa in fayyisa, cubbuu innii tolcheellee inaraaramaniif.</verse>
				<verse number="16">Tanaaf akkka fayyitan cubbuu teessan walti himadhaa, Waaqaa walii kadhadhaa! Kadhachaan nama qajeelaa waan jabduu, guddoo wa baati.</verse>
				<verse number="17">Eliyaasiilleen durii namuma akka keennaati. Innii akka bokkeennii hinbuune guddisee Waaqaa kadhatee jennaan, ganna sadii fi ji'a ja'a bokkeenii bu'u dide.</verse>
				<verse number="18">Ammoo innii deebi'ee kadhannaan Waaqii roobee, laftii midhaan baafte.</verse>
				<verse number="19">Obboleeyyaan tiyya, yo namii tokkolleen isan keessaa dhugaa irraa goree, namii dhibiin deebise, waan kana qaabadhaa! Namii nama cubbuu tolchu wallaala irraa deebisee, lubbuu nama sunii du'a jalaa baasee, cubbuu hedduu jalaa baasa!</verse>
				<verse number="20"></verse>
			</chapter>
		</book>
		<book number="60">
			<chapter number="1">
				<verse number="1">Maqaan kiyya Phexros, ergamaa Yesus Kiristoo, gara gumii Waaqii foohatee ta baqattee gargarii bittinnooftee, lafa Phonxoos, Galaatiyaa, Kaphaadooqiyaa, Asiyaa fi Bitaaniyaa keessa jirtu.</verse>
				<verse number="2">Mar. roo fedhii Aabboo Waaqaatiif isan foohatan, akka hafuura isaatiin gumii qulqulloo taatan, Yesus Kiristoo ee'ee jettanii guuttan, dhiiga isatiin qulqullooftan. Eebbaa fi nagaa guddaa argadhaa.</verse>
				<verse number="3">Waaqa Aabbaa Aabboo keenna Yesus Kiristootii galata galchinaa! Mar. roo naasuu isatiif innii Yesus Kiristoo du'a keessaa kaase, jireenna haaraa nuu kenne. Wantii kunin abdii jirtu nuu kenniti,</verse>
				<verse number="4">tanaaf nu akka eebba guddoo, Waaqii gumii isaatii kakate argannu inheregannaa. Innii eebba sun gubbaa isanii olkaa, fulaa isiin dandeettee hinshamneef, yokhaan hinhammaanneef, yokhaan hingogonneef.</verse>
				<verse number="5">Isanii warra baafama amma kurfeessanii guyyaa muummee mullisan eegattani ka marroo dhugeeffachaatiif jabeennii Waaqaa qorqoratuti, wanni sun keessan.</verse>
				<verse number="6">Adoo ammaa tana waan hedduun gaargaltanii guddoo laleeffattanillee marroo waan kanaatiif gammada.</verse>
				<verse number="7">Wantii kunin akka dhugeeffachaan teessan ta dhugaa garsiifti. Warqii dhumattuulle bassan ibiddaan laallatan; ammoo dhugeeffachaa teessan, ta warqii irra wa baatu akka isiin haga jiruu jireennaa teettu laallachuu malan. Yoos guyyaa Yesus Kiristoon mullatu saaduu, guddinnaaf, ulfinna argattan.</verse>
				<verse number="8">Isan, adoo isa hinarginiillee, isa jaalattan, adoo amma ilaan hinagarreellee isa dhugeeffattan tanaaf gammada guddaa dubbiin dandeettee hinmullimneen qiliixamtan.</verse>
				<verse number="9">Mar. roo isan baafama hafuura keessanii, ka dhugeeffachaan foohattee abdattuu argataniif.</verse>
				<verse number="10">Mar. roo eebba Waaqii isanii kennuu fedhee raagotii dubbatte waan baafamaa kana akka jabaa barbaadde.</verse>
				<verse number="11">Yo wantii kunin dhuftuu fi akka isiin dhuftu barbaadan. Hafuurii Kiristoo, ka warra keessa jiru, yo kana akeeke, gaargala Yesus argachuu maleef guddinna eegii sun dhufu hima.</verse>
				<verse number="12">Akka hujjiin warrii hojjate adoo warrii dhugaa amma isan dhageettan tana dubbatellee warra hinqarqaartuu, ammoo isan qarqaartuu Waaqii ya raagootaatti mullise. Ergamtoota oduu dansaa, ta jabeenna Hafuura Qulqulloo, ta gubbaa gad erganiin dubbateetti waan kana isaniitti hime. Dhugaa tana ergamtootii gubbaalleen silaa barachuu feeti.</verse>
				<verse number="13">Tanaaf qalbii teessan kurfeefadhaa waan hamtuu irraa ufi eegaa; abdii teessan, eebba Yesus Kiristoon mullatu ta isanii kennan, irra keeyadhaa.</verse>
				<verse number="14">Ijoollee Waaqaa saalfattu tahaa, dharraa gaafa homaa hinbeenne qabdan taan amma gula hinyaa'innaa.</verse>
				<verse number="15">Ammoo waan tolchitan cufaa keessa qulqulloo tahaa, akkuma Waaqii, ka isan yaame, qulqulloo.</verse>
				<verse number="16">Wantii akkanaatiif barreessiin qulqulloo, akkuma anin qulqulloo isaniilleen qulqulloo tahuu maltan jetti.</verse>
				<verse number="17">Yo Waaqa, ka nama cufa ila tokkoon laalee, waan innii tolche gula itti muru kadhattani, “Aabboo” jettaniin; haga lafa tana irra jirtan akka keessumaa taatanii isa sodaachuu maltan.</verse>
				<verse number="18">Wantii akkanaatiif isan akka aadaa hamtuu abbootii teessan irraa barattan keessaa isan bitan inbeettan. Horiin isan bitamtaniin sun waan akka qarsii fi warqii badaatiiniti.</verse>
				<verse number="19">Dhiiga Kiristoo ka gatii guddoo qabu, ka akka elemoo hoolaa faacii fi aaboo tokkoollee hinqamneen isan bitan.</verse>
				<verse number="20">Adoo lafa hinuumiin Waaqii isa marroo teessaniif foohatee, guyyaa muummee kana isa mullise.</verse>
				<verse number="21">Isan, isaan, Waaqa, ka du'a keessaa isa kaasee, guddinna kenneef dhugeeffattan; tanaaf dhugeeffachaa fi abdiin teessaniilleen Waaqaa ilaalti.</verse>
				<verse number="22">Eegii isan amma dhugaa guuttan suniin ufi qulqulleessitan, ammallee obbolleeyyan teessan akka dansaa jaalattan, garaa keessan cufaan akka dansaa wal jaaladhaa!</verse>
				<verse number="23">dubbii Waaqaa ta haga hegerii jirtuun, isan akka ijoollee didiqqoo abbaa fi haatii dootunittii ammoo ta hindoonee dhalattan.</verse>
				<verse number="24">Akkuma barreessiin, “Namii cuftii akka buuyyoo jira, guddinnii nama cufaa akka daraaraa buuyyoo jira; buuyyoon goddeetti, daraaraan isii jiga,</verse>
				<verse number="25">Ammoo dubbiin Aabboo haga jiruu jireennaa jirti” jettu. Dubbiin oduun dansaan isanii dhufteen tana.</verse>
			</chapter>
			<chapter number="2">
				<verse number="1">Hameenna cufaa lakkisaa; nama hin sobinaa, olufi hinfuudhinaa, walhinqoxxisinaa, maqaa walhinxureessinaa!</verse>
				<verse number="2">Akka ijoollee dhiyoo dhalattee aananii boottuu, isaniilleen, akka dhuddanii gugurdattanii baafamtan dubbii Hafuura Qulqulloo sunii dharraa.</verse>
				<verse number="3">Wantii akkanaatiif isan ya arjooma Waaqaa gartan.</verse>
				<verse number="4">Gara Aabboo koottaa, innii dhakaa jiraata, fuula Waaqaa duratti gatii guddoo qabu, ka biyyitii cuftii diddee, ammoo Waaqii foohate.</verse>
				<verse number="5">Akka mana hafuuraa isan jaaranii, qaallolee qulqulloo taatanii, sooriyoo dansaa, ta waaqii fedhu, karaa aabboo Yesus Kiristootiin dhiyeessitan, akka dhakaa jiraataa tahaa koottaa.</verse>
				<verse number="6">Wantii akkanaatiif barreessiin, “Anin dhakaa gatii guddoo qabu fohadhee, akka dongoraa manaa ta'uu Xiyoonii keessa dhaaba. Nama isa dhugeeffatu tokkoollee hinceersan” jettu.</verse>
				<verse number="7">Tanaaf isan warra dhugeeffatuu, dhakaan kunin dhakaa jabaa; ammoo warra hindhugeeffannee. “Dhakaan jaartuun tuffattee diddee, yaayyuu dhakaa jabaa tahe” jetti.</verse>
				<verse number="8">Barreessiin dhibiilleen, “Dhakaan nama gufachiisu kana, Siidaan nama buusulleen isuma” jetti. Warrii waan dubbii hin dhugeeffatiniif gufataa; wantii Waaqii warraa herrege tana.</verse>
				<verse number="9">Isan ammoo gosa Waaqii foohate, qaallolee hayyuuti, gumii qulqulloo, warra Waaqaa ka akka hujii Waaqaa ta mamaa himtaniif foohatan, ka dukkana keessaa ifa isaa ta mamaatti yaaman.</verse>
				<verse number="10">Isan durii gumii Waaqaatiinii, amma ammoo gumii isaati; durii naasuu Waaqaa hinbeettanii, amma ammoo ya naasuu isaa argattan.</verse>
				<verse number="11">Anin isanii kadhadhaa, jaallan tiyya, ta akka keessummaatii fi akka nama baqaa waan taataniif, yo lafa tana keessa jiraatan; dharraa nafaa, ta cubbuutti nama geessitu, ta yo cufa Hafuuraan wal haatu gula hinbadinaa.</verse>
				<verse number="12">Amalii keessan warra Waaqaa hinbeennee ha dansaa tahuu, akka yo warrii hammeenna isan himatellee, hujii teessan dansaa arganii, guyyaa Waaqii dhufee nu laalu isa guddisan.</verse>
				<verse number="13">Mar. roo maqaa Aabbootiif aadaa fi seera namii baasu cufa guutaa. Hayyuu ka waan cufa harkaa qabuu fi</verse>
				<verse number="14">warra gugurdaa dhibiillee, ka innii akka warra waan hamtuu tolchu gaargalchee warra waan dansaa tolchu saaduu fi ergellee guutaa.</verse>
				<verse number="15">Fedhiin Waaqaa tana, akka isan haasaa daallumaa, ka warra homaa hinbeennee, hujii teessan dansaan callisiiftan.</verse>
				<verse number="16">Akka nama balchaa taa, ammoo balchooma keessan golla uji hamtuu hintolchinaa, akka hojjattuu Waaqaa taa.</verse>
				<verse number="17">Nama cufaa ceeraa, obboleeyyan dhugeeffatte jaaladhaa, Waaqaa sodaadhaa, hayyuullee ceeraa.</verse>
				<verse number="18">Isaniin tisseelleen, abbootii teessani saalfadhaa, warra laanaa ka isanii na'uu callaanitii, ammoo ka isanii hin naaneelle seera warraa guutaa.</verse>
				<verse number="19">Tanaaf yo isan waan fedhii isaa guutaniif, gaargala isanii hinmalin argatanii, Waaqii isan eebbisa.</verse>
				<verse number="20">Yo wallaala tolchitanii isan dhaananii, ammoo wallaala sun obsitanii, maan isanii baati? Ammoo yo waan qajeelaa tolchitanii gaargala obsitan, Waaqii marroo suniif isan eebbisa.</verse>
				<verse number="21">Waan kanaatti Waaqii isan yaame; wantii akkasitiif Kiristoon durii akka isan faana isaa gula yaatan marro teessaniif gaargalee akeeka isanii tahe.</verse>
				<verse number="22">Innii takka cubbuu hinhojjanne, yokaan namii tokkoolleen isaa dhara dubbatu hindhageenne.</verse>
				<verse number="23">Gaafa isa arrabsan innii takkaa nama hinarrabsine; isa gaargalchinaanii innii nama tokkoollee hinsodachiimne, abdii ufii ammoo, Waaqaa dhugaa ka murtii dhugaa muru, irra keeyyate.</verse>
				<verse number="24">Kiristoon cubbuu teenna nafa ufitiin baatteetti fannootti ol ba'e; akka nu cubbuu dhumannee qajeelumaa jiraannu. Madaa inni madaa'een isan fayyitan.</verse>
				<verse number="25">Isan qara akka hooliyyee karaa irraa baddee jirtan; amma ammoo ya tissituu fi qorqorattuu lubbuu teessanitti deebitan.</verse>
			</chapter>
			<chapter number="3">
				<verse number="1">Akkasumaa isan nadheen, akka yo dhiirsotii garii dubbii Waaqaa dhugeeffachuu baattellee adoo isan namii tokkoolleen homaa hinjedhin, adabii keessan callaan Waaqaatti warra deebisu dhiirsota teessanii ceeraa.</verse>
				<verse number="2">Warrii adaba keessan dansaa fi qulqulloo argee maacha.</verse>
				<verse number="3">Mat. aa filachaan, faayaa naqachaan, wayaa naqataniin shoobuu himmalle.</verse>
				<verse number="4">Ammoo midhaagumtii teessan ta garaa keessaa hataatuu, midhaagumti hafuura laanaa fi obsaa ta hinjaare; tunin Waaqaa duratti waan guddoo.</verse>
				<verse number="5">Karaa kanaan nadheen durii ta Waaqaa abdatte ufi midhaasitee, dhiirsota ufiitii ceerte.</verse>
				<verse number="6">Saaraan durii akkas taate; isiin Abraahamii ceertee akka Abbaa ufii herregatte. Isan amma ijoollee isii ka yo waan dansaa tolchite homaa hinsodaanne taatan.</verse>
				<verse number="7">Isaniin dhiirsotaa, yo nadheen teessan waliin teettan, akka isiin isan irra laaftu beettanii ceeruuf maltan. Wantii akkanaatiif isaniin cuftii waliin eebba jireenna Waaqaa qabdan. Akka wantii tokkoolleen kadhachaa teessan isan duraa hinyakine waan kana tolcha.</verse>
				<verse number="8">Dubbii buufataa herrega takkaa fi garaa takkaa qabaachuu maltan; akka obboleeyyanii waljaaladhaa, walii na'aa, walii saalfadhaa.</verse>
				<verse number="9">Nama waan hamtuu isan tolche waan hamtuu hintolchiinaa; nama isan arrabse hinarbisinaa, ammoo eebbisaa; wantii akkanaatiif Waaqii, gaafa isan yaame, eebbaaf isani yaame.</verse>
				<verse number="10">Barreessiin qulqulloon, “Namii jireenna fedhu, ka gammadaan taa'uu fedhu, ka bara dansaa arguu fedhu, waan hamtuu dubbachuu hinmalle, dharallee dubbachuu himmalle.</verse>
				<verse number="11">Innii hameenna irraa deebi'ee, waan dansaa tolchuu male, ammallee jabeessee nagaa barbaaduu male.</verse>
				<verse number="12">Wantii akkanaatiif, ilti Aabboo warra qajeelaa qorqoratii, gurrii isaalleen yo cufa kadhachaa warraa dhagaa; ammoo warra hameenna tolchu innii itti dallana” jetti.</verse>
				<verse number="13">Yo isan waan dansaa guddoo tolchuu feetan eentu wa isan tolcha?</verse>
				<verse number="14">Ammoo yo waan dansaa tolchitanii, isan gaargalchaniillee, milkii teessan! Nama hinsodaatinaa, garaa ufi hindhaaniinaa.</verse>
				<verse number="15">Ammoo garaa keessan keessaatti Kiristoo guddisaa Aabbaa isa tolfadhaa. Nama waan abdii isan ufi keessaa qabdanii isan gaafatu, akka itti himatan yo cufaa kurfoo taahaa.</verse>
				<verse number="16">Ammoo garaa laafinnaatii fi ka ceeratiin tolchaa. Akka yo isan arabsan namii marroo isan adaba dansaan Kiristoo gula yaataniif hameenna isanitti dubbatu ceeru, qalbii teessan qulqulleeffadhaa.</verse>
				<verse number="17">Waan hamtuu tolchanii gaargalu biraa yo fedhii Waaqaa taate, waan dansaa tolchanii gaargalan wayya.</verse>
				<verse number="18">Wantii akkanaatiif Kiristoolleen namii dansaan marroo nama hamatiif du'e. Innii marroo teessaniif yoma tokkoo du'e, akka akkasiin Waaqatti isan deebisu. Nafa isaa ijjeessanii, ammoo hafuurii isaa injira.</verse>
				<verse number="19">Hafuurii isaa dhaqeeti hafuura hidhaansa keessa jiruulleetti haasaa.</verse>
				<verse number="20">Hafuurii hidhaansa jiru kunin ka jara Waaqaa caqasuu didee, gaafa innii, adoo Noohii hobooloo jaarratuu obsaan eege. Nama saddeeti ka hoboloo keessa jiru callaatti bahe.</verse>
				<verse number="21">Bisaan kunin waan cuuphama agarsiisaati, ka amma isan baasu, xurii nafa irraa hindhixxuu, ammoo kakuu qalbii dansaan Waaqaatti kakataniin isan baafti. Cuuphamii marroo ka'iisa Yesus Kiristotiif isan baasa,</verse>
				<verse number="22">ka Waaqaa gubbaatti oldeebi'ee harka Waaqaa ka mirgaa taa'e, ergamtootaa Waaqaa gubbaa, jabeennaa fi humna Waaqaa gubbaa jirtu cufaa moo'u.</verse>
			</chapter>
			<chapter number="4">
				<verse number="1">Mar. roo Kiristoon nafaan gaargaleef, isaniilleen herega suniin ufi jabeessuu maltan wantii akkanaatiif namii nafaan gaargalee tokkoolleen itti deebi'ee daba keessa hinseenu.</verse>
				<verse number="2">Armaa achi jireenna keessan cufaan fedhii Waaqaa keessa taa'aa; dharraa nafaa lakkisaa.</verse>
				<verse number="3">Wantii akkanaatiif isan ya bara hedduu waan warrii Waaqaa hinbeenne tolchu tolchitan. Jireenna keessan keessa ya waan xuriitii, dharraa nafatii, dhugaatii farsotii, sabdoomaa, machii fi kadhachaa dharaa, ta waan harkaan bocanii, gula yaatan.</verse>
				<verse number="4">Amma warrii Waaqaa hinbeenne, yo isan akka warraa waan xuriitiin hinbineensomne, mamee isan arabsa.</verse>
				<verse number="5">Ammoo warrii kunin cuftii waan qara tolche, Waaqaa nama jiruu fi ka du'eelleetti muruu kurfoo jiru duraatti himachuu male.</verse>
				<verse number="6">Mar. roo waan kanaatiif oduu dansaa warra qara du'ee, ka akka nama cufa nafaan itti muran odeessan. Wantii warratti odeessaniif akka warrii hafuuraan akka Waaqii jiru jiraatu.</verse>
				<verse number="7">Muummeen waan cufaa ya dhi'aattee; tanaaf akka Waaqaa kadhattanii, ufi tissitani kurfoo taa'uu maltan.</verse>
				<verse number="8">Waan cufa irra waljaaladhaa! Wantii akkanaatiif jaalaltii cubbuu hedduu dhossiti.</verse>
				<verse number="9">Aananii foon qabdan garaa tokkoon walii kennaa.</verse>
				<verse number="10">Namii cuftii ya Waaqaa irraa kennamsa naasuu argate. Duuba innii kennamsa sun ha jabeessee nama cufaan gargaarutii.</verse>
				<verse number="11">Namii wa barsiisuu ha dubbuma Waaqaa barsiisutii; namii wa hojjatuulleen ha jabeenna Waaqii kennuufiin hojjatuutii; akka waan cufaan Waaqii karaa Yesus Kiristootiin ulfinna argatu. Yesus Kiristoo, guddinnaa fi jabeennii haga jiruu jireennaallee ha ta'u. Ee'e jenne!</verse>
				<verse number="12">Jaallan tiyya, yo ilaallachaan guddoon akka ibidda nama gubuu isantii dhuftee, akka waan wantii namii takka hin argin, isaniitti dhuftee hinmaminaa.</verse>
				<verse number="13">Ammoo gammadaa, akka marroo isan gaargala Kiristoo qoodattaniif, yo guddinna isaatti mullattan gammadii keessan guutamu.</verse>
				<verse number="14">Kaayoon teessan yo marroo maqaa Kiristootiif isan arabsan; wantii kunin akka Hafuurii Waaqaa, ka guddinnaa gara keessan dhufee garsiifti.</verse>
				<verse number="15">Isaniin tokkoolleen nama ijeeftanii, yokhaan wa hattanii, yokhaan wa yakkitanii, yokhaanii waan namaa keessa seentanii hin gaargaliinaa.</verse>
				<verse number="16">Ammoo yo marro isan Kiristaana taataniif isan gaargalchan hinceerinaa, waan maqaa Kiristoo qabdaniif galata Waaqaa galchaa.</verse>
				<verse number="17">Yoh. ii murtiin kennamtu ya gahe, murtii tana qaraa fiixee warra Waaqaattiin jalqaba. Yo qaraa nuun itti keeyyatan, warra oduu Waaqaa dansaa hindhugeeffanne maan tolchan ree?</verse>
				<verse number="18">Akkuma barreessiin, “Yo akkii namii qajeelaan bahu gaargala ta'e warra cubbuu ka Waaqaa hinbeenne maan tolchan ree?” jette</verse>
				<verse number="19">Tanaaf warrii marroo fedhii Waaqaatiif gaargalu, ha hujii ufii dansaan harka Waaqaa warra uumee, ka yo cufa kakuu ufii guutuutti kennuutii.</verse>
			</chapter>
			<chapter number="5">
				<verse number="1">Anilleen jaarsaa, anin isan kadhadha, jaarrollee gumii ta jidduu teessan jirtuu kadhadhaa. Anin gaargala Kiristoo ila tiyyaan argee, duuba guddinna eegii tanaa mullisan qooda keessaa qaba.</verse>
				<verse number="2">Hooliyyee Waaqii isanii kenne, akkuma Waaqii akka isan tolchitan fedhu garaa lamaanitii garaa tokoon tissaa. Hujii teessan ammoo, waan horii keessaa argattan callaaf hintolchiinaa, fedhiin tolchaa.</verse>
				<verse number="3">Warra harka keessanitti kennan hin moohatiinaa, ammoo akeeka dansaa hooliyee tahaa.</verse>
				<verse number="4">Duuba gaafa tissaan guddaan dhufu, surree ulfinnaa ta haga jirtu hindulloommanne argattanii.</verse>
				<verse number="5">Akkasuma isan ka'iimii, jaarrollee saalfachuu maltan. Namii cuftii ha ufi diqqeessee walii gargaaruu; wantii akkanaatiif “Waaqii warra ufi guddisuun imorma, ammoo ka ufi diqqeesu ineebbisa” barreessiin jettii.</verse>
				<verse number="6">Akka innii yo fulaan geette isan guddisuu, harka Waaqaa jalaatti ufi diqqeessaa.</verse>
				<verse number="7">Gaargala keessan cufa harka isaatti kennadhaa, wantii akkanaatiif innii isan jaalatee, isan qorqorata.</verse>
				<verse number="8">Nyaaphii keessan Sheexanii akka Nyeencaa ittanuu deemaa nama nyaatu barbaadaa, kurfoo taa'aa, eegadhaa.</verse>
				<verse number="9">Dhugeeffachaa teessan jabeessaa, isa didaa; akka namii akka keessan dhugeeffate, lafa cufa keessa akkuma keessan gaargaluu jiru isan inbeettanii.</verse>
				<verse number="10">Ammoo eegii isan bultii diqqoo tokko gaargaltan, Waaqii eebba cufa, ta akka guddinna Kiristoo waliin qoodattanii isan yaame, isan qixxeessee, jabeenna isanii kennee, yayyaba jabaa isanii midhaasa.</verse>
				<verse number="11">Jabeennaa fi ulfinnii ammaa fi hegeriillee Isaa haa ta'u! Ee'e jenne.</verse>
				<verse number="12">Anin ergaa diqqoo tana qarqaarsa Silwaanos, ka anin akka obboleessa dhugaa herregadhuutiin, barreesse. Anin isan jabeessuu fedha, ammallee akka eebbitii Waaqaa dhugaa, isaniitti himu fedha. Eebba tanaani jabaadhaa.</verse>
				<verse number="13">Gumiin Baabilon ta Waaqii foohate, nagaa isanii dhaamti, ilmii kiyya Maarqosilleen nagaa dhaamaa.</verse>
				<verse number="14">Nageennii isanii warra Kiristoo cufaa waliin taa'inna. Jaalalaa Kiristaanaatiin nama cufa nagaa ittii nu himaa nu Dhungaadha.</verse>
			</chapter>
		</book>
		<book number="61">
			<chapter number="1">
				<verse number="1">Maqaan kiyya Simoon Phexros, anin hojjataa fi ergamaa Yesus Kiristoo. Anin ergaa tana gara warra qajeeluma Waaqaatii fi ka qarqaarsa Yesus Kiristootiin dhugeeffachaa dansaa akka teenna argateetti barreessa.</verse>
				<verse number="2">Eebbaa fi nageennii, beekkumsa Waaqaatii fi ka Yesus Kiristootiin isan haa guutuu.</verse>
				<verse number="3">Waan ka nu yaamee guddinnaafi dansooma ufii nu qodee beennuf akka jirennaa dansaan tennuu yaa waan nu argachuu mallee cufaa nu kenne. Jaabeni isaa jabeenna Waaqaati.</verse>
				<verse number="4">Karaa kanaan, innii ya kakuu dansaa, ta guddoo wa nu baatu nuu kenne, akka eegii waan innii kakate argattan, dharraa badii, ta lafa tana keessa jirtu, duraa baatanii, Waaqaa fakkaattani, jireenna isaa qoodattan.</verse>
				<verse number="5">Mar. roo waan kanaatiif jabaadhaa akka dansooma dhugeeffachaa teessaniitti darattan; dansooma keessaniitti hubachaa daradhaa;</verse>
				<verse number="6">Hubachaa teessaniitti ufi qorqortii daradhaa; ufi qorqortii teessaniitti obsa daradhaa; obsa keessaniitti jireenna Waaqaa daradhaa;</verse>
				<verse number="7">jireenna Waaqaa keessanitti jaalala obboleeyyaanii daradhaa; jaalala obboleeyaaniitti jaalala daradhaa.</verse>
				<verse number="8">Waan kana cufaa qabaachuu maltan; yo waan kana cufa qixxee ufi keessaa qabaattan, beekumsa Aabboo Yesus Kiristoo keessaatti jabaattan midhaan baaftan.</verse>
				<verse number="9">Namii waan kana hinqamne ballaa yokaan ila boora waan fagoo hingarre, ka akka cubbuu isaa ta dabarte irraa qulqulleessan hinqaabanne.</verse>
				<verse number="10">Tanaaf obboleeyyaan tiyya, akka yaamicha Waaqaatii fi foohachaan isaa guyyaa cufaa isanii jaaramtu jabaadhaa dharraha, wantii akkanaatiif yo waan kana tolchitan haga jirtan hinjiddan.</verse>
				<verse number="11">Karaa kanaan akka finna Aabboo keennaa fi qarqaarsa keenna Yesus Kiristoo ka hegerii argattan isan tolchan.</verse>
				<verse number="12">Duuba waan kana adoo isan beettanii, dhugaa qara argattan akka dansaa jabeesitaniillee anin yo cufa isan qaabsiisa.</verse>
				<verse number="13">Anin yo haga jiru qalbii teessan tuqee qaabsise guddoo qajeeltu seha.</verse>
				<verse number="14">Akkuma Aabboo Yesus Kiristoon diideessee natti himee, anin akka dhi'oottuu du'u inbeeka.</verse>
				<verse number="15">Anin akka isan waan kana eegii anin du'eellee yo cufaa qabattanii, jabaadheetti karaa isanii midhaasa.</verse>
				<verse number="16">Wantii akkanaatiif isaa oduu durii ta homaa keessa hinjire gula, akka Aabboo Yesus Kiristoon jabeennaan dhufu, isaniitti hin himnee, iluma teennaan guddinna isaa agare.</verse>
				<verse number="17">Gaafa Aabboo Waaqii ulfinnaa fi guddinna isaa kenne, mullise nu achi jirra, gaafa qoonqoon gaara guddinna gubbaatti gadi dhuftee, “Kunin Ilma kiyya, ka anin jaaladhu, ka guddoo na gammachiisu” jette.</verse>
				<verse number="18">Nu gaafa isa waliin gaara qulqulloo gubbaa jirru qoonqoo tana ta gubbaa gadi buutu dhageenne.</verse>
				<verse number="19">Tun cufti waan raagootii nutti himte haga qaraalle caalaa akka dansaa nuu diidessiti. Yo waan kana akka dansaa caqaftan, waan dansaa tolchitan; wantii akkanaatiif innii akka ibsee dukkana keessa ibsituu jira, haga boruun diimatee bakkalchii barii garaa keessaniitti ibsuutti.</verse>
				<verse number="20">Waan cufaa irra, waan kana qaabadhaa; namii tokkoolleen danda'ee himanaa barreessii qulqulloo keessatti barreessan akkuma fedhu hinhimu.</verse>
				<verse number="21">Adoo namii dubbii fulaa Waaqaatii dhufte dubbatuu, ammoo Hafuura Qulqullootti nama dubbachiisee. Wantii akkanaatiif dubbiin himani tokkoolleen takkaa fedhii namaa keessaa hinbaane.</verse>
			</chapter>
			<chapter number="2">
				<verse number="1">Raagootii dharaa duruu biyyaatti dhuftee, ammallee akkasuma raagootii, dharaa isaniitti dhufti. Barsiisaa dharaatii fi ta nama balleessituun dhuftee, Aabboo ka warra baase mormattee, yoma tokkoon badiin ufitti dhufan.</verse>
				<verse number="2">Yo akkas taateellee, namii hedduun karaa warra hamaa sun gula yaa. Ammallee wanti warri tolchuu akka karaa dhugaa keessa hammeen jiru biyya dubbachiifti.</verse>
				<verse number="3">Barsiisootii dharaa tunin akka wa keessaa argattu sabdooma ufitii fi oduu dharaa odeesiti. Ka warraatti muru bara hedduu kurfoo jira, ka warra balleessuulleen ya hirriibaa kahe.</verse>
				<verse number="4">Waaqii ergamtoota durii daba tolchite akkanumaatti hinlakkimnee, ammoo boolla gadi qileetti gataan, achiitti haada sibiilaatiin hidhan, dukkana keessatti murtii eegatti.</verse>
				<verse number="5">Waaqii lafa durii akkanumaatti hinlakkimnee, ammoo lafa warra Waaqaa hinsodaannee bokkaa guddaa itti roobee bisaaniin balleesse; namii innii baase Noha ka dhugaa barsiisee fi nama torba dhibii.</verse>
				<verse number="6">Waaqii dira Sodoomii fi ka Gomoraa wallaala itti muree, ibiddaan gubee daaraa tolche, warri kun akeessa nama Waaqaa hinsodaanneeti.</verse>
				<verse number="7">Innii nama dansaa ka Loox jedhan callaa baase, ka hameennii warra seera hinbeennee isa gaargalche.</verse>
				<verse number="8">Namii dansaan sunin jidduu warraa taa'ee, guyyaa cufaa hameenna warraa argee dhaga'ee garaan isaa hammaate.</verse>
				<verse number="9">Tanaaf Waaqii akka nama qajeelaa gaargala isaa duraa baasu, ammallee akka nama hamaa haga guyyaa muraatiin eegu inbeeka,</verse>
				<verse number="10">keessumaa warra dharraa nafaa hamtuu gula yaa'ee jabeenna Waaqaa tuffatuu. Barsiisootii dharaa tunin cuftii daallee kiyyibduu, ta mataa jabaattu, ta uumata gubbaa jira hinsodaanne arabsitu.</verse>
				<verse number="11">Ergamtootiilleen ta jabeennaa fi humna warra irra qabdu Aabboo duratti warra himattee hinarabsitu.</verse>
				<verse number="12">Warrii kunin ammoo akka bineensa alaaka qalbii hinqamnee jira, ka qabisaa fi ijjeechaa dhalate; warrii waan hubachuu dadhabe in abara. Warra akka bineensa alaa balleessan;</verse>
				<verse number="13">Akkuma warrii gaargalaan dhufe, warraallee gaargalaan ittii dhufan; gammadii warraa yo waan dharraa nafa warraa quufsitu guyyaa guddaan tolchan. Waan warrii karaa sobaa jaalatuuf, yo warrii sagalee isan waliin nyaatu waan fafaati.</verse>
				<verse number="14">Warrii nadheen malee waan tokkoollee hin millatu, sabdooma warra ka gara daba haguma jiran hinquufsan. Warrii nama laafaa cufa xuruuraa keessa buusa. Onneen warraa ya sabdooma barattee, tanaaf warrii abaarsa Waaqaa qaba.</verse>
				<verse number="15">Warrii la karaa qajeelaa irraa goree bade; ya karaa Bala'aam, ilma Be'or, gula yaa'e; innii horii hameenna tolchee fudhatu jaalate,</verse>
				<verse number="16">waan wallaala isaatiif isa gorsan. Wantii akkanaatiif haarreen duudaan qoonqoo namaatiin dubbatte, waan daallummaa ka raagii sun tolchu dhowarte.</verse>
				<verse number="17">Warrii kunin akka eela madda hinqamnee jira, akka dumansa bubbeen fuutuu jira; Waaqii ya dukkana siphee keessatti fulaa warraa midhaase.</verse>
				<verse number="18">Dubbii kiyyibaatii fi ta daallummaa dubbattan, nama diqquma tokko warra wallaala qabu keessaa hinbahiin dharraa nafaatiin soban xuruuraa keessa buusan.</verse>
				<verse number="19">“Nu isan balchoomsina namaan” jedhanii ammoo warrii ufiiyyuu tisseellee waan hamtuu, wantii akkanaatiif namiinuu tissee waan isaa dabsate cufaati.</verse>
				<verse number="20">Yo namii marroo Aabboo fi fayyisaa keenna Yesus Kiristoo beekuuf xurii lafaa keessaa ba'e, ammoo ammallee hammeennii sun isa qabee dabsatee, namii sun haga qaraallee irra hammeenna keessa jira.</verse>
				<verse number="21">Fulaa karaa dhugaa baratee seera qulqulloo isaa kennan irraa baduu, adoo silaa barachuu baatee irraa isaa jirti.</verse>
				<verse number="22">Wantii warrii ta'ee mammaassa, “Sareen didiiga ufiitti deebitee nyaatti” jedhuu fi ka, “Booyyeen dhiqan itti deebiteetti dhoqqee keessa gangalaatti” jedhuu, akka innii dhugaa garsiisa.</verse>
			</chapter>
			<chapter number="3">
				<verse number="1">Jaallan tiyya, ergaan lammeessoo ta anin isanii barreesse tana. Ergaa tana lachuu keessatti anin ya herrega dansaa isanii kennuu fedhe, waan kana isan qaabsise.</verse>
				<verse number="2">Dubbii raagootii qulqulloon durii jettee fi ammallee seera Aabboo fi fayyisaa harka ergamaa isaatiin isanii kennee qaabadhaa.</verse>
				<verse number="3">Akka guyyaa eegee namii garii ka dharraa nafa ufii callaa fedhu dhufu, qaraa fiixee hubachuu maltan. Isan koblaanii,</verse>
				<verse number="4">“Innii indhufa jedheeyyuu? Amma meeti? Ababootiin teenna durii doote, ammoo wantii cuftii haga lafa uumanii akkuma takkaa jirti” jedhan.</verse>
				<verse number="5">Warrii sun adoo beekuu, waan kana dida, durii Waaqii dubbannaan lafaa fi gubbaan uumamte. Lafa sun bisaan keessaa fi bisaaniin uuman,</verse>
				<verse number="6">bisaanumaan durii wanti lafa irra jiraa cufti bulbulamte badde.</verse>
				<verse number="7">Ammoo lafaa fi gubbaa amma jirtu tanaa akka ibiddaan balleessan dubbuma Waaqaa suniin ya olkaa'an. Innii guyyaa nama dabaa cufa itti muraan balleessaniif olkaa'e.</verse>
				<verse number="8">Jaallan tiyya, ammoo waan kana hindedhinaa! Waaqaa duratti guyyaa tokkoo fi gannii kuma tokkoolleen haguma takkaa.</verse>
				<verse number="9">Akka namii garii se'e hinturuu, Aabboon kakuu ufii inuma guuta; ammoo innii guddoo isan obsa; wantii akkanaatiif innii nama tokkoollee ka badu hinfedhu, nama cufaa ka daba irraa deebi'u fedha.</verse>
				<verse number="10">Ammoo Guyyaan Aabboo akka hattuu dhufa. Guyyaa sun gubbaan iyyanna guddoon badde, wantii gubbaa jiraa cuftii gubatteetti hobbaati, lafaa fi wantii isii keessa jiraa cuftii baddi.</verse>
				<verse number="11">Mar. roo wantii kunin cuftii akkana badduuf, isan nama akkam ta'uu maltan? Jireennii keessan cuftii ha qulqullaa'ee Waaqaa duratti qixxaa'uu,</verse>
				<verse number="12">Akka guyyaan sun hurrisee dhufu, adoo guyyaa Waaqaa eeddanuu jabaadha! Guyyaa gubbaan gubattee baddee, wantii gubba jiraa cuftii baxxee baddu.</verse>
				<verse number="13">Ammoo nu waan Waaqii nuu kakate lafa haareetii fi gubbaa haareettii qajeelumaan guutamte teenne eeganna.</verse>
				<verse number="14">Tanaaf jaallan tiyya, adoo guyyaa sun eeddanuu, jabaadhaa akka fuula Waaqaa duratti qixoomtan, wallaala malee nagaan isa waliin teettan.</verse>
				<verse number="15">Akkuma obboleessii keenna Phaawulos qarooma Waaqii isaa keenneen isaanii barreessee akka obsii Aabboo keennaa baafama nuu ta'u qaabadha.</verse>
				<verse number="16">Wantii innii ergaa ufii cufa keessatti barreessu tana. Waan jajabduutti ergaa isaa keessa jira, ka namii homaa hinbeennee fi lallaafaan qonyisu, akkuma warrii waan barreessii qulqulloo keessatti barreessan ka garii tolchee, akkanaan ufi balleessu.</verse>
				<verse number="17">Ammoo isan jaallan tiyya, duuba akka wallaalii nama seera hingunnee isan balleessee dhaabbi teessan dansaa indhamne, waan kana qaraa beettanii ufi tissaa.</verse>
				<verse number="18">Ammoo eebbaa fi hubachaa Aabboo fayyisaa keenna Yesus Kiristoo keessa guddadhaa. Guddinnii ka isaati, ammaa fi haga jiruu jereennaallee! Ee'e jenne</verse>
			</chapter>
		</book>
		<book number="62">
			<chapter number="1">
				<verse number="1">Nu waan dubbii jireennaa ta qaraa fiixe jirtu barreessina: nu ya gurra keennaan dhageennee, ila teennaan agarree dawannee, harka keennaan qabanne.</verse>
				<verse number="2">Jireennii kunin mullannaan arginee tanaaf waan isaa dubbanna, ammallee waan jireenna hegerii ka Aabbaa waliin jiru, ka nu beessisan, isaniitti himna.</verse>
				<verse number="3">Nu waan arginee dhageenne isaniilleetti himna, akka isaniilleen waldhaqiisa nu Aabbaa fi Ilma isaa Yesus Kiristoo irraa qamnu argattan.</verse>
				<verse number="4">Ammallee akka gammadii keenna qixaa'uu fi waan kana barreessin.</verse>
				<verse number="5">Dhaamsii nu Ilma isaa irraa dhageennee isanitti himnu kana: Waaqii ifa, isa keessa dukkantii tokkoolleen hinjirtu.</verse>
				<verse number="6">Nu yo Waaqaan waldhaqiisa qamna jennee, ammoo dukkana keessa yaanee, dhara dubbannee, dhugaan nu keessa hinjirtu.</verse>
				<verse number="7">Ammoo yo akkuma innii ifa keessa jiru nulleen ibsee keessa jiraannee nu'uun cufti waldhaqisa qamna; ammallee dhiigii Yesus Ilma Waaqaa cubbuu teenna cufa nurraa dhiqee qulqulleessa.</verse>
				<verse number="8">Nu yo cubbuu hinqamnu jennee, ufi sobnee, dhugaan nu keessa hinjirtu.</verse>
				<verse number="9">Ammoo yo cubbuu teenna Waaqaatti himanne, innii ka dhugeeffatanii fi qajeelaa, daba keenna nuu araaramee, cubbuu teenna cufa qulqulleessa.</verse>
				<verse number="10">Nu yo cubbuu hintolchine jennee, isa dhareesinee, dubbiin isalleen nu keessa hinjirtu.</verse>
			</chapter>
			<chapter number="2">
				<verse number="1">Ijoollee tiyya, akka isan cubbuu hintolchinee anin waan kana isanii barreessa, ammoo yo namii cubbuu tolche, nu Yesus Kiristoo qulqullicha ka Abbaa duratti nuu dubbattu qamna.</verse>
				<verse number="2">Mar. roo hujii isaatiif cubbuu teenna nuu araaraman, teenna callaaniti ammoo ta nama lafa cufaalle.</verse>
				<verse number="3">Akka Waaqaa beennu yo seera isaa guunne beenna.</verse>
				<verse number="4">Namii “Anin isa beeka” jedhee, ammoo seera isaa hinguunne dharticha, ammallee dhugaan isa keessa hinjirtu.</verse>
				<verse number="5">Ammoo namii dubbii isaa guutu cuftii ya akkuma dhugaa qixeessee Waaqaa jaalate. Mar. roo waan kanaatiif nu akka karaa Waaqaa keessa jirru inbeennaa,</verse>
				<verse number="6">namii, “Anin karaa Waaqaa keessa jira” ufiin jedhu, jireenna ufiitiin Kiristoo fakkaachuu male.</verse>
				<verse number="7">Jaallan tiyya, anin seera haaraa isanii barreessuutti hinjiruu, ammoo seera duruu jiru barreessuu jira. Seerii duruu jiru sun dubbii isan duruu dhageettan.</verse>
				<verse number="8">Taatuullee, seerii anin isanii barreessuu haaressa, ka akka innii dhugaa, isanii fi Kiristoollee keessatti argan. Wantii akkanaatiif dukkantii dabruutti jirti, ibseen dhugaa yaa ibsite.</verse>
				<verse number="9">Namii, “Anin ibsee keessa jira” jedhee ammoo obboleessa ufi jibbu ammallee dukkana keessa jira.</verse>
				<verse number="10">Namii obboleessa ufii jaalatu ibsee keessa taa'a, wantii isa gufachiisaa tokkolleen hinjirtu.</verse>
				<verse number="11">Ammoo namii obboleessa ufii jibbu dukkana keessa jira, ammallee dukkana keessa dedeema, waan dukkantii lafa argu dhoorteef, gara deemuullee hinbeeku.</verse>
				<verse number="12">Ijoolle! Waan cubbuu teessan marroo Kiristootiif isanii araaramaniif anin isanii barreessa.</verse>
				<verse number="13">Aabbootii waan isan ka qaraa fiixe jiru beettaniif anin isanii barreessa. Isanii warraa kahimaa! Waan isan hamaa sun dabsattaniifii anin isanii barreessa.</verse>
				<verse number="14">Ijoolle! Waan isan Aabbaa beettaniif anin isanii barreessa. Aabbootii! Waan isan ka qaraa fiixe jiru beettaniifii, anin isanii barreessa. Isanii kahimaa! Waan isan jabaattanii, dubbiin Waaqaa isan keessa jirtuufii, ammallee waan isan hamaa kaan dabsattaniifii, anin isanii barreessa.</verse>
				<verse number="15">Lafaa fi waan isii keessa jiraa tokkoollee hinjaalatinaa! Namii yo lafa jaalate, jaalaltii Aabbaa isa keessa hinjirtu.</verse>
				<verse number="16">Wantii lafa keessa jiraa cuftii, dharraa nafaa, kajellaa ilaatii fi qabeenni namii dhaabbatu gara Aabbaati hindhumnee, ammoo lafuma keessaa dhufte.</verse>
				<verse number="17">Lafaa fi dharraan isiilleen indabarti, ammoo namii fedhii Waaqaa tolchu haga jiruu jereennaa jiraata.</verse>
				<verse number="18">Ijoollee tiyya, muummeen ya dhi'aatte! Akka nyaaphii Kiristoo dhufu ya isanitti himan; nyaaphii Kiristoo hedduun amma yaayyuu mullatee, tanaaf akka muummeen dhi'aatte inbeenna.</verse>
				<verse number="19">Warrii kunin qaraallee gumii teennaanitii, tanaaf nu biraa yaa. Yo silaa gumii teenna keessa jiraattan, nu waliin ta'a. Ammoo wantii warrii nu biraa yaa'eef akka jarii tokkoolleen gumii teenna hintahiin agarsiifti.</verse>
				<verse number="20">Hafuura Qulqulloon ya isan muudani, tanaaf isaniin cuftii dhugaa beettan.</verse>
				<verse number="21">Anin waan kana marroo isan dhugaa hinbeenneef isanii hinbarreessinee; ammoo marroo isan dhugaa beettaniif isanii barreesse, ammallee, akka dhartii tokkoolleen dhugaa keessaa hinbaane isan inbeettan.</verse>
				<verse number="22">Eentu dharticha, nama Yesus Kiristoonitii jedhu male? Namii kunin Nyaapha Kiristooti, Abbaa fi Ilmallee indida.</verse>
				<verse number="23">Namii Ilma didu Abbaallee ya dide, ka Ilma fudhatu Abbaallee ya fudhate.</verse>
				<verse number="24">Wantii isan haguma duriiti dhageettan ha isan keessa teettu. Yo wantii isan haguma duriitii dhageettan isan keessa teetee, isan Ilmaa fi Abbaa keessa teetan.</verse>
				<verse number="25">Tunin waan Kiristoon akka jireenna hegerii nuu kennu nuu kakate.</verse>
				<verse number="26">Anin waan kaan marroo warra isan sobuu fedhuutif barreesa.</verse>
				<verse number="27">Afuura Kiristootin Yaa isan muudan; haga hafuurii sun isan waliin jiru, nama isan barsiisu hinfeettan. Hafuurii waan cufa isan barsiisa, wantii innii isan barsiisuu waan dhugaati, dharaaniti. Barsiisa hafuuraa caqassaa, karaa Kiristoo keessa jiraadhaa.</verse>
				<verse number="28">Ee, ijoollee tiyya, akka guyyaa Kiristoon mullate, nu hinceeree ammoo akka sodaa malee jabaannee dhaabannu, karaa Kiristoo keessa taa'aa!</verse>
				<verse number="29">Isan yo akka Kiristoon qajeellaa beettanii, akka namii waan qajeelaa hojjatu cuftii ijoollee Waaqaa inbeettan.</verse>
			</chapter>
			<chapter number="3">
				<verse number="1">Haga Abbaan nu jaalate mee ilaalaa! Jaalaltii isaa waan guddoo, jaalala tanaaf ijoollee isaa jedhanii, nu yaamani; dhugumaa nu ijollee isaati. Wantii namii lafaa nu hinbeenneef waan Waaqaallee hinbeenneef.</verse>
				<verse number="2">Jaallan tiyya, nu amma ijoollee Waaqaati, ammoo ammallee waan itti yaanu akka dansaa hinbeennu. Ammoo waan kana inbeenna: yo Kiristoon mullatee, waan akka innii jiru arginuuf nu akka isaa taana.</verse>
				<verse number="3">Namii abdii tana Kiristoo keessaa qabu cuftii akkuma innii qulqulloo ufiillee qulqullaa.</verse>
				<verse number="4">Namii cubbuu hojjatu cuftii yaayyu seera Waaqaa cabse, wantii akkanaatiif cubbuu hojjachuun seera dhaba.</verse>
				<verse number="5">Akka Kiristoon cubbuu cufa fudhachuu dhufe isan inbeettan, ammoo cubbuun isa keessa hinjirtu.</verse>
				<verse number="6">Tanaaf namii Kiristoo keessa taa'u cuftii cubbuu hinhojjatu; ammoo namii cubbuu hojjachuma hojjatu takka isa hingarre yokaan isa hinbeenne.</verse>
				<verse number="7">Ijoollee, namii tokkoolleen isan hinsobin! Akkuma Kiristoon qajeelaa, namii waan qajeelaa hojjatuulleen qajeelaa.</verse>
				<verse number="8">Waan sheexanii haguma duriitii jalqabee cubbuu hojjatuufii, namii waan cubbuu hojjatu ka sheexanaati. Ilmii Waaqaa akka hujii Sheexanaa balleessuuf dhufe.</verse>
				<verse number="9">Namii ijoollee Waaqaa ta'ee cuftii, waan ijoollee Waaqaa ta'eef, danda'ee cubbuu hinhojjatu, ammallee waan ijoollee Waaqaa ta'ee sanyiin Waaqaa jabeenna kennufiif, cubbuu keessa taa'u hindanda'u.</verse>
				<verse number="10">Mar. roo waan kanaatiif ijoolleen Waaqaatii fi ijoolleen Sheexanaa gargarii gorti; namii dhugaa hintolchine yokaan ka obbolleessa ufii hinjaalanne cuftii ka Waaqaatiiniti.</verse>
				<verse number="11">Dhaamsii isan haguma duriitii dhageettan ka, “Nu cuftii waljaalachuu malle” jedhu kana.</verse>
				<verse number="12">Akka Qaayin ta'uu hin malle; innii golii Sheexanaa ta'eetti, obboleessa ufii ijjeese. Qaayin maaf isa ijeese? Mar. roo wantii obbolleessii isaa hojjate qajeela taatee, ta innii hojjate hamtuu taateef obboleessa ufii ijjeesse.</verse>
				<verse number="13">Tanaaf obboleeyyan tiyya yo, namii lafaa isan jibbe himmaminaa!</verse>
				<verse number="14">Nu marroo obboleeyyan teenna jaallannuuf, akka du'a lakkimnee jireennaatti baane beenna; namii nama hinjaallanne ammoo du'a keessatti hafa.</verse>
				<verse number="15">Namii obboleessa ufii jibbu ya nama ijjeese; akka namii nama ijjeesu jireenna barbaraa ufi keessa hinqamne isanuu inbeettan.</verse>
				<verse number="16">Waan Kiristoon lubbuu ufii nuu keenneef jaalaltii maal akka taate la baranne. Nulleen duuba jireenna keenna obboleeyyaan teennaa baasuu malle.</verse>
				<verse number="17">Namii yo horii lafa tanaa qabaatee ammallee obboleeyyan isaa ka gaargala keessaa jirtu argee ammoo garaa itti jabaatee, innii akkamiin Waaqaa jaaladha ufiin jedha?</verse>
				<verse number="18">Ijoollee tiyya! Jaalaltii teenna dubbii afaanii callaa hintahiin; ammoo jaalala dhugaa ta'uu malte, ta hujii dansaan ufi mulliftu.</verse>
				<verse number="19">Karaa kanaan nu akka dhugaa keessa jirru ufi beenna. Karaa kanaan Waaqaa duraatti garaa ufi jabeessina.</verse>
				<verse number="20">Yo heregii keenna wallaala nutti muree nu akka Waaqii herrega keenna irra guddaa ka ammallee waan cufa beeku inbeenna.</verse>
				<verse number="21">Tanaaf jaallan tiyya yo herregii keenna wallaala nutti hin murin, nu Waaqaa duraatti homaa hinsodaannu.</verse>
				<verse number="22">Mar. roo seera isaa guunnee waan isa gammachiisaa tolchinuuf Nu waan kadhannu cufa isa irraa arganna.</verse>
				<verse number="23">Wantii innii fedhu tana: akka nu ilma isaa Yesus Kiristoo dhugeeffanne, akka innii nutti hime waljaalannu.</verse>
				<verse number="24">Namii seera Waaqaa gula yaa'uu cuftii Waaqaa keessa jiraata, Waaqiilleen isa waliin jira. Karaa kanaan akka Waaqii nu keessa jiru beenna, waan innii hafuura ufii nuu kenneef.</verse>
			</chapter>
			<chapter number="4">
				<verse number="1">Jaallan tiyya, nama, “Anin hafuura Waaqaa qaba” jedhu cufa hindhugeeffatiinaa, ammoo akka hafuurii sun gara Waaqaatti dhufe gargarii hubbadhaa. Wantii akkanaatiif raagii dharaa hedduun ya lafa dhufe.</verse>
				<verse number="2">Karaa kanaan hafuura Waaqaa beettan; hafuurii, “Yesus Kiristoon nama ta'e” jedhu cuftii gara Waaqaatii dhufe.</verse>
				<verse number="3">Hafuurii ammoo akka Yesus nama ta'ee gara Waaqaati dhufee mormu gara Waaqaatii hindhumne. Hafuurii kunin gara nyaapha Kiristootii dhufe; akka innii dhufu ya dhageettan, ammumaa ya dhufee lafa jira.</verse>
				<verse number="4">Ijoollee tiyya! Isan ka Waaqaati, raagoota dharaa ya dabsattan; wantii akkanaatiif hafuurii isan keessa jiru ka warra lafa keessa jiruu irra jabaa.</verse>
				<verse number="5">Warrii warra lafaati, waan lafaa dubbata; marroo tanaaf lafti warra caqafti.</verse>
				<verse number="6">Nu ammoo ka Waaqaati. Namii Waaqaa beeku cuftii nu caqasa; ka Waaqaa hinbeenne ammoo nu hincaqasu. Karaa kanaan hafuura dhugatii fi hafuura dharaallee gargarii beenna.</verse>
				<verse number="7">Jaallaan tiyya, waan jaalaltii gara Waaqaatii dhuftuuf waljaalannaa. Namii jaalala qabu cuftii ijoollee Waaqaati, Waaqaallee inbeeka.</verse>
				<verse number="8">Waan Waaqii jaalalatiif, namii jaalala hinqamne Waaqaa hinbeeku.</verse>
				<verse number="9">Waaqii karaa kanaan jaalala ufii nu garsiise: innii Ilma ufii tokkocha lafaatti ergee, akka nu isaanii jireenna argannu.</verse>
				<verse number="10">Nu Waaqaa hinjaalanne; innii ammoo nu jaalateetti akka marroo hujii isaatiif cubbuu teenna nuu araaraman ilma ufii nuu erge. Jaalala jechuun tana.</verse>
				<verse number="11">Jaallan tiyya, yo Waaqii hagana nu jaalate, nulleen walii jaalachuu malle.</verse>
				<verse number="12">Namii takka Waaqaa arge hinjiru; yo nu waljaalanne Waaqii nu keessa jira, jaalaltii isaa nu keessatti qixoofti.</verse>
				<verse number="13">Karaa kanaan akka dhuguma Waaqaa keessa jiru ammallee akka Waaqii nu keessa jiru beenna; innii ya hafuura ufii nuu kenne.</verse>
				<verse number="14">Ammallee nu ya garre akka Abbaan ilma ufii akka in baafama lafaa ta'uu ergee, biyyaalletti inodeessina.</verse>
				<verse number="15">Nama, Yesus Ilma Waaqaa jedhu cufa Waaqii isa keessa taa, inniilleen Waaqaa keessa taa.</verse>
				<verse number="16">Jaalala Waaqii nuu qabu nu inbeenna, ammallee indhugeeffannaalle. Waaqii jaalala, namii jaalalaan taa'u cuftii Waaqaa keessa ta'a Waaqilleen isa keessa taa'a.</verse>
				<verse number="17">Mar. roo waan kanaatiif jaalaltii nuu qixoofti, akka nu Guyyaa murtii homaa hinsodaanne, marroo jireennii keenna lafa tana keessatti akka ka Kiristoo jiruuf.</verse>
				<verse number="18">Jaalala keessa sodaan hinjirtu; jaalalti dhugaa sodaa balleessiti. Tanaaf nama sodaa qabu keessatti jaalaltii hinqixoomne, waan sodaan muraa yakkaa qabduuf.</verse>
				<verse number="19">Wantii nu jaalannuuf, Waaqaatti qaraa nu jaalate.</verse>
				<verse number="20">Namii yo, “Anin Waaqaa jaaladha ufiin” jedhee, ammoo obboleessa ufii jibbee kiyyiba. Innii danda'ee Waaqaa ka ilaan hingarre hinjaalatu, eegii obboleessa ufi ka ilaan arguu hinjaalanne.</verse>
				<verse number="21">Tanaaf seerii Kiristoon nuu kenne kana; namii Waaqaa jaalatu obboleeyyan ufiillee jaalachuu male.</verse>
			</chapter>
			<chapter number="5">
				<verse number="1">Namii akka Yesus Kiristoo ta'e dhugeffatu cuftii ijoollee Waaqaa; namii abbaa jaalatu cuftii ilma isaallee injaalata.</verse>
				<verse number="2">Karaa kanaan akka nu ijoollee Waaqaa jaalannu beenna: yo Waaqaa jaalannee seera isaa guunna.</verse>
				<verse number="3">Jaalaltii Waaqaa akka seera isaa guunnu. Seerii isaalleen nama hindhibu,</verse>
				<verse number="4">waan ijoolleen Waaqaa cuftii lafa dabsachuu dandeetuuf. Dhugeeffachaa teennaan lafa dabsanna.</verse>
				<verse number="5">Nama akka Yesus ilma Waaqaa dhugeeffatu malee, eentu danda'ee lafa dabsata?</verse>
				<verse number="6">Yesus Kiristoon dhiigaa fi bisaaniin dhufe. Innii bisaan callaan hindhumnee, ammoo bisaanii fi dhiigaan dhufe. Mar. roo Hafuurii dhugaatiif, akka wantii kuniin dhugaa Hafuuriilleen ya hime.</verse>
				<verse number="7">Wa sadiitti dhugaa hima,</verse>
				<verse number="8">wanni sun sadeen, Hafuuraa, bisaanii fi dhiiga. Wanni sadeenuu waan takkaa dubbatti.</verse>
				<verse number="9">Nu dhugaa namii dubbatuu indhugeeffannaa, ta Waaqii jedhu ammoo hagasi irra jabduu, ammallee innii dhugaan waan Ilma ufii ya dhugeesse.</verse>
				<verse number="10">Namii Ilma Waaqaa dhugeeffatu cuftii dhugaa tana garaa ufi keessa qaba; namii ammoo Waaqaa hindhugeeffanne, marroo innii waan Waaqii Ilma ufiiti dhugeesse dhugeeffachuu dideef ya Waaqaa kiyyibaa tolche.</verse>
				<verse number="11">Waaqii ya jireenna hegerii nuu kenne, jireennii kuniin Ilma isaa keessa jiraa, dhugaalleen tana.</verse>
				<verse number="12">Namii Ilma Waaqaa qabu cuftii jireenna kana inqaba; namii Ilma Waaqaa hinqamne jireennaallee hinqabu.</verse>
				<verse number="13">Wantii anin waan kana isanii barreessuuf, akka isan warrii ilma Waaqaa dhugeeffatu, akka jireenna barbaraa qabdan hubattan.</verse>
				<verse number="14">Mar. roo waan kanaatiif nu fuula Waaqaa duraatti hinsodaannu; nu akka Waaqii waan nu feennu cufa, yo nu akka feedhii isaa gula kadhane nuu kennu abdii qamna.</verse>
				<verse number="15">Yo nu isa yaammannu cufa innii nuu dhaga'a; marroo nu akka wantii kuniin dhugaa beennuuf, nu akka innii waan nu kadhannu nuu kennu inbeenna.</verse>
				<verse number="16">Namii yo obboleessa ufi ka cubbuu du'aan hin gennee hojjatu argee, ha Waaqaa jirenna isa kennuu kadhatuuf. Wantii kunin waan nama cubbuu du'aan nama hingenne hojjatee dubbatti. Ammoo cubbuun du'aan nama gettu injirti, anin marroo cubbuu tana Waaqaa kadhadhaa isaniin hinjedhu.</verse>
				<verse number="17">Wallaalii cuftii cubbuu, ammoo cubbuun du'aan nama hingennee injirti.</verse>
				<verse number="18">Nu akka ijoolleen Waaqaa yo cufa cubbuu inhojjanne inbeenna; wantii akkanaatiif akka hamaan kaan danda'ee homaa hintolchinee, Ilma Waaqaatti isii qorqorata.</verse>
				<verse number="19">Nu akka ka Waaqaa taane, ammoo akka laftii cuftii harkaa hamaa Kaanii keessa jirtu inbeenna.</verse>
				<verse number="20">Ammallee nu akka Ilmii Waaqaa dhufee hubachaa nuu kenne inbeenna, akkasiin Waaqaa Waaqaa dhugaa ta'e beenna, Ilma isaa Yesus Kiristoo keessan nu Waaqaa dhugaa keessa jirra, Waaqii dhugaa kanaa, jireennii hegeriilleen kana.</verse>
				<verse number="21">Ijoollee tiyya, waaqoota dharaa lagadhaa!</verse>
			</chapter>
		</book>
		<book number="63">
			<chapter number="1">
				<verse number="1">Anin Jaarsii, gara Jaartii Waaqii foohateetii fi ijoollee isii ta ani guddoo jaaladhuu barreessa. Ani callaan isan hinjaaladhuu, namii dhugaa beeku cuftii isan jaalata.</verse>
				<verse number="2">Wantii akkanaatiif dhugaan nu keessa jirti, ammallee haga hegerii nu waliin teeti.</verse>
				<verse number="3">Aabboo Waaqaa fi Yesus Kiristoon, Ilmii Aabboo, eebba, naasuu fi nagaya nuu kenninnaa; wantii kunin cuftii ha dhugaa fi jaalalaan teenna taatu.</verse>
				<verse number="4">Anin akka ijoolleen tantee ta garii dhugaa keessa teettu arginaan, akkuma Abboo Waaqii nutti hime guddoo gammade.</verse>
				<verse number="5">Tanaaf anin akka, nuun cuftii waljaalannu si kadhadhaa, Seerii anin sii barreessu kunin haareessaaniti; seeruma haga duriiti harkaa qamnu.</verse>
				<verse number="6">Jaalaltii anin waan isii dubbadhu tunin, “Seera Waaqaa guutuu maltan” nuun jetti. Seerii isan haguma duriitii dhageettan, ka “Waljaaladhaa!” jedhu kana.</verse>
				<verse number="7">Namii nama wallalchisu hedduun ka “Yesus Kiristoon nama ta'ee hindhumne” jedhu, ya lafa dhufee namii akkanaa kunin nama dharaati, innii nyaapha Kiristooti.</verse>
				<verse number="8">Akka waan hojjattanii argattan hinballeesine, uf eegadhaa; galata keessan ammoo akka dansaa argattan.</verse>
				<verse number="9">Namii barsiisa Kiristoo keessa hinteenne, biraa dabruu, Waaqaa hinqabu. Namii barsiisa sun keessa taa'u Abbaa fi Ilmaallee inqaba.</verse>
				<verse number="10">Yo namii dhufe barsiisa kanaan sitti hindhumne, nama sunii balbala mana keetii duraa hinbaniin; nagayaallee hinfuudhin.</verse>
				<verse number="11">Wantii akkanaatiif namii nagaa isa fuudhu cuftii waan hamtuu innii tolchu isa waliin qoodata.</verse>
				<verse number="12">Anin waan hedduu ka sitti himu qaba, ammoo waraqata ergaa irraatti barreessuu hinfedhu; akka dhufee isaniin haasa'ee, nuun cuftii gammanu la herrege.</verse>
				<verse number="13">Ijoolleen obboleetti tantee ta Waaqii foohatee, nagaa sii dhaamti.</verse>
			</chapter>
		</book>
		<book number="64">
			<chapter number="1">
				<verse number="1">Anin jaarsii, Gaayoos ka guddoo jaaladhuutti barreessa.</verse>
				<verse number="2">Jaala kiyya, anin akkuma lubbun tantee fayyaa, akka nafii keetiilleen fayyaa ta'ee atin nagayaan teettu, Waaqaa sii kadhadhaa.</verse>
				<verse number="3">Obboleeyyan takka dhuftee akka atin akkuma durii dhugaa keessa jirtu natti himtee, anin guddoo gammade.</verse>
				<verse number="4">Wantii ijoollee tiyya ta dhugaa keessa teettu irra na gamachiisaa hinjirtu.</verse>
				<verse number="5">Jaala kiyya yo obboleeyyan qarqaartu, adoo warri keessumma taateellee, waan guddoo dansaa tolchita.</verse>
				<verse number="6">Jaalala tantee ya gumii armaatti haasa'an. Akka imaltuun warraa karaa Waaqii fedhuun toltu warra qarqaari.</verse>
				<verse number="7">Warrii ka'eetti ka qarqaarsa nama hindhugeefatiniillee irraa hinfeenee, hujii Kiristoo tolchuuf imaltuu dhaqe.</verse>
				<verse number="8">Nu'uun Kiristaanaa akka hujii dhugaa warra waliin qoodannu jara kana qarqaaruu malle.</verse>
				<verse number="9">Anin Ergaa diqqoo takka gara gumii barreesse, ammoo namichii “Diyootree” jedhan ka guddaa warra ta'uu fedhu, dubbii tiyya homaattuu hindare.</verse>
				<verse number="10">Anin yo dhufee, waan hamtuu innii tolchee fi kiyyiba innii dubbateellee cufaa diidaatti baasa. Wantii kun ammoo isa hingeennee innii yo obboleeyyan dhufte warra hinkeessummessu, ammallee jara warra Keessummeessu fedhuullee dhowweetti gumii keessa baasuu fedha.</verse>
				<verse number="11">Jaala kiyya waan hamtuu gula hindeemin, waan dansaa gula deemi. Namii waan dansaa tolchu cufti ka Waaqaati; ka waan hamtuu tolchu Waaqaa hingarre.</verse>
				<verse number="12">Nami cuftii waan Demeexros dansaa dubbata; dhugaalleen waan isaa dansaa dubbati. Nulleen dhugaa teenna itti darraa, atuu akka wantii nu jenne dhugaa inbeetta.</verse>
				<verse number="13">Anin waan hedduu sitti himuu malee, ammoo waraqata ergaa irraatti barreessuu hinfedhu.</verse>
				<verse number="14">Akka dhi'oottuu si argu la herregee gaafasi walhaasomna.</verse>
				<verse number="15">Nagaa keessa taa'i. Jaallan tantee cuftii nagaa dhaamti. Jaallaan teenna cufa nagaa itti naa himi.</verse>
			</chapter>
		</book>
		<book number="65">
			<chapter number="1">
				<verse number="1">Maqaan kiyya Yihuda, ka hojjattuu Yesus Kiristoosiitii fi obboleessa Yaaqoob; ergaa tana gara warra Waaqii yaamee, ka jaalala Aabboo Waaqaa keessa taa'uu fi ka eegumsa Yesus Kiristoos jala jiruu barreessa.</verse>
				<verse number="2">Naasuu, nagayaa fi jaalalti isanii ha heddattuu!</verse>
				<verse number="3">Jaallan tiyya, anin akka waan baafamaa nuun cuftii waliin qamnuu, guddoo isanii barreessuu herrege; duuba ergaa tanaa ya isanii barreesse; akka isan jabaattanii, dhugeeffachaa Waaqii gumii isaa cufaa marroo tokkoo kenne jabeessitanii badii dhowwitan.</verse>
				<verse number="4">Wantii akkanaatiif, namii garii ka Waaqaa hin beennee, adoo nu hin beekinuu akka dharraa ufii guutatuu ya jidduu teenna duude; dubbii eebba Waaqaa garagalchee Yesus Kiristoo Aabboo keenna tokkochaallee dide. Dubbiin ragaa ta durii barreessan qulqulloon qorsummaa warrii sun argatu himti.</verse>
				<verse number="5">Anin adoo isan waan kana akka dansaa beettanillee, akka Aabboon gosa Israa'elii lafa Misirii keessaa baasee, ammoo eegii sunii warra isa hin dhugeeffatin cufaa balleessee isan qaabsisuu fedha.</verse>
				<verse number="6">Ergamtoota Waaqaa ta fulaa ufii lakkiftee fulaa isii hin malin yaate qaabadhaa! Waaqii warra ya haga jiruu jireennaa haada sibiilatiin dukkana lafa jalaa keessatti hidhee; akka guyyaa jabaa wallaala itti muran eegatu.</verse>
				<verse number="7">Akkuma sun warra Sodoomii, Gomoraa fi dira lafa sunii cufaa qaabadhaa! Warrii dira sunii shaarmuxoomaa fi hammeenna takka hin argin gula yaa'ee; gaargala ibiddaa argate; akka akkasiin nama cufaa gorsa taatu.</verse>
				<verse number="8">Warrii Waaqaa hin beenne ka oobjuu gula yaa'ee nafa ufii balleessee, jabeenna Waaqaa tuffatee, guddinna gubba ka jabeenna qabu arrabsee kuniilleen akkasuma taha.</verse>
				<verse number="9">Mikaa'el, guddaan ergamtootaayyuu gaafa reeffa Muusee irraatti sheexanaan walmormee, sheexana hin arrabsinee “Aabboon Waaqii siin dheekkaminnaa been” jedheen.</verse>
				<verse number="10">Warrii kun ammoo waan hubachuu dadhabe cufaa hin abaara; ammallee wantii warrii akka bineensa wa suufee beekuu waan warra balleessaa callaa.</verse>
				<verse number="11">Gaargala warraatii! Warrii karaa Qaayin deeme gula yaa'e, akkuma bala'aam marroo horiitiif wallaala gula badanii; ya akkuma Qoraahiin mormee lole lolanii ufi balleessan.</verse>
				<verse number="12">Ammallee warrii farsoo dhugee ceeraa fokkoo dhabee jila teessan ta jaalalaallee isan dura xureessaa. Warrii uf callaa qorqorata; warrii akka duumansa bokkaa hinqamnee, ka bubbeen dhooftee jira; muka caamsaa ka midhaan hin baamnee ka buqqisanii gogee fakkaata.</verse>
				<verse number="13">Akkuma dhawaan galaanaa yo wal dhooftu hoomachii gubbaa mullatuu, hujiin warraa hamtuulleen akkuma hoomacha sunii mullatti. Warrii akka urjii ceetuu jira; Waaaqii ya dukkana siphee ta haga jiruu jireennaa kessa taa'an warraa midhaasse.</verse>
				<verse number="14">Henook dhaloota Addaam irraa qabee ka nama torbeessoo, waan warraa fagee, “Ilaalaa, Aabboon akka nama cufaatti muru ergamtoota ufii qulqulloo kuunkii waliin dhufaa;</verse>
				<verse number="15">akka nama Waaqaa hin beenne cufaa marroo hujii hamtuu warrii tolcheetiif, ammallee marroo dubbii hamtuu warrii Waaqaan jedhee wallaala itti muru” jedhe.</verse>
				<verse number="16">Warrii kun yo cufaa waan tokkolleetti hin gammaduu hin gungumaa, fedhii mataa isaanii hamtuu gula yaa'an. Warrii waan ufii fedhu yo argatuu uf guddiseetti nama soba.</verse>
				<verse number="17">Jaallan tiyya, isan ammoo waan durii jarii Aabboo keenna Yesus kiristoo isanitti himee qaabadhaa!</verse>
				<verse number="18">Warrii, “Gaafa guyyaan muummee ga'ee, nama isan kobluutti dhufa, ka dharraa hamtuu ufi callaa gula yaa'u” jedhanii ya isaniitti himan.</verse>
				<verse number="19">Warrii kunin Hafuura Qulqulloollee hin qabuu fedhii nafa ufi gula yaa'eetti gargarii nama baasa.</verse>
				<verse number="20">Jaallaan tiyya isan ammoo dhugeeffachaa teessan qulqulloo jabeessaa gula yaa'aa! Jabeenna Hafuura Qulqullootiin Waaqaa kadhadhaa!</verse>
				<verse number="21">Jaalala Waaqaa keessa taa'aa, Aabboo Yesus kiristoo ka naasuu ufiitiin jireenna hegerii isanii kennu eeggadhaa!</verse>
				<verse number="22">Warra mamee herrega lama qabuu nahaa!</verse>
				<verse number="23">Warra kana ka garii butaa ibiddaa keessaa baasaa! Ka garii ammoo wayaa warraa ta cubbuu foon isaaniitiin battoofteeyyuu jibbaa, sodaan garaa laafinna argisiisaa!</verse>
				<verse number="24">Waaqii akka isan hin gufannee aaboo tokko malee gammada guddaan fuula ufii dura isan dhaabuu danda'a.</verse>
				<verse number="25">Keennaa karaa Aabboo keenna Yesus Kiristootiin, Waaqaa tokkochaa baasaa keennaati! ulfinnaa, guddinnaa, humnaa fi jabeennii ka duriiti, ka ammaatii fi ka hegeriilleen isaa ha ta'uu, ammaa fi hegeriillee! Ee'e jenne!</verse>
			</chapter>
		</book>
		<book number="66">
			<chapter number="1">
				<verse number="1">Tunin waan Waaqii, akka innii waan dhi'ootuu tahaa hojjatoota Waaqaa agarsiisu Yesus kiristooti mullise. Kiristoon ergamaa ufi Yoh. aannisitti ergeetti waan kana beessise.</verse>
				<verse number="2">Yoh. aannis waan arge cufa ya hime. Kunin dhaamsa isaa ka waan dubbii Waaqaatii fi dhugaa Yesus Kiristoon mullise himu.</verse>
				<verse number="3">Namii dubbii himanaa tana dubbisu ingammadaa, namii caqasee waan keessaatti barreessan guutuulleen gammadaa argata. Wantii akkanaatiif yo'ii wantii kun taatu ya dhihaate.</verse>
				<verse number="4">Anin Yoh. aannis, gara gumii torba ta lafa Asiyaa keessa jirtuutti waan kana barreessa; Waaqii ka amma jiruu fi ka duriille jiru, ammallee ka hegeriillee jiruu fi lubbuu torbaan ta barcumaa isaa dura teteettuu fi Yesus Kiristoon, dhugaan dhugeeffatan, Ilmii angafaa ka du'a keessaa kaasan, ka hayyuu hayyoota lafa tanaa, eebbaa fi nagaa isanii kenninna! Innii nu jaalata, ammallee dhiiga ufitiin cubbuu keessaa nu baase.</verse>
				<verse number="5"></verse>
				<verse number="6">Qaallolee hayyummaa Waaqaa ta abbaa isaatii hojjattuu nu tolche. Isaa guddinnaa fi jabeennii ha tahu, ammaa fi duranaallee! Ee'e jenne!</verse>
				<verse number="7">Me laali, innii duumansa keessa dhufuu jiraa! Namii cuftii isa arga, jarii durii isa waraaneelleen. Gochitii lafaa cufa marroo isaatiif bootti. Ha akkasuma taatuu! Ee'e jenne!</verse>
				<verse number="8">Aabboo Waaqii guddaan, “Anin Alfaa fi Omeegaa, ka amma jiru, ka duriillee jiru ammallee ka duranaallee jiru” jedha.</verse>
				<verse number="9">Anin obboleessii keessan Yoh. aannis ka karaa Yesus gulaan gaargalaa, mootummaa isatii fi obsa isan waliin qoodadhu. Waan anin dubbii Waaqaatii fi dhugaa Yesus mullisee odeesseef, lafa bisaan marsan, ta “Phaaximoo” jedhan, keessa jira.</verse>
				<verse number="10">Guyyaa Aabboo, Hafurii isaa na keessa seene, anin qoonqoo guddoo, akka magalataa uf duubaatti dhagaye.</verse>
				<verse number="11">Isiin, “Waan argitu kana kitaaba keessatti barreessi! Gara gumii Kiristaanaa, ta Efesoon, ta Simiirnaa, ta Phergamoon, ta Tiyaatiraa, ta Saardes, ta Filaadelfiyaa, ta Laa'odiiqeyaa jirtuu torbaaniifuu ergii” jette.</verse>
				<verse number="12">Jennaan anin akka qoonqoo naan dubbattu argu garagale. Gara gallaan waan fulaa ibseen hedduun irra ejaajjuu dandeettu qabaa ka warqiin midhaassan torba arge.</verse>
				<verse number="13">Jidduu ibsee sunii keessa waan akka namaa jira tokkootti ejja, hubbaara dheeraa miila gahu keeyyate, qoma isaa gubbaatti wayaa warqiitti maraa qaba.</verse>
				<verse number="14">Rifeensii mataa isaa akka cabbii yokaan akka haamaa addaata, iltii isaalleen akka ibiddaa bobeette;</verse>
				<verse number="15">miilii isaa akka sagaa bassanii qulqulleessanii ibsee, qoonqoon isaa akkuma galaanaa yaa'u dibbifti.</verse>
				<verse number="16">Innii urjii torba harka mirgichaa qaba, billaa aflammeeddaa ka garii lachuu qara qabuutti afaan isaa keessa jira. Fuulii isaa akka aduu guyyaa guddaa ibsa.</verse>
				<verse number="17">Isa arginaan anin miila isatti jigee, akka waan du'ee tahe. Innii ammoo harka mirgicha narra kaayee naan, “Hinsodaatin! Ka duraatii fi ka eegeelleen anaa.</verse>
				<verse number="18">Anin ka jiru! Durii la du'e amma ammoo haga hegeriillee injira. Du'aa fi jiru warra du'eelle furaan harka kiyya jira.</verse>
				<verse number="19">Duuba waan argitu kana barreessi, waan amma jiraatii fi ka hegerii tahaallee.</verse>
				<verse number="20">Wantii mamaa ta urjii torbaan atin mirga kiyyatti gartuu fi ta ibsee torbaaniilleen tana: urjiin torbaan sun Ergamtu gumii Waaqaa torbaani, ibseen torbaan sunilleen gumii Waaqaa torba” jedheen.</verse>
			</chapter>
			<chapter number="2">
				<verse number="1">Gara ergamaa gumii Efesoon, “Tunin dubbii nama urjii torba harka mirgichaa qabuu, ka jidduu ibsee warqii torbaanii dedeemuu;</verse>
				<verse number="2">Akka atin guddoo hojjatte, ammallee akka atin guddoo obsiteellee, akka atin dandeettee warra cubbichaa hinobsinne, ammallee akka atin warra ‘Nu ergamtoota’ ufiin jedhuu, ka ammoo ergamotoota hintahinii laaltee, akka warrii kiyyibe agarteellee waan atin tolchite inbeeka.</verse>
				<verse number="3">Akka atin obsa qabdu, maqaa kiyyaa jettee akka guddoo gaargalte, ammoo akka atin ufi jibbaachuu didde anin inbeeka.</verse>
				<verse number="4">Ammoo wantii anin si quufuu dhabe, ati jaalala duri naa qabdu ya dhiifte.</verse>
				<verse number="5">Akka guddoo jidde qaabadhu, cubbuu irraa deebii, waan durii hojjatte hojjadhu! Yo cubbuu irraa deebi'uu baatte, anin dhufeetti ibsee tantee fulaa isiitii fuudha.</verse>
				<verse number="6">Taatuullee waan tokko goomta; sulleen hujii warra Niqoolaawotaa jedhanii akkuma anin jibbe atilleen jibbita.</verse>
				<verse number="7">Namii gurra qabu, waan hafuurii qulqulloon gumiin jedhu ha dhaga'uu!” “Nama dabsatu anin midhaan mukaa jireennaa, ka oobruu Waaqaa keessatti bahu, nyaachisa” jedhii barreessi.</verse>
				<verse number="8">Gara ergamaa gumii Simiirnaa, “Ergaan tunin dubbii nama qaraatii fi ka eegeeti, nama du'ee ka'e irraa dhufte” jedhii barreessi.</verse>
				<verse number="9">Ergaan: “Dhiphuu fi hiyyuma tantee, dhara jarii Yihudii hintahin ka ammoo Yihudii ufiin jedhuu sun maqaa ke balleessa sitti dubbatu anin inbeeka. Atin ammoo dureessa, warrii Yihudii ufiin jedhu sun ammoo gumii Sheexanaati.</verse>
				<verse number="10">Gaargala sitti dhufu hinsodaatin! Caqasi, Sheexanii isanii garii mana waankiitti naqee isan laallata; haga bultii kudhanii dhiphatanii gaargaltan. Haga dootuutti nama dhugeeffatan tahi, duuba anin eebba jireenna sii kenna” jedheen.</verse>
				<verse number="11">“Namii gurra qabu, waan hafuurii qulqulloon gumiin jedhu ha dhaga'uu! namii dabsatu du'a lammeessootiin hingaargalu” jedha.</verse>
				<verse number="12">“Gara ergamaa gumii Phergamoonitti” “Ergaan tun nama billaa aflameedaa ka gamii lachuu qarame qabu biraa dhufe” jedhii barreessi!</verse>
				<verse number="13">Ergaan, “Anin fulaa atin teettu inbeeka, fulaa sun barcumaa guddinna Sheexanaati. Atin maqaa kiyya jabeesitee qabattee, gaafa Antiiphaas ka guddoo naa dhugeesse fulaa Sheexanii taa'uutti ijjeesaniillee, atin dhugeeffachaa na dhugeeffatte hinlakkimne.</verse>
				<verse number="14">Ammoo waan diqqoo tokkoo callaa si quufuu dhabe; nama haga tokkoo ka barsiisaa Bala'aam gula yaa'uu qabda, Balaaq, ijoollee Israa'el dura gufuu kaa'e; ammallee akka sagalee waan harkaan bocanii baasan nyaatanii fi akka sharmuxooma yaa'an barsiise.</verse>
				<verse number="15">Akkuma sun nama barsiisa warra Niqolaawotaa gula yaa'u qabda.</verse>
				<verse number="16">Cubbuu irraa deebi'i yoos. Yokaan anin hurriseetti sitti dhufee, warra sun goraadee afaan kiyya keessa jirtuun hadhaa.”</verse>
				<verse number="17">“Namii gurra qabu waan hafuurii qulqulloon gumiin jedhu ha dhaga'uu! nama dabsatuu anin sagalee maannaa jedhan ta dhossan kennaaf. Ammallee cabbii adii maqaa haareessa irratti barreessan, ka nama argatu malee namii dhibiin hinbeenne kennaaf” jedha.</verse>
				<verse number="18">“Gara ergamaa gumii Tiyaatiraatti” “Ergaan tun ta Ilma Waaqaa, ka iltii akka bobaa ibiddaa bobeettuu, ka miilii isaa akka sagaa bassaani qulqulleesanii billiqu” jedhii barreessi.</verse>
				<verse number="19">Ergaan, “Anin waan atin tolchitu, jaalalaa, dhugeeffachaa, hujii fi obsa kankee inbeeka. Ammallee akka hujiin tantee ta eegee ta qaraa irra jirtu inbeeka” jetti.</verse>
				<verse number="20">“Ammoo wantii anin si quufuu dhabe tana; dubbii niitii Izaabel jedhanii ta ‘Anin raaga waaqaa’ ufiin jettuu obsita; isiin hojjatoota tiyya akka warrii hujii sharmuxoomaa tolchee, sagalee waan harkaan bocanii baasan nyaattu barsiiftee akkasiin balleessite.</verse>
				<verse number="21">Anin akka isiin cubbuu irraa deebitu guyyaa qabeef, ammoo isiin sharmuxooma sun irraa deebi'uu didde.</verse>
				<verse number="22">Tanaaf anin siree gubbaa isi buusa, yo warrii hujii isii waliin tolchu tana irraa deebi'uu baate achitti isii fi warra isii waliin shaarmuxu gaargalcha.</verse>
				<verse number="23">Anin ijoollee isiillee dha'ee fixa, duuba gumiin tiyyaa cuftii akka anin herregaa fi garaa nama cufaa laalu baratti. Ammallee anin isanii cufa, hujii teessan gula, wa isanii kenna.”</verse>
				<verse number="24">“Ammoo isaniin kaan warrii Tiyaatira keessaa, ka barsiisa hamtuu tana gula hin yaa'in, yokaan ka waan namii dhofaama Sheexanaa jedhuun hinbaraatin, anin bahaa dhibii isan irra hinkaa'u.</verse>
				<verse number="25">Ammoo haga anin dhufutti waan harkaa qabadan sun jabeessaa!</verse>
				<verse number="26">Nama dabsatee hujii tiyya haga muummee hojjatu, anin jabeenna akka ka Aabboo irraa argadhee, akka gosa cufaan fidan kennaaf. Innii ulee sibiilatiin warra fida, duuba akkuma okkotee faaraa cabsan gargarii warra caccabsa.</verse>
				<verse number="27"></verse>
				<verse number="28">Ammallee anin bakkalcha barii warraa kenna.”</verse>
				<verse number="29">“Namii gurra qabu, waan Hafuurii qulqulloon gumiin jedhu ha dhaga'uu” jedhi.</verse>
			</chapter>
			<chapter number="3">
				<verse number="1">“Gara ergamaa gumii Saardesitti” “Ergaan tunin ta nama hafuura Waaqaa torbaa fi urjii torba harkaa qabuuti” jedhii barreessi! Ergaan, “Anin waan atin tolchitu inbeeka; atin maqaa nama jiruu qabda, ammoo la doote.</verse>
				<verse number="2">Tanaaf ka'ii, waan hafe jabeessi, adoo cuftii hindu'in. Anin akka hujiin tantee Waaqaa kiyya duratti qixxee hintahin ya arge.</verse>
				<verse number="3">Barsiisa qara dhageettee fudhatte qaabadhu; jabeessii cubbuu irraa deebi'i. Yo atin dammaquu diddee, anin akka hattuu sitti dhufa, atin yo anin dhufullee hinbeettu.</verse>
				<verse number="4">Ammoo isan namii garii ka saardes, wayaa teessan hinxureessine. Isan wayaa adii naqattanitti na waliin yaatan, wantii sun ya isanii malte.</verse>
				<verse number="5">Nama dabsatu wayaa adii akkanaa uyyisaniif, ammallee anin maqaa isaa kitaaba jireennaa keessaa hinballeessu; Aabboo fi ergamtoota isaa duratti akka warrii nama kiyyaa diideessee hima.”</verse>
				<verse number="6">“Namii gurra qabu, waan hafuurii gumiin kiristaanatin jedhu ha dhaga'uu!” jedhi.</verse>
				<verse number="7">“Gara ergamaa gumii Filaadelfiyaatti” “Ergaan tun qulqullichaa fi ka dhugaa ka te'e, ka furaa Daawit harkaa qabu, ka waan innii bane namii tokkolleen cufuu hindandeennee, ka ammallee waan innii cufe namii tokkolleen banuu hindandeenee sun biraa dhufte” jedhan.</verse>
				<verse number="8">Ergaan, “Anin waan atin tolchitu inbeeka; akka atin ka guddoo jabeenna hinqamne barsiisa tiyya gula deemtee maqaa kiyya hinmormatin inbeeka. Anin ya balbala namii tokkolleen danda'ee hincumne sii bane.</verse>
				<verse number="9">Caqasi! Gumii Sheexanaa ta kiyyibdee gosa Yihudii ufiin jettu sun, anin si duratti jissee, akka warrii si guddisu tolcha. Warrii cuftii akka anin si jaaladhu inbeeka.</verse>
				<verse number="10">Waan atin akka anin obsi siin jedhe obsiteef, anin gaargala lafa cufaatti dhufee nama lafa cufaa laallatu duraa si baasa.</verse>
				<verse number="11">Anin dhi'oottuu dhufaa, waan harkaa qabdu jabeessi, akka namii tokkolleen waan atin dabsattee argattu sirraa hinfudhanne.</verse>
				<verse number="12">Nama dabsatu anin utubaa Mana Waaqaa kiyyaa tolcha, innii haga jiruu keessaa hinbahu. Maqaa Waaqaa kiyyaatii fi maqaa dira Waaqaa kiyyaallee, Yerusaalem haareetti, ta gubbaa fulaa Waaqaa kiyyaati baatu, isa irratti barreessa. Anilleen maqaa kiyya haaraa irratti barreefadha.”</verse>
				<verse number="13">“Namii gurra qabu, waan hafuurii gumii kiristaanatin jedhu ha dhaga'uu!” jedhi.</verse>
				<verse number="14">“Gara ergamaa gumii Laa'odiiqeyaatti” “Ergaan tun ta ‘Ee'e jenne’ jedhu, innii ka dhugeeffatanii fi ka dhugaati, Waaqii waan cufa isaan uume.”</verse>
				<verse number="15">Ergaan, “Anin waan atin tolchite cufa inbeeka; akka atin hinoowwinne yokaan hinqabbanoomne inbeeka. Yo silaa atin tokko gula baate guddoo fedha.</verse>
				<verse number="16">Atin ammoo diqquma tokko bulluxxa, waan ati oowwaa yokaan qabbana'aa hin ta'iniif, anin afaan keessaa si buufachuu fedha.”</verse>
				<verse number="17">“Atin, ‘Anin dureessa, waan cufa inqaba’ ufiin jettaa, akka gaargalaa fi dhiphuu qabdu ufi hingartu. Atin hiyyeessa, qullaa deemta, lafa hingartu.</verse>
				<verse number="18">Tanaaf anin si gorsaa, akka dureessa taatu Warqii qulqulloo ibidaan laalamte, akka uyyifattee qullaa tantee dhossitu wayaa adii, akka lafa gartu qorsa ilaallee naraa bitaadhi.</verse>
				<verse number="19">Ani nama jaaladhu cufaa loletti harkaan gahaa, jabaadhii dabaa ke irraa debi'i.</verse>
				<verse number="20">Caqasi! Anin balbala dura ejjeetti dhadha'uutti jiraa; yo namii qoonqoo tiyya dhagayee naa banee, anin itti olseeneetti isa waliin nyaadha, inniilleen na waliin nyaata.</verse>
				<verse number="21">Akkuma anin dabsadhee amma Aabboo waliin barcumaa isaa ka guddinnaa irra taa'u, nama dabsatu anin barcumaa kiyya ka guddinnaa irra teessisa.”</verse>
				<verse number="22">“Namii gurra qabu, waan hafuurii gumiin kiristaanatin jedhu ha dhaga'uu” jedhi.</verse>
			</chapter>
			<chapter number="4">
				<verse number="1">Anin Eegii waan kana milladhee, balbala gubbaa ta banamte arge. Qoonqoon akka magalataa jirtu ta qaraa isiin naan dubbannaan dhaga'e tokkoo, “Garana ol kootti, waan eegii tanaa tahaa si garsiisaa” jette.</verse>
				<verse number="2">Yoma tokkoon Hafuurii qulqulloon Waaqaa na seenee, olmillannaan barcumaa guddinnaa tokko ka namii irra taa'u gubbaatti arge.</verse>
				<verse number="3">Fuulii nama barcumaa sun irra taa'uulleen akkuma dhakaa daalachaa fi diimaa ibse; ammallee dhawattuu barcumaa sunii ulee Waaqaa, ta waan dottaattu fakkaattutti jira.</verse>
				<verse number="4">Dhawattuu barcumaa sunii barcumaa diddamii afurii dhibiitti jira, ammallee barcumaa sun gubbaa jaarrollee diddamii afurii, ta wayaa adii uyifattee surree hayyumaa ta warqii maratteeti jira.</verse>
				<verse number="5">Barcumaa guddinnaa sun keessaa hangaasuu, iyyannaa fi mandiisuun baate. Ammallee barcumaa duraalle ibsee torba ta ibidaatti bobaa; tunin hafuura Waaqaa torban.</verse>
				<verse number="6">Barcumaa sun duraalle waan akka galaana Daawitii ka bibiliqaatti jira. Ammallee dhaattuu barcumaa sunii, gama cufa waan lubbuu qabaa afuriitti jira; ka ila hedduu duraa-duubaallee qabdu.</verse>
				<verse number="7">Wantii qaraa ka lubbuu qabaa sun nyeenca fakkaatti; ka lammeessoo yabbiyyee loonii fakkaatti; ka sadeessoo fuula akka fuula namaa jiru qabdi; ka afreessoo risaa barrisu fakkaatti.</verse>
				<verse number="8">Wantii lubbuu qabaa sun cuftii koola jaha jaha qabdi; alaa fi keessaallee ila qabdi; halkanii guyyaa adoo hafuuraa hinbaafannee, “Aabboo Waaqii guddaan ka waan cufaa danda'u, ka duriillee jiru, ka ammallee jiru, ka duranaallee jiru qulqulloo, qulqulloo, qulqulloo” jettee, Waaqaa faarsiti.</verse>
				<verse number="9">Yo wantii Lubbuu qabaa afraan sirba guddinnaa, ka ulfinnatii fi ka galataa nama barcumaa guddinnaa gubbaa taa'u, ka haga hegerii taa'uu sirbitu,</verse>
				<verse number="10">jaarrolleen diddamii afurii taan nama barcumaa guddinnaa gubbaa taa'u kaan duraatti jiddeetti isa guddifti. Surree hayyumaa taan isa duraatti jissaniitti faarsan.</verse>
				<verse number="11">Yoos, “Aabboo fi Waaqaa keenna! Atin Guddinna, ulfinnaa fi jabeenna argachuu malte. Atin waan cufa uumtee, fedhii teetiin wantii cuftii uumamtee, jireenna argatte” jedhan.</verse>
			</chapter>
			<chapter number="5">
				<verse number="1">Anin harka mirgiicha nama barcumaa guddinnaa gubbaa taa'uu kaan keessatti waraqata tokko ka duraa fi duubaallee barreessan, ka beessisa torbaan cufan arge.</verse>
				<verse number="2">Ergamaa guddaa tokko ka qoonqoo guddoon, “Eentu beessisa cabsee waraqata kana banuu male?” jedhu dhagaye.</verse>
				<verse number="3">Ammoo gubbaa, lafaa fi lafa jalaa keessaalleetti nama tokkollee ka dandaye waraqata sun banee keessa laalu dhaban.</verse>
				<verse number="4">Waan nama tokkollee ka dandaye waraqata sun banee keessa laalu dhabaniif anin guddoo boohe.</verse>
				<verse number="5">Jaarsii tokko, “Hinboohiinii, laali! Nyeencii gosa Yihudaa, ka dhaloota Daawit, keessaa ka'ee ya dabsate, innii beessisa torbaan cabse waraqata banuu indandaa” naan jedhe.</verse>
				<verse number="6">Jennaan anin elemoo hoolaa ka waan ijjeessan fakkaatu, ka waan lubbuu qabaa afraanii fi jaarrolleen marsite, ka jidduu barcumaa guddinnaa ejju arge. Elemoon holaa gaafa torbaa fi ila torba qaba; warrii torbaan sulleen hafuura Waaqaa torbaan ka lafa cufatti ergan.</verse>
				<verse number="7">Elemoon Hoolaa kaan dhaqeetti nama barcumaa guddinnaa gubbaa taa'uu harka mirgaa keessaa waraqata fuudhe.</verse>
				<verse number="8">Innni akkasi tolchinaan wantii lubbuu qabaa afraan kaanii fi jaarrolleen diddamii afurii taan elemoo hoolaa duratti jidde. Warrii cuftii kiraaraa fi qorii hixaanaa ta kadhachaa gumii Waaqaa harka qaba.</verse>
				<verse number="9">Sirba haaraa sirbanii, “Atin waraqata fudhattee beessisa isaa cabsuun la sii malte. Wantii akkanaatiif si ijeessan, atin du'a teetiin gosa cufa, afaan cufaa, nama cufaa fi lafa cufa keessaa nama Waaqaa bitte.</verse>
				<verse number="10">Atin ya akka Waaqaa keennaa hojjatanii lafa fidan, hayyootaa fi qaallollee warra tolchite.”</verse>
				<verse number="11">Anin ammallee millannaan ergamtoota kuma hedduu dhagaye, ta akka kuma kuma! Barcumaa guddinnaatii fi waan Lubbuu qabaa afraanii fi jaarroljee marsitee,</verse>
				<verse number="12">qoonqoo guddoon sirbitee: “Eleemoon Hoolaa ka qalan, irree, durooma, qarooma, jabeenna, ulfinna, guddinnaa fi faaruu argachuu malte” jette.</verse>
				<verse number="13">Jennaan anin waan gubbaa jiraa, ka lafa jiraa, ka lafa jala jiraatii fi ka bisaan keessa jiraallee waan lafa tana keessa jiraa cufa ka, “Faaruunii, guddinnii, ulfinnaa fi jabeennii haga jiruu jireennaallee, nama barcumaa guddinnaa gubbaa taa'uu sunii fi Eleemoo holaatii ha ta'uu!” jedhee sirbaa dhagaye.</verse>
				<verse number="14">Wantii Lubbuu qabaa afraan kaaniilleen, “Ee'e jenne!” jettee, maanguddoon lafatti jiddee Waaqaa sagadde.</verse>
			</chapter>
			<chapter number="6">
				<verse number="1">Jennaan anin elemoo hoolaa adoo inni beessisa torbaan keessaa tokko bannuutti jiruu argee, waan lubbuu qabaa afran keessaallee tokko ta qoonqoo akka mandisutiin, “kootti” jettu dhagaye.</verse>
				<verse number="2">Anin millannaan farda borora tokko arge; namii isa yaabbatu xiyya harkaa qaba; surree hayyummaa kennaniif. Innii ka waan cufa dabsatu ta'ee dabsachaa gara dabsachaat deemuuf ka'ee ba'e.</verse>
				<verse number="3">Eleemoon Hoolaa ammallee beessisa lammeesoo banee jennaan, anin waan lubbuu qabaa kaan ka lammeessoo ka “Kootti” naan jettu dhagaye.</verse>
				<verse number="4">Fardii daamaan tokkolleen dhufe. Nama isa yaabbatu jabeenna innii waraana lafaattiin dhufu kennaniif, ammallee akka namii wal obbaasu goraadee guddoo tokko kennaniif.</verse>
				<verse number="5">Eleemoon Hoolaa beessisa sadeessoo banee jennaan ammallee waan lubbuu qabaa kaan ka sadeesso ka, “Kootti” naan jettu dhagaye. Millannaan farda gurraacha tokko arge. Namii isa yaabbatu waan wa'iin kiilan harkaa qaba.</verse>
				<verse number="6">Jennaan qoonqoo akka waan jidduu waan lubbuu qabaa afraniittii dhuftu fakkaattuu ta, “Dargaayyee xaasaa tokko harka afur keessa tokko gatii hujii guyyaa tokkootti, garbu Xaasaa tokkoo harka afur keessaa sadii hujii guyyaa tokkootti baas; ammoo saleeddii Ejersaatii fi daadhii wayinii hin miidhina” jedhan.</verse>
				<verse number="7">Jennaan Elemoo hoolaa beessisa afreessoo banee; waan lubbuu qabaa kaan ka afreessoo ka, “Kootti” jettu dhagaye.</verse>
				<verse number="8">Anin millannaan farda boora tokko arge; ka isa irra taa'u maqaan isaa, “Du'a” Fulaan ekeraan teetuulleen isa gula deemti. Jabeenna akka warri nama lafa tanaa harka afur keessaa tokko goraadeen, beelaan, dhukubaa fi bineensa alaatiin fixu irree kennaniif.</verse>
				<verse number="9">Jennaan elemoon Hoolaa beessisa shaneessoo banee waan sooriyyoo irratti qalan jalaatti, anin lubbuu warra marroo dubbii Waaqaa dubbattee isa dhugeesseef, ijjeesani arge.</verse>
				<verse number="10">Warrii Qoonqoo guddoon iyyee, “Waaqaa guddaa, qulqulloo fi ka dhugaa! Atin yoom warra lafaa wallaala itti murtee, waan warrii nu ijeeseef warra gaargalchita?” jedhan.</verse>
				<verse number="11">Nama cufa wayaa adii kennaniif, “Diqqoo tokko boqodhaa!” jedhaniin, haga hennii obbolleeyyaan teessanii fi nama isan waliin hojjatu, ka akkuma isan ijjeessan ijjeessan guutamutti.</verse>
				<verse number="12">Jennaan anin elemoo hoolaa ka beesisa jaheessoo banu arge. Laftii guddoo chochootee, aduun akka hagoggoo guraattoftee, jihii akka dhiigaa diimate;</verse>
				<verse number="13">Hurjiin cuftii akka midhaan odaa ka bubbeen dhooftee lafatti harcaaftuu, gubbaa lafaatti gadi harcaate.</verse>
				<verse number="14">Gubbaan akka waraqata dachaasanii baddee, gaara fi laftii jidduu bisaan keessa jirtu cufti fulaa ufiittii deemte.</verse>
				<verse number="15">Jennaan hayyootii lafaa, jarii lafa fidu, warri warraanaa gugurdaa, dureeyyiin, warra jajjabaan, namii cuftii, tissee fi balchaalleen, goda gaara jalaatti deemtee dhokatte.</verse>
				<verse number="16">Gaarreenii fi dhakaayyee yaammatanii, “Nurratti jigaa, ila nama barcuma hayyummaa gubbaa taa'uu sunii fi dallansuu elemoo hoolaa duraa nu dhossaa!</verse>
				<verse number="17">Guyyaan dallansuu guddaan ya dhufee, eentu dandaa'ee dura ejja ree?” jedhan.</verse>
			</chapter>
			<chapter number="7">
				<verse number="1">Eegii waan kanaa anin ergamtoota afur ta qota lafaa afraan ejaajitee, akka bubbeen tokkolleen lafaa fi galaana yokhaan mukhaatti hinbubimne bubbee afraan lafa irraa dhowwitu arge.</verse>
				<verse number="2">Anin ergmaa tokko ka Waaqaa jiraataa biraa beesisa fudhatee gara ilaboruutii dhufuu jiru arge. Innii qoonqoo guddoon ergamtoota afraan ta Waaqii jabeenna lafaa fi galaanaan balleesitu kenneef taan yaamee,</verse>
				<verse number="3">“Haga nu hojjatoota Waaqaa keennaa beessisa adda gubbaa keennutti lafa, galaanaa fi mukha hintuqinaa” warraan jedhe.</verse>
				<verse number="4">Jennaan henna nama beesisa Waaqaa addaa gubbaa qabuu natti himan; gosa Israa'el cufa keessaa nama kuma dhibba tokkoo fi afurtamii afurii.</verse>
				<verse number="5">Gochitii Yahudaa kuma kudhanii lamaati, namii beesisa qabu; gochi Ruuben kuma kudhanii lamaati; gochitii Gaadi kuma kudhanii lamaati;</verse>
				<verse number="6">Gochitii Asheer kuma kudhanii lamaati; gochitii Niftaalem kuma kudhanii lamaati; gochitii Minaasee kuma kudhanii lamaati;</verse>
				<verse number="7">Gochitii Shimi'oon kuma kudhanii lamaati; gochiti Lewwii kuma kudhanii lamaati; gochiti Yisaakor kuma kudhanii lamaati;</verse>
				<verse number="8">Gochiti Zebuloon kuma kudhanii lamaati; gochiti Yoseef kuma kudhanii lamaati, gochiti Beniyaamin kuma kudhanii lamaati.</verse>
				<verse number="9">Eegii sun laallaan gumii namaa guddoo arge; namii tokkolleen danda'ee nama sun cufa hinhedu! Gumiin sun lafa cufa, gosa cufa, afaan cufa keessaa dhufte, barcumaa guddaa fi elemoo hoolaa dura wayaa adaadii uyyifatte, damee meexxii harkaatti qabatte ejaajitu.</verse>
				<verse number="10">“Baafamii gara Waaqaa keennaa, ka barcumaa guddinnaa gubbaa taa'uuf gara elemoo hoolaa” jedhani qoonqoo guddoon iyyan.</verse>
				<verse number="11">Eergamtootii cufti barcumaa guddinnaa, jaarroollee fi waan lubbuu qabaa afraan kaan marsitee, barcuma guddinnaa duratti jiddee Waaqaa wayyoomsite.</verse>
				<verse number="12">“Ee'e jenne! Faaruun, guddinnii, qaroomii, galatii, ulfinnii, jabeennaa fi humnitii ta Waaqaa keennaati, ammaa fi haga jiruu jireennaallee! Ee'e jenne” jedhan.</verse>
				<verse number="13">Jaarsii tokko, “Warrii wayaa adaadii qabu sun eennu? Warrii eessaa dhufe?” jedheetti na gaafate.</verse>
				<verse number="14">Anin ammoo, “Ani hinbeeku, sitti beekaa” jedheetti deebiseef. Innii, “Kunin warra nagayaan gaargala jalaa bahe. Warrii wayaa miicatee dhiiga Hoolatiin adeeffate.</verse>
				<verse number="15">Mar. roo waan kanaatiif halkanii guyyaa barcumaa Waaqaa dura ejaajjanii Mana Waaqaa keessatti isaa hojjatan. Nama barcumaa gubbaa taa'u sunitti warra waliin taa'ee warra qorqorata.</verse>
				<verse number="16">Itti deebi'anii hindheebotan yokaan hinbeelaan; aduu fi wantii oowwaa tokkolleen warra hingubdu;</verse>
				<verse number="17">wantii akkanatiif elemoon Hoolaa ka jidduu barcumaa guddinnaa jiruu warraa tissee, gara bisaan jireenna geessa; duuba Waaqii imimaan cufa ila warraa irraa haaqa” naan jedhe.</verse>
			</chapter>
			<chapter number="8">
				<verse number="1">Elemoon hoolaa beessisa torbeessoo bannaan haga wadhakkaa saa'ati wantii cuftii gubbaa caqali jette callifte.</verse>
				<verse number="2">Jennaan anin ergamtoota torbaan ta fuula Waaqaa dura ejaajjitu arge; magalata torba warraa kennan.</verse>
				<verse number="3">Ergamaan eelee hixaanaa ta warqii harkaa qabu dhufee, fulaa waan sooriyyoo irraatti qalanii ejje. Hixaana hedduu itti kennan, akka innii kadhachaa warra Waaqaatti daree ammallee waan sooriyyoo irratti qalan ta warqii ta barcumaa guddinnaa dura ejjitu dura kaa'u.</verse>
				<verse number="4">Aarii hixaana aarsanii kadhachaa warra qulqulloo waliin harka ergamaa sun keessaa gara fuula Waaqaa olka'e.</verse>
				<verse number="5">Jennaan ergamaan waan hixaana itti aarsan sun fuudhee, ibidda fulaa waan sooriyoo irratti qalanii sunii guutee lafatti gadi darbate; Mandiisuu fi iyyanti lafaa dhuftee, gubbaan angaatee, lafti chochoote.</verse>
				<verse number="6">Jennaan ergamtootii torbaan ta magalata torba harkaa qabdu magalata dha'uuf kuurfeeffatte.</verse>
				<verse number="7">Ergamaan qaraa magalata ufii dha'ee. Bokkaa dhakaan roobuu fi ibiddii dhiigaan walitti makhame lafatti jigee, laftiilleen harka saddii keessaa harkii tokko ingubate; mukhiilleen harka sadii keessaa harkii tokko ingubate; marrii dotiilleen cuftii ingubate.</verse>
				<verse number="8">Jennaan ergmaan lammeessoo magalata ufii dha'e. Waan guddoo gaara guddaa ibiddii irraa boba'u fakkaatu galaana keessaatti darbate. Bisaan galaanaa harka sadii keessaa harkii tokko dhiiga ta'e.</verse>
				<verse number="9">Wanti lubbuu qabaa ka galanaa keessa jiraataalleen harka sadii keessaa harkii tokko inraawwate; hoboloolleen harka sadii keessaa harkii tokko inbadde.</verse>
				<verse number="10">Jennaan ergamaan sadeessoo magalata ufii dha'e. Urjiin guddoon, akka ibsee bobeettu gubbaa gadi dhaqatte, bisaan yaa'uu fi maddoollee bisaanii harka sadii keessaa harka tokko irra buute.</verse>
				<verse number="11">Maqaan urjii sunii “Hargeessa” jedhan; bisaalleen harka sadii keessaa harkii tokkoo gara hadhaa jijjiiramanii, waan bisaan guddoo hadhaa'aniif namii hedduun bisaan sun dhugeelleen inraawwate.</verse>
				<verse number="12">Jennaan ergamaan afreessoo magalata ufi dha'e. Aduun harka sadii keessaa harkii tokko, jihiilleen harka sadii keessaa harkii tokko, hurjiilleen harka sadii keessaa harkii tokko ifii isaniilleen harka sadii keessaa harkii tokko akkuma dukkanaa'eetti dhaame. Duuba akkanaan ifii guyyaa harka sadii keessaa harkii tokko, ifii halkaniilleen akkasuma harka sadii keessaa harkii tokko hinibsine.</verse>
				<verse number="13">Anin millannaan risaa fagoo Waaqaa gubbaa barrisu tokko argee, ka qoonqoo guddoon iyyee, “Waan ergamtootii sadeen taan magalata ufii dhooftuuf warra lafa irra jiraatuuf, gaargala! Gaargala! Gaargala guddaa” jedhu dhagaye.</verse>
			</chapter>
			<chapter number="9">
				<verse number="1">Jennaan ergamaan shaneessoo magalata ufi dha'e. Anin hurjii Waaqaa gubbaa lafa buute tokko arge; hurjiillee furaa boolla gad qilee ta lafa jalaa itti kennan.</verse>
				<verse number="2">Hurjiin taan boolla gad qilee ta lafa jalaa taan bantee, aarii akka aara boolla ibidda guddaa keessaa yaa'e. Mar. roo aara sunitiif aduu fi laftiilleen dukkanoofte.</verse>
				<verse number="3">Awwaannisii aara kaan keessaa lafatti baafatee, jabeenna akka qaanjibbuu kennaniif.</verse>
				<verse number="4">Awwannisaan, “Buuyyoo, mukaa fi waan dottaataa tokkollee hintuqiinaa, ammoo nama beessisa Waaqaa adda irraa hinqamne miidhaa” jedhaniin.</verse>
				<verse number="5">Awwaannisaan, “Nama hinijjeesiinaa, ammoo haga jiha shanii cufa nama gaargalchaa” jedhaniin. Awwaannisii kaan akkuma qaanjibuun yo nama ciniintu nama dhukkubsitu nama dhukkubsa.</verse>
				<verse number="6">Jiha shanaan sun jarii sunin du'a barbaada, ammoo hinargatan; du'uu fedhanii, ammoo dooti warra baqatti.</verse>
				<verse number="7">Awwaannisii akka fardoo lolaa kurfeeffattee jira; mataa irraa waan akka surree hayyummaa ta warqii qaba. Fuulii isaa akka fuula namaa jira.</verse>
				<verse number="8">Rifeensii isaa akka rifeensa nadheenii jira, ilkaan isaa akka ilkaan nyeencaa jiran.</verse>
				<verse number="9">Qomtii isaa waan akka wantee sibiilaa qabdi, iyyantii koola isaa akka girreessa gaari sibiilaa ka fardoon harkiftuu fi akka kottee fardoo lolaa oriituu jirti.</verse>
				<verse number="10">Innii eegee akka qaanjibbuu ta namaan ciniinu qaba, innii eege tana keessaa jabeenna haga jiha shanii cufa namaan gaargalchan qaba.</verse>
				<verse number="11">Hayyuu warra moohatu qaban; innii ergamaa boolla gad qilee sun qorqoratu. Maqaan isaa afaan Yihudiitiin “Abadoon” afaan Giriikiitiin “Apholiyon” akkas jechuun, “ka wa gad dha'u” jechuu.</verse>
				<verse number="12">Gaargalii qaraa ya hobba'e; eegii waan kanaa gaargala lama dhibiitti hafe.</verse>
				<verse number="13">Jennaan ergamaan jaheessoo magalata ufii dha'e. Anin qoonqoo tokko dhagaye; isiin fulaa qotaa afran waan sooriyyoo irratti qalan ta warqii ta Waaqaa dura ejituutii dhufte.</verse>
				<verse number="14">Qoonqoon taan ergamaa jaheessoo ka magalata harkaa qabuun, “Ergamtoota afraan fulaa galaana Efraaxiisiitti hidhan gad lakkis!” jette.</verse>
				<verse number="15">Duuba ergamtootii afraan taan akka warrii nama lafaa harka sadii keessaa harka tokko ijjeessuuf, gad lakkisan. Yo kanaa, guyyaa kanaa, jiha kanaa fi ganna kanaa warra kurfeessan.</verse>
				<verse number="16">Henna nama duulaa ka fardaan yaa'u natti himnaan; milliyoon dhibba lamaati.</verse>
				<verse number="17">Oobju keessa anin fardoollee fi nama isii irra tataa'u arge: warrii wante sibiilaa ta akka barbada ibiddaa diimatuu, ta akka dooqa bulee, ammallee ta akka hadhoo qomaa qaba. Mat. aan fardoolee akka mataa nyeencaa jira, afaan fardoo keessaa ibiddaa, aaraa fi dhakaa boba'aa baqee lola'utti yaa'a.</verse>
				<verse number="18">Nama lafa tanaa harka sadi keessaa harki tokkoo balaa sadeen afaan fardoolee keessaa yaatu; ibidda, aaraa fi dhakaa boba'aa baqee lola'utti obbaase.</verse>
				<verse number="19">Jabeennii fardoolee afaanii fi eegee isii keessa jira. Eegeen isii akka bofaa jirti, mataa qabdi, eegee tanaan nama lafaa miiti.</verse>
				<verse number="20">Namii lafaatti hafe ka balaan tunin hinijjeesin kaan, waan hamtu ojjatan kaan irraa deebi'ani araara hingalle, jinnii fi waan harkaan bocan ka warqii, qarshii, saldaqaa, dhakaa fi mukhaan midhaasan, ka danda'ee lafa hingarre, ka homaa hindhageenne, ka danda'ee hindeemne, kadhachu hinlakkimne.</verse>
				<verse number="21">Ijjeechaa, falfalaa tolchaan, sharmuxoomaa fi hanna tokkolle irraa hindeebine.</verse>
			</chapter>
			<chapter number="10">
				<verse number="1">Jennaan anin ergamaa guddaa dhibii, ka gubbaa gadi buu arge. Innii duumansa akka wayaa keeyatee, ulee Waaqaa mataatti maratee; fuulii isaa akka aduu jira, miili isaa akka utubaa ibiddaa jira.</verse>
				<verse number="2">Waraqata diqqaa baniisa qabu tokko harkaa qaba. Miila isaa mirgicha galaana gubbaa keeyyate, bitaachaa lafa godduu gubbaa keeyyate,</verse>
				<verse number="3">qoonqoo guddoo akka ittansuu nyeencaa jirtuun lallabee. Eegii innii lallabe, mandiisuun torbaan qoonqoo isaani dhageessisan.</verse>
				<verse number="4">Akkuma warrii dubbateen, anin barreessuu fedhee, ammoo qoonqoo gubbaa dhufte ta, “Waan mandisuun torbaan jette dhossi; hinbarreesinii” jettu dhagaye.</verse>
				<verse number="5">Jennaan ergamaan anin isaa galaanaa fi lafa godduu gubbaa ejju arge kaan harka mirgicha olfudhatee,</verse>
				<verse number="6">Maqaa Waaqaa ka haga jiruu jireennaa jiru, ka gubbaa fi waan keessa jiraallee, lafaa fi waan keessa jiraalle, galaana fi waan keessa jiraa cufaallee uumeen kakhatee, “Armaa achi wantii kunin itti deebitee miila hindhaabattu.</verse>
				<verse number="7">Bara magalata torbeessoo dhan, akkuma hojjatoota ufii raagotaatti himee, Waaqii herega ufii ka dhossan inguuta” jedhe.</verse>
				<verse number="8">Jennaan qoonqoon anin qaraa gubbaa dhagaye ammallee naan dubbattee, “Beenii dhaqii, waraqata baniisa qabu, ka harka ergamaa galaana fi lafa godduu gubbaa ejjuu keessa jiru fudhadhuu!” naan jette.</verse>
				<verse number="9">Anin gara ergamaa kaanii dhaqee, waraqata diqqaa kaan naa kennii jedheen. Innii ammoo, “Fudhadhuu, nyaadhu! Garaa kee keessaatti hinhadhaa, ammoo afaan keessaatti akka damma miyaahaa” naan jedhe.</verse>
				<verse number="10">Anin waraqata diqqaa kaan irraa fuudhee nyaadhee, afaan kiyya keessaatti akka dammaa miyaahee, eegii anin liqimsee ammoo garaa keessaatti natti hadhaa'e.</verse>
				<verse number="11">Jennaan, “Ammallee dhaamsa Waaqaa ka gosa hedduu, ka lafa hedduu, ka afaan heddutii fi hayyootaa cufaa himuu malte” naan jedhan.</verse>
			</chapter>
			<chapter number="11">
				<verse number="1">Jennaan ulee wayiin biimman natti kennanii, “Ka'ii, Mana Waaqaatii fi waan sooriyyoo irratti qalaaniillee biimmi, nama keessatti kadhatuullee cufa hedi!</verse>
				<verse number="2">Ammoo cichaa Mana Waaqaa dhundhuma hindha'in! Isii ya, akka warrii Dira Qulqulloo jiha afurtamii lamaa irra ejaajjatu gosa dhibiitti kennanii.</verse>
				<verse number="3">Anin dhugaa tiyya lama erga; isiin wayaa nami nami irraa du'e uyyifatu, uyifatteetti guyyaa kuma tokkoof dhibba lamaa fi jaatamaa dhaamsa Waaqaa himti” jedhe.</verse>
				<verse number="4">Dhugaan lamaan sun mukha ejersaa lamaanii fi ibsee lamaan ta fuula gooftaa lafaa dura ejaajjitu.</verse>
				<verse number="5">Yo namii tokkolleen warra tuquu fedhuu, ibiddii afaan warraa keessaa baheetti, nyaapha warraa balleessa; akkanaan nama warra tuquu fedhu cufa ijjeessan.</verse>
				<verse number="6">Warrii akka haga warrii dhaamsa Waaqaa himu bokka'ii hinbuune jabeenna bokkaan dhowwu qaba. Jabeenna maddoo bisaanii cufa dhiiga tolchaniin qaba; ammallee jabeenna gaargala gosa gosaa yo fedhan cufa lafaan dhufan qaba.</verse>
				<verse number="7">Yo warrii dhaamsa ufii hobbaafate, bineensii boolla qilee keessaa gad bahu warra hadheetti, dabsatee fixa.</verse>
				<verse number="8">Reeffii warraa fulaa Abbaa warraa itti mukhaatti fannisan karaa diraa guddaa keessa cicisa. Maqaan akeekaa ka dira sunin yaaman, “Sodooma yokaan Gibxi” jedhan.</verse>
				<verse number="9">Nama cufa keessaa, gosa cufa keessaa, lafa cufa keessaa, afaan cufa keessaa, warrii dhufe, guyyaa sadii fi wadhakaa reeffa warraa daawwachaa awwaaluu dhowwa.</verse>
				<verse number="10">Namii lafa cufaa marroo du'a jara kana lamaaniitiif gammadeetti, jila tolfatee, wa walii erga, waan raagii sun lamaan qara gaargala guddaa lafattiin dhufeef.</verse>
				<verse number="11">Eegii guyyaa sadii fi wadhakaa Hafuurii jireennaa gara Waaqaatii dhufee warra seenee olkakkaanii; namii warra arge cuftii guddoo sodaate.</verse>
				<verse number="12">Jennaan raagootii lamaan qoonqoo guddoo Waaqaa gubbaa, “Garana olkoottaa warraan” jettu dhageette. Akkuma nyaaphii warraa arguu, ka'aanii duumansa keessa gara Waaqaa olgalan.</verse>
				<verse number="13">Yo sun laftii chochootee, harka kudhan keessaa harkii tokkoo ka dira jijjige. Lafatti chochoonaan, namii kuma torbaa raawwate. Namii hafe sodaatee jabeenna Waaqaa ka gubbaa faarse.</verse>
				<verse number="14">Gaargalii lammeessoo ya dabre; gaargalii sadeessoo ammoo kunoo dhufuu jira.</verse>
				<verse number="15">Jennaan ergamaan torbeessoo magalata ufii dha'ee, qoonqoon guddoon gubbaa dhuftee, “Jabeennii lafaan fidan amma ka Aabboo keennaatii fi ka Kiristoo isaati, innii haga jiruu jireennaa fida” jette.</verse>
				<verse number="16">Jennaan jaarroolleen diddamii afurii, ta barcumaa guddinna Waaqaa dura teteettu, fuula duraatti jiddee, lafaatti gogombifamtee Waaqaa sagaddee,</verse>
				<verse number="17">“Ee Aabboo Waaqaa ka waan cufaa dandeettu, ka ammaa fi duriillee jirtu! Waan ati jabeenna kankee garsiiftee finna lafaa itti keeyyateef nu galata sii galchinaa!</verse>
				<verse number="18">Warrii Waaqaa hinbeenne ya dallane, dallansuun tantee ammoo ya dhufte, fulaan warra du'e itti muraaniilleen ya geette; ammallee fulaan hojjatootii tantee raagotii, nama diqqaa fi guddaallee cufa nama si sodaatu cufaa galata warraa galchaniif ya dhufte. Yo'i nama lafa balleessu balleessan ya gahe!”</verse>
				<verse number="19">Mana Waaqaa ka gubbaa jiru bannaan, Sanduuqa Waldhaqiisaa kaan Mana Waaqaa keessatti argan, hangaasuun hangaatee, mandiisuu indhuqqiftee, laftii in chochoote, bokkeenii dhakaan roobe.</verse>
			</chapter>
			<chapter number="12">
				<verse number="1">Akeekii jabaan gubbaa bahe. Niitii tokko ta aduu uyifattee, jiha miila ufi jala qabdutti jira, mataan isii surree hayyummaa ta hurjii kudhanii lamaa qaba.</verse>
				<verse number="2">Isiin ulfa qabdi; ciniinsuu da'aatiin rakkattee teettee bootte.</verse>
				<verse number="3">Akeekii dhibiilleen gubbaa bahe. Jawwee diimtuu guddoo tokko, ta mataa torbaa fi gaafa kudhan qabdu jira, ammallee mataa cufa gubbaa surree qabdi.</verse>
				<verse number="4">Eegee ufitiin hurjii Waaqaa irraa harka sadii keessaa harka tokko guurrattee lafatti jissite. Jawween taan akka yo niitiin deete da'iima kaan nyaattu niitii diqquma hindayiin taan dura ejjite.</verse>
				<verse number="5">Jennaan niitiin taan ilma gosa cufa ulee sibiilaatiin moohatuu deette; daa'imii kaan ammoo duraa butaniitti, fulaa barcumaa guddinna Waaqaa geessan.</verse>
				<verse number="6">Niitiin gara lafa gammoojjii baqattee, achiitti fulaa Waaqii akka isii guyyaa kuma tokkoo fi dhibba lamaa fi jaatamaa itti qorqortan midhaaseef qabdi.</verse>
				<verse number="7">Jennaan lolii Waaqaa gubbaatti ka'e! Mikhaa'el ergamtoota isaa waliin jawwee taaniin walhadhe, jawweelleen ergamtoota ufitiin waliin haate.</verse>
				<verse number="8">Ammoo jawwee dabsatanii, isii fi ergamtoota isiillee Waaqaa gubbaa taa'u dhowwan.</verse>
				<verse number="9">Jawwee guddoo taan gara lafa gad gatan! Isiin sun bofa durii kaan, ka Sheexana yokaan Jinnii jedhaniin, ka lafa cufaa sobe. Isaa fi ergamtoota isaa cufa lafaatti gatan.</verse>
				<verse number="10">Jennaan anin qoonqoo guddoo: “Amma baafamii Waaqaa yaayyuu dhufe! Waaqii ya irree ufii akka hayyuu garsiise! Kiristoon isa ya jabeenna ufii garsiise! Wanti akkanatiif nama obboleeyyaan teenna himatu, ka halkanii guyyaa Waaqaa dura ejjee warraa himatu, la gubbaa gad gatan.</verse>
				<verse number="11">Obboleeyyan teenna dhiiga Elemoo hoolatii fi dhugaa warrii odeesuun isa dabsatti; warrii akka jireenna ufii baasee dhumu kurfoo jira.</verse>
				<verse number="12">Tanaaf, Waaqaa gubbaa fi warrii achi taa'uulleen gammada. Ammoo lafaa fi galaanati gaargala! Wantii akkanatiif Sheexanii ya sitti dhufe, ya dallane, innii akka yo'ii isaa hobba'uu gahe inbeeka” jettu dhagaye.</verse>
				<verse number="13">Jawween taan akka gubbaa gad darbatan arginaan, niitii ilma deette taan gussite.</verse>
				<verse number="14">Niitii taan koola risaa gugurdaa lama kennaniif akka isiin lafa gammoojjiittii baqattee ganna sadii fi wadhakaa achi teetee achiitti qorqoratan, akka ammllee isiin hadhiisa bofaa sun duraa baatu.</verse>
				<verse number="15">Jennaan jawween bisaan akka galaanaa afaan ufii keessaa yaaftee, akka lolaan fudhatu niitii taan gussite.</verse>
				<verse number="16">Laftii ammmoo niitii qarqaartee, afaan bantee, bisaan afaan jawwee keessaa yaa'e kaan cufa gad liqimsite.</verse>
				<verse number="17">Jennaan jawween niitii taanti aartee, sanyii isii, warra seera Waaqaa gula deemuu fi ka dhugaa Yesus mullise dhugeeffatu cufa hadhuu dhaxxe.</verse>
				<verse number="18">Jawween taan maanssa afaan galaana irra ejjite.</verse>
			</chapter>
			<chapter number="13">
				<verse number="1">Jennaan anin bineensa tokko ka galaana keessaa bahuu jiru arge. Gaafa kudhanii fi mataa torba qaba, gaafa cufa irra surree hayyumaatti jira, mataa cufa irratti maqaa hamamaa barreessan.</verse>
				<verse number="2">Bineensii sun akka qeeramsaa jira, miilii isaa akka miila goorjamaa jira, afaan isaa akka afaan nyeencaa jiran. Jawween taan jabeenna, guddinnaa fi humna ufii cufa bineensa sunii kennite.</verse>
				<verse number="3">Mat. aan bineensa sunii tokko madaa guddoo hamtuu qaba, madaan taan ammoo la fayyite. Laftii cuftii mamtee, bineensa kaan gula yaate.</verse>
				<verse number="4">Namii cuftii jawwee guddisee, waan innii jabeenna ufii cufa bineensa kaanii kenneef. Bineensallee guddisan sagadaanii, “Eentu akka bineensa kanaa jira? Eentu danda'ee isa hadha?”</verse>
				<verse number="5">Bineensa kanaa akka inni abaarsa hamaa dubbatu jabeenna kennan, ammallee jabeenna jiha afurtamii lamaa kennaniif.</verse>
				<verse number="6">Innii Waaqaa, maqaa Waaqaa, fulaa innii taa'uu fi warra gubbaa oli taa'uullee inabaare.</verse>
				<verse number="7">Akka innii jara Waaqaa hadhee dabsatu, “Ee'ee” jedhan, ammallee jabeenna innii gosa, afaanii fi lafa cufaan dabsatu kennaniif.</verse>
				<verse number="8">Namii lafa jiru cuftii isa guddisa, akkas jechuun, nama maqaa isaa, adoo laftii hinuumamiin, kitaaba jireennaa ka elemoo hoolaa ka ijjeessanii keessatti hinbarreessin cufa jechuu.</verse>
				<verse number="9">Yo gurra dhageettaniin qabaattan, caqasaa!</verse>
				<verse number="10">Nama booji'uu fedhan inbooji'an; nama goraadeen ijjeessuu fedhan inijjeessan. Warrii Waaqaa obsaa fi dhugeeffachaa qabaachuu male.</verse>
				<verse number="11">Jennaan anin bineensa dhibii ka lafa keessaa bahe arge. Innii gaafa lama ka akka gaafa hoola jiru qaba, ammallee akka jawwee dubbata.</verse>
				<verse number="12">Ammallee jabeenna bineensii qaraa qabu cufa fuula isaa duratti garsiise. Innii lafaa fi waan isii keessa jiraa cufa bineensa qaraa kadhachiise, ka madaan hamtuun taan fayyite.</verse>
				<verse number="13">Bineensii lammeeessoo kunin waan mamaa hedduu tolche; ibiddaayyuu Waaqaa keessaa fuula namaa cufaa duratti lafaatti gad buusa.</verse>
				<verse number="14">Nama lafa cufa keessa taa'u, waan mamaa ka innii fuula bineensa qaraa duratti tolcheen sossobe. Bineensii kaan nama lafa cufaatiin, akeeka bineensa gooraadeen waraanan ammoo hindu'in kaan fakkaatu guddisa midhaassa, jedhe.</verse>
				<verse number="15">Ammallee bineensa lammeessoo kaan akka inni akeeka bineensa qaraa kaan hafuura jireennaa itti guuru, akka akeeki kaan dubbatuu fi akka nama isa hinguddimne cufa ijjeesu, “Ee'e” jedhan.</verse>
				<verse number="16">Bineensii kaan nama cufa, diqqaa fi guddaallee, dureessaa fi hiyyeesaallee, tissee fi balchaallee, beessisa harka mirgichaa yokaan adda gubbaa keeyyachiise.</verse>
				<verse number="17">Yo akeeka kana qabaate malee namii tokkolleen dandaa'ee homaa hingurguru yokaan hinbitatu, akeekii sun maqaa bineensaa yokaan akeeka henna maqaa isaati.</verse>
				<verse number="18">Wantii kunin qarooma feeti. Namii qalbii qabu cuftii waan henna sun ha hubatuu, hennii sun maqaa namaati. Hennii isii dhibba jahaa fi jaatamii jaha (666).</verse>
			</chapter>
			<chapter number="14">
				<verse number="1">Jennaan anin millannaan elemoo hoolaa ka gaara Xiyoon jedhan gubbaa ejjitu arge. Isa waliin nama kuma dhibba tokkotii fi afurtamii afuriti jira, ka maqaa isaatii fi maqaa Abbaa isaa adda irraa qabu.</verse>
				<verse number="2">Jennaan anin qoonqoo guddoo mandiisu fakkaatu ta akka bisaan gooddoo irraa oomachaan gadi yaa'ati dhagaye. Qoonqoon anin dhagaye akka qoonqoo kiraaraa jirti.</verse>
				<verse number="3">Warri sun barcumaa guddinnaatti, waan lubbuu qabaa afraanii fi jaarrolleetti fuula deefatee sirba haaraa warra malee namii tokkolleen danda'ee hinsirbine sirbe. Namii lafa keessa jiru ka baasan warruma callaa.</verse>
				<verse number="4">Warrii sun nama nadheeniin ufi hinxureesin, ka takka nadheen hinfuudhin. Fulaa elemoon hoolaa deemu cufa gula yaan; ya nama lafa cufa keessaa warra baasan, ammallee warrii sun warra angafaa ka Waaqaa fi elemoo hoolaatii baasan.</verse>
				<verse number="5">Warrii takka hinkiyyimne, wallaala hinqabu.</verse>
				<verse number="6">Jennaan anin ergamaa dhibii, ka oduu dansaa ta haga jiruu jirennaa jirtu nama lafa cufaatti, gosa cufaatti, afaan dubbatan cufaan nama cufaatti himuuf ka gubbaa barrisu arge.</verse>
				<verse number="7">Innii qoonqoo guddoon, “Gaafii murtii isaa la gahee, Waaqaa sodaadhaa, guddisaa! Waaqa; lafa, gubbaa, galaanaa fi maddoo bisaanii cufa uumee gad jedhaa” jedhe.</verse>
				<verse number="8">Ergamaan lammeessoo qoonqoo guddoon “Dirii Baabilon guddaan daadhii ufii hamtuu dharraa sharmuxoomaa gosa cufa obaaftee macheesitee ya jidde, ya jidde” jechaa ka qaraa kaan gula deemee.</verse>
				<verse number="9">Ergamaan sadeessoo dhibiilleen, warraa gula deemee, qoonqoo guddoon, “Namii tokkolleen yo bineensaa fi akeeka isaa ka bocan ammallee akeeka addaa yokaan harka ufii irraa fudhatee guddise,</verse>
				<verse number="10">innii daadhii dallansuu Waaqaa, ta adoo hinlaaffisin muduunuu dallansuu isatti naqan dhuga. Ammallee ibiddaa fi dhakaa boba'aa baqee lola'uun fuula ergamtoota qulqullootii fi elemoo hoolaa duratti isa gaargalchan.</verse>
				<verse number="11">Nama bineensaa fi akeeka isaa kadhatu, ka beessisa maqaa isaa argate ufirraa qabulleen alkaan fi guyyaa boqota hinargatu. Aarii ibiddaa ka warra gaargalchuu haga jiru jireennaa oli deema.”</verse>
				<verse number="12">Jara qulqulloo seera Waaqaa guutee dhugeeffachaa Yesus jabeessu, obsi isaani arma irra.</verse>
				<verse number="13">Jennaan anin qoonqoo gubbaa, “Waan kana barreessi, namii armaa achi adoo Aabboo hojjachuu jiruu du'e ka badhaadhe” jettu dhagaye. Hafuurii qulqulloolleen, “Dhuguma akkas; warrii sun waan hujiin warraa warra gula deemtuuf, hujii jabduu irraa boqota” jedha.</verse>
				<verse number="14">Anin miillannaan, duumansa adii tokkoo, ka namii ilma namaa fakkaatu ka surree warqii mataa qabu, ka ammallee haamtuu qara qabdu harkaa qabu, irra taa'uu arge.</verse>
				<verse number="15">Ergamaan dhibiin Mana Waaqaa keessaa bahee, nama dumansa gubbaa taa'u qoonqoo guddoon yaamee, “Midhaan ya bilchaatanii fulaa dabranii, yohii haamanilleen ya gahee, haamtuu tantee fudhadhuu haami” jedheen.</verse>
				<verse number="16">Jennaan namii dumansa gubbaa taa'u kaan haamtuu ufii fudhatee haamee, akkanaan midhaan lafaa haaman.</verse>
				<verse number="17">Jennaan ergamaan dhibiin Mana Waaqaa ka gubbaa keessaa bahe; inniilleen haamtuu qara qabdu harkaa qaba.</verse>
				<verse number="18">Ergamaan dhibiin ka ibidda qorqoraatu fulaa waan sooriyoo irratti qalaniittii dhufee, qoonqoo guddoon ergamaa haamtu harkaa qabu yaamee, “Midhaan wayinii waan bilchataniif haamtuu tantee lafa keeyyadhuu, walti qabii lafaa guuri” jedhe.</verse>
				<verse number="19">Tanaaf ergamaan haamtuu ufii fudhatee, midhaan zabiibuu kutee, fulaa dalaansu Waaqaa garsiiftu ta midhaan Waynii itti caccarassan keessa buuse.</verse>
				<verse number="20">Fulaan wayini itti caccarasan sun moggaa dira jirti. Achitti irra sirban; dhiigii fulaa caccarassan sun keessaa yaa'e, haga luugama fardaa bira gahuutti olka'e; haga kiiloo metirii dhibba sadii lafa irra lola'e.</verse>
			</chapter>
			<chapter number="15">
				<verse number="1">Jennaan anin akeeka waan mamaa guddoo dhibii Waaqaa gubbaatti arge; warriilleen ergamtoota torba ta balaa torba harkaa qabdu. Kunin balaa eegee tanaan, dallansuun Waaqaa hobbaate.</verse>
				<verse number="2">Jennaan anin waan galaana daawwitii fakkaataa ka ibiddaan walti makame arge. Ammallee warra bineensaa, bifa fakkeenna isaatii fi laakkomsa maqaa isaatiif dhaabatu irratti dabsachaa argatanii, Kiraara Waaqii warraa kennee harkaatti qabatanii, fulaa galaana daawwitii fakkaattu sun bira ejjaajjan arge.</verse>
				<verse number="3">Warrii sirba Muuse garbicha Waaqaatii fi sirba elemoo hoolaa, “Aabboo Waaqaa guddaa, wantii atin tolchitu cuftii waan mamaati. Karaan kankee ka dhugaati ammallee qajeelaa</verse>
				<verse number="4">Ee Aabboo namii si hinsodaanne ka maqaa kee hinguddifne eennu? Si callaatti qulqulloo; gochii cuftii dhufteetti, marroo hujii tantee ta dhugaa, ta namii cuftii arguutiif sii sagadde jedhan” jechaa sirban.</verse>
				<verse number="5">Eegii waan kanaa anin gubbaa millannaan Mana Waaqaa ka Waaroon dhugaa keessa jirtu, Ka baniisa qabu arge.</verse>
				<verse number="6">Ergamtootii torbaan balaa torba harkaa qabdu keessaa yaatee, wayaa marduufaa adii uyifattee, wayaa warqii qomaatti maraatte.</verse>
				<verse number="7">Jennaan waan lubbuu qabaa afraan kaan keessaa tokko qorii warqii torba ta dallansuu Waaqaa ammaa fi hegeriillee jiruutiin guutan tokkoo ergamtoota torbaanti kenne.</verse>
				<verse number="8">Aarii ulfinnaa fi jabeenna Waaqaa keessaa yaa'u Mana Waaqaa guutee, haga balaan torbaan ergamtootii torbaan dhufteen hobba'utti, namii tokkolleen Mana Waaqaa seenuu dadhabe.</verse>
			</chapter>
			<chapter number="16">
				<verse number="1">Jennaan anin qoonqoo guddoo Mana Waaqaa sun keessaa ergamtoota torbaaniin, “Beenaa, dhaqaa, qorii torbaan dallansuu Waaqaa lafaatti jissaa” jettee dubbattu dhagaye.</verse>
				<verse number="2">Jennaan ergamaan qaraa dhaqee qorii ufii lafaatti jisse; madaan hamtuun gargalchituun warraa beessisa bineensaa ufirraa qabuu fi warra akeeka isaa guddiseen baate.</verse>
				<verse number="3">Jennaan ergamaan lameessoo qorii ufii galaanatti jissee, bisaan cuftii akka dhiiga nama du'ee tahaanii, wantii galaana keessa jiraa cuftii raawwatte.</verse>
				<verse number="4">Jennaan ergamaan sadeessoo galaanaa fi maddoo bisaanitti qorii ufii jisse, jennaan dhiiga tahan.</verse>
				<verse number="5">Yoma sun anin ergamaa waan bisaanii beeku ka, “Ee atiin qulqulloon, ammaa fi duriillee jirtu, murtii tana muruun kee fulaa.</verse>
				<verse number="6">Warrii dhiiga raagootaatii fi ka warraa qulqulloo jisse, tanaaf atin ya dhiiga warraa hobaafte. Waan warraa malee argachuutti jiran” jedhu dhagaye.</verse>
				<verse number="7">Jennaan anin qoonqoo fulaa waan sooriyoo, irratti qalanii ta, “Aabboo Waaqaa guddaa! Murtiin tantee ta qajeelaatti ammallee ta dhugaati” jettu dhagaye.</verse>
				<verse number="8">Jennaan ergamaan afreessoo qorii ufii aduu gubbaatti jisse, akka isiin oowwa guddaan nama gubdu irree kennaniif.</verse>
				<verse number="9">Oowwi guddaan nama cufa gubee, warrii maqaa Waaqaa, ka gaargala kana irrati irree qabu inabaare malee, cubbuu irraa deebi'ee isa hinulfeesine.</verse>
				<verse number="10">Jennaan ergamaan shaneessoo qorii ufii barcumaa guddinna bineensaatti jisse; guddinnii bineensaa dukkanaa'ee, namii cuftii dhukkubsacha gargalaatiin, arraba ufi ciniine.</verse>
				<verse number="11">Mar. roo madaa fi dhukkubsachaa isaaniitiif, Waaqaa gubbaa inabaaran mallee, hammeenna ufii irraa hindeebine.</verse>
				<verse number="12">Jennaan ergamaan jaheessoo qorii ufii galaana Efraaxiitti jisse. Akka hayyootii mirgaa karaa argatte taakkitu Galaanii ingoggoge.</verse>
				<verse number="13">Jennaan anin jinni hamaamtu sadii ta raacha fakkaattu, ta afaan jawwee, afaan bineensatii fi afaan raaga dharaa keessaa yaatu arge.</verse>
				<verse number="14">Kunin hafuura jinnii ka waan mamaa tolchu; hafuurii kunin sadeen akka hayyoota tana guyyaa jabaa Waaqaa guddaa, waraanaa walti yaamuuf gara hayyoota lafaa cufa yaa'a.</verse>
				<verse number="15">“Caqasaa! Anin akka hattuu dhufaa! Nama akka qullaa biyyaa keessa deemee hincerre rafuu didee wayaa ufii qorqoratu nama kaayome.”</verse>
				<verse number="16">Jennaan hafuurii kaan fulaa afaan Ibrootaatiin, “Armaagedoon” jedhaniitti hayyoota cufa walti guure.</verse>
				<verse number="17">Jennaan ergamaan torbeessoo qorii ufii qilleensatti jissee, jennaan qonqoon guddoon “Amma ya taate!” jettu barcumaa hayyummaa ka Mana Waaqaa keessa jiru irraa dhufte.</verse>
				<verse number="18">Hangaasuu, iyyannaa fi mandiisuun dhuftee, laftii chochoote. Haga nama uumanii takka laftii akkana hinchochoone; chochoohaan tunin cufa irra hamtu!</verse>
				<verse number="19">Dirii guddaan fulaa sadiitti gargarii dayya'ee, dira lafa cufa keessa jiru balleesan. Waaqii dira Baabilon guddaa qaabatee, daadhii muduunuu ufi ta dallansu isaa akka isiin dhuddu tolche.</verse>
				<verse number="20">Laftii jidduu bisaanii keessa jirtu baddee, gaarreen cufa lafaa dhaban.</verse>
				<verse number="21">Dhakaan bokkahii roobuun ka tokko tokkoon haga kiilo giraamii shantamaa ulfaatu Waaqaa gubbaa nama irra bubbu'e; waan dhaanichii dhakaa sun guddoo gargalchiisaa ta'eef, sun irraa ka'ee namii cuftii Waaqaa abaare.</verse>
			</chapter>
			<chapter number="17">
				<verse number="1">Jennaan ergamtoota torbaan, qorii torbaan harkaa qabdu keessaa tokko gara kiyya dhufee, “Kootti akka shaarmuxittii guddoo gaargalchan si garsiisaa, isiin dira guddaa kana, ka afaan galaanaa hedduutti jaaran” naan jedhe.</verse>
				<verse number="2">Hayyootii lafaa shaarmuxittii tana waliin rafte, namii lafa cufaa la farsoo hammeennaa isii taan dhugee machaa'e.</verse>
				<verse number="3">Hafuurii ol na fuudhee, ergamaan lafa gammoojjiitti na geesse. Achiitti anin niitii tokko ta bineensa diimaa maqaa hamaamaa irratti barreessan gubbaa teettu arge; bineensii sun mataa torbaa fi gaafa kudhan qaba.</verse>
				<verse number="4">Niitiin wayaa diimtuu fi daalattii uyyifatteetti, miha warqii, dhakaa mimidhaagaa fi dooqa naqattee, buduunuu warqii ta waan nama jibbisiisa qabduu fi ta batti shaarmuxxummaa isii qabdu harkaa qabdi.</verse>
				<verse number="5">Adda isii gubbaa maqaa dhoossa ka, “Baabiloon guddoo, haadha shaarmuxootaatii fi battumma lafa keessa jirtu cufaa” jedhu irratti barreessan.</verse>
				<verse number="6">Anin akka niitiin dhiiga warra Waaqaatii fi ka warra Yesusiitti dhugeeffatee fixaaniin machoofte arge. Isii arginaan anin guddoo maadefadhe.</verse>
				<verse number="7">Ergamaan naan, “Maaf maadeffatte? Anin waan dhossaa ka niititii fi waan bineensa isii baatuu, ka mataa torbaa fi gaafa kudhan qabuu sitti hima.</verse>
				<verse number="8">Bineensii atin argite sun durii injira, amma ammoo hinjiru; armaan duuba boolla lafa jalaa keessaa ba'ee gara badi ufi deema. Namii lafa keessa jiru, ka maqaa warraa gaafa lafti uumamtee jalaqabee, kitaaba jireennaa keessatti inbarreesin, yo bineensa sun laalan inmaadeffatan. Wantii akkanatiif innii durii injira amma ammoo hinjiru, hegerii inmullata.”</verse>
				<verse number="9">“Wantii kunin qalbii fi hubachaa feeti. Mat. aan torbaan gaarreen torbaan niitiin gubbaa teettu. Ammallee mataan sun hayyoota torba;</verse>
				<verse number="10">shan yaayyuu hayyummaa dhabde, tokko ammallee moohuu jira, tokko hindhumne; yo dhufe diqqoo tokko callaa taa'uu male.</verse>
				<verse number="11">Bineensii durii jiru ka amma hinjirre, hayyuu saddeetessooti ka warruma torbaan kaan keessa jiru, inni ka'ee gara badii deema.”</verse>
				<verse number="12">“Gaafii kudhanan atin agarte ammoo, hayyoota kudhan ta ammallee hinmoohatin, ta ammoo jabeenna moohatuun bineensa waliin haga saatii tokko itti kennan.</verse>
				<verse number="13">Warrii kunin cuftii akka humnaa fi jabeenna ufii cufa bineensa sunii kennu herega takkaa qaba.</verse>
				<verse number="14">Warrii elemoo hoolaa inhadha ammoo elemoo hoolaatii fi jarii dhugaa ka isaa gula yaa'u, ka inni foohattee yaame, waan innni guddaa abbootii cufatii fi hayyuu hayyoota cufaa ta'eef warra dabsata.”</verse>
				<verse number="15">Eergamaan ammallee naan, “Bisaan atin garte, ka niitiin gubbaa teettu gosa gumii, lafaa fi afaan heddu.</verse>
				<verse number="16">Gaafa kudhannaan atin gartee fi bineensiilleen sharmuxittii taan injiba; warrii waan isiin qabdu cufa fudhateetti qullaa isii lakkisa; warrii foon isii nyaateetti ibidaalleen isii guba.</verse>
				<verse number="17">Waaqatti akka fedhii innii fedhu tolchan yaada kana garaa warraa keessa kaaye, akka warrii waan takkaa tahee, haga dubbiin Waaqaa guutamtuutti jabeenna moohatuun bineensaa kennu.”</verse>
				<verse number="18">“Niitiin atin garte sunin dira guddaa hayyootaa lafaa moohatu.”</verse>
			</chapter>
			<chapter number="18">
				<verse number="1">Eegii waan kanaa anin ergamaa tokko ka jabeenna guddaa fudhatee Waaqaa gubbaa gad bu'uu jiru arge; laftii cuftii midhaaguma isaatiin ibsite.</verse>
				<verse number="2">Innii qoonqoo guddoon lalabee, “Isiin ya jidde! Baabilon guddoon ya jidde! Isiin yaayyuu teessoo Sheexanaatii fi ta jinnii hamtuu taate. Simphirreen hamtuun jibban cuftii isii keessatti galti.</verse>
				<verse number="3">Isiin daadhii ufii gosa cufa obaafte, daadhii jabduu ta dharraan isii hamtuu. Hayyootii lafaa isii waliin raftee, daldaltuun lafaa dharraa isii hamtuun duroomte” jedhe.</verse>
				<verse number="4">Jennaan anin qoonqoo dhibii Waaqaa gubbaa: “Gumii tiyya isii biraa kootta! Cubbuu isii keessaa hinseeninaa, gaargala isii hinqoodatinaa!</verse>
				<verse number="5">Wantii akkanaatiif tuulaan cubbuu isii ya gubbaa ga'e. Waaqii karaa isii hamaa inqaabata.</verse>
				<verse number="6">Akkuma isiin isan tolchite isaniilleen isii tolchaa, marroo lama waan isiin baafte baasaaf. Farsoo isiin isan obaafte ta marroo lama irra jabduu buduunuu isitti naqaa.</verse>
				<verse number="7">Akkuma isiin guddinnaa fi gammada ufii kennite isaniilleen gaargalaa fi laaleffachaa kennaaf. Isiin ufiin: ‘Anin akka hayyitii taha! Anin niitii dhiirsii irraa du'eeniti; anin laaleffadhee hinboohu’ la jette.</verse>
				<verse number="8">Mar. roo waan kanaatiif gaargalii isii cuftii, ka akka dhukkubaa, laaleffachaa fi beeltiilleen guyyaa tokko isii dha'a; ibiddiilleen isii guba. Wantii akkanaatiif Aabboo Waaqii ka isitti muru guddoo jabaa” jettu dhagaye.</verse>
				<verse number="9">Hayyootii lafa tanaa isii waliin rafte, hameenna tolchite, aara gubachaa ka isii keessa yaa'u argite bootti.</verse>
				<verse number="10">Warrii marroo gaargala isii sodaatuuf fagoo ejaajjeetti, “Waan Cubbuutti! Waan hamtuu! Dira Baabilon guddaan kana! Saatuma tokko keessatti ya sitti murani” jedha.</verse>
				<verse number="11">Naggaadeen lafaa waan armaa achi namii miha isaani irraa bitu hinjirreef, isiin laaleffattee bootte.</verse>
				<verse number="12">Miha warqii, qarsii, dhakaa dadansaa, dooqaa, wayaa marduufaa, wayaa didiimtuu, wayaa midhaadduu, siida; mukaa dadansaa urgaa'u, miha gosa cufaa, miha ilka arbaa irraa hojjatan, miha mukaa gatii guddoo irraa hojjatan, saldaqaa, ka sibiilaa fi ka cabbii midhaasaniin;</verse>
				<verse number="13">ammallee fixoo, qundhii, hixaana, qumbii fi qayya; daadhii fi dhadhaa, dargaayyee daakhanii fi midhaan dargaayyee, loonii-re'ee, fardoo, gaarii, tisseelee fi lubbuu namaatuu namii warraa irraa bituu hinjiru.</verse>
				<verse number="14">Naggaadeen isiin: “Wantii dansaan atin argachuu feete kaan cuftii ya badde, duroomaa fi shoobii kankee cuftii yaayyuu badee, itti deebitee hingartu” jette.</verse>
				<verse number="15">Naggaadeen dira sun keessatti duroomte waan gaargalaa isaa sodaattuuf fagoo irraa ejaajjiteetti iyyitee boottee.</verse>
				<verse number="16">“Waan cubbuu! Gaargala dira guddaati! Durii wayaa marduufaa, diimtu fi shiida uyyifatte, faaya warqii, faaya cucculuqaa dooqaa naqatte.</verse>
				<verse number="17">Amma saa'atii tokko keessatti ya durooma ufii cufa dhabde!” Jetti. Warrii gugurdaan hoboloo ajaju, warrii hoboloo yaabbaatu, ka hoboloo keessa hojjatuu fi ka galaana keessaa liqimsaa argatuulleen cuftii fagoo irraa ejaajja.</verse>
				<verse number="18">Aara gubachaa isii arginaan iyyanii boohanii, “Dirii akka dira guddaa kanaa tokkolleen lafa wa jiraa?” jedhan.</verse>
				<verse number="19">Awwaara mataa gubbatti guurratanii, iyyanii boohanii, “Waan cubbuutii! Gaargala dira guddaatti! Warrii hoboloo bisaan irraan yaatu qabu cuftii isa keessatti duroome. Ammoo saahatuma tokko keessatti ya waan cufa dhabe” jedhaniin.</verse>
				<verse number="20">Qoonqoon tokko ammoo, “Ee gubbaa badii isiitti gammad! Isan warrii Waaqaa qulqulloo taatan, ergamtootaa fi raagoota, Waaqii waan dirii kun isan tolche ya itti isanii muree Gammadaa” jette.</verse>
				<verse number="21">Jennaan ergamaan guddaan tokko dhakaa guddaa haga dhakaa daakuu fuudhee, galaana keessa buusee, “Dira guddaa Baabilon akkanuma fuudhanii galaanaa keessa buusan, akka namii deebi'ee hingarre!</verse>
				<verse number="22">Qoonqoon warraa kiraara dhahee sirbuu, ka fuulidoo, dha'uu fi ka magalata afuufuu itti deebi'aanii si keessatti hindhagayani! Ogeeyyi tokkollee deebi'anii si keessatti hinargan; qoonqoo dhakaa daakuu itti deebi'aanii si keessatti hindhagayan! jette.</verse>
				<verse number="23">Ibsee deebi'anii si keessatti hinargan; qoonqoo intala fuudhatii fi gurbaa fuudhaa deebi'anii si keessaatti hindhagayan. Naggaadeen tantee durii naggaadee lafa cufaa irra jirti, hammaattee atin falfala dharaatiin nama lafa cufaa sobdee” jedhan.</verse>
				<verse number="24">“Wantii Baabilon gaargalchaniif, waan dhiiga nama lafa keessaatti ijjeessani, dhiiga raagootaatii fi warra Waaqaa cufa isi keessaatti arganiif” jedhaniin.</verse>
			</chapter>
			<chapter number="19">
				<verse number="1">Eegii waan kanaa anin waan qoonqoo gumii hedduu fakkaataa ta, “ ‘Haalleluuyaa!’ baafamii, guddinnaa fi jabeennii ka Waaqaa keennaati.</verse>
				<verse number="2">Murtiin isaa ta dhugaatii fi ta qajeelaati. Innii ya shaarmuxittii guddoo ta hammeenna ufitiin lafa balleessitetti mure. Waaqii ya marroo isiin warra isaa hojjatu fixxeef gaargalche” jettuu Waaqaa gubbaa dhagaye.</verse>
				<verse number="3">Ammallee ittuma deebi'anii, “Haalleluuyaa! Aarii dira guddaa gubataa haga jiruu jireennaa oldeema” jechaa iyyan.</verse>
				<verse number="4">Jennaan jaarrollee diddamii afuritii fi wantii lubbuu qabaa afran taan Waaqaa barcumaa guddinnaa gubbaa taa'u duraati lafaati jiddee, “Ee'e jenne Waaqaa galati ha ga'uu!” Jedhan isa guddisan.</verse>
				<verse number="5">Jennaan fulaa barcumaa guddinnaati, “Hojjatootii isaa cufti, nami diqqaa fi guddaalleen, namii isa sodaatu cuftii, Waaqaa keenna faarsaa!” Qoonqoon jettu dhuftee.</verse>
				<verse number="6">Jennaan anin waan akka qoonqoo nama hedduu, waan akka bisaan guddoo gubbaa gad jigaatiitii fi waan akka mandiisuu qawwee fakkaata ka “Waaqaa faarsaa! Aabboo, Waaqii keenna guddaan, inhayyoomaa!</verse>
				<verse number="7">Koottaa hingammannaa, hinqiliixamnaa; guddinna isaa faarsinaa! Fulaan hoolaan dubra fuudhu ya geette, intaltii inni fuudhu ya kurfeeffatte!</verse>
				<verse number="8">Ya wayaa midhaaddu angaatu akka keeyattuuf itti kenan. Wayaan midhaadduun angaatu sun hujii qajelumaa ta warra Waaqaa.”</verse>
				<verse number="9">Jennaan ergamaan sun, “Waarii gara fuudha elemoo hoolaa yaaman ha gammadu. Atilleen waan kana barreessi!” Ergamaan ammallee itti deebi'ee, “Tunin dubbii dhugaa ta Waaqii dubbate” naan jedhe.</verse>
				<verse number="10">Anin isa guddisuuf miila isatti jigee, innii ammoo, “Lakkii akkana tolchuu hinmalle. Anin hojjattuma akka keetitii fi akka obboleeyyaan teeti, warra dhugaa Yesus mullisee jabeessu cufaatii, Waaqaa sagadi!” Naan jedhe. Wantii akkanaatiif dhugaa Yesus mullisetti raagoota dubbachiisa.</verse>
				<verse number="11">Jennaan anin gubbaa Waaqaa ta banamtee fi farda adii tokko arge. Nama isa yaabbatu, maqaan isaa, “Ka dhugaatii fi ka dhugeeffatame” jedhan; yo namatti muruu fi yo duuluullee dhugaa callaan hojjata.</verse>
				<verse number="12">Iltii isaa akka arraba ibiddaa jirti, surree hayyumaa hedduu mataa irraa qaba, barruu maqaa ta isa malee namii tokkolleen maqaa sun hinbeennetti irra jira.</verse>
				<verse number="13">Wayaan innii uyyifate dhiiga qabdi. Maqaan isaa, “Duubbii Waaqaa” jedhan.</verse>
				<verse number="14">Duulii waraana Waaqaa ka gubbaa fardoollee adaadii yaabbateetti, wayaa marduufaa adii uyyifate isa gula yaa'a.</verse>
				<verse number="15">Afaan isaa keessaa goraadee qara qabdu ta innii gumiin dha'uutti ba'a. Innii ulee sibiilatiin warra fide, fulaa daadhii dallansu Waaqaa Gudda waan cufa danda'uu garsiiftu itti cunfan irra ejjatee cunfa.</verse>
				<verse number="16">Wayaa isatii fi gudeeda isaa gubbatti, “Hayyuu hayyootaa, Goofta gooftota cufaa” jedhanitti maqaan isaa barreefame.</verse>
				<verse number="17">Armaan duubati ani ergamaa aduu keessa ejju ka simphirree Waaqaa gubbaa barriftu cufaa qoonqoo guddoon, “Gara soora guddo Waaqii qopheessetti koottaa, wal waldaa!</verse>
				<verse number="18">Koottaa, foon hayyootaa, ka abbootii duulaa, ka warra warraanaa, ka fardaatii fi ka nama farda yaabbatuu, foon nama cufaa; ka tisseellee, balchaalle, diqqaa fi guddaallee nyaadhaa” jedhee iyyee yaamu arge.</verse>
				<verse number="19">Jennaan anin bineensaa, hayyoota lafaatii fi duula warraa, ka namicha farda borora irra taa'uu fi duula isa hadhuuf waltibaate arge.</verse>
				<verse number="20">Jennaan duuba bineensa kaanii fi raaga dharaa, ka waan mamaa isa duraatti tolche kaallee waliin qaban. Innii qaraa waan mamaa kanaan warra beessisa bineensaa ufirraa qabuu fi warra fakkeenna bineensa bocanii kadhatullee sobe. Bineensaa fi raaga dharaa kaan, adoo warri lubbuun jiruu, galaana ibiddaa ka dhakaa baqee lola'uu keessa jisanii guban.</verse>
				<verse number="21">Duula warraa, goraadee afaan namicha farda borora irra taa'u keessaa baatutti fixee, simphirreen cufti foon warraa nyaattee quufte.</verse>
			</chapter>
			<chapter number="20">
				<verse number="1">Jennaan anin ergamaa dhibii ka Waaqaa gubbaa gad bu'u arge; innii furaa boolla guddootii fi haada sibiilaa guddaa harkaa qaba.</verse>
				<verse number="2">Innii bineensa akka jawwee gudda, bofa dullacha durii, ka “Diiyaabiloos yokaan Sheexana” jedhn sun qabee, haga ganna kuma tokkoo hidhe.</verse>
				<verse number="3">Ergamaan kaan akka innii haga gannii kuma tokkoo hobaa'uutti itti deebi'ee nama tokkollee hinsobne boolla gad qilee keessa jawwee taan buusee, balbala itti cufee, beessisa irra keeyyate. Achiin duubatti ammoo haga diqqa tokkoo hiikamuu male.</verse>
				<verse number="4">Jennaan anin barcumaa guddinnaatii fi warra jabeennaa muraa kennaaniif ka barcumaa sun irra tataa'u arge. Akkasuma ammallee lubbuu warra, marroo warrii dhugaa Yesus mullisee dubbi Waaqaa himeef qaqqalanii arge. Warrii bineensa yokaan akeeka isaallee, hinguddimne; yokaan beessisa isaa harkaa fi addalle irraa hinqabu. Warrii akka hayyootaa tahee, Kiristoo waliin ganna kuma tokkoo lafa fide.</verse>
				<verse number="5">Tuunin du'aa ka'iisa qaraat. Namii du'e dhibiin kaan ammoo haga ganna kuma tokkoo kaan du'aa hinkaane.</verse>
				<verse number="6">Eebba guddoo fi gammadii ka warra du'aa ka'iisa qaraa kana keessaa qooda qabuuti. Dooti lammeessoo warra irrati irree hinqabdu, warrii qaalloollee Waaqaatii fi ta Kiristoo tahee, isa waliin haga ganna kuma tokkoo lafa fida.</verse>
				<verse number="7">Yo gannii kuma tokkoo hobba'ee, Sheexana hidhaansa keessaa gad lakkisan, innii</verse>
				<verse number="8">dhaqeetti gosa lafa keessa jirtu cufa, Googinii fi Maagoogin, gumii guddoo akka maansa afaan galaanaa sobee warraanati naquuf walti guura.</verse>
				<verse number="9">Warrii lafa cufa keessa yaa'ee, gumii Waaqaatii fi dira innii jaalatu marse. Ammoo ibiddii gubbaa gad bu'ee gubee warra hobbaase.</verse>
				<verse number="10">Jennaan Sheexana, warra sobe, galaana ibiddaatii fi ka dhakaa bobaa'ee baqee lola'uu fulaa bineensaa fi raaga dharaa qaraa harcaasan taan keessa buusani, haga jiruu jireennaa halkanii guyyaa warra gaargalchan.</verse>
				<verse number="11">Jennaan anin barcumaa guddinnaa adii guddaa fi nama irra taa'uullee arge; lafaa fi gubbaalleen isa duraa baqatte, fulaallee warraa hin argine.</verse>
				<verse number="12">Ammallee anin nama du'e, diqqaa fi guddaallee, ka barcumaa guddinnaa dura ejaajju arge. Kitaaba hedduu banan ammallee kitaaba jireennaa ka ta'e tokko dhibiillee banan. Warra qaraa du'e akkuma waan warrii tolche ta kitaaba keessatti barreefamee gula itti muran.</verse>
				<verse number="13">Jennaan galaannii nama keessatti du'e cufa baasee kenne. Du'aa fi qileen fula ekheraan teettulleen nama du'e ka warra keessaa jiru cufa gad yaaftee kennite, nama cufa akkuma waan innii tolchee gula itti muran.</verse>
				<verse number="14">Jennaan du'aa fi qilee fula ekheraan teteettu galaana ibiddaa keessa harcaasan. Galaanii ibiddaa kunin du'a lammeessooti.</verse>
				<verse number="15">Nama maqaa isaa kitaaba jireennaa keessatti hinbarreessin cufa galaana ibiddaa keessa harcaasan.</verse>
			</chapter>
			<chapter number="21">
				<verse number="1">Jennaan anin gubba oli haaraa fi lafa haareettii arge; lafa qaraatii fi gubbaan oli ta qaraa la dabarte, galaanilleen armaa achi hinjiru.</verse>
				<verse number="2">Ammallee anin dira Qulqulloo, Yerusaalem haareettii, ta gara Waaqaa gubbaa akka intala fuudhaa ta wayaa midhaadduu naqattee kurfeeffattee dhiirsa eedduu gad buutu arge;</verse>
				<verse number="3">Anin qoonqoo guddoo tokko ta gubbaa dubbatte dhaga'e; isiin, “Amma manii Waaqaa nama waliin jira! Innii warra waliin taa'a, warriilleen gumii isaa taha. Waaqiilleen warra waliin taa'a, inniilleen Waaqaa warraa taha.</verse>
				<verse number="4">Innii imimmaan cufa ila warraa irraa haaqa. Wantii durii ya dabartee du'aa, laleeffachaa, boo'aa fi dhukkubsachaan itti deebitee hinjirtu” jette.</verse>
				<verse number="5">Jennaan namii barcumaa guddinnaa gubbaa taa'u ammoo, “Amma anin waan cufa haaraa tolcha!” jedhe; Ammallee deebi'ee, “Dubbiin tun dhugaa fi ta dhugeeffatamu dandeetu waan taateef barreessi” naan jedhe.</verse>
				<verse number="6">Wantii cuftii la hobbaatte! Anin Alfaa fi Omeeggaa, anin ka qaratii fi ka eegeeti. Nama dheebu qabu cufa maddoo jireennaa keessaa tolaan bisaan obaasa.</verse>
				<verse number="7">Namii dabsatu waan kana narraa argata: Anin Waaqaa isaa taha, innii ilma kiyya taha.</verse>
				<verse number="8">Ammoo warri daafanaa, warri dhugeeffacha hinqamne, warri battichi, nami nama ijjeesuu, warri rifanoo dhibii barbaadu, ka murma baafatu, ka waan harkaan bocan guddisu, ka nama sobu cufaa, fulaan warraa galaana ibiddaa, ka dhakaa bobaa'e baqee lola'uu ka du'a lammeessoo.</verse>
				<verse number="9">Ergamtoota torbaan, ta qorii torba ta balaa torba qabdu keessaa tokko, gara kiyya dhufee, “Koottii, anin intala fuudhaa, niitii elemoo hoolaa sii garsiisaa” jedhe.</verse>
				<verse number="10">Hafuurii gara fiixee gaara dheeraa tokkoo na fuudhee, dira Qulqulloo, Yerusaalem, ka gubba, fulaa Waaqaati gad dhuftu,</verse>
				<verse number="11">dira guddinna Waaqatiin bibilliqu na garsiise. Dirii akka dhakaa gatiin guddoo, akka duloo cululuqee dooqa culkitti fakkaatu na garsiise.</verse>
				<verse number="12">Dirii kunin naaboo dhakaan jaaran dheertuu qaba, ta fuloo kudhanii lamaa qabdu, ammallee ergamtootii kudhanii lamaa fuloo sun keessa ejaajjitee tissit. Fuloo sun gubbaatti maqaa gosa Israa'eli kudhanii lamaan barreessan.</verse>
				<verse number="13">Moggaan cuftii fuloo sadii qabdi, sadii moggaa mirgaati, sadii bitaa, sadii ila galchuu, sadii ila boruu.</verse>
				<verse number="14">Naaboo dhakaa ta dira yayyaba kudhanii lamaa ka dhakaayyee irraatti jaaran, dhakaa sun gubbaatti maqaa ergamtoota elemoo hoolaa kudhanii lamaanii barreessan.</verse>
				<verse number="15">Ergamaan naan dubbate ulee warqii ta dheerinna diraa, fuloo fi naaboo diraatiin laakka'an harkaa qaba.</verse>
				<verse number="16">Moggaan diraa cuftii, dheerinnaa fi ballinnalleen walqixxee. Ergamaan ulee ufitiin dira laakka'ee, kiloo metrii kuma lamaa fi dhibba afuri ta'e, oldheerinnaa fi ballinniilleen hagasuma.</verse>
				<verse number="17">Ergamaan akka laakkomsa dhundhuma namaa gula naaboo laakka'ee, oldheerinni dhundhuma dhibba tokkootii fi afurtamii afurii taate.</verse>
				<verse number="18">Naaboo sun dhakaa culkichaan jaaran, dira ammoo warqii qulqulloo akka daawwitii bibillixxun jaaran.</verse>
				<verse number="19">Yayyaba naaboo diraa dhakaa gati guddoo ka bifa gosa akka akkaatiin cokan dhakaan qaraa culkicha, ka lammeessoo duloo dooqaa, ka sadeessoo haama, ka afreessoo dotii.</verse>
				<verse number="20">Ka shaneessoo bulee, ka jaheessoo diimaa fakkaata, ka torbeessoo daalachaa, ka saddeeteessoo dotii fakkaata, ka sagaleessoo barricha, ka kudhanneessoo haama fakkaata, ka kudhanii tokkeessoo bulee hadhicha, ka kudhanii lammeessoo hadhoo fakkaata.</verse>
				<verse number="21">Fuloon kudhanii lamaan dooqa kudhanii lamaati, fuloo cufa dooqa tokkoon midhaassan karaan diraa warqii qulqulloo akka daawwitii ifa dabarsituun jaaran.</verse>
				<verse number="22">Anin Mana Waaqaa dira sun keessatti hingarre, Manii Waaqaa sun Aabboo Waaqaa Guddaa fi elemoo hoolaa.</verse>
				<verse number="23">Dirii waan guddinnii Waaqaa itti ibsee, Ilmeen Hoolaalleen ibsee isaa taatuuf ibsee adutii fi ta jihaa hinfedhu.</verse>
				<verse number="24">Namii cufa ibsee isaa keessa yaa'a, hayyootii lafa cufaa durooma ufii dira sunitiin dhufti.</verse>
				<verse number="25">Fuloon diraa, marroo halkan hinjireef yoma tokkollee hincufan guyyaa cufa baniisa qabdi.</verse>
				<verse number="26">Guddinnaa fi duroomaan hayyoota cufaa gara dira kanaatiin dhufan.</verse>
				<verse number="27">Ammoo wanni hamtuu ta'e, yokaan namii waan battii tolchuu fi ka dhara dubbatuulleen tokkolleen keessa hinseenu. Warra maqaa isaanii kitaaba jireennaa ka elemoo hoolaa keessaatti barreessan callaatti seena.</verse>
			</chapter>
			<chapter number="22">
				<verse number="1">Jennaan ergamaan galaana bisaan jireennaa ka guddoo bibiliqu, ka fulaa barcumaa guddinna Waaqaatii fi elemoo hoolaatii ba'u na garsiise.</verse>
				<verse number="2">Galaanii jidduu karaa diraa keessa yaa'a. Moggaa galaanaa lachuu muka jireenna namaa kennu tokkootti ejja; mukii kun waan ganna tokko keessaatti marroo kudhanii lamaa midhaan baasuuf, jiha jihaan midhaan irraa argatan; baalii isaa qorsa nama gosa lafaa cufa.</verse>
				<verse number="3">Wantii Waaqii abaare tokkolleen dira sun keessatti hinargamtu. Barcumaan Waaqatii fi ka elemoo hoolaa dira keessa jira, hojjatuun isaa isa wayyoomsit.</verse>
				<verse number="4">Warrii fuula isaa arga, ammallee maqaa isaa adda isaanii gubbaatti barreessan.</verse>
				<verse number="5">Halkan deebi'aanii hinargaman; waan Aabboo Waaqii ibsee warraa ta'uuf, ifa ibseetii fi aduu hinfedhan; duuba akka hayyootaa haga jiruu jireennaa lafa fidan.</verse>
				<verse number="6">Jennaan ergamaan, “Dubbiin tun ta dhugaa, ta dhugeeffachuu malan. Aabboo Waaqii, ka hafuura ufi raagootaa ufiitii keennu, waan dhi'oottuu tahaa hojjatoota ufii garsiisuuf ergamaa ufii erge” naan jedhe.</verse>
				<verse number="7">Yesusilleen, “Caqasi! Anin dhi'oottuu dhufaa. Namii dubbii himanaa ta kitaaba kanaa keessa jirtu guutuu akkam hagammaduu” jedhe.</verse>
				<verse number="8">Anin, Yoh. aannis, ya waan kana cufa argee dhagaye. Anin eegii waan kana cufa argee dhagaye, miila ergamaa waan kana cufa naa garsiisee irratti sagaduuf jigee.</verse>
				<verse number="9">Innii ammoo, “Lakkii! Anin akkuma keetii fi akkuma obboleeyyan tantee ta raagootaatii fi akkuma nama dubbii kitaaba kana keessa jirtu guutuu cufa hojjataa, Waaqaa sagadi” naan jedhe.</verse>
				<verse number="10">Ammallee innii, “Waan yohii wantii kun cuftii taatuu dhi'aateef, dubbii himanaa ta kitaaba kana keessa jirtu hindhossin.</verse>
				<verse number="11">Nami jallaan ha waan jalluu tolchuutii, battichilleen ha waan battii tolchuutii; nami qajeelaan waan qajeeltuu tolchuutii, nami qulqulloon ha waan qulqulloo tolchuutii” jedhe.</verse>
				<verse number="12">Yesus, “Caqaaqasi! Anin dhi'oottuu dhufaa! Nama cufa waan innii hojjatee gula galata kennaaf.</verse>
				<verse number="13">Anin Alfaa fi Omeeggaa, ka duraatii fi ka duubaat, ka qaraatii fi ka eegee” jedhe.</verse>
				<verse number="14">Warrii wayaa ufii miicatee ka badhaadhe! Akkasiin midhaan mukii jireenna namaa kennuu irraa nyaatani, fuloo suniin dira olseenan.</verse>
				<verse number="15">Moggaa diraa ammoo, warra hamamaa, falfalaa, warri rifano dhibi barbaadu ka nama ijjeesu, ka waan harkaan bocan kadhatu, nama dubbii fi hujiin kiyyi buutti jira.</verse>
				<verse number="16">“Anin Yesus, akka waan kana gumii tiyyaatti himu ya ergamaa kiyya isanitti erge. Anin hiddaa fi dhaloota Daawit; anin bakkalcha bari ibsu.”</verse>
				<verse number="17">Hafuuraa fi intaltii fuudhaa, “Kootti” jedhan. Namii waan kana dhagaye cuftii ha “Kootti” jedhuutii! Namii dheebu qabu cuftii ha dhufuutii! Namii fedhu bisaan jireennaa tolaan ha dhuguutii.</verse>
				<verse number="18">Anin Yoh. aannis, nama dubbii himanaa ta kitaaba kana keessa jirtu dhagaye cufa jabeesse gorsa! Yo namii dubbii tanatti waan dhibii dare, Waaqii balaa kitaaba kana keessatti barreessan nama sunitti dara.</verse>
				<verse number="19">Yo namii waan kitaaba kana keessatti himan tokkollee keessaa hanqisee, Waaqii qooda midhaan mukaa jireennaatii fi qooda isaa ka dira qulqulloo ka kitaaba kana keessatti barreessaniillee isa duraa hanqisa.</verse>
				<verse number="20">Namii waan kana cufaa dhugeessuu, “Dhugumaa, anin dhi'oottuu dhufa” jedha. Ee'e jenne! Aabboo Yesus kootti.</verse>
				<verse number="21">Eebbitii Aabboo Yesus ha nama cufaa taatuu!</verse>
			</chapter>
		</book>
	</testament>
</bible>
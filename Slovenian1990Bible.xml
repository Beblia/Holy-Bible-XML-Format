<?xml version="1.0" encoding="UTF-8"?>
<bible translation="Slovenian (JUB) 1990 (Jubilejni Prevod Nove Zaveze)" status="JUB © 1990 United Bible Societies, izdalo Društvo Svetopisemska družba Slovenije. Svetopisemska družba se posveča širjenju Svetega pisma, da bi njegovo življenjsko sporočilo lahko doseglo vse ljudi. Tudi ti lahko pomagaš pri tem delu!" link="https://www.bible.com/bible/376/JHN.7.JUB">
	<testament name="New">
		<book number="40">
			<chapter number="1">
				<verse number="1">Rodovnik Jezusa Kristusa, Davidovega sina, Abrahamovega sina.</verse>
				<verse number="2">Abrahamu se je rodil Izak, Izaku Jakob, Jakobu Juda in njegovi bratje.</verse>
				<verse number="3">Judu je Tamára rodila Pêreca in Zêraha. Pêrecu se je rodil Hecrón, Hecrónu Rám,</verse>
				<verse number="4">Rámu Aminadáb, Aminadábu Nahšón, Nahšónu Salmón,</verse>
				<verse number="5">Salmónu je Rahába rodila Bóaza, Bóazu je Ruta rodila Obéda. Obédu se je rodil Jése.</verse>
				<verse number="6">Jéseju se je rodil David, kralj. Davidu je Urijájeva žena rodila Sálomona.</verse>
				<verse number="7">Sálomonu se je rodil Róboam, Róboamu Abíja, Abíju Asá,</verse>
				<verse number="8">Asáju Józafat, Józafatu Jorám, Jorámu Uzíja,</verse>
				<verse number="9">Uzíju Jotám, Jotámu Áhaz, Áhazu Ezekíja,</verse>
				<verse number="10">Ezekíju Manáse, Manáseju Ámos, Ámosu Jošíja,</verse>
				<verse number="11">Jošíju Jojahín in njegovi bratje ob preselitvi v Babilon.</verse>
				<verse number="12">Po preselitvi v Babilon se je Jojahínu rodil Šealtiél, Šealtiélu Zerubabél,</verse>
				<verse number="13">Zerubabélu Abihúd, Abihúdu Eljakím, Eljakímu Azór,</verse>
				<verse number="14">Azórju Cadók, Cadóku Ahím, Ahímu Eliúd,</verse>
				<verse number="15">Eliúdu Eleázar, Eleázarju Matán, Matánu Jakob,</verse>
				<verse number="16">Jakobu pa se je rodil Jožef, mož Marije, iz katere je bil rojen Jezus, ki se imenuje Kristus.</verse>
				<verse number="17">Vseh rodov je torej: od Abrahama do Davida štirinajst rodov, od Davida do preselitve v Babilon štirinajst rodov, od preselitve v Babilon do Kristusa štirinajst rodov.</verse>
				<verse number="18">Z rojstvom Jezusa Kristusa je bilo takóle: njegova mati Marija je bila zaročena z Jožefom. Preden sta začela živeti skupaj, je bila noseča od Svetega Duha.</verse>
				<verse number="19">Njen mož Jožef pa je bil pravičen in je ni maral osramotiti, temveč je sklenil, da jo skrivaj odslovi.</verse>
				<verse number="20">Ko je to premišljeval, se mu je v spanju prikazal Gospodov angel in rekel: »Jožef, Davidov sin, ne boj se vzeti k sebi Marijo, svojo ženo; kar je spočela, je od Svetega Duha.</verse>
				<verse number="21">Rodila bo sina in daj mu ime Jezus, kajti on bo odrešil svoje ljudstvo njegovih grehov.«</verse>
				<verse number="22">Vse to pa se je zgodilo, da se je spolnilo, kar je Gospod rekel po preroku:</verse>
				<verse number="23">»Devica bo spočela in rodila sina, ki se bo imenoval Emánuel, to pomeni: Bog z nami.«</verse>
				<verse number="24">Ko se je Jožef zbudil, je storil, kakor mu je naročil Gospodov angel. Vzel je svojo ženo k sebi.</verse>
				<verse number="25">Čeprav se ji ni približal, je rodila sina; in dal mu je ime Jezus.</verse>
			</chapter>
			<chapter number="2">
				<verse number="1">Ko je bil Jezus rojen v Betlehemu v Judeji pod kraljem Heródom, so prišli modri z Vzhoda v Jeruzalem in</verse>
				<verse number="2">spraševali: »Kje je novorojeni judovski kralj? Videli smo namreč, da je vzšla njegova zvezda, in smo se mu prišli poklonit.«</verse>
				<verse number="3">Ko je kralj Heród to slišal, se je prestrašil in ves Jeruzalem z njim.</verse>
				<verse number="4">Sklical je vse vélike duhovnike in pismouke ljudstva in jih spraševal, kje naj bi bil Kristus rojen.</verse>
				<verse number="5">Odgovorili so mu: »V Betlehemu v Judeji, kajti takóle je zapisal prerok:</verse>
				<verse number="6">‘Ti, Betlehem, v Judovi deželi! Nikakor nisi najmanjši med vodilnimi Judovimi mesti, iz tebe bo namreč prišel vojvoda, ki bo pasel moje ljudstvo Izraela.’«</verse>
				<verse number="7">Tedaj je Heród skrivaj poklical modre in jih skrbno spraševal o času, kdaj se jim je zvezda prikazala.</verse>
				<verse number="8">Nato jih je poslal v Betlehem z naročilom: »Pojdite in natančno pozvedite o detetu. Ko ga najdete, mi sporočite, da se mu pojdem tudi jaz poklonit!«</verse>
				<verse number="9">Po kraljevih besedah so se modri odpravili na pot; in glej, zvezda, ki so jo videli vziti, je šla pred njimi, dokler ni obstala nad krajem, kjer je bilo dete.</verse>
				<verse number="10">Ko so zagledali zvezdo, so se silno razveselili.</verse>
				<verse number="11">Stopili so v hišo in našli dete z Marijo, njegovo materjo. Padli so predenj in ga počastili. Nato so odprli svoje zaklade in mu darovali zlata, kadila in mire.</verse>
				<verse number="12">Ker so bili v spanju opomnjeni, naj ne hodijo nazaj k Heródu, so se po drugi poti vrnili v svojo deželo.</verse>
				<verse number="13">Ko so odšli, se je Jožefu v spanju prikazal Gospodov angel in mu rekel: »Vstani, vzemi dete in njegovo mater in béži v Egipt! Ostani tam, dokler ti ne sporočim, Heród bo namreč dete iskal, da bi ga umoril.«</verse>
				<verse number="14">Vstal je, še ponoči vzel dete in njegovo mater in se umaknil v Egipt.</verse>
				<verse number="15">Tam je bil do Heródove smrti, da se je spolnilo, kar je Gospod rekel po preroku: »Iz Egipta sem poklical svojega sina.«</verse>
				<verse number="16">Ko je Heród videl, da so ga modri prevarali, se je hudo razjezil. Poslal je svoje ljudi in dal v Betlehemu in v vsej njegovi okolici pomoriti vse dečke, stare dve leti in manj, po času, kakor ga je skrbno pozvedel od modrih.</verse>
				<verse number="17">Takrat se je spolnilo, kar je bilo povedano po preroku Jeremiju:</verse>
				<verse number="18">»Krik se je slišal v Rami, jok in bridko zdihovanje. Rahéla je jokala za svojimi otroki in se ni hotela utolažiti, ker jih ni več.«</verse>
				<verse number="19">Ko je Heród umrl, se je v Egiptu prikazal Gospodov angel Jožefu v spanju</verse>
				<verse number="20">in rekel: »Vstani, vzemi otroka in njegovo mater in pojdi v izraelsko deželo, kajti pomrli so, kateri so mu stregli po življenju.«</verse>
				<verse number="21">Vstal je, vzel otroka in njegovo mater in se vrnil v izraelsko deželo.</verse>
				<verse number="22">Ko je zvedel, da vlada v Judeji Arheláj namesto svojega očeta Heróda, se je bal iti tja. Ker je bil v spanju opomnjen, se je umaknil v galilejsko deželo.</verse>
				<verse number="23">Ko je prišel tja, se je naselil v mestu, ki se imenuje Nazaret, da se je spolnilo, kar so govorili preroki, da bo nazaréjec.</verse>
			</chapter>
			<chapter number="3">
				<verse number="1">Tiste dni nastopi Janez Krstnik v Judejski puščavi</verse>
				<verse number="2">in pridiga: »Spreobrnite se, približalo se je namreč nebeško kraljestvo!</verse>
				<verse number="3">To je tisti, o katerem je dejal prerok Izaija: ‘Glas vpijočega v puščavi: Pripravite pot Gospodu, zravnajte mu steze.’«</verse>
				<verse number="4">Janez je nosil obleko iz kamelje dlake in usnjen pas okoli ledij. Hranil se je s kobilicami in z medom divjih čebel.</verse>
				<verse number="5">Tedaj so prihajali k njemu ljudje iz Jeruzalema in vse Judeje in iz vse jórdanske doline.</verse>
				<verse number="6">Dajali so se mu krstiti v reki Jórdan in se spovedovali svojih grehov.</verse>
				<verse number="7">Ko je videl, da prihaja k njegovemu krstu precéj farizejev in saducejev, jim je rekel: »Gadja zalega! Kdo vam je zagotovil, da ubežite prihodnji sodbi?</verse>
				<verse number="8">Obrodite vendar vreden sad spreobrnjenja.</verse>
				<verse number="9">Ne govorite si: ‘Abrahama imamo za očeta,’ kajti povem vam, da more Bog iz teh kamnov Abrahamu obuditi otroke.</verse>
				<verse number="10">Sekira je že nastavljena drevesom na korenino. Vsako drevo, ki ne rodi dobrega sadu, posekajo in vržejo v ogenj.</verse>
				<verse number="11">Jaz vas krščujem z vodo, da bi se spreobrnili; toda on, ki pride za menoj, je močnejši od mene in jaz nisem vreden, da bi mu nosil sandale. On vas bo krstil v Svetem Duhu in ognju.</verse>
				<verse number="12">Velnico ima v roki in počistil bo svoj skedenj. Svoje žito bo spravil v kaščo, pleve pa sežgal v ognju, ki nikoli ne ugasne.«</verse>
				<verse number="13">Tedaj pride Jezus iz Galileje k Jórdanu do Janeza, da bi se mu dal krstiti.</verse>
				<verse number="14">Janez ga je hotel od tega odvrniti, zato mu je rekel: »Jaz bi se ti moral dati krstiti, pa ti hodiš k meni.«</verse>
				<verse number="15">Jezus mu je odgovoril: »Pústi zdaj, kajti spodobi se nama, da spolniva vso pravico.« Tedaj mu je pustil.</verse>
				<verse number="16">Po krstu je Jezus takoj stopil iz vode in prècej so se nad njim odprla nebesa. Zagledal je božjega Duha, ki se je spuščal kakor golob in prišel nadenj.</verse>
				<verse number="17">Pri tem se je zaslišal glas iz nebes: »To je moj ljubljeni Sin, zelo sem ga vesel.«</verse>
			</chapter>
			<chapter number="4">
				<verse number="1">Tedaj je Duh odvedel Jezusa v puščavo, da bi ga hudič skušal.</verse>
				<verse number="2">Ko se je postil štirideset dni in štirideset noči, je bil naposled lačen.</verse>
				<verse number="3">Pristopil je skušnjavec in mu rekel: »Če si Božji Sin, reci, naj bodo ti kamni kruh.«</verse>
				<verse number="4">On pa je odgovoril: »Pisano je: ‘Človek naj ne živi samo od kruha, ampak od vsake besede, ki pride iz božjih ust.’«</verse>
				<verse number="5">Nato ga hudič vzame s seboj v sveto mesto in ga postavi vrh templja</verse>
				<verse number="6">ter mu reče: »Če si Božji Sin, vrzi se dol, kajti pisano je: ‘Svojim angelom bo zate zapovedal in na rokah te bodo nosili, da z nogo ne zadeneš ob kamen.’«</verse>
				<verse number="7">Jezus mu je odgovoril: »Pisano je tudi: ‘Ne skušaj Gospoda, svojega Boga!’«</verse>
				<verse number="8">Zopet ga hudič vzame s seboj na zelo visoko goro. Pokaže mu vsa kraljestva sveta in njihovo slavo</verse>
				<verse number="9">ter mu reče: »Vse to ti bom dal, če predme padeš in me počastiš.«</verse>
				<verse number="10">Tedaj mu Jezus reče: »Poberi se, satan, kajti pisano je: ‘Gospoda, svojega Boga, môli in samo njemu služi!’«</verse>
				<verse number="11">Tedaj ga je hudič pustil in angeli so pristopili in mu stregli.</verse>
				<verse number="12">Ko je zvedel, da so Janeza vrgli v ječo, se je umaknil v Galilejo.</verse>
				<verse number="13">Zapustil je Nazaret in se nastanil v Kafarnáumu, ki leži ob jezeru, v Zábulonovi in Néftalijevi pokrajini,</verse>
				<verse number="14">da se je spolnilo, kar je bilo povedano po preroku Izaiju:</verse>
				<verse number="15">»Zábulonova dežela in Néftalijeva dežela, ob poti k morju, onkraj Jórdana, poganska Galileja!</verse>
				<verse number="16">Ljudstvo, ki je sedelo v temi, je zagledalo veliko luč; in njim, ki so prebivali v deželi smrtne sence, je zasvetila luč.«</verse>
				<verse number="17">Po tistem času je Jezus začel pridigati: »Spreobrnite se, približalo se je namreč nebeško kraljestvo.«</verse>
				<verse number="18">Ko je hodil ob Galilejskem jezeru, je zagledal dva brata: Simona, ki se imenuje Peter, in njegovega brata Andreja, ko sta metala mrežo v jezero; bila sta namreč ribiča.</verse>
				<verse number="19">Reče jima: »Hodíta za menoj! Naredil vaju bom za ribiča ljudi.«</verse>
				<verse number="20">Ta dva sta takoj pustila mreže in šla za njim.</verse>
				<verse number="21">Ko je šel od tam naprej, je zagledal dva druga brata: Jakoba, Zebedéjevega sina, in njegovega brata Janeza, ko sta s svojim očetom Zebedéjem v čolnu popravljala mreže. Poklical ju je.</verse>
				<verse number="22">Ta dva sta takoj pustila čoln in očeta ter šla za njim.</verse>
				<verse number="23">Jezus je obhodil vso Galilejo. Učil je po njihovih shodnicah in oznanjal blagovest kraljestva. Ozdravljal je vsakovrstne bolezni in slabosti med ljudmi.</verse>
				<verse number="24">Glas o njem se je razširil po vsej Siriji. Prinašali so k njemu vse bolnike, ki so jih mučile različne bolezni in nadloge, tudi obsedene, božjastne in hrome, in jih je ozdravil.</verse>
				<verse number="25">Za njim so šle velike množice iz Galileje, Deseteromestja, Jeruzalema, Judeje in krajev onkraj Jórdana.</verse>
			</chapter>
			<chapter number="5">
				<verse number="1">Ko je zagledal množice, se je povzpel na góro. Sédel je in njegovi učenci so prišli k njemu.</verse>
				<verse number="2">Spregovoril je in jih učil:</verse>
				<verse number="3">»Blagor ubogim v duhu, ker njihovo je nebeško kraljestvo.</verse>
				<verse number="4">Blagor žalostnim, ker bodo potolaženi.</verse>
				<verse number="5">Blagor krotkim, ker bodo deželo podedovali.</verse>
				<verse number="6">Blagor lačnim in žejnim pravice, ker bodo nasičeni.</verse>
				<verse number="7">Blagor usmiljenim, ker bodo usmiljenje dosegli.</verse>
				<verse number="8">Blagor čistim v srcu, ker bodo Boga gledali.</verse>
				<verse number="9">Blagor tistim, ki delajo za mir, ker bodo postali božji otroci.</verse>
				<verse number="10">Blagor tistim, ki so zaradi pravice preganjani, ker njihovo je nebeško kraljestvo.</verse>
				<verse number="11">Blagor vam, kadar vas bodo zaradi mene zasramovali, preganjali in vse grdo o vas lažnivo govorili.</verse>
				<verse number="12">Veselite se in vriskajte, ker je vaše plačilo v nebesih veliko. Tako so namreč preganjali že preroke, ki so bili pred vami.«</verse>
				<verse number="13">»Vi ste sol zemlje. Če se pa sol pokvari, s čim jo bomo osolili? Ni za drugo, kakor da se proč vrže in jo ljudje pohodijo.</verse>
				<verse number="14">Vi ste luč sveta. Mesto, ki stoji na gori, se ne more skriti.</verse>
				<verse number="15">Svetilke tudi ne prižigajo in ne postavljajo pod mernik, temveč na podstavek, da sveti vsem, ki so v hiši.</verse>
				<verse number="16">Takó naj sveti vaša luč ljudem, da bodo videli vaša dobra dela in slavili vašega Očeta, ki je v nebesih.«</verse>
				<verse number="17">»Ne mislite, da sem prišel odpravit postavo ali preroke; ne odpravit, temveč dopolnit sem jih prišel.</verse>
				<verse number="18">Resnično vam povem: dokler ne premineta nebo in zemlja, ne bo zbrisana niti ena črka ali ena črtica postave, preden se vse ne zgodi.</verse>
				<verse number="19">Kdor bo torej kršil eno od teh, pa čeprav najmanjših zapovedi, in bo tako ljudi učil, bo najmanjši v nebeškem kraljestvu. Kdor pa jih bo spolnjeval in učil, bo velik v nebeškem kraljestvu.</verse>
				<verse number="20">Zato vam pravim: če vaša pravičnost ne bo večja kakor pismoukov in farizejev, nikoli ne pridete v nebeško kraljestvo.«</verse>
				<verse number="21">»Slišali ste, da je bilo rečeno prednikom: ‘Ne ubijaj!’ Kdor pa koga ubije, pride pred sodišče.</verse>
				<verse number="22">Jaz pa vam pravim: vsak, kdor se jezi na svojega brata, zasluži, da pride pred sodišče. Kdor pa reče bratu ‘bedak’, zasluži, da pride pred vrhovno sodišče; in kdor mu reče ‘brezverec’, zasluži, da pride v peklenski ogenj!</verse>
				<verse number="23">Če torej prineseš svoj dar k oltarju in se tam spomniš, da ima tvoj brat kaj proti tebi,</verse>
				<verse number="24">pústi dar tam pred oltarjem, pojdi in se prej spravi z bratom, potem pa pridi in daruj svoj dar.</verse>
				<verse number="25">Spravi se hitro s svojim nasprotnikom, dokler si z njim še na poti, da te nasprotnik ne izroči sodniku, sodnik pa pazniku in te ne vržejo v ječo.</verse>
				<verse number="26">Resnično ti povem: ne prideš od tam, dokler ne plačaš vse do zadnjega.«</verse>
				<verse number="27">»Slišali ste, da je bilo rečeno: ‘Ne prešuštvuj!’</verse>
				<verse number="28">Jaz pa vam pravim: kdorkoli gleda žensko s poželenjem, je v srcu že prešuštvoval z njo.</verse>
				<verse number="29">Če te desno oko zapeljuje, ga izderi in vrzi od sebe; kajti bolje je zate, da zgubiš en ud, kakor da bi bilo célo tvoje telo vrženo v pekel.</verse>
				<verse number="30">In če te desna roka zapeljuje, jo odsekaj in vrzi od sebe, kajti bolje je zate, da zgubiš en ud, kakor da bi célo tvoje telo prišlo v pekel.«</verse>
				<verse number="31">»Rečeno je bilo: ‘Kdor se loči od svoje žene, naj ji dá ločitveni list.’</verse>
				<verse number="32">Jaz pa vam pravim: kdor se loči od svoje žene, razen če zveza ni bila zakonita, je kriv, da ona prešuštvuje. Kdor pa se z ločeno oženi, prešuštvuje.«</verse>
				<verse number="33">»Dalje ste slišali, da je bilo rečeno prednikom: ‘Ne prisegaj po krivem; spolni pa, kar si prisegel Gospodu!’</verse>
				<verse number="34">Jaz pa vam pravim: sploh ne prisegajte! Ne pri nebu, ker je božji prestol;</verse>
				<verse number="35">ne pri zemlji, ker je podnožje božjih nog; ne pri Jeruzalemu, ker je mesto vélikega kralja.</verse>
				<verse number="36">Tudi pri svoji glavi ne prisegaj, ker ne moreš niti enega lasu narediti belega ali črnega.</verse>
				<verse number="37">Vaš ‘dà’ naj bo ‘dà’, vaš ‘ne’ naj bo ‘ne’; kar je več kot to, je od hudega.«</verse>
				<verse number="38">»Slišali ste, da je bilo rečeno: ‘Oko za oko in zob za zob.’</verse>
				<verse number="39">Jaz pa vam pravim: ne upirajte se hudobnežu, ampak če te kdo udari po desnem licu, mu nastavi še levo.</verse>
				<verse number="40">Če se hoče kdo pravdati s teboj in ti vzeti obleko, mu pusti še plašč.</verse>
				<verse number="41">Če te kdo prisili eno miljo daleč, pojdi z njim dve.</verse>
				<verse number="42">Če te kdo prosi, mu daj, in če si hoče od tebe kaj sposoditi, mu ne pokaži hrbta.«</verse>
				<verse number="43">»Slišali ste, da je bilo rečeno: ‘Ljubi svojega bližnjega in sovraži svojega sovražnika.’</verse>
				<verse number="44">Jaz pa vam pravim: ljubíte svoje sovražnike in molíte za tiste, ki vas preganjajo,</verse>
				<verse number="45">da boste otroci svojega Očeta, ki je v nebesih. On namreč daje svojemu soncu, da vzhaja nad hudobnimi in dobrimi, ter pošilja dež pravičnim in krivičnim.</verse>
				<verse number="46">Če namreč ljubite tiste, ki vas ljubijo, kakšno zasluženje imate? Mar tega ne delajo tudi cestninarji?</verse>
				<verse number="47">In če pozdravljate le svoje brate, kaj delate posebnega? Mar tega ne delajo tudi pogani?</verse>
				<verse number="48">Bodite torej popolni, kakor je popoln vaš nebeški Oče.«</verse>
			</chapter>
			<chapter number="6">
				<verse number="1">»Glejte, da svoje pravičnosti ne boste razkazovali pred ljudmi, sicer ne boste imeli plačila pri svojem Očetu, ki je v nebesih.</verse>
				<verse number="2">Kadar torej daješ miloščino, ne trobi pred seboj, kakor počenjajo hinavci po shodnicah in ulicah, da bi jih ljudje videli. Resnično vam povem: dobili so svoje plačilo.</verse>
				<verse number="3">Kadar pa ti daješ miloščino, naj ne vé tvoja levica, kaj dela tvoja desnica.</verse>
				<verse number="4">Tako bo tvoja miloščina skrita, in tvoj Oče, ki vidi, kar je skrito, ti bo povrnil.«</verse>
				<verse number="5">»Tudi kadar molite, ne bodite kakor hinavci. Ti namreč radi molijo stoje po shodnicah in križiščih, da se kažejo ljudem. Resnično vam povem: dobili so svoje plačilo.</verse>
				<verse number="6">Kadar pa ti moliš, pojdi v svojo sobo, zapri vrata in môli k svojemu Očetu, ki je na skritem. In tvoj Oče, ki vidi, kar je skrito, ti bo povrnil.</verse>
				<verse number="7">Pri molitvi pa ne blebetajte kakor pogani, ki mislijo, da bodo uslišani, če bodo veliko govorili.</verse>
				<verse number="8">Ne bodite jim podobni, saj vaš Oče vé, česa potrebujete, še preden ga prosite.</verse>
				<verse number="9">Vi torej molíte takóle: Oče naš, ki si v nebesih, posvečuje naj se tvoje ime.</verse>
				<verse number="10">Pridi tvoje kraljestvo. Zgôdi se tvoja volja kakor v nebesih tako na zemlji.</verse>
				<verse number="11">Daj nam danes naš vsakdanji kruh;</verse>
				<verse number="12">in odpústi nam naše dolge, kakor smo tudi mi odpustili svojim dolžnikom;</verse>
				<verse number="13">ne daj, da pademo v skušnjavo, temveč reši nas hudega.</verse>
				<verse number="14">Če namreč odpustite ljudem njihove pregreške, bo tudi vaš nebeški Oče vam odpustil.</verse>
				<verse number="15">Če pa ljudem ne odpustite, tudi vaš Oče ne bo odpustil vaših pregreškov.«</verse>
				<verse number="16">»Kadar se postite, se ne držite čemerno kakor hinavci; mažejo si obraze, da ljudem pokažejo, kako se postijo. Resnično vam povem: dobili so svoje plačilo.</verse>
				<verse number="17">Kadar pa se ti postiš, si pomazili glavo in umij obraz.</verse>
				<verse number="18">Tako ne boš pokazal ljudem, da se postiš, ampak svojemu Očetu, ki je na skrivnem. In tvoj Oče, ki vidi, kar je na skrivnem, ti bo povrnil.«</verse>
				<verse number="19">»Ne nabirajte si zakladov na zemlji, kjer jih uničujeta molj in rja in kjer tatovi spodkopavajo zidove in kradejo;</verse>
				<verse number="20">nabirajte pa si zaklade v nebesih, kjer jih ne uničujeta ne molj ne rja in kjer tatovi ne spodkopavajo in ne kradejo.</verse>
				<verse number="21">Kjer je namreč tvoj zaklad, tam bo tudi tvoje srce.«</verse>
				<verse number="22">»Svetilka telesa je oko. Če je torej tvoje oko zdravo, bo svetlo vse tvoje telo.</verse>
				<verse number="23">Če pa je tvoje oko bolno, bo v temi vse tvoje telo. Kako velika bo tema, če luč, ki je v tebi, postane tema!«</verse>
				<verse number="24">»Nihče ne more služiti dvema gospodarjema. Ali bo enega sovražil in drugega ljubil; ali se bo enega držal in drugega zaničeval. Ne morete služiti Bogu in mámonu.«</verse>
				<verse number="25">»Zato vam pravim: ne bodite v skrbeh za svoje življenje, kaj boste jedli ali kaj boste pili, in ne za svoje telo, kaj boste oblekli. Ali ni življenje več kot jed in telo več kot obleka?</verse>
				<verse number="26">Poglejte ptice pod nebom! Ne sejejo in ne žanjejo niti ne spravljajo v žitnice, in vendar jih vaš nebeški Oče živi. Ali niste vi več vredni kot one?</verse>
				<verse number="27">Kdo izmed vas pa more kljub vsej zaskrbljenosti dodati svoji postavi en komolec?</verse>
				<verse number="28">In za obleko, kaj ste v skrbeh? Poučite se od lilij na polju, kako rastejo. Ne trudijo se in ne predejo,</verse>
				<verse number="29">toda povem vam: še Sálomon v vsem svojem sijaju ni bil oblečen kakor katera izmed njih.</verse>
				<verse number="30">Če pa Bog tako oblači travo, ki je danes na polju in jo jutri v peč vržejo, mar ne bo veliko bolj vas, maloverni?</verse>
				<verse number="31">Ne bodite torej v skrbeh in ne sprašujte: ‘Kaj bomo jedli ali kaj bomo pili ali kaj bomo oblekli?’</verse>
				<verse number="32">Po vsem tem sprašujejo pogani. Saj vé vaš nebeški Oče, da vsega tega potrebujete.</verse>
				<verse number="33">Iščite najprej božje kraljestvo in njegovo pravico in vse drugo vam bo navrženo.</verse>
				<verse number="34">Ne skrbite za jutri, kajti jutrišnji dan bo imel svojo skrb. Zadosti je dnevu njegova lastna teža.«</verse>
			</chapter>
			<chapter number="7">
				<verse number="1">»Ne sodíte, da ne boste sojeni!</verse>
				<verse number="2">Kakor namreč sodite, tako boste sojeni, in kakor merite, tako vam bo odmerjeno.</verse>
				<verse number="3">Kaj gledaš iver v očesu svojega brata, bruna v svojem pa ne opaziš?</verse>
				<verse number="4">Kako moreš reči svojemu bratu: ‘Pústi, da vzamem iver iz tvojega očesa,’ če imaš pa sam bruno v očesu?</verse>
				<verse number="5">Hinavec, odstrani najprej bruno iz svojega očesa; šele potem boš razločno videl odstraniti iver iz očesa svojega brata.«</verse>
				<verse number="6">»Ne dajajte psom tega, kar je sveto, in svojih biserov ne mečite pred svinje, da jih ne pomendrajo in se nato ne obrnejo ter vas ne raztrgajo.«</verse>
				<verse number="7">»Prosíte in boste dobili! Iščite in boste našli! Trkajte in se vam bo odprlo!</verse>
				<verse number="8">Kajti vsak, kdor prosi, prejme, in kdor išče, najde; in kdor trka, se mu odpre.</verse>
				<verse number="9">Ali pa: kdo med vami bo dal svojemu sinu kamen, če ga prosi kruha?</verse>
				<verse number="10">Ali mu bo dal kačo, če ga prosi za ribo?</verse>
				<verse number="11">Če torej vi, čeprav ste hudobni, znate svojim otrokom dajati dobre darove, koliko bolj bo vaš Oče, ki je v nebesih, dajal dobro tem, ki ga prosijo.«</verse>
				<verse number="12">»Vse, kar želite, da bi ljudje vam storili, storite tudi vi njim! To je namreč postava in preroki.«</verse>
				<verse number="13">»Vstopíte skozi ozka vrata, kajti široka so vrata in prostorna je pot, ki vodi v pogubo in veliko jih hodi po njej.</verse>
				<verse number="14">Kako ozka so vrata in tesna je pot, ki vodi v življenje, in malo jih je, ki jo najdejo.«</verse>
				<verse number="15">»Varujte se lažnih prerokov, ki prihajajo k vam v ovčji obleki, znotraj pa so grabežljivi volkovi.</verse>
				<verse number="16">Po njihovih sadovih jih boste spoznali. Se mar grozdje obira s trnja ali smokve z osata?</verse>
				<verse number="17">Takó vsako dobro drevo rodi dobre sadove, slabo drevo pa slabe.</verse>
				<verse number="18">Dobro drevo ne more roditi slabih sadov in slabo ne dobrih.</verse>
				<verse number="19">Vsako drevo, ki ne rodi dobrega sadu, posekajo in vržejo v ogenj.</verse>
				<verse number="20">Po njihovih sadovih jih boste torej spoznali.«</verse>
				<verse number="21">»Ne pojde v nebeško kraljestvo vsak, ki mi pravi: ‘Gospod, Gospod,’ ampak kdor spolnjuje voljo mojega Očeta, ki je v nebesih.</verse>
				<verse number="22">Veliko mi jih bo reklo tisti dan: ‘Gospod, Gospod, ali nismo v tvojem imenu prerokovali in v tvojem imenu izganjali hudih duhov in v tvojem imenu storili veliko čudežev?’</verse>
				<verse number="23">Vendar jim takrat porečem: ‘Nikoli vas nisem poznal. Proč izpred mene, kateri delate krivico!’«</verse>
				<verse number="24">»Zato je vsak, ki posluša te moje besede in jih spolnjuje, podoben pametnemu človeku, ki pozida svojo hišo na skalo.</verse>
				<verse number="25">Ulije se ploha, priderejo nalivi in privršijo vetrovi ter butnejo v to hišo, vendar se ne zruši, ker ima temelje na skali.</verse>
				<verse number="26">Kdor pa moje besede posluša in jih ne spolnjuje, je podoben nespametnemu človeku, ki pozida hišo na pesku.</verse>
				<verse number="27">Ulije se ploha, priderejo nalivi in privršijo vetrovi ter butnejo v to hišo in hiša se zruši v veliko podrtijo.«</verse>
				<verse number="28">Ko je Jezus končal te besede, so množice strmele nad njegovim naukom.</verse>
				<verse number="29">Učil jih je kakor tisti, ki ima oblast, in ne kakor njihovi pismouki.</verse>
			</chapter>
			<chapter number="8">
				<verse number="1">Ko je prišel z gore, so ga spremljale velike množice.</verse>
				<verse number="2">Tedaj je stopil k njemu gobavec, se poklonil pred njim do tal in rekel: »Gospod, če hočeš, me moreš očistiti.«</verse>
				<verse number="3">Jezus je stegnil roko, se ga dotaknil in rekel: »Hočem, bodi očiščen!« Pri priči je bil očiščen gob.</verse>
				<verse number="4">Nato mu Jezus reče: »Glej, da nikomur ne poveš, ampak pojdi, pokaži se duhovniku in prinesi dar, ki ga je zapovedal Mojzes, njim v pričevanje.«</verse>
				<verse number="5">Ko je prišel v Kafarnáum, je stopil k njemu stotnik</verse>
				<verse number="6">in ga prosil: »Gospod, moj služabnik leži doma hrom in hudo trpi.«</verse>
				<verse number="7">Jezus mu pravi: »Pridem in ga ozdravim.«</verse>
				<verse number="8">Stotnik mu je odgovoril: »Gospod, nisem vreden, da prideš pod mojo streho, ampak reci le besedo in moj služabnik bo ozdravljen.</verse>
				<verse number="9">Saj imam tudi jaz, čeprav sem sam pod oblastjo, vojake pod seboj, pa rečem temu: ‘Pojdi’ in gre; in drugemu: ‘Pridi’ in pride; in svojemu služabniku: ‘Stôri to’ in stori.«</verse>
				<verse number="10">Ko je Jezus to slišal, se je začudil in je rekel svojim spremljevalcem: »Resnično vam povem: tolike vere nisem našel pri nikomer v Izraelu!</verse>
				<verse number="11">Povem vam pa, da jih bo veliko prišlo z vzhoda in zahoda in bodo sedli za mizo z Abrahamom, Izakom in Jakobom v nebeškem kraljestvu.</verse>
				<verse number="12">Tisti pa, ki so bili izvoljeni za kraljestvo, bodo vrženi ven v temo; tam bo jok in škripanje z zobmi.«</verse>
				<verse number="13">Stotniku pa je rekel: »Pojdi, in kakor si veroval, naj se ti zgodi!« In njegov služabnik je ozdravel tisto uro.</verse>
				<verse number="14">Ko je Jezus prišel v Petrovo hišo, je videl, da njegova tašča leži in da ima mrzlico.</verse>
				<verse number="15">Prijel jo je za roko in mrzlica je odnehala. Vstala je in mu stregla.</verse>
				<verse number="16">Ko pa se je zvečerilo, so mu privedli veliko obsedenih. Z besedo je izgnal duhove in ozdravil vse bolnike.</verse>
				<verse number="17">Tako se je spolnilo, kar je bilo rečeno po preroku Izaiju: »On je prevzel naše slabosti in si nadel naše bolezni.«</verse>
				<verse number="18">Ko je Jezus zagledal okrog sebe množico, je vêlel odriniti na drugo stran.</verse>
				<verse number="19">Tedaj se mu je približal neki pismouk in rekel: »Učitelj, za teboj bom hodil, kamorkoli pojdeš.«</verse>
				<verse number="20">Jezus mu je odgovoril: »Lisice imajo brloge in ptice pod nebom gnezda, Sin človekov pa nima, kamor bi glavo naslonil.«</verse>
				<verse number="21">Nekdo drug izmed njegovih učencev pa mu je rekel: »Gospod, dovôli mi, da prej grem in pokopljem svojega očeta.«</verse>
				<verse number="22">Jezus mu je dejal: »Hôdi za menoj in pústi, da mrtvi pokopljejo svoje mrliče!«</verse>
				<verse number="23">Ko je stopil v čoln, so šli njegovi učenci za njim.</verse>
				<verse number="24">Na jezeru je nastal velik vihar, tako da so valovi pokrivali čoln; on pa je spal.</verse>
				<verse number="25">Stopili so k njemu, ga zbudili in rekli: »Gospod, reši nas! Potapljamo se!«</verse>
				<verse number="26">Odvrnil jim je: »Kaj se bojite, maloverni?« Nato je vstal. Zapretil je vetrovom in jezeru in nastala je velika tišina.</verse>
				<verse number="27">Ljudje pa so se začudeni spraševali: »Odkod je ta, da so mu pokorni celo vetrovi in jezero?«</verse>
				<verse number="28">Ko je prišel na drugo stran, v gadársko deželo, sta mu iz votlin opuščenih grobov prišla nasproti dva obsedenca. Bila sta tako divja, da nihče ni mogel mimo po tisti poti.</verse>
				<verse number="29">Zavpila sta: »Kaj hočeš ti od naju, Božji Sin? Ali si nas prišel sèm pred časom mučit?«</verse>
				<verse number="30">Nedaleč od njiju pa se je pasla velika čreda svinj.</verse>
				<verse number="31">Hudi duhovi so ga prosili: »Če nas hočeš izgnati, nas pošlji v to čredo svinj!«</verse>
				<verse number="32">Rekel jim je: »Pojdite!« Šli so torej ven in obsedli svinje. Tedaj je čreda svinj planila po bregu v jezero in v vodi utonila.</verse>
				<verse number="33">Pastirji pa so zbežali v mesto in pripovedovali vse, tudi o obsedencih.</verse>
				<verse number="34">Vse mesto je šlo Jezusu naproti. Ko so ga zagledali, so ga prosili, naj bi odšel iz njihovih krajev.</verse>
			</chapter>
			<chapter number="9">
				<verse number="1">Stopil je v čoln in se prepeljal na drugo stran. Prišel je v svoje mesto.</verse>
				<verse number="2">Že so nesli k njemu hromega, ki je ležal na nosilih. Ko je Jezus videl njihovo vero, je rekel hromemu: »Zaupaj, sin, grehi so ti odpuščeni!«</verse>
				<verse number="3">Nekaj pismoukov si je ob tem mislilo: »Ta govori bogokletno.«</verse>
				<verse number="4">Jezus pa je spoznal njihove misli in rekel: »Zakaj sami pri sebi hudobno mislite?</verse>
				<verse number="5">Kaj je laže reči: ‘Grehi so ti odpuščeni’ ali reči: ‘Vstani in hôdi’?</verse>
				<verse number="6">Ampak da boste vedeli, da ima Sin človekov oblast na zemlji odpuščati grehe,« reče tedaj hromemu: »Vstani, vzemi svoja nosila in pojdi domov!«</verse>
				<verse number="7">Vstal je in šel domov.</verse>
				<verse number="8">Ko so množice to videle, so se zbale in hvalile Boga, da je dal ljudem takšno oblast.</verse>
				<verse number="9">Ko je Jezus šel od tam, je zagledal moža, Mateja po imenu, ki je sedèl pri mitnici. Rekel mu je: »Hôdi za menoj!« Vstal je in šel za njim.</verse>
				<verse number="10">Medtem ko je bil v hiši pri mizi, je prišlo precéj cestninarjev in grešnikov in so jedli z Jezusom in njegovimi učenci.</verse>
				<verse number="11">Farizeji so to opazili in govorili učencem: »Zakaj vaš učitelj jé s cestninarji in grešniki?«</verse>
				<verse number="12">On pa je to slišal in rekel: »Ne potrebujejo zdravnika zdravi, ampak bolni.</verse>
				<verse number="13">Pojdite in se poučite, kaj pomenijo besede: ‘Usmiljenja hočem in ne daritve.’ Nisem namreč prišel klicat pravičnih, ampak grešnike.«</verse>
				<verse number="14">Tedaj stopijo k njemu Janezovi učenci in ga vprašajo: »Zakaj se mi in farizeji toliko postimo, tvoji učenci pa ne?«</verse>
				<verse number="15">Jezus jim odgovori: »Ali morejo svatje žalovati, dokler je ženin med njimi? Pridejo pa dnevi, ko jim bo ženin vzet in takrat se bodo postili.</verse>
				<verse number="16">Nihče ne prišije krpe iz neudelanega blaga na staro obleko. Našiv namreč obleko trga, da nastane še večja luknja.</verse>
				<verse number="17">Novega vina tudi ne vlivajo v stare mehove, sicer mehovi počijo in vino se razlije, mehovi pa uničijo. Novo vino vlivajo v nove mehove in se oboje ohrani.«</verse>
				<verse number="18">Medtem ko jim je to govoril, je prišel neki predstojnik shodnice. Poklonil se mu je do tal in rekel: »Moja hči je pravkar umrla, vendar pridi, položi roko nanjo in bo oživela.«</verse>
				<verse number="19">Jezus je vstal, šel z njim in učenci so ga spremljali.</verse>
				<verse number="20">Tedaj se je od zadaj približala žena, ki je dvanajst let krvavela, in se dotaknila roba njegove obleke.</verse>
				<verse number="21">Mislila si je namreč: »Če se le dotaknem njegove obleke, bom ozdravela.«</verse>
				<verse number="22">Jezus pa se je obrnil, jo pogledal in rekel: »Zaupaj, hči, tvoja vera te je rešila.« In žena je bila zdrava od tiste ure.</verse>
				<verse number="23">Ko je Jezus prišel v predstojnikovo hišo in videl piskače in razburjeno množico, je rekel:</verse>
				<verse number="24">»Umaknite se, saj deklica ni umrla, ampak spi.« Oni pa so se mu posmehovali.</verse>
				<verse number="25">Ko so odstranili množico, je vstopil. Prijel je deklico za roko in je vstala.</verse>
				<verse number="26">Glas o tem pa je šel po vsem tistem kraju.</verse>
				<verse number="27">Ko je Jezus odhajal od tam, sta šla za njim dva slepa in vpila: »Davidov sin, usmili se naju!«</verse>
				<verse number="28">Ko je stopil v hišo, sta slepa prišla k njemu. Jezus ju vpraša: »Ali verujeta, da morem to storiti?« »Dà, Gospod,« mu odvrneta.</verse>
				<verse number="29">Tedaj se je dotaknil njunih oči in rekel: »Zgôdi se vama po vajini veri!«</verse>
				<verse number="30">In oči so se jima odprle. Jezus jima je potlej strogo naročil: »Glejta, da nihče ne zve!«</verse>
				<verse number="31">Ko pa sta odšla, sta pripovedovala o njem po vsej tisti deželi.</verse>
				<verse number="32">Ko sta odhajala, so privedli k njemu nemega človeka, ki je bil obseden.</verse>
				<verse number="33">Izgnal je hudega duha in mutec je spregovoril. Množice so se čudile in govorile: »Nikoli se kaj takega ni videlo v Izraelu.«</verse>
				<verse number="34">Farizeji pa so govorili: »S poglavarjem hudih duhov izganja hude duhove.«</verse>
				<verse number="35">Jezus je obhodil vsa mesta in vasi. Učil je po njihovih shodnicah in oznanjal blagovest kraljestva. Ozdravljal je vsako bolezen in slabost.</verse>
				<verse number="36">Ko je videl množice, so se mu zasmilile, ker so bile izmučene in razkropljene kakor ovce brez pastirja.</verse>
				<verse number="37">Tedaj je rekel svojim učencem: »Žetev je velika, delavcev pa malo.</verse>
				<verse number="38">Prosíte torej Gospoda žetve, naj pošlje delavcev na svojo žetev.«</verse>
			</chapter>
			<chapter number="10">
				<verse number="1">Poklical je k sebi svojih dvanajst učencev in jim dal oblast nad nečistimi duhovi, da bi jih izganjali in ozdravljali vsako bolezen in slabost.</verse>
				<verse number="2">Imena dvanajsterih apostolov pa so: prvi Simon, ki se imenuje Peter, in njegov brat Andrej; Jakob, Zebedéjev sin, in njegov brat Janez;</verse>
				<verse number="3">Filip in Bartolomej; Tomaž in cestninar Matej; Jakob, Alféjev sin, in Tadej;</verse>
				<verse number="4">Simon Kananáj in Juda Iškarijót, ki ga je pa izdal.</verse>
				<verse number="5">Teh dvanajst učencev je Jezus poslal in jim naročil: »K poganom ne hodíte in v samaríjska mesta ne vstopajte!</verse>
				<verse number="6">Pojdite rajši k izgubljenim ovcam Izraelove hiše.</verse>
				<verse number="7">Spotoma pa oznanjajte: ‘Nebeško kraljestvo je blizu.’</verse>
				<verse number="8">Bolnike ozdravljajte, mrtve obujajte, gobave očiščujte, hude duhove izganjajte. Zastonj ste prejeli, zastonj dajajte.</verse>
				<verse number="9">Ne oskrbujte se ne z zlatim ne s srebrnim ne z bakrenim denarjem v pasovih,</verse>
				<verse number="10">ne s popotno torbo, dvema suknjama, čevlji in palico, kajti delavec je vreden svoje hrane.</verse>
				<verse number="11">V katerokoli mesto ali vas pridete, pozvedite, kdo je tam vreden, in tam ostanite, dokler ne odpotujete.</verse>
				<verse number="12">Ko stopite v hišo, jo pozdravite.</verse>
				<verse number="13">Če bo hiša tega vredna, naj pride nadnjo vaš mir, če pa ne bo vredna, naj se vaš mir povrne k vam.</verse>
				<verse number="14">Če vas kdo ne sprejme in vaših besed ne posluša, pojdite iz tiste hiše ali iz tistega mesta in si prah otresite z nog.</verse>
				<verse number="15">Resnično vam povem: laže bo na sodni dan sódomski in gomórski deželi kakor tistemu mestu.«</verse>
				<verse number="16">»Glejte, pošiljam vas kakor ovce med volkove. Bodite torej previdni kakor kače in preprosti kakor golobje.</verse>
				<verse number="17">Varujte pa se ljudi, ker vas bodo izdajali sodiščem in bičali po svojih shodnicah.</verse>
				<verse number="18">Pred oblastnike in kralje vas bodo vlačili zaradi mene, da boste pričevali pred njimi in pogani.</verse>
				<verse number="19">Kadar vas izročijo, si ne delajte skrbi, kako in kaj bi govorili, kajti dano vam bo tisto uro, kaj morate govoriti.</verse>
				<verse number="20">Ne boste namreč vi govorili, temveč Duh vašega Očeta bo govoril po vas.</verse>
				<verse number="21">Izdajal pa bo v smrt brat brata in oče sina. Otroci bodo vstajali zoper starše in jih izročali v smrt.</verse>
				<verse number="22">Vsi vas bodo sovražili zaradi mojega imena; toda kdor bo vztrajal do konca, bo rešen.</verse>
				<verse number="23">Kadar vas bodo preganjali v enem mestu, bežite v drugo. Resnično vam povem: ne boste obhodili Izraelovih mest, dokler ne pride Sin človekov.</verse>
				<verse number="24">Učenec ni nad učiteljem in služabnik ne nad svojim gospodarjem.</verse>
				<verse number="25">Učencu zadošča, da postane kakor njegov učitelj, in služabniku, da postane kakor njegov gospodar. Če so hišnega gospodarja imenovali Bélcebuba, koliko bolj bodo njegove domače.«</verse>
				<verse number="26">»Ne bojte se jih torej! Nič ni skrito, kar se ne bi razodelo, in tajno, kar se ne bi zvedelo.</verse>
				<verse number="27">Kar vam pravim v temi, povejte pri belem dnevu; in kar slišite na uho, oznanjajte na strehah.</verse>
				<verse number="28">Ne bojte se tistih, ki umorijo telo, duše pa ne morejo umoriti. Bojte se rajši tistega, ki more dušo in telo pogubiti v pekel!</verse>
				<verse number="29">Ali ne prodajajo dveh vrabcev za majhen denar? Pa vendar niti eden od njiju ne pade na zemljo brez volje vašega Očeta.</verse>
				<verse number="30">Vam so pa celó lasje na glavi prešteti.</verse>
				<verse number="31">Ne bojte se torej! Več kakor veliko vrabcev ste vredni vi.«</verse>
				<verse number="32">»Vsakega torej, ki bo mene priznal pred ljudmi, bom tudi jaz priznal pred svojim Očetom, ki je v nebesih.</verse>
				<verse number="33">Kdor bo pa mene zatajil pred ljudmi, ga bom tudi jaz zatajil pred svojim Očetom, ki je v nebesih.«</verse>
				<verse number="34">»Ne mislite, da sem prišel zato, da prinesem na zemljo mir; nisem prišel, da prinesem mir, ampak meč.</verse>
				<verse number="35">Prišel sem, da ločim sina od očeta, hčer od matere, snaho od tašče;</verse>
				<verse number="36">in človek bo imel sovražnike med domačimi.</verse>
				<verse number="37">Kdor ima očeta ali mater rajši kakor mene, ni mene vreden.</verse>
				<verse number="38">Kdor ne sprejme svojega križa in ne hodi za menoj, ni mene vreden.</verse>
				<verse number="39">Kdor najde svoje življenje, ga bo izgubil, in kdor izgubi svoje življenje zaradi mene, ga bo našel.«</verse>
				<verse number="40">»Kdor vas sprejme, mene sprejme; in kdor mene sprejme, sprejme tistega, ki me je poslal.</verse>
				<verse number="41">Kdor sprejme preroka, ker je prerok, bo dobil plačilo preroka; in kdor sprejme pravičnega zato, ker je pravičen, bo dobil plačilo pravičnega.</verse>
				<verse number="42">Kdor dá piti samó kozarec hladne vode enemu izmed teh malih zato, ker je moj učenec, resnično vam povem, ne bo ob svoje plačilo.«</verse>
			</chapter>
			<chapter number="11">
				<verse number="1">Ko je Jezus končal naročila svojim dvanajsterim učencem, je šel od tam naprej učit in oznanjat po njihovih mestih.</verse>
				<verse number="2">Ko je Janez v ječi slišal o Kristusovih delih, ga je vprašal po svojih učencih, ki jih je poslal k njemu:</verse>
				<verse number="3">»Ali si ti, ki mora priti, ali naj čakamo drugega?«</verse>
				<verse number="4">Jezus jim je odgovoril: »Pojdite in sporočite Janezu, kar slišite in vidite:</verse>
				<verse number="5">slepi spregledujejo, hromi hodijo, gobavi se očiščujejo, gluhi slišijo, mrtvi vstajajo, ubogim se oznanja evangelij;</verse>
				<verse number="6">in blagor tistemu, ki se ne spotika nad menoj.«</verse>
				<verse number="7">Ko so ti odšli, je Jezus začel množicam govoriti o Janezu: »Kaj ste šli gledat v puščavo? Trst, ki ga veter maje?</verse>
				<verse number="8">Ali kaj ste šli gledat? Človeka, mehko oblečenega? Tisti, ki se mehko oblačijo, živijo vendar v kraljevskih hišah.</verse>
				<verse number="9">Ali kaj ste šli gledat? Preroka? Dà, povem vam: več kakor preroka.</verse>
				<verse number="10">On je tisti, o katerem je pisano: ‘Glej, pošiljam svojega glasnika pred teboj, da ti bo pripravil pot.’</verse>
				<verse number="11">Resnično vam povem: med rojenimi od žená ni večjega od Janeza Krstnika, in vendar je najmanjši v nebeškem kraljestvu večji od njega.</verse>
				<verse number="12">Od dni Janeza Krstnika do zdaj si nebeško kraljestvo s silo utira pot in samo močni ga osvajajo.</verse>
				<verse number="13">Postava in vsi preroki do Janeza so napovedovali prihodnje reči;</verse>
				<verse number="14">on pa je, če hočete priznati, Elíja, ki mora priti.</verse>
				<verse number="15">Kdor ima ušesa, naj posluša.</verse>
				<verse number="16">Komu naj primerjam ta rod? Podoben je otrokom, ki posedajo po trgih in</verse>
				<verse number="17">kličejo drug drugemu: ‘Piskali smo vam, pa niste plesali; peli smo žalostinko, pa se niste jokali.’</verse>
				<verse number="18">Prišel je Janez, ki ni jedel in ne pil, pa pravijo: ‘Hudega duha ima.’</verse>
				<verse number="19">Prišel je Sin človekov, ki jé in pije, pa pravijo: ‘Poglej no, požrešnež je in pijanec, prijatelj cestninarjev in grešnikov;’ in vendar se je modrost potrdila v svojih delih.«</verse>
				<verse number="20">Tedaj je začel grajati mesta, v katerih se je zgodilo največ njegovih čudežev, ker se niso spreobrnila:</verse>
				<verse number="21">»Gorje ti, Horazín! Gorje ti, Betsájda! Če bi se bili v Tiru in Sídonu zgodili čudeži, ki so se zgodili v vama, bi se že zdavnaj spreobrnila v raševini in pepelu.</verse>
				<verse number="22">Toda povem vama: Tiru in Sídonu bo na sodni dan laže kakor vama.</verse>
				<verse number="23">In ti, Kafarnáum! Se boš mar do neba povzdignil? Do pekla se boš pogreznil! Če bi se bili v Sódomi zgodili čudeži, ki so se zgodili v tebi, bi še danes stala.</verse>
				<verse number="24">Toda povem vam: sódomski deželi bo na sodni dan laže kakor tebi.«</verse>
				<verse number="25">Tedaj je Jezus rekel: »Slavim te, Oče, Gospod nebes in zemlje, da si to prikril modrim in bistrim, razodel pa malim.</verse>
				<verse number="26">Dà, Oče, tako ti je bilo všeč.</verse>
				<verse number="27">Vse mi je izročil moj Oče in nihče ne pozna Sina kakor le Oče, in nihče ne pozna Očeta kakor le Sin, in komur hoče Sin razodeti.</verse>
				<verse number="28">Pridite k meni vsi, ki ste utrujeni in obteženi, in jaz vas bom poživil.</verse>
				<verse number="29">Sprejmite moj jarem nase in učite se od mene, ker sem krotak in iz srca ponižen, in našli boste spokojnost svojim dušam;</verse>
				<verse number="30">kajti moj jarem je znosen in moje breme lahko.«</verse>
			</chapter>
			<chapter number="12">
				<verse number="1">V tistem času je šel Jezus v soboto skozi žitna polja. Njegovi učenci so postali lačni. Začeli so smukati klasje in jesti zrnje.</verse>
				<verse number="2">Ko so farizeji to videli, so mu rekli: »Poglej, tvoji učenci počno, kar ni dovoljeno v soboto.«</verse>
				<verse number="3">On pa jim je rekel: »Ali niste brali, kaj je storil David, ko je postal lačen sam in tisti, ki so bili z njim?</verse>
				<verse number="4">Kako je stopil v božjo hišo in so jedli daritveni kruh, ki ga ni bilo dovoljeno jesti njemu in njegovim spremljevalcem, ampak samo duhovnikom.</verse>
				<verse number="5">Mar niste brali v postavi, da duhovniki ob sobotah v templju prelamljajo sobotni počitek in so brez krivde?</verse>
				<verse number="6">Toda povem vam: več kot tempelj je tukaj.</verse>
				<verse number="7">Če bi vedeli, kaj pomeni: ‘Usmiljenja hočem in ne daritve,’ teh nedolžnih ne bi obsodili.</verse>
				<verse number="8">Sin človekov je namreč gospodar sobote.«</verse>
				<verse number="9">Šel je od tam in prispel v njihovo shodnico.</verse>
				<verse number="10">Tam pa je bil človek, ki je imel suho roko, in da bi Jezusa lahko zatožili, so ga vprašali: »Ali se sme v soboto zdraviti?«</verse>
				<verse number="11">On pa jim je odgovoril: »Kdo izmed vas, ki bi imel eno samo ovco in bi mu v soboto padla v jamo, bi je ne prijel in izvlekel?</verse>
				<verse number="12">Koliko več je vendar človek kot ovca. Torej se sme v soboto dobro delati.«</verse>
				<verse number="13">Tedaj reče možu: »Stegni roko!« Stegnil jo je in bila je zdrava kakor druga.</verse>
				<verse number="14">Farizeji pa so šli ven in se posvetovali zoper njega, kako bi ga pogubili.</verse>
				<verse number="15">Ko je Jezus to zvedel, se je umaknil od tam. Veliko jih je šlo za njim in je vse ozdravil.</verse>
				<verse number="16">Zapovedal pa jim je, naj ga ne razglašajo,</verse>
				<verse number="17">da se je spolnilo, kar je bilo rečeno po preroku Izaiju:</verse>
				<verse number="18">»Glejte, to je moj služabnik, ki sem ga izvolil, moj ljubljeni, nad katerim imam veselje. Dal mu bom svojega duha in narodom bo oznanil pravico.</verse>
				<verse number="19">Ne bo se prepiral in ne vpil, nihče ne bo slišal njegovega glasu na ulicah.</verse>
				<verse number="20">Nalomljenega trsta ne bo zlomil in tlečega stenja ne ugasil, dokler pravice ne privede do zmage.</verse>
				<verse number="21">In vanj bodo upali narodi.«</verse>
				<verse number="22">Tedaj so mu privedli obsedenca, ki je bil slep in nem. Ozdravil ga je, tako da je mutec govoril in videl.</verse>
				<verse number="23">Vse množice so strmele in govorile: »Kaj če ni to Davidov sin?«</verse>
				<verse number="24">Farizeji pa so slišali in dejali: »Ta ne izganja hudih duhov drugače kot z Bélcebubom, poglavarjem hudih duhov.«</verse>
				<verse number="25">Ker je poznal njihove misli, jim je rekel: »Vsako kraljestvo, ki se razdeli zoper sebe, se opustoši in nobeno mesto ali hiša, ki je v sebi razdvojena, ne bo obstala.</verse>
				<verse number="26">Če torej satan izganja satana, je v sebi razdeljen, kako bo potem obstalo njegovo kraljestvo?</verse>
				<verse number="27">In če jaz z Bélcebubom izganjam hude duhove, s čigavo močjo jih izganjajo vaši somišljeniki? Zato bodo oni vaši sodniki.</verse>
				<verse number="28">Če pa jaz z božjim Duhom izganjam hude duhove, je res k vam prišlo božje kraljestvo.</verse>
				<verse number="29">Ali: kako more kdo vdreti v hišo močnega in mu odnesti opremo, če prej močnega ne zveže? Šele potem bo lahko oplenil njegovo hišo.</verse>
				<verse number="30">Kdor ni z menoj, je zoper mene; in kdor z menoj ne zbira, raztresa.</verse>
				<verse number="31">Zato vam pravim: vsak greh in bogokletje bosta ljudem odpuščena, samo kletev zoper Duha ne bo odpuščena.</verse>
				<verse number="32">Tudi če kdo kaj reče zoper Sina človekovega, mu bo odpuščeno, če pa kdo reče besedo zoper Svetega Duha, mu ne bo odpuščeno ne na tem svetu ne v prihodnjem.«</verse>
				<verse number="33">»Recimo, da je drevo dobro, potem je tudi sad dober. Ali recimo, da je drevo slabo, potem je tudi sad slab. Drevo namreč spoznamo po sadu.</verse>
				<verse number="34">Gadja zalega! Kako morete govoriti dobro, če ste hudobni? Kajti česar je polno srce, to usta govore.</verse>
				<verse number="35">Dober človek prinaša iz dobrega zaklada dobro, hudoben človek pa iz hudobnega zaklada húdo.</verse>
				<verse number="36">Povem vam pa: za vsako prazno besedo, ki jo ljudje izgovorijo, bodo dajali odgovor na sodni dan.</verse>
				<verse number="37">Po svojih besedah boš namreč opravičen in po svojih besedah boš obsojen.«</verse>
				<verse number="38">Tedaj so se nekateri izmed pismoukov in farizejev začeli pogovarjati z njim in so rekli: »Učitelj, radi bi videli znamenje od tebe.«</verse>
				<verse number="39">On pa jim je odgovoril: »Hudobni in Bogu nezvesti rod zahteva znamenje, toda ne bo mu dano drugo znamenje kakor znamenje preroka Jona.</verse>
				<verse number="40">Kakor je bil namreč Jona tri dni in tri noči v trebuhu velike ribe, tako bo Sin človekov tri dni in tri noči v osrčju zemlje.</verse>
				<verse number="41">Ninivljáni bodo vstali na sodni dan skupaj s tem rodom in ga obsodili, ker so se spreobrnili na Jonovo pridigo; védite pa: več kakor Jona je tukaj.</verse>
				<verse number="42">Kraljica z Juga bo na sodni dan vstala skupaj s tem rodom in ga obsodila, kajti prišla je s konca sveta, da bi slišala Sálomonovo modrost; védite pa: več kakor Sálomon je tukaj.«</verse>
				<verse number="43">»Kadar nečisti duh odide iz človeka, blodi po suhih krajih in išče pokoja, pa ga ne najde.</verse>
				<verse number="44">Tedaj pravi: ‘Vrnil se bom v svojo hišo, iz katere sem odšel.’ Ko pride, jo najde prazno, pometeno in urejeno.</verse>
				<verse number="45">Tedaj gre in si privzame sedem drugih duhov, hujših od sebe, in vstopijo vanjo ter v njej prebivajo. Končno bo s takim človekom huje, kot je bilo prej. Tako bo tudi s tem hudobnim rodom.«</verse>
				<verse number="46">Medtem ko je še govoril množicam, so stali zunaj njegova mati in njegovi bratje; radi bi bili govorili z njim.</verse>
				<verse number="47">Nekdo mu je rekel: »Tvoja mati in tvoji bratje stoje zunaj in bi radi govorili s teboj.«</verse>
				<verse number="48">On pa je rekel temu, ki mu je to povedal: »Kdo je moja mati in kdo so moji bratje?«</verse>
				<verse number="49">Nato je pokazal na svoje učence in rekel: »To so moja mati in moji bratje.</verse>
				<verse number="50">Kdorkoli namreč spolni voljo mojega Očeta, ki je v nebesih, mi je brat in sestra in mati.«</verse>
			</chapter>
			<chapter number="13">
				<verse number="1">Tisti dan je šel Jezus iz hiše in sédel kraj jezera.</verse>
				<verse number="2">Pri njem so se zbrale velike množice, tako da je moral stopiti v čoln. Usedel se je, vsa množica pa je stala na obrežju.</verse>
				<verse number="3">Takrat jim je veliko povedal v prilikah. Dejal je: »Sejavec je šel sejat.</verse>
				<verse number="4">Ko je sejal, je nekaj semena padlo kraj pota. Priletele so ptice in ga pozobale.</verse>
				<verse number="5">Drugo je padlo na kamnita tla, kjer ni imelo veliko prsti. Hitro je pognalo, ker ni imelo globoke zemlje.</verse>
				<verse number="6">Ko pa je sonce vzšlo, je ovenelo, in ker ni imelo korenine, se je posušilo.</verse>
				<verse number="7">Drugo je padlo med trnje in trnje je zraslo ter ga zadušilo.</verse>
				<verse number="8">Drugo je padlo na dobro zemljo in dajalo sad: eno stoternega, drugo šestdeseternega in spet drugo trideseternega.</verse>
				<verse number="9">Kdor ima ušesa, naj posluša!«</verse>
				<verse number="10">Tedaj so pristopili učenci in ga vprašali: »Zakaj jim govoriš v prilikah?«</verse>
				<verse number="11">Odgovoril jim je: »Vam je dano razumeti skrivnosti nebeškega kraljestva, njim pa ni dano.</verse>
				<verse number="12">Kdor ima, se mu bo dalo in bo imel obilo; kdor pa nima, se mu bo vzelo še tisto, kar ima.</verse>
				<verse number="13">Zato jim govorim v prilikah, ker gledajo, pa ne vidijo; poslušajo, pa ne slišijo in ne razumejo.</verse>
				<verse number="14">Tako se spolnjuje nad njimi Izaijeva prerokba: ‘Napeto boste poslušali, pa ne boste razumeli, strme boste gledali, pa ne boste videli;</verse>
				<verse number="15">otopelo je namreč srce temu ljudstvu, da težkó posluša in zapira oči, da ne bi videlo in ne bi slišalo in v srcu ne razumelo ter se ne spreobrnilo, in ga jaz ne bom ozdravil.’</verse>
				<verse number="16">Srečne pa vaše oči, ker vidijo, in vaša ušesa, ker slišijo!</verse>
				<verse number="17">Zakaj resnično vam povem: veliko prerokov in pravičnih je želelo videti, kar gledate vi, pa niso videli; in slišati, kar poslušate vi, pa niso slišali.«</verse>
				<verse number="18">»Vi torej poslušajte pomen prilike o sejavcu.</verse>
				<verse number="19">K vsakemu, ki posluša besedo o kraljestvu in je ne razume, pride hudobni duh in mu ugrabi, kar je vsejano v njegovo srce. To je seme, ki je vsejano kraj pota.</verse>
				<verse number="20">Katero je vsejano na kamnita tla, je tisti, ki besedo posluša in jo takoj z veseljem sprejme,</verse>
				<verse number="21">nima pa v sebi korenine in je nestanoviten. Ko nastane zaradi besede stiska ali preganjanje, takoj klone.</verse>
				<verse number="22">Katero je vsejano med trnje, je tisti, ki besedo posluša, toda posvetne skrbi in zapeljivost bogastva mu zadušijo besedo in ostane brez sadu.</verse>
				<verse number="23">Katero pa je vsejano v dobro zemljo, je tisti, ki besedo posluša in jo tudi razume. Ta seveda obrodi in daje sad: eden stoternega, drugi šestdeseternega in spet drugi trideseternega.«</verse>
				<verse number="24">Dodal jim je še drugo priliko: »Nebeško kraljestvo je podobno človeku, ki je posejal dobro seme na svoji njivi.</verse>
				<verse number="25">Medtem ko so ljudje spali, je prišel njegov sovražnik, zasejal ljuljko med pšenico in odšel.</verse>
				<verse number="26">Ko je setev zrasla in šla v klasje, se je pokazala tudi ljuljka.</verse>
				<verse number="27">Tedaj so prišli hlapci h gospodarju in mu rekli: ‘Gospod, ali nisi vsejal dobrega semena na svoji njivi? Odkod torej ljuljka?’</verse>
				<verse number="28">Odgovoril jim je: ‘Sovražen človek je to storil.’ Hlapci pa so rekli: ‘Hočeš torej, da gremo in jo poberemo?’</verse>
				<verse number="29">‘Nikakor,’ je dejal, ‘da morda pobiraje ljuljko ne izrujete z njo vred tudi pšenice.</verse>
				<verse number="30">Pustite, naj oboje skupaj raste do žetve. Ob žetvi pa porečem žanjcem: Poberite najprej ljuljko in jo povežite v snope, da jo sežgemo; pšenico pa spravite v mojo žitnico.’«</verse>
				<verse number="31">Še drugo priliko jim je navedel: »Nebeško kraljestvo je podobno gorčičnemu zrnu, ki ga je človek vzel in vsejal na svoji njivi.</verse>
				<verse number="32">To je res najmanjše od vseh semen; ko pa zraste, je večje kakor druga povrtnina in postane drevo, tako da ptice priletijo izpod neba in gnezdijo na njegovih vejah.«</verse>
				<verse number="33">Spet drugo priliko jim je povedal: »Nebeško kraljestvo je podobno kvasu, ki ga je vzela žena in umesila v tri merice moke, dokler se ni vse prekvasilo.«</verse>
				<verse number="34">Vse to je Jezus govoril množicam v prilikah. Govoril jim je sploh samo v prilikah,</verse>
				<verse number="35">da se je spolnilo, kar je bilo rečeno po preroku: »Odprl bom svoja usta v prilikah, oznanjal bom, kar je bilo skrito od začetka sveta.«</verse>
				<verse number="36">Tedaj je odpustil množice in šel v hišo. Pristopili so njegovi učenci in rekli: »Razlôži nam priliko o ljuljki na njivi.«</verse>
				<verse number="37">Odgovoril jim je: »Sejavec dobrega semena je Sin človekov.</verse>
				<verse number="38">Njiva je svet. Dobro seme so imetniki kraljestva, ljuljka pa povzročitelji zla.</verse>
				<verse number="39">Sovražnik, ki jo je zasejal, je hudič. Žetev je dovršitev sveta, žanjci pa so angeli.</verse>
				<verse number="40">Kakor pobirajo ljuljko in jo sežgejo, tako bo ob dovršitvi sveta.</verse>
				<verse number="41">Sin človekov bo poslal svoje angele in pobrali bodo iz njegovega kraljestva vse pohujševalce in kršilce postave.</verse>
				<verse number="42">Vrgli jih bodo v ognjeno peč, kjer bo jok in škripanje z zobmi.</verse>
				<verse number="43">Takrat se bodo pravični zasvetili kakor sonce v kraljestvu svojega Očeta. Kdor ima ušesa, naj posluša.«</verse>
				<verse number="44">»Nebeško kraljestvo je podobno zakladu, skritemu na njivi, ki ga je človek našel in spet zakopal. Od veselja nad njim gre in proda vse, kar ima, in kupi tisto njivo.</verse>
				<verse number="45">Nebeško kraljestvo je tudi podobno trgovcu, ki išče lepe bisere.</verse>
				<verse number="46">Ko najde dragocen biser, gre in proda vse, kar ima, in ga kupi.</verse>
				<verse number="47">Nadalje je nebeško kraljestvo podobno mreži, ki jo vržejo v morje in zajame vse vrste rib.</verse>
				<verse number="48">Ko je polna, jo potegnejo na obrežje, sedejo in odberejo dobre v posodo, slabe pa pomečejo proč.</verse>
				<verse number="49">Tako bo ob dovršitvi sveta: prišli bodo angeli in izločili hudobne iz vrst pravičnih.</verse>
				<verse number="50">Pahnili jih bodo v ognjeno peč, kjer bo jok in škripanje z zobmi.«</verse>
				<verse number="51">»Ste razumeli vse to?« Odgovorili so: »Smo.«</verse>
				<verse number="52">Tedaj jim je rekel: »Zato je vsak pismouk, ki se zavzema za nebeško kraljestvo, podoben hišnemu gospodarju, ki prinaša iz svojega zaklada novo in staro.«</verse>
				<verse number="53">Ko je Jezus povedal te prilike, je šel od tam in</verse>
				<verse number="54">dospel v domači kraj. Učil je v njihovi shodnici, da so se zelo čudili in govorili: »Odkod njemu ta modrost in te moči?</verse>
				<verse number="55">Ali ni to tesarjev sin? Ali ni njegova mati Marija? Ali niso Jakob, Jožef, Simon in Juda njegovi bratje?</verse>
				<verse number="56">In njegove sestre, ali niso vse pri nas? Odkod torej njemu vse to?«</verse>
				<verse number="57">In spotikali so se nad njim. Jezus pa jim je rekel: »Ni prerok brez časti, razen v domačem kraju in v domači hiši.«</verse>
				<verse number="58">Zaradi njihove nevere tam ni storil dosti čudežev.</verse>
			</chapter>
			<chapter number="14">
				<verse number="1">Ob tisti priložnosti je četrtni oblastnik Heród slišal, kar so govorili o Jezusu.</verse>
				<verse number="2">Rekel je svojim dvorjanom: »To je Janez Krstnik! Vstal je od mrtvih in zato delujejo v njem čudežne moči.«</verse>
				<verse number="3">Heród je namreč dal Janeza prijeti, ga vkleniti in vreči v ječo zaradi Herodiáde, žene svojega brata Filipa,</verse>
				<verse number="4">ker mu je Janez rekel: »Ni ti jè dovoljeno imeti.«</verse>
				<verse number="5">Hotel ga je umoriti, a se je ustrašil ljudstva, ker je imelo Janeza za preroka.</verse>
				<verse number="6">Ko je Heród obhajal rojstni dan, je Herodiádina hči plesala pred gosti in mu je bila tako všeč,</verse>
				<verse number="7">da ji je s prisego obljubil dati, karkoli bi si zaželela.</verse>
				<verse number="8">Ona pa je na materino prigovarjanje rekla: »Daj mi pri priči na pladnju glavo Janeza Krstnika.«</verse>
				<verse number="9">Kralj se je razžalostil, toda zaradi prisege in gostov jo je ukazal dati.</verse>
				<verse number="10">Poslal je obglavit Janeza v ječi.</verse>
				<verse number="11">Prinesli so na pladnju njegovo glavo in jo dali deklici, ta pa jo je odnesla materi.</verse>
				<verse number="12">Prišli so Janezovi učenci, vzeli truplo in ga pokopali, potem pa šli in to sporočili Jezusu.</verse>
				<verse number="13">Ko je Jezus to slišal, se je v čolnu umaknil od tam v samoten kraj, da bi bil sam. Množice pa so to zvedele in šle iz mest peš za njim.</verse>
				<verse number="14">Ko je stopil iz čolna, je zagledal veliko množico. Zasmilili so se mu in ozdravil je njihove bolnike.</verse>
				<verse number="15">Proti večeru so stopili k njemu učenci in rekli: »Samoten je ta kraj in ura je že pozna; odpústi ljudi, da gredo v vasi in si kupijo živeža.«</verse>
				<verse number="16">Jezus pa jim je rekel: »Ni jim treba oditi. Dajte jim vi jesti!«</verse>
				<verse number="17">Rekli so mu: »Tukaj nimamo drugega kakor pet hlebov in dve ribi.«</verse>
				<verse number="18">Dejal jim je: »Prinesite mi jih semkaj!«</verse>
				<verse number="19">In vêlel je ljudem, naj sedejo po travi. Vzel je tistih pet hlebov in dve ribi, se ozrl v nebo, jih blagoslovil, razlomil in dal kruh učencem, učenci pa množicam.</verse>
				<verse number="20">Vsi so jedli in se nasitili. Pobrali so ostale koščke, dvanajst polnih košev.</verse>
				<verse number="21">Teh pa, ki so jedli, je bilo okrog pet tisoč mož, brez žená in otrok.</verse>
				<verse number="22">In takoj je primoral učence, da so šli v čoln in se pred njim peljali na nasprotni breg; sam pa bi medtem odpustil množice.</verse>
				<verse number="23">Ko so se množice razšle, je šel na goro, da bi na samem molil. Zvečer je bil sam na tistem kraju.</verse>
				<verse number="24">Čoln pa se je medtem že precéj tečajev oddaljil od brega. Valovi so ga premetavali, kajti pihal je nasprotni veter.</verse>
				<verse number="25">Ob četrti nočni straži je prišel Jezus k njim.</verse>
				<verse number="26">Ko so ga učenci videli, kako hodi po jezeru, so se prestrašili in rekli: »Prikazen je.« Od strahu so zavpili.</verse>
				<verse number="27">Jezus se jim je takoj oglasil in rekel: »Pogum! Jaz sem. Ne bojte se!«</verse>
				<verse number="28">Peter mu je odvrnil: »Gospod, če si ti, mi zapovej, da pridem po vodi k tebi.«</verse>
				<verse number="29">Jezus mu je rekel: »Pridi!« In Peter je stopil iz čolna in šel po vodi k Jezusu.</verse>
				<verse number="30">Ko pa je začutil močan veter, se je zbal. Začel se je potapljati in zavpil: »Gospod, reši me!«</verse>
				<verse number="31">Jezus je takoj stegnil roko, ga prijel in mu rekel: »Malovernež, zakaj si podvomil?«</verse>
				<verse number="32">Ko sta stopila v čoln, je veter ponehal.</verse>
				<verse number="33">Oni pa, ki so bili v čolnu, so padli predenj in rekli: »Ti si res Božji Sin.«</verse>
				<verse number="34">Ko so se prepeljali na drugo stran, so prišli v genezaréško deželo.</verse>
				<verse number="35">Ljudje tistega kraja so ga prepoznali. Sporočili so po vsej tisti okolici in privedli predenj vse bolnike.</verse>
				<verse number="36">Prosili so ga, da bi se dotaknili vsaj roba njegove obleke, in katerikoli so se ga dotaknili, so ozdraveli.</verse>
			</chapter>
			<chapter number="15">
				<verse number="1">Tedaj pridejo k Jezusu farizeji in pismouki iz Jeruzalema in rekó:</verse>
				<verse number="2">»Zakaj tvoji učenci prestopajo izročila starih? Ne umivajo si namreč rok pred jedjo.«</verse>
				<verse number="3">Odgovoril jim je: »Zakaj pa vi prestopate božjo zapoved zavoljo svojega izročila?</verse>
				<verse number="4">Bog je namreč zapovedal: ‘Spoštuj očeta in mater’ in ‘Kdor preklinja očeta ali mater, naj umrje!’</verse>
				<verse number="5">Vi pa pravite: ‘Kdor reče očetu ali materi: Kar vam jaz dolgujem, sem namenil za dar templju,</verse>
				<verse number="6">mu ni treba več spoštovati svojega očeta.’ Tako ste razvrednotili božjo besedo zavoljo svojega izročila.</verse>
				<verse number="7">Hinavci! Dobro je prerokoval o vas Izaija:</verse>
				<verse number="8">‘To ljudstvo me časti z ustnicami, njihovo srce pa je daleč od mene.</verse>
				<verse number="9">Zaman me častijo, ker učijo človeški nauk in zapovedi.’«</verse>
				<verse number="10">Takrat je poklical k sebi množico in rekel: »Poslušajte in umejte!</verse>
				<verse number="11">Človeka ne omadežuje to, kar gre v usta, ampak kar prihaja iz ust, to ga omadežuje.«</verse>
				<verse number="12">Tedaj so prišli učenci in mu rekli: »Ali veš, da so se farizeji spotikali nad tvojimi besedami?«</verse>
				<verse number="13">Odgovoril je: »Vsaka sadika, ki je ni vsadil moj nebeški Oče, bo izkoreninjena.</verse>
				<verse number="14">Pustite jih! Slepi so in slepe vodijo. Če pa slepi vodi slepega, oba padeta v jamo.«</verse>
				<verse number="15">K temu se je oglasil Peter in mu rekel: »Razlôži nam to priliko.«</verse>
				<verse number="16">Rekel je: »Kaj tudi vi še vedno ne umevate?</verse>
				<verse number="17">Ali ne razumete, da gre vse, kar prihaja v usta, v želodec in se izloča v blato?</verse>
				<verse number="18">Kar pa prihaja iz ust, pride iz srca, in to omadežuje človeka.</verse>
				<verse number="19">Iz srca namreč prihajajo hudobne misli, uboji, prešuštva, nečistovanja, tatvine, kriva pričevanja, kletvine.</verse>
				<verse number="20">To je tisto, kar omadežuje človeka, jesti z neumitimi rokami pa ga ne omadežuje.«</verse>
				<verse number="21">Jezus je zapustil tisti kraj in se umaknil v tirsko in sídonsko pokrajino.</verse>
				<verse number="22">Iz tistih krajev je prišla kanaánska žena in vpila: »Gospod, Davidov sin, usmili se me! Mojo hčer zelo muči hudi duh.«</verse>
				<verse number="23">Vendar ji ni odgovoril niti z besedo. Tedaj so pristopili njegovi učenci in ga prosili: »Odpravi jo, ker vpije za nami!«</verse>
				<verse number="24">Odgovoril je: »Poslan sem le k izgubljenim ovcam Izraelove hiše.«</verse>
				<verse number="25">Pririnila se je do njega, padla predenj in rekla: »Gospod, pomagaj mi!«</verse>
				<verse number="26">Povzel je besedo in rekel: »Ni lepo jemati kruh otrokom in ga metati psičkom.«</verse>
				<verse number="27">Ona pa je odvrnila: »Tako je, Gospod, pa vendar tudi psički jedo drobtinice, ki padajo z mize njihovih gospodarjev.«</verse>
				<verse number="28">Nato ji je Jezus rekel: »O žena, kako velika je tvoja vera! Zgodi naj se ti, kakor želiš!« In njena hči je ozdravela tisto uro.</verse>
				<verse number="29">Jezus se je odpravil naprej in prišel h Galilejskemu jezeru. Šel je na goro in tam sédel.</verse>
				<verse number="30">Tedaj so prišle k njemu velike množice, ki so imele s seboj hrome, slepe, kruljave, neme in še veliko drugih. Položili so jih pred njegove noge in jih je ozdravil,</verse>
				<verse number="31">tako da se je množica čudila, ko je gledala, kako nemi govorijo, se kruljavi zravnavajo, hromi hodijo, slepi vidijo, in je počastila Izraelovega Boga.</verse>
				<verse number="32">Jezus je poklical k sebi svoje učence in rekel: »Ljudje se mi smilijo, ker že tri dni vztrajajo pri meni in nimajo kaj jesti; lačnih pa nočem odpustiti, da na poti ne opešajo.«</verse>
				<verse number="33">Učenci mu rečejo: »Kje naj v puščavi vzamemo toliko kruha, da nasitimo táko množico?«</verse>
				<verse number="34">Jezus jih vpraša: »Koliko hlebov imate?« Dejali so: »Sedem in nekaj ribic.«</verse>
				<verse number="35">Tedaj je vêlel množici, naj séde po tleh.</verse>
				<verse number="36">Vzel je tistih sedem hlebov in ribe, se zahvalil, jih razlomil ter dajal učencem, učenci pa množicam.</verse>
				<verse number="37">Vsi so jedli in se nasitili. Od ostalih koščkov so nabrali sedem polnih košar.</verse>
				<verse number="38">Teh pa, ki so jedli, je bilo štiri tisoč mož, brez žená in otrok.</verse>
				<verse number="39">Ko je množice odpustil, je stopil v čoln in prispel v magadánsko pokrajino.</verse>
			</chapter>
			<chapter number="16">
				<verse number="1">Tedaj so prišli k njemu farizeji in saduceji. Da bi ga skušali, so ga prosili, naj jim pokaže kakšno znamenje z neba.</verse>
				<verse number="2">On pa je dejal: »Ko se zvečeri, pravite: ‘Lepo bo; kajti nebo žari,’</verse>
				<verse number="3">in zjutraj: ‘Ne bo vremena; nebo zamegljeno žari.’ Nebo torej znate presojati, znamenj časa pa ne morete.</verse>
				<verse number="4">Hudobni in Bogu nezvesti rod zahteva znamenje, toda ne bo mu dano drugo znamenje kakor Jonovo.« Nato jih je pustil in odšel.</verse>
				<verse number="5">Ko so učenci odšli na drugo stran, so pozabili vzeti kruh s seboj.</verse>
				<verse number="6">Jezus jim je namreč rekel: »Pazíte in varujte se farizejskega in saducejskega kvasa!«</verse>
				<verse number="7">Oni pa so pri sebi premišljevali: »Kruha nismo vzeli s seboj.«</verse>
				<verse number="8">Jezus je to spoznal in rekel: »Maloverni, zakaj govorite med seboj: ‘Kruha nimamo?’</verse>
				<verse number="9">Ali še vedno ne razumete in se ne spominjate petih hlebov za pet tisoč mož in koliko košev ste nabrali?</verse>
				<verse number="10">Ter sedmih hlebov za štiri tisoč mož in koliko košar ste nabrali?</verse>
				<verse number="11">Kako da ne razumete, da nisem mislil na kruh, ko sem vas opomnil: ‘Varujte se farizejskega in saducejskega kvasa!’«</verse>
				<verse number="12">Takrat so šele razumeli, da ni naročil, naj se varujejo kvasa, ki je potreben za peko kruha, temveč nauka farizejev in saducejev.</verse>
				<verse number="13">Ko je Jezus prišel v pokrajino Cezaréje Filípove, je spraševal svoje učence: »Kaj pravijo ljudje, kdo je Sin človekov?«</verse>
				<verse number="14">Odgovorili so: »Eni, da je Janez Krstnik; drugi, da Elija; spet drugi, da Jeremija ali kateri izmed prerokov.«</verse>
				<verse number="15">»Kaj pa vi pravite, kdo sem?« jih je vprašal.</verse>
				<verse number="16">Simon Peter je odgovoril: »Ti si Kristus, Sin živega Boga.«</verse>
				<verse number="17">Jezus mu je rekel: »Blagor ti, Simon, Jonov sin, kajti meso in kri ti nista tega odkrila, ampak moj Oče, ki je v nebesih.</verse>
				<verse number="18">Jaz pa ti povem: ‘Ti si Peter (Skala) in na to skalo bom sezidal svojo Cerkev in peklenska vrata je ne bodo premagala.</verse>
				<verse number="19">Dal ti bom ključe nebeškega kraljestva; in karkoli boš zavezal na zemlji, bo zavezano v nebesih; in karkoli boš razvezal na zemlji, bo razvezano v nebesih.’«</verse>
				<verse number="20">Tedaj je učencem strogo naročil, naj nikomur ne pripovedujejo, da je on Kristus.</verse>
				<verse number="21">Po tistem času je Jezus začel svojim učencem razodevati, da bo moral iti v Jeruzalem in veliko pretrpeti od starešin, vélikih duhovnikov in pismoukov, da bo moral biti umorjen in tretji dan vstati.</verse>
				<verse number="22">Peter pa ga je potegnil vstran in mu začel braniti: »Bognedaj, Gospod! To se ti nikakor ne sme zgoditi!«</verse>
				<verse number="23">On pa se je obrnil in Petru rekel: »Poberi se od mene, satan! V spotiko si mi, ker ne misliš po božje, ampak po človeško.«</verse>
				<verse number="24">Tedaj je rekel svojim učencem: »Če hoče kdo priti za menoj, naj se odpove sam sebi in vzame svoj križ ter hodi za menoj.</verse>
				<verse number="25">Kdor namreč hoče svoje življenje rešiti, ga bo izgubil. Kdor pa življenje izgubi zaradi mene, ga bo našel.</verse>
				<verse number="26">Kaj namreč koristi človeku, če si ves svet pridobi, svoje življenje pa pogubi? Ali kaj bo dal človek v zameno za svoje življenje?</verse>
				<verse number="27">Sin človekov bo namreč prišel v slavi svojega Očeta s svojimi angeli in takrat bo povrnil vsakemu po njegovih delih.</verse>
				<verse number="28">Resnično vam povem: nekateri od tukaj navzočih ne bodo umrli, dokler ne bodo videli Sina človekovega, kako prihaja v svojem kraljevskem sijaju.«</verse>
			</chapter>
			<chapter number="17">
				<verse number="1">Šest dni potem vzame Jezus s seboj Petra, Jakoba in njegovega brata Janeza in jih povede na visoko goro, na sámo.</verse>
				<verse number="2">Vpričo njih se je spremenil. Njegov obraz se je zableščal kakor sonce in njegova obleka je postala bela kakor luč.</verse>
				<verse number="3">Naenkrat sta se jim prikazala Mojzes in Elíja in se pogovarjala z njim.</verse>
				<verse number="4">Peter pa se je oglasil in rekel Jezusu: »Dobro je, da smo tukaj, Gospod! Če hočeš, postavim tu tri šotore; tebi enega, Mojzesu enega in Elíju enega.«</verse>
				<verse number="5">Ko je še govoril, jih je svetal oblak obdal s senco in iz oblaka se je zaslišal glas: »To je moj ljubljeni Sin, zelo sem ga vesel; njega poslušajte!«</verse>
				<verse number="6">Ko so učenci to zaslišali, so se silno prestrašili in padli na obraz.</verse>
				<verse number="7">Jezus pa je stopil k njim, se jih dotaknil in rekel: »Vstanite in ne bojte se!«</verse>
				<verse number="8">Povzdignili so oči, pa niso videli nikogar razen Jezusa.</verse>
				<verse number="9">Medtem ko so šli z gore, jim je Jezus zapovedal: »Nikomur ne povejte, kar ste videli, dokler Sin človekov ne vstane od mrtvih!«</verse>
				<verse number="10">Učenci pa so ga vprašali: »Zakaj torej pismouki govorijo, da mora prej priti Elíja?«</verse>
				<verse number="11">Odgovoril je: »Elíja bo res prišel in bo vse obnovil.</verse>
				<verse number="12">Toda povem vam: Elíja je že prišel, a ga niso prepoznali, temveč so storili z njim, kar so hoteli. Tako bo tudi Sin človekov trpel od njih.«</verse>
				<verse number="13">Tedaj so učenci razumeli, da jim je govoril o Janezu Krstniku.</verse>
				<verse number="14">Ko so prišli k množici, je nekdo stopil k njemu, se vrgel pred njim na kolena in rekel:</verse>
				<verse number="15">»Gospod, usmili se mojega sina! Božjasten je in hudo trpi. Večkrat pade v ogenj in večkrat v vodo.</verse>
				<verse number="16">Privedel sem ga že k tvojim učencem, pa ga niso mogli ozdraviti.«</verse>
				<verse number="17">Jezus je odvrnil: »O neverni in pokvarjeni rod! Doklej bom še pri vas? Doklej vas bom še prenašal? Privedite mi ga semkaj!«</verse>
				<verse number="18">Jezus je zapretil hudemu duhu in hudi duh je šel iz njega; in deček je bil od tiste ure zdrav.</verse>
				<verse number="19">Tedaj so se učenci približali Jezusu in ga na samem vprašali: »Zakaj ga mi nismo mogli izgnati?«</verse>
				<verse number="20">»Zato, ker imate premalo vere,« jim je dejal. »Resnično vam povem: če imate vero kakor gorčično zrno in porečete tej gori: ‘Prestavi se odtod tja!’ se bo prestavila in nič vam ne bo nemogoče.</verse>
				<verse number="21">[Ta rod se ne izžene drugače kot z molitvijo in postom.]«</verse>
				<verse number="22">Ko so bili zbrani v Galileji, jim je Jezus rekel: »Sin človekov bo kmalu izdan v roke ljudem</verse>
				<verse number="23">in ga bodo umorili, toda tretji dan bo vstal.« To jih je zelo potrlo.</verse>
				<verse number="24">Ko so prispeli v Kafarnáum, so prišli k Petru pobiralci tempeljskega davka dveh drahem in ga vprašali: »Ali vaš učitelj ne plačuje davka dveh drahem?«</verse>
				<verse number="25">»Seveda,« je odgovoril. Ko pa je prišel v hišo, ga je Jezus prehitel z vprašanjem: »Kaj se ti zdi, Simon, od koga pobirajo zemeljski kralji davek ali carino? Od svojih podložnikov ali od tujcev?«</verse>
				<verse number="26">»Od tujcev,« je odvrnil. Jezus mu je rekel: »Torej so podložniki oproščeni.</verse>
				<verse number="27">Vendar da jih ne pohujšamo, pojdi k jezeru, vrzi trnek in potegni ven prvo ribo, ki se bo ujela. Odpri ji usta in našel boš statêr. Vzemi ga in jim ga daj zame in zase.«</verse>
			</chapter>
			<chapter number="18">
				<verse number="1">Tisti čas so učenci stopili k Jezusu in ga vprašali: »Kdo je potemtakem največji v nebeškem kraljestvu?«</verse>
				<verse number="2">Tedaj pokliče k sebi otroka, ga postavi mednje</verse>
				<verse number="3">in reče: »Resnično vam povem: če se ne spreobrnete in ne postanete kakor otroci, ne pojdete v nebeško kraljestvo!</verse>
				<verse number="4">Kdor se torej poniža, da bo kakor ta otrok, bo največji v nebeškem kraljestvu,</verse>
				<verse number="5">in kdor sprejme takega otroka v mojem imenu, mene sprejme.</verse>
				<verse number="6">Kdor pohujša enega od teh malih, ki vame verujejo, bi bilo zanj bolje, da mu obesijo mlinski kamen na vrat in se potopi v globino morja.</verse>
				<verse number="7">Gorje svetu zaradi pohujšanja! Pohujšanje sicer mora priti, toda gorje človeku, po katerem pohujšanje pride.</verse>
				<verse number="8">Če te torej tvoja roka ali noga zapeljuje, jo odsekaj in vrzi od sebe! Bolje je zate, da prideš pohabljen ali kruljav v življenje, kakor da bi imel obe roki ali nogi in bi bil vržen v večni ogenj.</verse>
				<verse number="9">In če te tvoje oko zapeljuje, ga izderi in vrzi od sebe! Bolje je zate, da prideš z enim očesom v življenje, kakor da bi imel obe očesi in bi bil vržen v peklenski ogenj.</verse>
				<verse number="10">Varujte se, da ne boste zaničevali katerega teh malih! Povem vam: njihovi angeli v nebesih vedno gledajo obličje mojega nebeškega Očeta.</verse>
				<verse number="11">[Kajti Sin človekov je prišel, da reši, kar je izgubljeno.]</verse>
				<verse number="12">Kaj se vam zdi? Če ima kdo sto ovc in ena od njih zaide, ali ne bo pustil devetindevetdesetih na gori in šel iskat tisto, ki je zašla?</verse>
				<verse number="13">Če pa se mu posreči, da jo najde, resnično vam povem: bolj se je veseli kakor devetindevetdesetih, ki niso zašle.</verse>
				<verse number="14">Tako noče vaš Oče, ki je v nebesih, da se zgubi kdo od malih.</verse>
				<verse number="15">Če tvoj brat greši zoper tebe, pojdi k njemu in ga posvári na štiri oči. Če te posluša, si pridobil svojega brata.</verse>
				<verse number="16">Če te pa ne posluša, vzemi s seboj še enega ali dva, da se vsa zadeva ugotovi po izjavi dveh ali treh prič.</verse>
				<verse number="17">Če jih ne posluša, povej verskemu občestvu. Če pa tudi verskega občestva ne posluša, naj ti bo kakor pogan in cestninar.</verse>
				<verse number="18">Resnično vam povem: karkoli boste zavezali na zemlji, bo zavezano v nebesih, in karkoli boste razvezali na zemlji, bo razvezano v nebesih.</verse>
				<verse number="19">Nadalje vam resnično povem: če se dva izmed vas na zemlji združita v katerikoli prošnji, ju bo uslišal moj Oče, ki je v nebesih.</verse>
				<verse number="20">Kjer sta namreč dva ali so trije zbrani v mojem imenu, tam sem jaz sredi med njimi.«</verse>
				<verse number="21">Tedaj je pristopil Peter in mu rekel: »Gospod, kolikokrat naj odpustim svojemu bratu, če greši zoper mene? Do sedemkrat?«</verse>
				<verse number="22">Jezus mu reče: »Ne pravim ti sedemkrat, ampak do sedemdesetkrat sedemkrat.</verse>
				<verse number="23">Zato je nebeško kraljestvo podobno kralju, ki je hotel napraviti račun s svojimi služabniki.</verse>
				<verse number="24">Ko je začel računati, so mu privedli nekoga, ki mu je bil dolžan deset tisoč talentov.</verse>
				<verse number="25">Ker ni imel s čim povrniti, je ukazal njegov gospodar prodati njega, njegovo ženo, otroke in vse, kar je imel, ter poravnati dolg.</verse>
				<verse number="26">Služabnik je tedaj padel predenj in ga prosil: ‘Potrpi z menoj in vse ti povrnem.’</verse>
				<verse number="27">Gospodarju se je služabnik zasmilil, oprostil ga je in mu dolg odpustil.</verse>
				<verse number="28">Ko pa je služabnik šel ven, je srečal enega svojih tovarišev, ki mu je bil dolžan sto denarjev. Zgrabil ga je, ga davil in rekel: ‘Vrni, kar si dolžan!’</verse>
				<verse number="29">Ta je padel predenj in ga prosil: ‘Potrpi z menoj in ti povrnem.’</verse>
				<verse number="30">Oni pa ni hotel, ampak je šel in ga vrgel v ječo, dokler mu ne bi povrnil dolga.</verse>
				<verse number="31">Ko so njegovi tovariši videli, kaj se je zgodilo, so bili zelo žalostni in šli vse podrobno povedat svojemu gospodarju, kaj se je primerilo.</verse>
				<verse number="32">Tedaj ga je gospodar poklical k sebi in mu rekel: ‘Hudobni služabnik! Ves dolg sem ti odpustil, ker si me prosil.</verse>
				<verse number="33">Ali nisi bil tudi ti dolžan usmiliti se svojega tovariša, kakor sem se jaz tebe usmilil?’</verse>
				<verse number="34">In razjezil se je njegov gospodar, ga izročil mučiteljem, dokler mu ne bi povrnil vsega dolga.</verse>
				<verse number="35">Tako bo tudi moj nebeški Oče storil z vami, če vsak iz srca ne odpusti svojemu bratu.«</verse>
			</chapter>
			<chapter number="19">
				<verse number="1">Ko je Jezus končal te govore, je odpotoval iz Galileje in po drugi strani Jórdana prišel v judejsko pokrajino.</verse>
				<verse number="2">Za njim je šlo veliko ljudi in jih je tam ozdravil.</verse>
				<verse number="3">Tedaj so prišli k njemu farizeji in ga skušali. Vprašali so: »Ali je dovoljeno možu iz kateregakoli vzroka odsloviti ženo?«</verse>
				<verse number="4">Odgovoril je: »Ali niste brali, da je Stvarnik na začetku ustvaril človeka kot moža in ženo</verse>
				<verse number="5">ter rekel: ‘Zaradi tega bo mož zapustil očeta in mater in se pridružil svoji ženi in bosta oba eno telo.’</verse>
				<verse number="6">Tako nista več dva, ampak eno telo. Kar je torej Bog združil, tega naj človek ne ločuje.«</verse>
				<verse number="7">Rečejo mu: »Zakaj je potem Mojzes zapovedal dati ločitveni list in jo odsloviti?«</verse>
				<verse number="8">Odgovori jim: »Zaradi vaše trdosrčnosti vam je Mojzes dovolil ločiti se od vaših žená, od začetka pa ni bilo tako.</verse>
				<verse number="9">Jaz pa vam pravim: kdorkoli se loči od svoje žene, razen če zveza ni bila zakonita, in se oženi z drugo, prešuštvuje.«</verse>
				<verse number="10">Tedaj mu rečejo njegovi učenci: »Če je tako z možem in ženo, se ni dobro ženiti.«</verse>
				<verse number="11">On pa jim je rekel: »Ne doumejo te besede vsi, temveč tisti, katerim je dano.</verse>
				<verse number="12">Nekateri so namreč že po rojstvu nesposobni za zakon, nekatere so take naredili ljudje in nekateri so se zakonu sami odpovedali zaradi nebeškega kraljestva. Kdor more razumeti, naj razume.«</verse>
				<verse number="13">Tedaj so mu prinesli otročičke, da bi nanje položil roke in molil. Učenci pa so jih odganjali,</verse>
				<verse number="14">toda Jezus jim je rekel: »Pustite otročičke in ne branite jim priti k meni, ker takih je nebeško kraljestvo.«</verse>
				<verse number="15">Potem je nanje položil roke in šel naprej.</verse>
				<verse number="16">Nekdo je stopil k njemu in rekel: »Učitelj, kaj naj dobrega storim, da dosežem večno življenje?«</verse>
				<verse number="17">Odgovoril mu je: »Kaj me sprašuješ o dobrem? Samo eden je dober. Če pa hočeš priti v življenje, spolnjuj zapovedi!«</verse>
				<verse number="18">»Katere?« ga je vprašal. Jezus je odgovoril: »Ne ubijaj! Ne prešuštvuj! Ne kradi! Ne pričaj po krivem!</verse>
				<verse number="19">Spoštuj očeta in mater!« in »Ljubi svojega bližnjega kakor sam sebe!«</verse>
				<verse number="20">Mladenič mu je rekel: »Vse to spolnjujem, kaj mi še manjka?«</verse>
				<verse number="21">Jezus mu je rekel: »Če hočeš biti popoln, pojdi, prodaj, kar imaš, in daj revežem, pa boš imel zaklad v nebesih! Nato pridi in hôdi za menoj!«</verse>
				<verse number="22">Ko je mladenič slišal to besedo, je žalosten odšel; imel je namreč veliko premoženje.</verse>
				<verse number="23">Jezus pa je rekel svojim učencem: »Resnično vam povem: bogatin bo težkó prišel v nebeško kraljestvo.</verse>
				<verse number="24">Ponovno vam pravim: laže gre kamela skozi šivankino uho kakor bogatin v nebeško kraljestvo.«</verse>
				<verse number="25">Ko so učenci to slišali, so se močno čudili in rekli: »Kdo se torej more rešiti?«</verse>
				<verse number="26">Jezus se je ozrl vanje in jim rekel: »Pri ljudeh to ni mogoče, pri Bogu pa je vse mogoče.«</verse>
				<verse number="27">Tedaj se je oglasil Peter in mu rekel: »Poglej, mi smo vse zapustili in šli za teboj. Kaj bomo torej prejeli?«</verse>
				<verse number="28">Jezus jim je odgovoril: »Resnično vam povem: ko bo Sin človekov ob prenovljenju sveta sédel na prestol svojega veličastva, boste tudi vi, ki ste šli za menoj, sedeli na dvanajstih prestolih in sodili dvanajst Izraelovih rodov.</verse>
				<verse number="29">In vsak, ki je zapustil hišo ali brate ali sestre ali očeta ali mater ali otroke ali njive zaradi mene, bo prejel stokratno in dobil v dediščino večno življenje.</verse>
				<verse number="30">Mnogi prvi bodo zadnji in zadnji bodo prvi.«</verse>
			</chapter>
			<chapter number="20">
				<verse number="1">»Nebeško kraljestvo je namreč podobno hišnemu gospodarju, ki je šel zgodaj zjutraj najemat delavce za svoj vinograd.</verse>
				<verse number="2">Z delavci se je pogodil za en denar na dan in jih poslal v vinograd.</verse>
				<verse number="3">Okrog tretje ure je šel ven in videl druge na trgu postajati brez dela.</verse>
				<verse number="4">Tudi tem je rekel: ‘Pojdite tudi vi v vinograd, in kar je prav, vam bom dal.’</verse>
				<verse number="5">In so šli. Okrog šeste in okrog devete ure je spet šel ven in storil prav tako.</verse>
				<verse number="6">Ko je šel okrog enajste ure ven, je našel druge, ki so tam postajali, in jim je rekel: ‘Kaj stojite tukaj ves dan brez dela?’</verse>
				<verse number="7">‘Ker nas nihče ni najel,’ so mu odgovorili. Tedaj jim reče: ‘Pojdite tudi vi v vinograd!’</verse>
				<verse number="8">Pod noč pa je rekel gospodar vinograda svojemu oskrbniku: ‘Pokliči delavce in jim plačaj. Začni pri zadnjih in končaj pri prvih.’</verse>
				<verse number="9">Pristopili so torej tisti, ki so prišli okrog enajste ure, in dobili vsak po en denar.</verse>
				<verse number="10">Ko so prišli prvi, so mislili, da bodo dobili več, vendar so tudi ti dobili vsak po en denar.</verse>
				<verse number="11">Ko so denar prejeli, so godrnjali nad hišnim gospodarjem, češ:</verse>
				<verse number="12">‘Ti zadnji so delali eno uro in si jih izenačil z nami, ki smo prenašali težo dneva in vročino.’</verse>
				<verse number="13">Odgovoril je enemu izmed njih: ‘Prijatelj, ne delam ti krivice. Ali se nisi pogodil z menoj za en denar?</verse>
				<verse number="14">Vzemi, kar je tvojega, in pojdi! Hočem pa tudi temu zadnjemu dati kakor tebi.</verse>
				<verse number="15">Ali ne smem storiti s svojim, kar hočem? Ali je tvoje oko hudobno, ker sem jaz dober?’</verse>
				<verse number="16">Tako bodo zadnji prvi in prvi zadnji.«</verse>
				<verse number="17">Ko je šel Jezus proti Jeruzalemu, je vzel dvanajstere učence na sámo in jim med potjo rekel:</verse>
				<verse number="18">»Poslušajte! V Jeruzalem gremo in Sin človekov bo izdan vélikim duhovnikom in pismoukom. Obsodili ga bodo na smrt</verse>
				<verse number="19">in izročili poganom, da ga bodo zasmehovali, bičali in križali, toda tretji dan bo vstal.«</verse>
				<verse number="20">Tedaj je stopila k njemu mati Zebedéjevih sinov s svojima sinovoma in se poklonila pred njim do tal, da bi ga nekaj prosila.</verse>
				<verse number="21">Rekel ji je: »Kaj hočeš?« Odvrnila je: »Reci, naj ta dva moja sinova sedita v tvojem kraljestvu, eden na tvoji desnici in eden na tvoji levici.«</verse>
				<verse number="22">Jezus je odgovoril: »Ne vesta, kaj prosita. Ali moreta piti kelih, ki ga moram piti jaz?« Rekla sta mu: »Moreva.«</verse>
				<verse number="23">Reče jima: »Moj kelih bosta pač pila; dajati, kdo bo sedel na moji desnici ali levici, pa ni moja stvar, ampak bodo tam sedeli tisti, katerim je to pripravil moj Oče.«</verse>
				<verse number="24">Ko je drugih deset to slišalo, so bili nejevoljni nad bratoma.</verse>
				<verse number="25">Jezus pa jih je poklical k sebi in jim rekel: »Veste, da vladarji gospodujejo nad svojimi narodi in da jim velikaši dajejo čutiti oblast.</verse>
				<verse number="26">Med vami pa naj ne bo tako, ampak kdor hoče postati velik med vami, naj bo vaš strežnik;</verse>
				<verse number="27">in kdor hoče biti prvi med vami, naj bo vaš služabnik!</verse>
				<verse number="28">Saj tudi Sin človekov ni prišel, da bi mu stregli, ampak da bi stregel in dal svoje življenje v odkupnino za mnoge.«</verse>
				<verse number="29">Ko so odhajali iz Jêrihe, se mu je pridružila velika množica.</verse>
				<verse number="30">Kraj pota sta sedela dva slepa. Ko sta slišala, da Jezus prihaja mimo, sta zavpila: »Usmili se naju, Gospod, Davidov sin!«</verse>
				<verse number="31">Množica ju je posvarila, naj umolkneta, onadva pa sta še močneje zavpila: »Usmili se naju, Gospod, Davidov sin!«</verse>
				<verse number="32">Jezus je obstal, ju poklical in rekel: »Kaj hočeta, da vama storim?«</verse>
				<verse number="33">»Gospod, da bi se nama oči odprle,« sta odgovorila.</verse>
				<verse number="34">Jezus se ju je usmilil. Dotaknil se je njunih oči in takoj sta spregledala ter šla za njim.</verse>
			</chapter>
			<chapter number="21">
				<verse number="1">Ko so se približali Jeruzalemu in prišli do Bétfage ob Oljski gori, je Jezus poslal dva učenca</verse>
				<verse number="2">in jima rekel: »Pojdita v vas, ki je pred vama, in takoj bosta našla privezano oslico in žrebe pri njej. Odvežita jo in ju pripeljita k meni.</verse>
				<verse number="3">Če vama kdo kaj poreče, odgovorita: ‘Gospod ju potrebuje,’ in takoj ju bo pustil.«</verse>
				<verse number="4">To pa se je zgodilo, da se je spolnilo, kar je bilo rečeno po preroku: »Povejte síonski hčeri:</verse>
				<verse number="5">tvoj kralj prihaja k tebi, krotak in sedeč na oslici in na osličku, mladiču vprežne živali.«</verse>
				<verse number="6">Učenca sta šla in storila, kakor jima je bil Jezus naročil.</verse>
				<verse number="7">Pripeljala sta oslico in njenega mladiča, pogrnila nanju svoji suknji in Jezus je sédel gor.</verse>
				<verse number="8">Zelo veliko ljudi je pogrinjalo svoje plašče na pot, drugi pa so lomili veje z dreves in jih stlali po poti.</verse>
				<verse number="9">Množice, ki so šle pred njim in za njim, pa so vzklikale: » Hozána Davidovemu sinu! Blagoslovljen, ki prihaja v Gospodovem imenu! Hozána na višavah!«</verse>
				<verse number="10">Ko je prišel v Jeruzalem, se je vse mesto zganilo in spraševalo: »Kdo je to?«</verse>
				<verse number="11">Množice pa so odgovarjale: »To je prerok, Jezus iz Nazareta v Galileji.«</verse>
				<verse number="12">Jezus je stopil v tempelj in izgnal vse, ki so v templju prodajali in kupovali. Menjalcem denarja je prevrnil mize, prodajalcem golobov pa stojnice</verse>
				<verse number="13">in jim rekel: »Pisano je: ‘Moja hiša naj bo hiša molitve,’ vi pa iz nje delate jamo razbojnikov.«</verse>
				<verse number="14">V templju so se mu približali slepi in hromi in jih je ozdravil.</verse>
				<verse number="15">Ko so véliki duhovniki in pismouki videli, kakšne čudeže je storil, in otroke, ki so v templju vzklikali: »Hozána Davidovemu sinu!«</verse>
				<verse number="16">so nejevoljni rekli: »Slišiš, kaj ti govorijo?« Jezus pa jim je dejal: »Seveda! Ali niste nikdar brali: ‘Iz ust otrok in dojenčkov si sebi pripravil hvalo’?«</verse>
				<verse number="17">Nato jih je pustil. Iz mesta je šel v Betánijo in tam prenočil.</verse>
				<verse number="18">Ko se je Jezus zjutraj vračal v mesto, je bil lačen.</verse>
				<verse number="19">Ob poti je zagledal smokvino drevo in šel k njemu, toda na njem ni našel drugega kakor listje in mu je rekel: »Naj ne bo nikoli več sadu na tebi!« Drevo se je pri priči posušilo.</verse>
				<verse number="20">Ko so učenci to videli, so začudeno rekli: »Kako to, da se je smokva tako hitro posušila?«</verse>
				<verse number="21">Jezus jim je odgovoril: »Resnično vam povem: če boste imeli vero in ne boste dvomili, boste delali ne samo to, kar se je zgodilo s to smokvo; ampak če boste rekli tej gori: ‘Vzdigni se in se vrzi v morje,’ se bo to zgodilo.</verse>
				<verse number="22">Vse boste prejeli, kar boste prosili v molitvi, če boste verovali.«</verse>
				<verse number="23">Prišel je v tempelj, in medtem ko je učil, so stopili k njemu véliki duhovniki in starešine ljudstva ter rekli: »S kakšno oblastjo to delaš? Kdo ti je dal to oblast?«</verse>
				<verse number="24">Jezus jim je odgovoril: »Tudi jaz vam bom postavil vprašanje. Če mi odgovorite nanj, vam bom tudi jaz povedal, s kakšno oblastjo to delam.</verse>
				<verse number="25">Odkod je bil Janezov krst? Iz nebes ali od ljudi?« Ti pa so premišljevali in govorili med sabo: »Če rečemo: ‘Iz nebes,’ nam bo rekel: ‘Zakaj mu torej niste verjeli?’</verse>
				<verse number="26">Če pa rečemo: ‘Od ljudi,’ potem se bojmo množice, kajti vsi imajo Janeza za preroka.«</verse>
				<verse number="27">Zato so Jezusu odvrnili: »Ne vemo.« On pa jim je rekel: »Tudi jaz vam ne povem, s kakšno oblastjo to delam.«</verse>
				<verse number="28">»Kaj se vam zdi? Nekdo je imel dva sina. Stopil je k prvemu in rekel: ‘Sin, pojdi danes delat v vinograd!’</verse>
				<verse number="29">Odgovoril je: ‘Nočem.’ Toda pozneje se je premislil in šel.</verse>
				<verse number="30">Stopil je k drugemu in rekel isto. Ta je odgovoril: ‘Grem, moj gospod,’ vendar ni šel.</verse>
				<verse number="31">Kateri od teh dveh je spolnil očetovo voljo?« Rečejo: »Prvi.« Jezus jim reče: »Resnično vam povem: cestninarji in nečistnice pojdejo pred vami v božje kraljestvo.</verse>
				<verse number="32">Prišel je namreč Janez k vam in vam kazal pot pravičnosti in mu niste verjeli; cestninarji in nečistnice pa so mu verjeli. Vi ste to videli in se tudi potlej niste skesali, da bi mu verjeli.«</verse>
				<verse number="33">»Poslušajte drugo priliko! Bil je hišni gospodar, ki je zasadil vinograd, ga obdal z ograjo, izkopal v njem stiskalnico in sezidal stolp, nato ga je dal v najem viničarjem in odpotoval.</verse>
				<verse number="34">Ko se je približal čas trgatve, je poslal svoje služabnike k viničarjem, da bi dobili njegov pridelek.</verse>
				<verse number="35">Viničarji so njegove služabnike zgrabili in enega pretepli, drugega ubili in spet drugega kamnali.</verse>
				<verse number="36">Potem je poslal druge služabnike, več kakor prej, in storili so z njimi prav tako.</verse>
				<verse number="37">Nazadnje je poslal k njim svojega sina, češ: ‘Mojega sina bodo spoštovali.’</verse>
				<verse number="38">Ko so viničarji zagledali sina, so si rekli: ‘To je dedič. Dajmo, ubijmo ga in se polastimo njegove dediščine!’</verse>
				<verse number="39">Zgrabili so ga, vrgli iz vinograda in ubili.</verse>
				<verse number="40">Ko bo torej prišel gospodar vinograda, kaj bo storil s temi viničarji?«</verse>
				<verse number="41">Rečejo mu: »Hudobneže bo kruto pokončal, vinograd pa dal v najem drugim viničarjem, ki mu bodo ob svojem času dajali pridelek.«</verse>
				<verse number="42">Jezus jim reče: »Ali niste nikoli brali v knjigah Svetega pisma: ‘Kamen, ki so ga zidarji zavrgli, je postal vogelni kamen. Gospod je to storil in je čudovito v naših očeh.’</verse>
				<verse number="43">Zato vam pravim: vzelo se vam bo božje kraljestvo in dalo ljudstvu, ki bo dajalo njegove sadove.«</verse>
				<verse number="44">Kdor bo padel na ta kamen, se bo razbil; in na kogar bo on padel, ga bo strl.</verse>
				<verse number="45">Ko so véliki duhovniki in farizeji slišali njegove prilike, so spoznali, da govori o njih.</verse>
				<verse number="46">Poskušali so ga zgrabiti, pa so se zbali množice, ker ga je imela za preroka.</verse>
			</chapter>
			<chapter number="22">
				<verse number="1">Jezus jim je spet spregovoril v prilikah.</verse>
				<verse number="2">»Nebeško kraljestvo je podobno kralju, ki je napravil svatbo svojemu sinu.</verse>
				<verse number="3">Poslal je svoje služabnike, da skličejo povabljene na svatbo, vendar ti niso hoteli priti.</verse>
				<verse number="4">Znova je poslal druge služabnike z naročilom: ‘Recite povabljenim: Glejte, obed sem vam pripravil. Moji voli in pitana teleta so zaklana in vse je pripravljeno; pridite na svatbo!’</verse>
				<verse number="5">Ti pa se niso zmenili, temveč so odšli: eden na svojo njivo, drugi po kupčiji;</verse>
				<verse number="6">ostali pa so zgrabili njegove služabnike, jih osramotili in pobili.</verse>
				<verse number="7">Kralj se je tedaj razjezil in poslal svojo vojsko, da so pobili tiste morilce in njihovo mesto požgali.</verse>
				<verse number="8">Nato je rekel služabnikom: ‘Svatba je pripravljena, toda povabljeni jè niso bili vredni.</verse>
				<verse number="9">Pojdite torej na križišča in kogarkoli tam najdete, ga povabite na svatbo.’</verse>
				<verse number="10">Služabniki so odšli na ceste in zbrali vse, ki so jih našli, hudobne in dobre, in svatovska dvorana se je napolnila z gosti.</verse>
				<verse number="11">Ko je kralj prišel goste pogledat, je opazil tam človeka, ki ni imel svatovske obleke.</verse>
				<verse number="12">Reče mu: ‘Prijatelj, kako si prišel semkaj, ko nimaš svatovske obleke?’ Ta pa je molčal.</verse>
				<verse number="13">Tedaj je kralj ukazal strežnikom: ‘Zvežite mu noge in roke in ga vrzite ven v temo, tam bo jok in škripanje z zobmi.’</verse>
				<verse number="14">Veliko je namreč poklicanih, toda malo izvoljenih.«</verse>
				<verse number="15">Tedaj so farizeji odšli in se posvetovali, kako bi ga ujeli v besedi.</verse>
				<verse number="16">K njemu pošljejo svoje somišljenike skupaj s heródovci in ti ga vprašajo: »Učitelj, vemo, da si resnicoljuben in res učiš tako živeti, kakor hoče Bog, in se ne meniš za nikogar, ker se ne oziraš na osebo.</verse>
				<verse number="17">Povej nam torej, kaj se ti zdi: ali je dovoljeno dajati cesarju davek ali ne?«</verse>
				<verse number="18">Jezus je spoznal njihovo zvitost in rekel: »Kaj me skušate, hinavci?</verse>
				<verse number="19">Pokažite mi davčni denar!« Dali so mu denar.</verse>
				<verse number="20">Nato jih vpraša: »Čigava je ta podoba in napis?«</verse>
				<verse number="21">Odgovorijo mu: »Cesarjeva.« Tedaj jim reče: »Dajte torej cesarju, kar je cesarjevega, in Bogu, kar je božjega.«</verse>
				<verse number="22">Ko so to slišali, so se začudili, ga pustili in odšli.</verse>
				<verse number="23">Tisti dan so prišli k njemu saduceji, ki pravijo, da ni vstajenja, in so ga vprašali:</verse>
				<verse number="24">»Učitelj, Mojzes je rekel: ‘Če kdo umrje brez otrok, naj se njegov brat oženi z njegovo ženo in obudi potomstvo svojemu bratu.’</verse>
				<verse number="25">Bilo pa je pri nas sedem bratov. Prvi se je oženil in umrl. Ker ni imel otrok, je zapustil ženo svojemu bratu;</verse>
				<verse number="26">tako tudi drugi in tretji, vsi do sedmega.</verse>
				<verse number="27">Za vsemi je nazadnje umrla tudi žena.</verse>
				<verse number="28">Čigava bo torej ob vstajenju? Vsi so jo namreč imeli za ženo.«</verse>
				<verse number="29">Jezus jim je odgovoril: »Motite se, ker ne poznate ne Svetega pisma ne božje moči.</verse>
				<verse number="30">Ob vstajenju se namreč ne bodo ne ženili ne možile, temveč bodo kakor angeli v nebesih.</verse>
				<verse number="31">O vstajenju mrtvih pa, ali niste brali, kaj vam je rekel Bog:</verse>
				<verse number="32">‘Jaz sem Bog Abrahamov in Bog Izakov in Bog Jakobov’? Ni pa Bog mrtvih, temveč živih.«</verse>
				<verse number="33">Ko so množice to slišale, so strmele nad njegovim naukom.</verse>
				<verse number="34">Farizeji pa so zvedeli, da je saduceje prisilil k molku in so se zbrali na istem kraju.</verse>
				<verse number="35">Eden izmed njih, bil je učitelj postave, ga je skušal in vprašal:</verse>
				<verse number="36">»Učitelj, katera je največja zapoved v postavi?«</verse>
				<verse number="37">Odgovoril mu je: »‘Ljubi Gospoda, svojega Boga, z vsem srcem in z vso dušo in z vsem mišljenjem.’</verse>
				<verse number="38">To je največja in prva zapoved.</verse>
				<verse number="39">Druga pa je njej enaka: ‘Ljubi svojega bližnjega kakor sam sebe.’</verse>
				<verse number="40">Na teh dveh zapovedih stoji vsa postava in preroki.«</verse>
				<verse number="41">Ko so bili farizeji zbrani, jih je Jezus vprašal:</verse>
				<verse number="42">»Kaj mislite o Kristusu? Čigav sin je?« Odgovorijo mu: »Davidov.«</verse>
				<verse number="43">On jim reče: »Kako ga torej David po navdihnjenju imenuje Gospod, ko pravi:</verse>
				<verse number="44">‘Gospod je rekel mojemu Gospodu: sédi na mojo desnico, dokler ne položim tvojih sovražnikov pod tvoje noge.’</verse>
				<verse number="45">Če ga torej David imenuje Gospod, kako more biti njegov sin?«</verse>
				<verse number="46">In nobeden mu ni mogel odgovoriti besede, tudi se ga ni upal od tistega dne kdo še kaj vprašati.</verse>
			</chapter>
			<chapter number="23">
				<verse number="1">Tedaj je Jezus spregovoril množicam in svojim učencem:</verse>
				<verse number="2">»Mojzesovo učiteljsko mesto so zasedli pismouki in farizeji.</verse>
				<verse number="3">Delajte vse in se držite vsega, kar vam rečejo, po njihovih delih pa se ne ravnajte; govorijo namreč, pa ne delajo.</verse>
				<verse number="4">Vežejo težka in neznosna bremena in jih nalagajo ljudem na rame, sami pa jih še s prstom nočejo premakniti.</verse>
				<verse number="5">Vsa svoja dela opravljajo zato, da bi jih ljudje videli. Napravljajo si širše molitvene jermene in podaljšujejo resice na obleki.</verse>
				<verse number="6">Radi imajo častna mesta na gostijah, prve sedeže v shodnicah,</verse>
				<verse number="7">pozdrave na cestah in da jim ljudje pravijo ‘učitelj’.</verse>
				<verse number="8">Vi pa ne pustite, da bi vam rekli ‘učitelj’, kajti eden je vaš Učitelj, vi vsi ste pa bratje.</verse>
				<verse number="9">Tudi na zemlji nikogar ne imenujte ‘oče’, kajti eden je vaš Oče, ta, ki je v nebesih.</verse>
				<verse number="10">Tudi se ne dajte imenovati ‘vodniki’, kajti eden je vaš Vodnik, Kristus.</verse>
				<verse number="11">Največji med vami bodi vaš strežnik.</verse>
				<verse number="12">Kdor se bo poviševal, bo ponižan; in kdor se bo poniževal, bo povišan.</verse>
				<verse number="13">A gorje vam, pismouki in farizeji! Hinavci. Pred ljudmi zaklepate nebeško kraljestvo. Sami ne greste noter, tistim, ki bi radi vstopili, pa ne pustite.</verse>
				<verse number="14">[Gorje vam, pismouki in farizeji! Hinavci. Vdovam požirate hiše, medtem ko hinavsko opravljate dolge molitve; zaradi tega boste strože sojeni.]</verse>
				<verse number="15">Gorje vam, pismouki in farizeji! Hinavci. Prepotujete morje in kopno, da enega samega pridobite za svojo vero; in ko se to zgodi, ga naredite za sina pekla, dvakrat hujšega od sebe.</verse>
				<verse number="16">Gorje vam, slepi vodniki, ki pravite: ‘Če kdo priseže pri templju, ga prisega ne veže; če pa priseže pri tempeljskem zlatu, ga veže.’</verse>
				<verse number="17">Nespametni in zaslepljeni! Kaj je vendar več: zlato ali tempelj, ki zlato posvečuje?</verse>
				<verse number="18">Pravite tudi: ‘Če kdo priseže pri oltarju, ga prisega ne veže, če pa priseže pri daru, ki je na njem, ga veže.’</verse>
				<verse number="19">Zaslepljenci! Kaj je vendar več: dar ali oltar, ki dar posvečuje?</verse>
				<verse number="20">Kdor torej priseže pri oltarju, priseže pri njem in pri vsem, kar je na njem.</verse>
				<verse number="21">Kdor priseže pri templju, priseže pri njem in pri tem, ki v njem prebiva.</verse>
				<verse number="22">Kdor pa priseže pri nebu, priseže pri božjem prestolu in pri tistem, ki sedi na njem.</verse>
				<verse number="23">Gorje vam, pismouki in farizeji! Hinavci. Desetino dajete od mete, kopra in kumine, opustili pa ste, kar je pomembnejše v postavi: pravičnost, usmiljenje in zvestobo. To bi bilo treba storiti, onega pa ne opustiti.</verse>
				<verse number="24">Zaslepljeni vodniki! Komarja precejate, kamelo pa požirate.</verse>
				<verse number="25">Gorje vam, pismouki in farizeji! Hinavci. Kozarec in skledo čistite od zunaj, znotraj pa ste polni ropa in nezmernosti.</verse>
				<verse number="26">Zaslepljeni farizej! Očisti najprej kozarec znotraj, da bo čist tudi zunaj.</verse>
				<verse number="27">Gorje vam, pismouki in farizeji! Hinavci. Podobni ste pobeljenim grobovom, ki so na zunaj lepi, znotraj pa so polni mrtvaških kosti in vsakršne gnusobe.</verse>
				<verse number="28">Tako se tudi vi na zunaj kažete ljudem poštene, znotraj pa ste polni hinavščine in krivice.</verse>
				<verse number="29">Gorje vam, pismouki in farizeji! Hinavci. Zidate grobnice prerokom in krasite spomenike pravičnih</verse>
				<verse number="30">ter govorite: ‘Če bi mi živeli v dneh naših očetov, ne bi sodelovali z njimi pri prelivanju preroške krvi.’</verse>
				<verse number="31">Tako sami proti sebi spričujete, da ste sinovi tistih, ki so morili preroke.</verse>
				<verse number="32">Le dopolníte mero svojih očetov!</verse>
				<verse number="33">Kače, gadja zalega! Kako boste ubežali peklenski kazni?</verse>
				<verse number="34">Zato, poglejte, pošiljam k vam preroke, modrijane in pismouke, nekatere boste pobili in križali, druge boste bičali v svojih shodnicah in preganjali od mesta do mesta,</verse>
				<verse number="35">da pride nad vas vsa pravična kri, ki je bila prelita na zemlji, od pravičnega Ábela do krvi Zaharíja, Berehjájevega sina, ki ste ga ubili med templjem in oltarjem.</verse>
				<verse number="36">Resnično vam povem: vse to bo prišlo nad ta rod.«</verse>
				<verse number="37">»Jeruzalem, Jeruzalem, ki moriš preroke in kamnáš tiste, ki so k tebi poslani! Kolikokrat sem hotel zbrati tvoje otroke, kakor zbira koklja svoja piščeta pod peruti, pa niste hoteli.</verse>
				<verse number="38">Zato bo vaša hiša zapuščena.</verse>
				<verse number="39">Povem vam pa: odslej me ne boste videli, dokler ne porečete: ‘ Blagoslovljen, ki prihaja v Gospodovem imenu! ’«</verse>
			</chapter>
			<chapter number="24">
				<verse number="1">Jezus je šel iz templja. Ko je odhajal, so stopili k njemu njegovi učenci in mu pogled obrnili na tempeljske stavbe.</verse>
				<verse number="2">Rekel jim je: »Vidite vse to, kajne? Resnično vam povem: tu zagotovo ne bo ostal kamen na kamnu; vse bo porušeno.«</verse>
				<verse number="3">Ko pa je sedèl na Oljski gori, so stopili k njemu učenci in ga na samem vprašali: »Povej nam, kdaj bo to in kakšno znamenje bo napovedovalo tvoj prihod in dovršitev sveta?«</verse>
				<verse number="4">Jezus jim je odgovoril: »Glejte, da vas kdo ne premoti!</verse>
				<verse number="5">Veliko jih bo namreč nastopilo pod mojim imenom in bodo govorili: ‘Jaz sem Kristus,’ tako da bodo mnoge zbegali.</verse>
				<verse number="6">Slišali pa boste o vojnah in novice o vojskovanjih; glejte, da se ne daste zbegati! Vse to se namreč mora zgoditi, vendar to še ne bo dovršitev.</verse>
				<verse number="7">Vstal bo narod zoper narod, država zoper državo. Lakota in potresi bodo na raznih krajih,</verse>
				<verse number="8">vendar bo vse to kakor začetek porodnih bolečin.</verse>
				<verse number="9">Takrat vas bodo izročali mučenju in vas bodo morili. Vsi narodi vas bodo sovražili zaradi mojega imena.</verse>
				<verse number="10">Veliko jih bo takrat klonilo. Izdajali bodo drug drugega in se sovražili.</verse>
				<verse number="11">Nastopilo bo veliko lažnih prerokov in bodo mnoge premotili.</verse>
				<verse number="12">Ker bo krivica narasla, bo ljubezen pri mnogih ugasnila.</verse>
				<verse number="13">Kdor pa bo vztrajal do konca, bo rešen.</verse>
				<verse number="14">In ta evangelij kraljestva bodo oznanjali po vsem svetu v pričevanje vsem narodom, in takrat pride dovršitev.«</verse>
				<verse number="15">»Ko boste torej videli na svetem kraju gnusobo opustošenja, ki jo je napovedal prerok Daniel — kdor bere, naj razume —</verse>
				<verse number="16">takrat naj beže v hribe, kateri so v Judeji.</verse>
				<verse number="17">Kdor bo na strehi, naj ne hodi dol, da bi kaj vzel iz svoje hiše;</verse>
				<verse number="18">in kdor bo na polju, naj se ne vrača domov po svoj plašč.</verse>
				<verse number="19">Gorje pa nosečim in doječim v tistih dneh!</verse>
				<verse number="20">Molíte, da ne bi bežali pozimi ali na soboto.</verse>
				<verse number="21">Takrat bo namreč velika stiska, kakršne ni bilo od začetka sveta do zdaj in je tudi nikdar več ne bo.</verse>
				<verse number="22">In če tisti dnevi ne bi bili skrajšani, ne bi bil rešen noben človek; toda zaradi izvoljenih bodo ti dnevi skrajšani.</verse>
				<verse number="23">Če vam tedaj kdo poreče: ‘Tukaj je Kristus’ ali ‘Tam je’, ne verjemite,</verse>
				<verse number="24">kajti pojavili se bodo lažni kristusi in lažni preroki. Delali bodo velika znamenja in čudeže, tako da bi lahko zapeljali celo izvoljene, če bi bilo mogoče.</verse>
				<verse number="25">Mislite na to, naprej sem vam povedal.</verse>
				<verse number="26">Če vam torej porečejo: ‘V puščavi je,’ ne hodíte tja; ali ‘V hiši je,’ ne verjemite.</verse>
				<verse number="27">Kakor pride blisk od vzhoda in posveti do zahoda, tako bo tudi s prihodom Sina človekovega.</verse>
				<verse number="28">Kjer je mrhovina, tam se zbirajo jastrebi.«</verse>
				<verse number="29">»Takoj po stiski tistih dni bo sonce otemnelo in luna ne bo dajala svetlobe. Zvezde bodo padale z neba in nebeške sile se bodo majale.</verse>
				<verse number="30">Tedaj se bo prikazalo na nebu znamenje Sina človekovega in tolkli se bodo po prsih vsi rodovi na zemlji. Videli bodo Sina človekovega, kako prihaja na oblakih neba z veliko močjo in slavo.</verse>
				<verse number="31">Poslal bo svoje angele ob mogočnem donenju trobente in zbrali bodo njegove izvoljene od štirih vetrov, od enega konca neba do drugega.«</verse>
				<verse number="32">»Smokvino drevo pa naj vas nauči: Kadar postane njegova veja že mužévna in listje odganja, veste, da je poletje blizu.</verse>
				<verse number="33">Tako tudi vi: kadar boste videli vse to, védite, da je blizu, tik pred vrati.</verse>
				<verse number="34">Resnično vam povem: ta rod ne bo prešel, dokler se vse to ne zgodi.</verse>
				<verse number="35">Nebo in zemlja bosta prešla, moje besede pa zagotovo ne bodo prešle.«</verse>
				<verse number="36">»Za tisti dan in uro pa ne vé nihče, ne angeli v nebesih ne Sin, ampak samo Oče.</verse>
				<verse number="37">Kakor je bilo namreč v Nóetovih dneh, tako bo tudi ob prihodu Sina človekovega.</verse>
				<verse number="38">Kakor so namreč v dneh pred potopom jedli in pili, se ženili in se možile do dne, ko je šel Nóe v ladjo,</verse>
				<verse number="39">in niso ničesar zaslutili, dokler ni prišel potop in vse odnesel, tako bo tudi ob prihodu Sina človekovega.</verse>
				<verse number="40">Takrat bosta dva na polju: Bog bo enega sprejel, drugega pustil.</verse>
				<verse number="41">Dve bosta mleli na kamnu: ena bo sprejeta, druga puščena.</verse>
				<verse number="42">Čujte torej, ker ne veste, kateri dan pride vaš Gospod!</verse>
				<verse number="43">Zavedajte se: Hišni gospodar bi ostal buden, če bi vedel, kdaj pride tat, in ne bi pustil spodkopati svoje hiše.</verse>
				<verse number="44">Zato bodite tudi vi pripravljeni, kajti ob uri, ko ne mislite, bo prišel Sin človekov.«</verse>
				<verse number="45">»Kdo je torej zvesti in razumni služabnik, ki ga je gospodar postavil nad svojo služinčad, da jo oskrbi z živežem o pravem času?</verse>
				<verse number="46">Blagor tistemu služabniku, ki ga bo njegov gospodar ob svojem prihodu našel, da tako dela!</verse>
				<verse number="47">Resnično vam povem: čez vse svoje premoženje ga bo postavil.</verse>
				<verse number="48">Če pa je služabnik malomaren in si misli: ‘Mojega gospoda še dolgo ne bo’</verse>
				<verse number="49">in začne pretepati sohlapce, jé in popiva s pijanci,</verse>
				<verse number="50">pa bo prišel gospodar tega služabnika ob dnevu, ko ga ne pričakuje, in ob uri, za katero ne vé;</verse>
				<verse number="51">takrat ga bo grozovito kaznoval in mu dal delež, ki gre hinavcem; tam bo jok in škripanje z zobmi.«</verse>
			</chapter>
			<chapter number="25">
				<verse number="1">»Takrat bo nebeško kraljestvo podobno desetim družicam, ki so vzele svetilke in šle ženinu naproti.</verse>
				<verse number="2">Pet izmed njih je bilo nespametnih in pet pametnih.</verse>
				<verse number="3">Nespametne so vzele svetilke, niso pa prinesle olja s seboj.</verse>
				<verse number="4">Pametne pa so s svetilkami vred vzele olja v posodicah.</verse>
				<verse number="5">Ker se je ženin mudil, so vse podremale in zaspale.</verse>
				<verse number="6">Opolnoči pa je nastalo vpitje: ‘Glejte, ženin gre! Pojdite mu naproti!’</verse>
				<verse number="7">Tedaj so vse družice vstale in pripravile svetilke.</verse>
				<verse number="8">Nespametne so rekle pametnim: ‘Dajte nam svojega olja, ker naše svetilke ugašajo!’</verse>
				<verse number="9">Toda pametne so odvrnile: ‘Nikakor! Da ne poide nam in vam, pojdite raje k prodajalcem in si ga kupite!’</verse>
				<verse number="10">Medtem ko so šle kupovat, je prišel ženin, in tiste, ki so bile pripravljene, so šle z njim na svatbo in vrata so se zaprla.</verse>
				<verse number="11">Pozneje so prišle še druge družice in klicale: ‘Gospod, gospod, odpri nam!’</verse>
				<verse number="12">On pa jim je odgovoril: ‘Resnično vam povem: ne poznam vas!’</verse>
				<verse number="13">Čujte torej, ker ne veste ne dneva ne ure!«</verse>
				<verse number="14">»Bo namreč kakor s človekom, ki se je odpravljal na potovanje in sklical svoje služabnike ter jim izročil svoje premoženje.</verse>
				<verse number="15">Enemu je dal pet talentov, drugemu dva in tretjemu enega, vsakemu po njegovi zmožnosti, in odpotoval.</verse>
				<verse number="16">Ta, ki je prejel pet talentov, je šel takoj z njimi trgovat in pridobil pet drugih.</verse>
				<verse number="17">Prav tako je tisti, ki je prejel dva, pridobil dva druga.</verse>
				<verse number="18">Oni pa, ki je prejel enega, je šel, skopal jamo in denar svojega gospodarja skril.</verse>
				<verse number="19">Po dolgem času je prišel gospodar teh služabnikov in napravil z njimi obračun.</verse>
				<verse number="20">Pristopil je ta, ki je prejel pet talentov. Prinesel je pet drugih in rekel: ‘Gospod, pet talentov si mi dal, glej pet drugih sem pridobil.’</verse>
				<verse number="21">Gospodar mu je rekel: ‘Prav, dobri in zvesti služabnik! V malem si bil zvest, čez veliko te bom postavil. Pojdi v veselje svojega gospodarja!’</verse>
				<verse number="22">Nato je pristopil tisti, ki je dobil dva talenta, in rekel: ‘Gospod, dva talenta si mi dal, glej, dva druga sem pridobil.’</verse>
				<verse number="23">Gospodar mu je rekel: ‘Prav, dobri in zvesti služabnik! V malem si bil zvest, čez veliko te bom postavil. Pojdi v veselje svojega gospodarja!’</verse>
				<verse number="24">Nazadnje je pristopil oni, ki je dobil en talent, in rekel: ‘Gospod, vedel sem, da si trd človek: Žanješ, kjer nisi sejal, in pobiraš, kjer nisi dajal.</verse>
				<verse number="25">Zbal sem se in sem šel ter svoj talent zakopal v zemljo. Na, tu imaš, kar je tvojega!’</verse>
				<verse number="26">Gospodar pa mu je rekel: ‘Malopridni in leni služabnik! Vedel si, da žanjem, kjer nisem sejal, in pobiram, kjer nisem dajal.</verse>
				<verse number="27">Zato bi moral dati moj denar v hranilnico in ob vrnitvi bi jaz prejel svojo lastnino z obrestmi vred.</verse>
				<verse number="28">Vzemite mu talent in ga dajte tistemu, ki jih ima deset;</verse>
				<verse number="29">kajti vsakemu, ki ima, se bo dalo in bo imel obilo, tistemu pa, ki nima, se bo vzelo še to, kar ima.</verse>
				<verse number="30">Neporabnega služabnika pa vrzite ven v temo, kjer bo jok in škripanje z zobmi.’«</verse>
				<verse number="31">»Ko pride Sin človekov v svoji slavi in vsi angeli z njim, takrat bo sédel na prestol svojega veličastva.</verse>
				<verse number="32">Pred njim se bodo zbrali vsi narodi in ločil bo ene od drugih, kakor pastir loči ovce od ovnov.</verse>
				<verse number="33">Ovce bo postavil na svojo desnico, ovne pa na levico.</verse>
				<verse number="34">Tedaj bo kralj rekel tistim, ki bodo na desnici: ‘Pridite, blagoslovljeni mojega Očeta! Prejmite v posest kraljestvo, ki vam je pripravljeno od začetka sveta!</verse>
				<verse number="35">Kajti lačen sem bil in ste mi dali jesti, žejen sem bil in ste mi dali piti, tujec sem bil in ste me sprejeli,</verse>
				<verse number="36">nag sem bil in ste me oblekli, bolan sem bil in ste me oskrbeli, v ječi sem bil in ste prišli k meni.’</verse>
				<verse number="37">Tedaj mu bodo pravični odgovorili: ‘Gospod, kdaj smo te videli lačnega in te nasitili ali žejnega in ti dali piti?</verse>
				<verse number="38">Kdaj smo te videli tujca in te sprejeli ali nagega in te oblekli?</verse>
				<verse number="39">Kdaj smo te videli bolnega ali v ječi in smo prišli k tebi?’</verse>
				<verse number="40">Kralj jim bo odgovoril: ‘Resnično vam povem: karkoli ste storili enemu izmed teh mojih najmanjših bratov, ste storili meni.’</verse>
				<verse number="41">Tedaj poreče tudi tistim, ki bodo na levici: ‘Proč izpred mene, prekleti, v večni ogenj, ki je pripravljen hudiču in njegovim angelom!</verse>
				<verse number="42">Kajti lačen sem bil in mi niste dali jesti, žejen sem bil in mi niste dali piti,</verse>
				<verse number="43">tujec sem bil in me niste sprejeli, nag sem bil in me niste oblekli, bolan sem bil in v ječi in me niste oskrbeli.’</verse>
				<verse number="44">Tedaj bodo tudi ti odgovorili: ‘Gospod, kdaj smo te videli lačnega in žejnega ali tujca ali nagega ali bolnega ali v ječi in ti nismo postregli?’</verse>
				<verse number="45">Tedaj jim bo odgovoril: ‘Resnično vam povem: vse, česar niste storili enemu izmed teh najmanjših, tudi meni niste storili.’</verse>
				<verse number="46">Ti pojdejo, da prejmejo večno kazen, pravični pa večno življenje.«</verse>
			</chapter>
			<chapter number="26">
				<verse number="1">Ko je Jezus končal vse te govore, je rekel svojim učencem:</verse>
				<verse number="2">»Veste, da bo čez dva dni velika noč; in Sin človekov bo izdan, da ga bodo križali.«</verse>
				<verse number="3">Tedaj so se zbrali véliki duhovniki in starešine ljudstva na dvoru vélikega duhovnika, ki mu je bilo ime Kajfa.</verse>
				<verse number="4">Sklenili so, da bodo Jezusa z zvijačo prijeli in usmrtili,</verse>
				<verse number="5">vendar so dejali: »Nikar na praznik, da ne nastane hrup med ljudstvom.«</verse>
				<verse number="6">Ko je bil Jezus v Betániji v hiši Simona Gobavca,</verse>
				<verse number="7">se mu je približala neka žena. Imela je alabastrno posodico dragega odišavljenega olja in ga zlila na njegovo glavo, ko je sedèl pri mizi.</verse>
				<verse number="8">Ko so učenci to videli, so zagodrnjali: »Čemú ta potrata?</verse>
				<verse number="9">To bi namreč lahko dobro prodali in dali ubogim.«</verse>
				<verse number="10">Jezus je to spoznal in jim rekel: »Kaj delate ženi težave? Saj mi je vendar dobro delo storila.</verse>
				<verse number="11">Uboge imate namreč vedno med seboj, mene pa nimate vedno.</verse>
				<verse number="12">Ko je zlila to olje na moje telo, ga je mazilila za moj pogreb.</verse>
				<verse number="13">Resnično vam povem: kjerkoli po svetu bodo oznanjali ta evangelij, bodo pripovedovali tudi to, kar je ona storila, njej v spomin.«</verse>
				<verse number="14">Tedaj je šel eden izmed dvanajsterih, po imenu Juda Iškarijót, k vélikim duhovnikom</verse>
				<verse number="15">in rekel: »Kaj mi hočete dati in vam ga izdam?« Ti pa so mu določili trideset srebrnikov.</verse>
				<verse number="16">Odslej je iskal priložnost, da bi ga izročil.</verse>
				<verse number="17">Prvi dan opresnikov so prišli k Jezusu učenci in ga vprašali: »Kje hočeš, da ti pripravimo velikonočno večerjo?«</verse>
				<verse number="18">Odgovoril jim je: »Pojdite v mesto k temu in temu in mu recite: ‘Učitelj pravi: moj čas je blizu, pri tebi želim obhajati velikonočno večerjo s svojimi učenci.’«</verse>
				<verse number="19">In učenci so storili, kakor jim je Jezus naročil ter pripravili večerjo.</verse>
				<verse number="20">Ko se je zvečerilo, je sédel z dvanajsterimi za mizo.</verse>
				<verse number="21">Med jedjo je rekel: »Resnično vam povem: eden izmed vas me bo izdal.«</verse>
				<verse number="22">Učenci so se silno užalostili in ga začeli drug za drugim spraševati: »Saj menda nisem jaz, Gospod?«</verse>
				<verse number="23">On pa je odgovoril: »Kateri je z menoj pomočil roko v skledo, ta me bo izdal.</verse>
				<verse number="24">Sin človekov sicer gre, kakor je o njem pisano, toda gorje tistemu človeku, ki ga izdaja! Boljše bi bilo zanj, da bi se ne bil rodil.«</verse>
				<verse number="25">Oglasil pa se je izdajalec Juda in ga vprašal: »Učitelj, saj menda nisem jaz?« Odvrne mu: »Ti sam si rekel!«</verse>
				<verse number="26">Medtem ko so jedli, je Jezus vzel kruh, zmolil nad njim blagoslov, ga razlomil, dal učencem in rekel: »Vzemite, jejte, to je moje telo.«</verse>
				<verse number="27">Nato je vzel kelih, se zahvalil, jim ga dal in rekel: »Pijte iz njega vsi!</verse>
				<verse number="28">To je namreč moja kri, kri zaveze, ki se za mnoge preliva v odpuščanje grehov.</verse>
				<verse number="29">A povem vam: poslej ne bom več pil od tega sadu vinske trte do tistega dne, ko bom pil z vami novega v kraljestvu svojega Očeta.«</verse>
				<verse number="30">Ko so odpeli zahvalno pesem, so odšli proti Oljski gori.</verse>
				<verse number="31">Tedaj jim Jezus reče: »Vi vsi se boste to noč pohujšali nad menoj, kajti pisano je: ‘Udaril bom pastirja in razkropile se bodo ovce črede.’</verse>
				<verse number="32">Ko bom pa vstal, pojdem pred vami v Galilejo.«</verse>
				<verse number="33">Peter je posegel v besedo in mu rekel: »Če se bodo vsi pohujšali nad teboj, se jaz nikdar ne bom.«</verse>
				<verse number="34">Jezus mu je rekel: »Resnično ti povem: preden bo to noč petelin zapel, me boš trikrat zatajil.«</verse>
				<verse number="35">Peter mu reče: »Tudi če bi bilo treba umreti s teboj, ne, ne bom te zatajil.« Tako so rekli tudi vsi drugi učenci.</verse>
				<verse number="36">Nato pride Jezus z njimi na pristavo, ki se imenuje Getsémani, in jim reče: »Sédite tukaj, medtem stopim tja, da bom molil.«</verse>
				<verse number="37">S seboj vzame Petra in oba Zebedéjeva sinova. Začne se žalostiti in trepetati.</verse>
				<verse number="38">Tedaj jim reče: »Moja duša je žalostna do smrti, ostanite tukaj in čujte z menoj!«</verse>
				<verse number="39">Nato je stopil malo naprej, padel na obraz in molil: »Moj Oče, če je mogoče, naj gre ta kelih mimo mene, vendar ne, kakor jaz hočem, ampak kakor ti.«</verse>
				<verse number="40">Vrne se k učencem in vidi, da spijo. Tedaj reče Petru: »Takó, eno uro niste mogli ostati budni z menoj?</verse>
				<verse number="41">Čujte in molíte, da ne zaidete v skušnjavo! Duh je sicer pripravljen, a telo je slabotno.«</verse>
				<verse number="42">Spet drugič je šel in molil: »Moj Oče, če ne more ta kelih mimo, ne da ga pijem, naj se zgodi tvoja volja!«</verse>
				<verse number="43">Ko se je vrnil, je spet videl, da spijo, kajti njihove oči so bile dremotne.</verse>
				<verse number="44">Pustil jih je, spet odšel in v tretje molil z istimi besedami.</verse>
				<verse number="45">Nato pride k učencem in jim reče: »Sedaj spite in počivajte! Glejte, približala se je ura, ko izročajo Sina človekovega v roke grešnikov.</verse>
				<verse number="46">Vstanite, pojdimo! Tisti, ki me izdaja, se je približal.«</verse>
				<verse number="47">Medtem ko je še govoril, je prišel Juda, eden izmed dvanajsterih, in z njim velika množica z meči in koli, ki so jo poslali véliki duhovniki in starešine ljudstva.</verse>
				<verse number="48">Izdajalec se je z njimi domenil za znamenje: »Kogar bom poljubil, tisti je, njega primite!«</verse>
				<verse number="49">Takoj je stopil k Jezusu in rekel: »Pozdravljen, učitelj!« in ga poljubil.</verse>
				<verse number="50">Jezus pa mu je rekel: »Prijatelj, stôri, za kar si prišel!« Tedaj so se zrinili naprej, stegnili roke po Jezusu in ga prijeli.</verse>
				<verse number="51">Tisti hip je eden od Jezusovih spremljevalcev potegnil svoj meč, mahnil po služabniku vélikega duhovnika in mu odsekal uho.</verse>
				<verse number="52">Tedaj mu Jezus reče: »Spravi meč na njegovo mesto, kajti vsi, ki primejo za meč, bodo z mečem pokončani.</verse>
				<verse number="53">Ali misliš, da ne morem prositi svojega Očeta in bi mi takoj dal na voljo več kot dvanajst legij angelov,</verse>
				<verse number="54">toda kako naj se potem spolnijo besede Svetega pisma, da se mora tako zgoditi?«</verse>
				<verse number="55">Tisto uro je Jezus rekel množicam: »Kakor nad razbojnika ste prišli z meči in koli, da bi me prijeli. Dan na dan sem sedèl v templju in učil, pa me niste prijeli.«</verse>
				<verse number="56">Vse to pa se je zgodilo, da so se spolnili spisi prerokov. Tedaj so ga vsi učenci zapustili in zbežali.</verse>
				<verse number="57">Ti, ki so Jezusa prijeli, so ga odvedli k vélikemu duhovniku Kajfu, kjer so se zbrali pismouki in starešine.</verse>
				<verse number="58">Peter pa je šel od daleč za njim do palače vélikega duhovnika. Stopil je noter in sédel med služabnike, da bi videl, kako se bo končalo.</verse>
				<verse number="59">Véliki duhovniki in ves véliki zbor so iskali lažnivega pričevanja zoper Jezusa, da bi ga usmrtili,</verse>
				<verse number="60">vendar ga niso našli, čeprav se je priglasilo veliko lažnivih prič. Nazadnje sta nastopili dve</verse>
				<verse number="61">in rekli: »Ta je dejal: ‘Božji tempelj morem podreti in ga v treh dneh postaviti.’«</verse>
				<verse number="62">Tedaj je véliki duhovnik vstal in mu rekel: »Nič ne odgovoriš? Kaj je to, kar ti pričajo zoper tebe?«</verse>
				<verse number="63">Jezus pa je molčal. Véliki duhovnik mu je rekel: »Zarotim te pri živem Bogu, da nam poveš, ali si ti Kristus, Božji Sin.«</verse>
				<verse number="64">Jezus mu odvrne: »Ti sam si rekel. Toda povem vam: poslej boste videli Sina človekovega sedeti na desnici Vsemogočnega in priti na oblakih neba.«</verse>
				<verse number="65">Tedaj je véliki duhovnik pretrgal svojo obleko in rekel: »Bogokletje je izrekel! Kaj potrebujemo še prič? Glejte, zdaj ste slišali bogokletje.</verse>
				<verse number="66">Kaj se vam zdi?« Oni pa so odvrnili: »Smrt zasluži!«</verse>
				<verse number="67">Nato so mu pljuvali v obraz in ga bíli s pestmi. Drugi so ga klofutali</verse>
				<verse number="68">in govorili: »Prerokuj nam, Kristus, kdo te je udaril.«</verse>
				<verse number="69">Peter pa je medtem sedèl zunaj na dvorišču. Približala se mu je neka dekla in rekla: »Tudi ti si bil z Jezusom Galilejcem.«</verse>
				<verse number="70">On pa je vpričo vseh tajil: »Ne vem, kaj praviš.«</verse>
				<verse number="71">Ko je šel v vežo, ga je na pragu zagledala druga in rekla tistim, ki so bila tam: »Ta je bil z Jezusom nazaréjcem.«</verse>
				<verse number="72">Spet je tajil, in sicer s prisego: »Ne poznam tega človeka!«</verse>
				<verse number="73">Malo nato so tisti, ki so stali tam, stopili k Petru in mu rekli: »Zares, tudi ti si izmed njih, saj te že tvoja govorica izdaja.«</verse>
				<verse number="74">Tedaj se je začel zaklinjati in prisegati: »Ne poznam tega človeka!« In takoj je petelin zapel.</verse>
				<verse number="75">In Peter se je spomnil besede, ki mu jo je rekel Jezus: »Preden bo petelin zapel, me boš trikrat zatajil.« Šel je ven in se bridko zjokal.</verse>
			</chapter>
			<chapter number="27">
				<verse number="1">Ko se je zdanilo, so vsi véliki duhovniki in starešine ljudstva sklenili, da Jezusa usmrtijo.</verse>
				<verse number="2">Nato so ga zvezali in odpeljali. Izročili so ga upravitelju Pilatu.</verse>
				<verse number="3">Ko je izdajalec Juda videl, da so Jezusa obsodili, se je skesal. Prinesel je vélikim duhovnikom in starešinam trideset srebrnikov nazaj ter</verse>
				<verse number="4">rekel: »Grešil sem, ker sem izdal nedolžno kri.« Oni pa so rekli: »Kaj nam mar? To je tvoja stvar.«</verse>
				<verse number="5">Tedaj je vrgel srebrnike proti templju, se umaknil ter šel in se obesil.</verse>
				<verse number="6">Véliki duhovniki so vzeli srebrnike in dejali: »Ne smemo jih dati v tempeljsko zakladnico, ker so cena krvi.«</verse>
				<verse number="7">Posvetovali so se in zanje kupili lončarjevo njivo za pokopališče tujcev,</verse>
				<verse number="8">zato se tista njiva do danes imenuje Njiva krvi.</verse>
				<verse number="9">Tedaj se je spolnilo, kar je bilo rečeno po preroku Jeremiju: »Vzeli so trideset srebrnikov, ceno tistega, ki so ga ocenili nekateri Izraelovi sinovi.</verse>
				<verse number="10">Zanje so kupili lončarjevo njivo, kakor mi je naročil Gospod.«</verse>
				<verse number="11">Jezusa so postavili pred upravitelja, ki ga je vprašal: »Ti si judovski kralj?« Jezus je odgovoril: »Ti tako praviš.«</verse>
				<verse number="12">Ko so ga véliki duhovniki in starešine obtoževali, ni nič odgovarjal. Tedaj mu Pilat reče:</verse>
				<verse number="13">»Ne slišiš, koliko pričajo zoper tebe?«</verse>
				<verse number="14">Jezus pa mu ni odgovoril niti na eno besedo, tako da se je upravitelj zelo čudil.</verse>
				<verse number="15">O prazniku pa je upravitelj navadno ljudstvu izpustil jetnika, katerega so hoteli.</verse>
				<verse number="16">Takrat so imeli zloglasnega jetnika, ki mu je bilo ime Jezus Barába.</verse>
				<verse number="17">Ko so se torej zbrali, jih je Pilat vprašal: »Katerega hočete, da vam izpustim: Jezusa Barába ali Jezusa, ki se imenuje Kristus?«</verse>
				<verse number="18">Vedel je namreč, da so ga izdali iz nevoščljivosti.</verse>
				<verse number="19">Ko pa je sedèl na sodnem stolu, mu je njegova žena poslala sporočilo: »Nič ne imej s tem pravičnim, kajti danes sem v sanjah veliko trpela zaradi njega.«</verse>
				<verse number="20">Medtem so véliki duhovniki in starešine pregovorili ljudstvo, naj zahtevajo Barába, Jezusa pa pogubijo.</verse>
				<verse number="21">Upravitelj jih vpraša: »Katerega od teh dveh hočete, da vam izpustim?« »Barába,« rečejo.</verse>
				<verse number="22">»Kaj naj torej storim z Jezusom, ki se imenuje Kristus?« jih vpraša Pilat. Vsi zavpijejo: »Križan naj bo!«</verse>
				<verse number="23">Vpraša jih: »Kaj je vendar storil hudega?« Oni pa so kar naprej kričali: »Križan naj bo!«</verse>
				<verse number="24">Ko je Pilat sprevidel, da nič ne opravi, ampak da hrup čedalje bolj narašča, je vzel vodo, si vpričo množice umil roke in rekel: »Nedolžen sem pri krvi tega človeka. To je vaša stvar!«</verse>
				<verse number="25">Vse ljudstvo je odvrnilo: »Njegova kri na nas in na naše otroke!«</verse>
				<verse number="26">Tedaj jim je izpustil Barába, Jezusa pa dal bičati; nato ga je izročil, da bi ga križali.</verse>
				<verse number="27">Upraviteljevi vojaki so tedaj vzeli Jezusa s seboj v sodno hišo in zbrali okrog njega vso četo.</verse>
				<verse number="28">Slekli so ga in ogrnili s plaščem škrlatne barve.</verse>
				<verse number="29">Iz trnja so spletli krono in mu jo dali na glavo in trst v njegovo desnico. Poklekovali so pred njim in ga zasmehovali: »Pozdravljen, judovski kralj!«</verse>
				<verse number="30">Pljuvali so vanj, mu vzeli trst in ga z njim tepli po glavi.</verse>
				<verse number="31">Ko so ga nehali zasmehovati, so mu slekli plašč in ga oblekli v njegovo obleko ter ga odvedli, da bi ga križali.</verse>
				<verse number="32">Ko so šli ven, so naleteli na moža iz Ciréne, ki mu je bilo ime Simon. Primorali so ga, da je nesel njegov križ.</verse>
				<verse number="33">Ko so dospeli na kraj, ki se imenuje Gólgota, to je lobanjska vzpetina,</verse>
				<verse number="34">so mu dali piti vina, pomešanega z žolčem. Ko je pokusil, ni hotel piti.</verse>
				<verse number="35">Potem ko so ga križali, so si z žrebanjem razdelili njegova oblačila.</verse>
				<verse number="36">Nato so sedli tja in ga stražili.</verse>
				<verse number="37">Nad njegovo glavo so dali napis o njegovi krivdi: »To je Jezus, judovski kralj.«</verse>
				<verse number="38">Takrat so z njim vred križali dva razbojnika, enega na desni, drugega na levi.</verse>
				<verse number="39">Tisti, ki so hodili mimo, so ga sramotili, majali z glavo</verse>
				<verse number="40">in govorili: »Ti, ki podiraš tempelj in ga v treh dneh postavljaš, reši sam sebe! Če si Božji Sin, stopi s križa!«</verse>
				<verse number="41">Podobno so se mu posmehovali tudi véliki duhovniki s pismouki in starešinami in govorili:</verse>
				<verse number="42">»Druge je reševal, sebe pa ne more rešiti! Izraelov kralj je, naj stopi zdaj s križa in bomo verovali vanj.</verse>
				<verse number="43">Zaupal je v Boga, naj ga zdaj reši, če hoče, saj je rekel: ‘Božji Sin sem.’«</verse>
				<verse number="44">Tako sta ga sramotila tudi razbojnika, ki sta bila z njim vred križana.</verse>
				<verse number="45">Ob šesti uri se je stemnilo po vsej deželi in je bilo temno do devete ure.</verse>
				<verse number="46">Okrog devete ure je Jezus zaklical z močnim glasom: »Elí, Elí, láma sabaktáni?« to je: »Moj Bog, moj Bog, zakaj si me zapustil?«</verse>
				<verse number="47">Ko so nekateri, ki so tam stali, to slišali, so rekli: »Ta kliče Elíja.«</verse>
				<verse number="48">Brž je stekel eden izmed njih, vzel gobo, jo napojil s kisom, nataknil na trst in mu poskušal dati piti.</verse>
				<verse number="49">Drugi pa so govorili: »Pústi, poglejmo, če ga pride Elíja rešit!«</verse>
				<verse number="50">Jezus je spet zaklical z močnim glasom in izdihnil.</verse>
				<verse number="51">Tedaj se je zagrinjalo v templju pretrgalo na dvoje od vrha do tal. Zemlja se je stresla in skale so se razpočile.</verse>
				<verse number="52">Grobovi so se odprli in veliko teles svetih, ki so umrli, je vstalo.</verse>
				<verse number="53">Po njegovem vstajenju so šli iz grobov in prišli v sveto mesto ter se mnogim prikazali.</verse>
				<verse number="54">Ko so pa stotnik in ti, ki so z njim stražili Jezusa, čutili potres in kar se je zgodilo, so se silno prestrašili in govorili: »Resnično, ta je bil Božji Sin!«</verse>
				<verse number="55">Bilo pa je tam precéj žená, ki so gledale od daleč. Od Galileje sèm so spremljale Jezusa in mu stregle.</verse>
				<verse number="56">Med njimi so bile Marija Magdalena in Marija, mati Jakobova in Jožefova, ter mati Zebedéjevih sinov.</verse>
				<verse number="57">Ko se je zvečerilo, je prišel bogat mož iz Arimatéje, Jožef po imenu, ki je bil tudi Jezusov učenec.</verse>
				<verse number="58">Stopil je k Pilatu in prosil za Jezusovo telo. Tedaj je Pilat ukazal, naj telo izročijo.</verse>
				<verse number="59">Jožef ga je vzel, zavil v čist platnen prt</verse>
				<verse number="60">in položil v svoj novi grob, ki ga je bil vsekal v skalo. Ko je zavalil velik kamen k vhodu v grob, je odšel.</verse>
				<verse number="61">Marija Magdalena in ona druga Marija pa sta ostali tam ter sedeli nasproti grobu.</verse>
				<verse number="62">Drugi dan, to je po dnevu pripravljanja, so se véliki duhovniki in farizeji zbrali pri Pilatu in mu</verse>
				<verse number="63">rekli: »Gospod, spomnili smo se, da je tisti zapeljivec, ko je bil še živ, rekel: ‘Po treh dneh bom vstal.’</verse>
				<verse number="64">Ukaži torej, naj grob zastražijo do tretjega dne, da morda ne pridejo njegovi učenci, ga ukradejo in ljudem porečejo: ‘Vstal je od mrtvih.’ In tako bo zadnja prevara hujša od prve.«</verse>
				<verse number="65">Pilat jim je rekel: »Saj imate stražo. Pojdite in zastražite grob, kakor veste!«</verse>
				<verse number="66">Oni pa so šli in zavarovali grob, tako da so kamen zapečatili in postavili stražo.</verse>
			</chapter>
			<chapter number="28">
				<verse number="1">Ko je minila sobota in se je svital prvi dan tedna, sta prišli Marija Magdalena in ona druga Marija pogledat grob.</verse>
				<verse number="2">In glej, nastal je močan potres, kajti Gospodov angel je prišel iz nebes. Pristopil je in odvalil kamen ter sédel nanj.</verse>
				<verse number="3">Njegova podoba je bila kakor blisk in njegova obleka bela kakor sneg.</verse>
				<verse number="4">Od strahu pred njim so stražarji strepetali in bili kakor mrtvi.</verse>
				<verse number="5">Angel pa je spregovoril in rekel ženama: »Vama se ni treba bati! Vem, da iščeta Jezusa, križanega.</verse>
				<verse number="6">Ni ga tukaj. Vstal je, kakor je bil rekel! Stopíta sèm in poglejta kraj, kamor so ga položili.</verse>
				<verse number="7">Pojdita brž in povejta njegovim učencem: ‘Vstal je od mrtvih! Pred vami pojde v Galilejo, tam ga boste videli.’ Glejta, povedal sem vama.«</verse>
				<verse number="8">Brž sta zapustili grob in prestrašeni, pa silno veseli stekli sporočit njegovim učencem.</verse>
				<verse number="9">Na lepem jima pride Jezus naproti in reče: »Pozdravljeni!« Onidve pristopita, mu objameta noge in ga počastita.</verse>
				<verse number="10">Tedaj jima Jezus reče: »Ne bojta se! Pojdita in sporočita mojim bratom, naj gredo v Galilejo; tam me bodo videli.«</verse>
				<verse number="11">Ko sta bili še na poti, so nekateri stražarji prispeli v mesto in sporočili vélikim duhovnikom vse, kar se je zgodilo.</verse>
				<verse number="12">Ti so se zbrali s starešinami na posvet. Vojakom so dali veliko denarja in naročili:</verse>
				<verse number="13">»Recite: ‘Ponoči, ko smo mi spali, so prišli njegovi učenci in so ga ukradli.’</verse>
				<verse number="14">In če bi to prišlo na ušesa upravitelju, ga bomo mi pogovorili in dosegli, da boste brez skrbi.«</verse>
				<verse number="15">Vzeli so denar in storili, kakor so jih poučili. Tako je ta govorica razširjena med Judi do današnjega dne.</verse>
				<verse number="16">Enajst učencev se je odpravilo v Galilejo na goro, kamor jim je bil Jezus naročil.</verse>
				<verse number="17">Ko so ga zagledali, so se mu do tal priklonili, nekateri pa so dvomili.</verse>
				<verse number="18">Jezus se jim je približal in spregovoril: »Dana mi je vsa oblast v nebesih in na zemlji.</verse>
				<verse number="19">Pojdite torej in naredite vse narode za moje učence. Krščujte jih v imenu Očeta in Sina in Svetega Duha</verse>
				<verse number="20">in učite jih spolnjevati vse, karkoli sem vam zapovedal! Védite pa, jaz sem z vami vse dni do dovršitve sveta.«</verse>
			</chapter>
		</book>
		<book number="41">
			<chapter number="1">
				<verse number="1">Evangelij Jezusa Kristusa, Božjega Sina, se začenja,</verse>
				<verse number="2">kakor je zapisano pri preroku Izaiju: »Glej, svojega glasnika pošljem pred teboj, ki bo pripravil tvojo pot.</verse>
				<verse number="3">Glas vpijočega v puščavi: Pripravite pot Gospodu, zravnajte mu steze.«</verse>
				<verse number="4">Tako je nastopil Janez Krstnik v puščavi in oznanjal krst spreobrnjenja za odpuščanje grehov.</verse>
				<verse number="5">K njemu so prihajali iz vse Judeje in vsi iz Jeruzalema. Dajali so se mu krstiti v reki Jórdan in se spovedovali svojih grehov.</verse>
				<verse number="6">Janez je nosil obleko iz kamelje dlake in usnjen pas okoli ledij. Užival je kobilice in med divjih čebel.</verse>
				<verse number="7">Oznanjal je: »Za menoj pride močnejši od mene in jaz nisem vreden, da bi se sklonil pred njim in mu odvezal jermenček njegovih sandal.</verse>
				<verse number="8">Jaz sem vas krstil z vodo, on pa vas bo krstil v Svetem Duhu.«</verse>
				<verse number="9">Tiste dni je prišel Jezus iz Nazareta v Galileji in Janez ga je krstil v Jórdanu.</verse>
				<verse number="10">Brž ko je stopil iz vode, je zagledal odprta nebesa in Duha, ki se je kakor golob spuščal nanj.</verse>
				<verse number="11">In zaslišal se je glas iz nebes: »Ti si moj ljubljeni Sin, zelo sem te vesel.«</verse>
				<verse number="12">Takoj nato ga je Duh odvedel v puščavo.</verse>
				<verse number="13">V puščavi je ostal štirideset dni in satan ga je skušal. Živel je med zvermi in angeli so mu stregli.</verse>
				<verse number="14">Ko pa so Janeza zaprli, je šel Jezus v Galilejo. Oznanjal je božji evangelij</verse>
				<verse number="15">in govoril: »Čas se je dopolnil in božje kraljestvo je blizu. Spreobrnite se in verujte evangeliju!«</verse>
				<verse number="16">Ko je hodil ob Galilejskem jezeru, je zagledal Simona in Andreja, Simonovega brata, ko sta metala mreže v jezero; bila sta namreč ribiča.</verse>
				<verse number="17">Jezus jima je rekel: »Hodita za menoj in naredil vaju bom za ribiča ljudi!«</verse>
				<verse number="18">Takoj sta pustila mreže in šla za njim.</verse>
				<verse number="19">Ko je šel malo naprej, je zagledal Jakoba, Zebedéjevega sina, in njegovega brata Janeza, ki sta bila tudi v čolnu in popravljala mreže.</verse>
				<verse number="20">In takoj ju je poklical. Pustila sta očeta Zebedéja z najemniki vred v čolnu in odšla za njim.</verse>
				<verse number="21">Prišli so v Kafarnáum. Takoj v soboto je šel v shodnico in učil.</verse>
				<verse number="22">Ljudje so se zelo čudili njegovemu nauku, kajti učil jih je kakor tisti, ki ima oblast, in ne kakor pismouki.</verse>
				<verse number="23">V njihovi shodnici je bil ravno tedaj človek z nečistim duhom in je zavpil:</verse>
				<verse number="24">»Kaj imamo opraviti s teboj, Jezus Nazaréčan? Si nas prišel pokončat? Vem, kdo si: Sveti od Boga.«</verse>
				<verse number="25">Tedaj mu je Jezus zagrozil: »Utihni in pojdi iz njega!«</verse>
				<verse number="26">In nečisti duh ga je stresel, zavpil na ves glas in šel iz njega.</verse>
				<verse number="27">Vsi so ostrmeli in se menili: »Kaj je to? Nov nauk s popolno oblastjo. Celo nečistim duhovom ukazuje in so mu pokorni.«</verse>
				<verse number="28">In glas o njem se je takoj razširil povsod po Galileji.</verse>
				<verse number="29">Ko so prišli iz shodnice, so se z Jakobom in Janezom takoj napotili v Simonovo in Andrejevo hišo.</verse>
				<verse number="30">Simonova tašča je ležala zaradi mrzlice in brž mu povedo o njej.</verse>
				<verse number="31">Pristopil je, jo prijel za roko in jo vzdignil. Mrzlica je odnehala in ona jim je stregla.</verse>
				<verse number="32">Ko se je zvečerilo in je sonce zašlo, so prinašali k njemu vse bolnike in obsedence.</verse>
				<verse number="33">Vse mesto se je zbralo pred hišnimi vrati.</verse>
				<verse number="34">Ozdravil je veliko bolnikov z različnimi boleznimi in izgnal veliko hudih duhov. Teh pa ni pustil do besede, ker so vedeli, kdo je.</verse>
				<verse number="35">Navsezgodaj, ko je bilo še čisto temno, je vstal, se odpravil ven na samoten kraj in tam molil.</verse>
				<verse number="36">Simon in njegovi tovariši so pohiteli za njim.</verse>
				<verse number="37">Ko ga najdejo, mu rečejo: »Vsi te iščejo.«</verse>
				<verse number="38">Odgovori jim: »Pojdimo drugam, v bližnja naselja, da bom tudi tam pridigal, kajti za to sem prišel.«</verse>
				<verse number="39">Prihajal je v njihove shodnice po vsej Galileji, učil in izganjal hude duhove.</verse>
				<verse number="40">K njemu pride gobavec in ga na kolenih prosi: »Če hočeš, me moreš očistiti.«</verse>
				<verse number="41">Zasmilil se mu je, stegnil je roko, se ga dotaknil in mu rekel: »Hočem, bodi očiščen!«</verse>
				<verse number="42">Gobe so v hipu zginile in bil je očiščen.</verse>
				<verse number="43">Takoj ga je odpravil in mu zabičal:</verse>
				<verse number="44">»Glej, da nikomur nič ne poveš, ampak pojdi, pokaži se duhovniku in prinesi za svoje očiščenje, kar je zapovedal Mojzes, njim v pričevanje.«</verse>
				<verse number="45">Ko je ta odšel, je začel na vsa usta razglašati in pripovedovati, kaj se je zgodilo, tako da Jezus ni mogel več javno v mesto, ampak je bival zunaj v samotnih krajih. In vendar so od vseh strani prihajali k njemu.</verse>
			</chapter>
			<chapter number="2">
				<verse number="1">Ko je čez nekaj dni spet prišel v Kafarnáum, se je razvedelo, da je v hiši.</verse>
				<verse number="2">Veliko se jih je nabralo, tako da še v veži ni bilo več prostora, in jim je oznanjal besedo.</verse>
				<verse number="3">Kar na lepem so prišli k njemu s hromim, ki so ga štirje nosili.</verse>
				<verse number="4">Ker ga zaradi gneče niso mogli prinesti predenj, so nad krajem, kjer je bil, odkrili streho in spustili skozi odprtino nosila, na katerih je hromi ležal.</verse>
				<verse number="5">Ko Jezus vidi njihovo vero, reče hromemu: »Sin, odpuščeni so ti grehi!«</verse>
				<verse number="6">Sedelo pa je tam nekaj pismoukov, ki so v srcu premišljevali:</verse>
				<verse number="7">»Kaj ta tako govori? To je bogokletje! Kdo more odpuščati grehe razen Boga?«</verse>
				<verse number="8">Jezus v duhu takoj spozna, da pri sebi tako mislijo, in jim reče: »Kaj tako premišljujete v svojih srcih?</verse>
				<verse number="9">Kaj je laže? Reči hromemu: ‘Odpuščeni so ti grehi’ ali reči: ‘Vstani, vzemi nosila in hôdi?’</verse>
				<verse number="10">Ampak da boste vedeli, da ima Sin človekov oblast na zemlji odpuščati grehe,«</verse>
				<verse number="11">reče tedaj hromemu: »Vstani, vzemi nosila in pojdi domov!«</verse>
				<verse number="12">Mož je vstal, takoj pograbil nosila in vpričo vseh odšel, tako da so vsi strmeli in slavili Boga: »Kaj takega nismo še nikoli videli.«</verse>
				<verse number="13">Spet je odšel k jezeru. Vse ljudstvo je prihajalo k njemu in jih je učil.</verse>
				<verse number="14">Spotoma je zagledal Lévija, Alféjevega sina, ki je sedèl pri mitnici, in mu rekel: »Hôdi za menoj!« Vstal je in šel za njim.</verse>
				<verse number="15">Nekega dne je Jezus sedèl pri mizi v njegovi hiši. Veliko cestninarjev in grešnikov je sedelo z njim in z njegovimi učenci; bilo jih je namreč veliko, ki so hodili za njim.</verse>
				<verse number="16">Ko je nekaj pismoukov, prežetih s farizejsko miselnostjo, videlo, da jé s cestninarji in grešniki, so rekli njegovim učencem: »Kako to, da jé s cestninarji in grešniki?«</verse>
				<verse number="17">Jezus je to slišal in jim rekel: »Ne potrebujejo zdravnika zdravi, temveč bolni. Nisem prišel klicat pravičnih, ampak grešnike.«</verse>
				<verse number="18">Ko so se Janezovi učenci in farizeji postili, so prišli nekateri k Jezusu in ga vprašali: »Zakaj se Janezovi učenci in somišljeniki farizejev postijo, tvoji učenci pa ne?«</verse>
				<verse number="19">Jezus jim odgovori: »Ali se morejo svatje postiti, ko je ženin pri njih? Dokler je ženin med njimi, se ne morejo postiti.</verse>
				<verse number="20">Prišli pa bodo dnevi, ko jim bo ženin vzet, in takrat, tisti dan, se bodo postili.</verse>
				<verse number="21">Nihče ne prišije krpe iz neudelanega blaga na staro obleko, sicer nov našiv stari obleki še kaj odtrga in nastane še večja luknja.</verse>
				<verse number="22">In nihče ne vliva novega vina v stare mehove, sicer vino mehove razžene in je z mehovi vred uničeno. Zato: novo vino v nove mehove!«</verse>
				<verse number="23">Primerilo se je, da je šel v soboto skozi žitna polja, in njegovi učenci so spotoma začeli smukati klasje.</verse>
				<verse number="24">Farizeji so mu dejali: »Vidiš, kaj delajo v soboto. To ni dovoljeno!«</verse>
				<verse number="25">Odgovori jim: »Ali niste nikoli brali, kaj je storil David, ko je zašel v stisko in postal lačen sam in tisti, ki so bili z njim?</verse>
				<verse number="26">Kako je šel ob času vélikega duhovnika Abjatárja v božjo hišo in jedel daritveni kruh, katerega smejo jesti samo duhovniki, in ga dal tudi tistim, ki so bili z njim?«</verse>
				<verse number="27">Nato jim je rekel: »Sobota je zaradi človeka in ne človek zaradi sobote.</verse>
				<verse number="28">Zato je Sin človekov tudi gospodar sobote.«</verse>
			</chapter>
			<chapter number="3">
				<verse number="1">Spet je šel v shodnico. Tam je bil človek, ki je imel suho roko.</verse>
				<verse number="2">Prežali so nanj, ali ga bo v soboto ozdravil, da bi ga lahko zatožili.</verse>
				<verse number="3">Tedaj reče možu s suho roko: »Vstani in stopi v sredo!«</verse>
				<verse number="4">Njim pa reče: »Ali se sme v soboto delati dobro ali húdo, življenje rešiti ali uničiti?« Ti pa so molčali.</verse>
				<verse number="5">Jezno jih premeri z očmi in žalosten nad zakrknjenostjo njihovih src reče možu: »Stegni roko!« Stegnil jo je in roka je bila spet zdrava.</verse>
				<verse number="6">Farizeji so pri priči odšli in se s heródovci posvetovali zoper njega, kako bi ga pogubili.</verse>
				<verse number="7">Jezus se je s svojimi učenci umaknil k jezeru in veliko ljudi iz Galileje je šlo za njim. Tudi iz Judeje,</verse>
				<verse number="8">Jeruzalema, Iduméje in dežele onkraj Jórdana ter iz okolice Tira in Sídona so prišli k njemu; velika množica teh, ki so slišali, kako velike reči je delal.</verse>
				<verse number="9">Tedaj je rekel učencem, naj mu pripravijo čoln, da množica ne bi pritiskala nanj.</verse>
				<verse number="10">Veliko jih je namreč ozdravil, zato so vsi, ki so bili v težavah, tiščali za njim, da bi se ga dotaknili.</verse>
				<verse number="11">Kadar so ga ljudje, ki so bili pod vplivom nečistih duhov, videli, so padali predenj in vpili: »Ti si Božji Sin!«</verse>
				<verse number="12">Vendar jim je odločno prepovedoval, da bi ga razglašali.</verse>
				<verse number="13">Nato je šel na goro in poklical k sebi, katere je sam hotel. In prišli so k njemu.</verse>
				<verse number="14">Postavil jih je dvanajst, katere je imenoval tudi apostole, da bi bili pri njem in bi jih pošiljal pridigat</verse>
				<verse number="15">ter bi imeli oblast izganjati hude duhove.</verse>
				<verse number="16">Postavil je torej dvanajstere: Simona, ki ga je imenoval Peter,</verse>
				<verse number="17">Jakoba, Zebedéjevega sina, in Jakobovega brata Janeza, katerima je nadel ime Boanêrg, kar pomeni Sinova groma,</verse>
				<verse number="18">Andreja, Filipa, Bartolomeja, Mateja, Tomaža, Jakoba, Alféjevega sina, Tadeja, Simona Kananája</verse>
				<verse number="19">in Juda Iškarijóta, ki ga je pa izdal.</verse>
				<verse number="20">Nato pride v hišo. Spet se zbere množica, tako da še jesti niso utegnili.</verse>
				<verse number="21">Ko so njegovi to zvedeli, so odšli, da bi ga odpeljali, kajti govorilo se je, da ni pri pameti.</verse>
				<verse number="22">Pismouki, ki so prišli iz Jeruzalema, so govorili: »Bélcebub ga je obsedel in s poglavarjem hudih duhov izganja hude duhove.«</verse>
				<verse number="23">Tedaj jih je poklical k sebi in jim v prispodobah dejal: »Kako more satan izganjati satana?</verse>
				<verse number="24">Če je kraljestvo razdvojeno, takšno kraljestvo ne more obstati.</verse>
				<verse number="25">Če je družina sprta med seboj, takšna družina ne more obstati.</verse>
				<verse number="26">Če se torej satan vzdigne sam proti sebi in se razdvoji, ne more obstati, temveč je konec z njim.</verse>
				<verse number="27">Nihče ne more vdreti v hišo močnega in mu izropati imetja, če prej močnega ne zveže; šele tedaj bo oropal njegovo hišo.</verse>
				<verse number="28">Resnično vam povem: ljudem bo vse odpuščeno, grehi in kletvine, kolikor jih bodo izrekli.</verse>
				<verse number="29">Kdor pa preklinja Svetega Duha, vekomaj ne bo dosegel odpuščanja, ampak ga bo greh večno bremeníl.«</verse>
				<verse number="30">To je povedal, ker se je govorilo: »Nečisti duh ga je obsedel.«</verse>
				<verse number="31">Tedaj pridejo njegova mati in njegovi bratje. Ostali so zunaj in sporočili, naj ga pokličejo.</verse>
				<verse number="32">Okrog njega je sedela množica, ko so mu rekli: »Glej, tvoja mati in tvoji bratje in tvoje sestre so zunaj in te želijo.«</verse>
				<verse number="33">Odgovoril jim je: »Kdo je moja mati in kdo moji bratje?«</verse>
				<verse number="34">Ozrl se je po tistih, ki so sedeli okrog njega, in rekel: »Poglejte, to so moja mati in moji bratje!</verse>
				<verse number="35">Kdor namreč spolni božjo voljo, ta je moj brat in sestra in mati.«</verse>
			</chapter>
			<chapter number="4">
				<verse number="1">Spet je začel učiti kraj jezera. Pri njem se je zbrala zelo velika množica, tako da je sédel v čoln in bil na jezeru, medtem ko je vsa množica stala ob jezeru na kopnem.</verse>
				<verse number="2">Veliko jih je učil v prilikah in jim v duhu svojega nauka dejal:</verse>
				<verse number="3">»Poslušajte! Sejavec je šel sejat.</verse>
				<verse number="4">Pri sejanju je nekaj semena padlo kraj pota. Priletele so ptice in ga pozobale.</verse>
				<verse number="5">Drugo je padlo na kamnita tla, kjer ni imelo veliko prsti. Hitro je pognalo, ker ni imelo globoke zemlje.</verse>
				<verse number="6">Ko je bilo sonce visoko, je ovenelo, in ker ni imelo korenine, se je posušilo.</verse>
				<verse number="7">Spet drugo je padlo med trnje. Trnje je zraslo in ga zadušilo, da ni obrodilo sadu.</verse>
				<verse number="8">Spet drugo je padlo na dobro zemljo, raslo, se množilo in dajalo sad; eno je obrodilo trideseternega, drugo šestdeseternega in spet drugo stoternega.«</verse>
				<verse number="9">Dodal je še: »Kdor ima ušesa za poslušanje, naj posluša!«</verse>
				<verse number="10">Ko je bil na samem, so ga tisti, ki so se z dvanajsterimi zadrževali okrog njega, vprašali, kaj pomenijo prilike.</verse>
				<verse number="11">Rekel jim je: »Vam je dana skrivnost božjega kraljestva; tistim, ki so zunaj, pa se vse daje v prilikah,</verse>
				<verse number="12">da strme gledajo, pa ne vidijo, in napeto poslušajo, pa ne razumejo, da se ne spreobrnejo in se jim ne odpusti. «</verse>
				<verse number="13">In jim reče: »Te prilike ne razumete? Kako boste potem razumeli vse druge prilike?</verse>
				<verse number="14">Sejavec seje besedo.</verse>
				<verse number="15">Ljudje, pri katerih se beseda seje kraj pota, so tisti, ki sicer slišijo, toda brž pride satan in izruje vanje vsejano besedo.</verse>
				<verse number="16">Posejani na kamnita tla so tisti, ki besedo z veseljem sprejmejo, takoj ko jo slišijo,</verse>
				<verse number="17">nimajo pa v sebi korenine, ampak so nestanovitni. Ko nastane zaradi besede stiska ali preganjanje, takoj klonejo.</verse>
				<verse number="18">Spet drugi so seme, vsejano med trnje. To so tisti, ki besedo poslušajo,</verse>
				<verse number="19">toda posvetne skrbi, zapeljivost bogastva in druga poželenja se prikradejo vanje in jim zadušijo besedo, tako da ostanejo brez sadu.</verse>
				<verse number="20">V dobro zemljo vsejano seme so tisti, ki besedo poslušajo, se je oklenejo in obrodijo: eni trideseterno, drugi šestdeseterno in spet drugi stoterno.«</verse>
				<verse number="21">In rekel jim je: »Mar zato prinesejo svetilko, da jo postavijo pod mernik ali pod posteljo? Mar ne zato, da jo denejo na podstavek?</verse>
				<verse number="22">Nič ni namreč skrito, razen zato, da bi se razodelo, in nič ni skrivno, razen zato, da bi prišlo na dan.</verse>
				<verse number="23">Če ima kdo ušesa za poslušanje, naj posluša!«</verse>
				<verse number="24">Dalje jim je rekel: »Pazíte, kaj poslušate! Po meri, s katero merite, se vam bo odmerilo in še navrglo se vam bo.</verse>
				<verse number="25">Kdor namreč ima, se mu bo dalo in kdor nima, se mu bo vzelo še tisto, kar ima.«</verse>
				<verse number="26">Dalje je rekel: »Z božjim kraljestvom je kakor s človekom, ki vrže seme v zemljo.</verse>
				<verse number="27">Naj spi ali bedi, ponoči in podnevi, seme klije in raste, da sam ne vé kako.</verse>
				<verse number="28">Zemlja sama od sebe poraja bilko, nato klas in končno žito v klasu.</verse>
				<verse number="29">Ko sad dozori, hitro prime za srp, kajti čas žetve je tu.«</verse>
				<verse number="30">Rekel je še: »Čému naj primerjamo božje kraljestvo ali s kakšno priliko naj ga ponazorimo?</verse>
				<verse number="31">Recimo: gorčičnemu zrnu, ki je takrat, ko ga vsejemo v zemljo, manjše od vseh semen na svetu.</verse>
				<verse number="32">Ko pa je vsejano, raste in postane večje od vseh povrtnin. Naredi velike veje, tako da morejo ptice izpod neba prebivati v njegovi senci.«</verse>
				<verse number="33">V mnogih takih prilikah jim je oznanjal nauk, kakor so ga pač mogli razumeti.</verse>
				<verse number="34">Brez prilike jim ni govoril; svojim učencem pa je na samem vse razlagal.</verse>
				<verse number="35">Ko se je tisti dan zvečerilo, jim je rekel: »Prepeljimo se na drugo stran!«</verse>
				<verse number="36">Ko so odslovili množico, so ga odpeljali s čolnom, v katerem je bil. Tudi drugi čolni so pluli z njim.</verse>
				<verse number="37">Nastal je velik vihar in valovi so pljuskali v čoln, tako da so ga že zalivali.</verse>
				<verse number="38">On pa je bil na krmi in spal na blazini. Zbudijo ga in mu rečejo: »Učitelj, ti ni mar, da se potapljamo?«</verse>
				<verse number="39">Tedaj je vstal. Zapretil je vetru in rekel jezeru: »Utihni! Miruj!« Veter se je polegel in nastala je globoka tišina.</verse>
				<verse number="40">Njim pa je rekel: »Kaj ste strahopetni? Ali še nimate vere?«</verse>
				<verse number="41">Prevzel jih je velik strah in so se spraševali: »Kdo neki je ta, da sta mu pokorna celo veter in jezero?«</verse>
			</chapter>
			<chapter number="5">
				<verse number="1">Prispeli so na drugo stran jezera v géraško deželo.</verse>
				<verse number="2">Takoj ko je stopil iz čolna, mu je prišel od grobov sèm nasproti človek z nečistim duhom.</verse>
				<verse number="3">Bival je v zapuščenih grobnih votlinah in nihče ga ni mogel več zvezati niti z verigo.</verse>
				<verse number="4">Večkrat je bil namreč v okovih in zvezan z verigami, pa je verige potrgal in okove zdrobil, tako da ga ni mogel nihče ukrotiti.</verse>
				<verse number="5">Cele dneve in noči je prebil v grobnih votlinah in v hribih ter kričal in se tolkel s kamni.</verse>
				<verse number="6">Ko je od daleč zagledal Jezusa, je pritekel, se mu do tal priklonil</verse>
				<verse number="7">in na ves glas zavpil: »Kaj imam opraviti s teboj, Jezus, Sin Boga Najvišjega? Rotim te pri Bogu, ne muči me!«</verse>
				<verse number="8">Jezus mu je bil namreč rekel: »Pojdi iz človeka, nečisti duh!«</verse>
				<verse number="9">Nato ga je vprašal: »Kako ti je ime?« »Legija mi je ime,« mu reče, »ker nas je veliko,«</verse>
				<verse number="10">in zelo ga je prosil, naj jih ne izžene iz tiste dežele.</verse>
				<verse number="11">Pasla pa se je ob vznožju hriba velika čreda svinj.</verse>
				<verse number="12">Duhovi so ga prosili: »Pošlji nas k svinjam, da gremo vanje!«</verse>
				<verse number="13">Dovolil jim je. Nečisti duhovi so šli iz njega in obsedli svinje. Čreda, okrog dva tisoč svinj, se je pognala po pobočju v jezero in v njem utonila.</verse>
				<verse number="14">Njihovi pastirji so zbežali in to sporočili po mestu in zaselkih. Ljudje so prišli gledat, kaj se je zgodilo.</verse>
				<verse number="15">Ko pridejo k Jezusu in zagledajo tega, ki je bil prej obseden z legijo, kako sedi oblečen in je pri zdravi pameti, se ustrašijo.</verse>
				<verse number="16">Tisti, ki so videli, so jim pripovedovali, kako se je zgodilo z obsedenim, in o svinjah.</verse>
				<verse number="17">Tedaj so ga začeli prositi, naj odide iz njihovih krajev.</verse>
				<verse number="18">Ko je stopal v čoln, ga je ta, ki je bil prej obseden, prosil, da bi smel ostati pri njem.</verse>
				<verse number="19">Vendar mu ni dovolil, temveč mu je rekel: »Pojdi domov k svojim ljudem in jim sporoči, kolikšne reči ti je storil Gospod in se te usmilil.«</verse>
				<verse number="20">Odšel je in začel oznanjati po Deseteromestju, kaj mu je storil Jezus; in vsi so se čudili.</verse>
				<verse number="21">Ko se je Jezus prepeljal s čolnom spet na drugo stran, se je zbrala okrog njega velika množica. Medtem ko je bil pri jezeru,</verse>
				<verse number="22">je prišel eden od predstojnikov shodnice, Jáir po imenu. Ko ga zagleda, pade k njegovim nogam</verse>
				<verse number="23">in ga zelo prosi: »Moja hčerka je v zadnjih zdihljajih. Pridi in položi roko nanjo, da ozdravi in ostane pri življenju!«</verse>
				<verse number="24">In odšel je z njim. Za njim se je odpravila velika množica in pritiskala nanj.</verse>
				<verse number="25">Med njo je bila tudi žena, ki je že dvanajst let krvavela.</verse>
				<verse number="26">Veliko je pretrpela od mnogih zdravnikov in porabila vse svoje premoženje, pa ji ni nič pomagalo, ampak se ji je celo poslabšalo.</verse>
				<verse number="27">Slišala je za Jezusa. V gneči se mu je od zadaj približala in se dotaknila njegove obleke.</verse>
				<verse number="28">Mislila si je: »Če se dotaknem le njegove obleke, bom ozdravela.«</verse>
				<verse number="29">V hipu se ji je kri ustavila in začutila je v telesu, da je ozdravljena nadloge.</verse>
				<verse number="30">Jezus je v sebi takoj zaznal, da je šla moč iz njega. Obrnil se je v množici in vprašal: »Kdo se je dotaknil moje obleke?«</verse>
				<verse number="31">Njegovi učenci so mu rekli: »Saj vidiš, kako množica pritiska nate, pa sprašuješ: ‘Kdo se me je dotaknil?’«</verse>
				<verse number="32">Oziral se je okrog, da bi videl tisto, ki je to storila.</verse>
				<verse number="33">Ker je žena vedela, kaj se je z njo zgodilo, je vsa v trepetu in strahu pristopila, se vrgla predenj in mu vse po pravici povedala.</verse>
				<verse number="34">Rekel ji je: »Hči, tvoja vera te je rešila. Pojdi v miru in bodi ozdravljena svoje nadloge!«</verse>
				<verse number="35">Ko je še govoril, so prišli od predstojnikove hiše in sporočili Jáiru: »Tvoja hči je umrla, kaj še nadleguješ učitelja!«</verse>
				<verse number="36">Jezus sliši od strani, kaj pravijo, in reče predstojniku shodnice: »Ne boj se, samó veruj!«</verse>
				<verse number="37">Nikomur ni pustil, da bi šel z njim, razen Petru, Jakobu in Janezu, Jakobovemu bratu.</verse>
				<verse number="38">Ko pridejo pred predstojnikovo hišo, vidi vrvež in ljudi, ki jokajo in ženejo vik in krik.</verse>
				<verse number="39">Vstopi in jim reče: »Kaj se razburjate in jokate? Deklica ni umrla, ampak spi.«</verse>
				<verse number="40">In posmehovali so se mu. On pa vse odslovi in vzame s seboj očeta in mater deklice ter svoje spremljevalce in stopi tja, kjer je bila deklica.</verse>
				<verse number="41">Deklico prime za roko in ji reče: »Talíta kum,« kar pomeni: »Deklica, rečem ti, vstani!«</verse>
				<verse number="42">Deklica je pri priči vstala in hodila; imela je namreč dvanajst let. Od začudenja so bili vsi iz sebe.</verse>
				<verse number="43">On pa jim je strogo naročil, naj tega nihče ne zve, in rekel, naj ji dajo jesti.</verse>
			</chapter>
			<chapter number="6">
				<verse number="1">Šel je od tam in prišel v svoj domači kraj. Spremljali so ga tudi njegovi učenci.</verse>
				<verse number="2">Ko je prišla sobota, je učil v shodnici. Mnogi, ki so ga poslušali, so začudeni govorili: »Odkod njemu to? Kakšna je ta modrost, ki mu je dana, in kakšni čudeži se godijo po njegovih rokah?</verse>
				<verse number="3">Kaj, ali ni to tisti tesar, sin Marije in brat Jakoba, Jozéja, Juda in Simona? Mar njegove sestre ne živijo pri nas?« In spotikali so se nad njim.</verse>
				<verse number="4">Jezus pa jim je rekel: »Prerok ni brez časti, razen v domačem kraju, pri svojih sorodnikih in v svoji hiši.«</verse>
				<verse number="5">In ni mogel tam storiti nobenega čudeža, samo na nekaj bolnikov je položil roke in jih ozdravil.</verse>
				<verse number="6">In čudil se je njihovi neveri. Obhodil je vasi v okolici in učil.</verse>
				<verse number="7">Poklical je k sebi dvanajstere in jih začel pošiljati po dva in dva. Dajal jim je oblast nad nečistimi duhovi</verse>
				<verse number="8">in jim naročil, naj razen palice ničesar ne jemljejo na pot, ne kruha ne popotne torbe ne denarja v pasu.</verse>
				<verse number="9">Obujejo naj sandale, dveh oblek pa naj ne nosijo.</verse>
				<verse number="10">Rekel jim je: »Kjerkoli stopite v hišo, ostanite tam, dokler ne odpotujete naprej.</verse>
				<verse number="11">Če pa vas kakšen kraj ne sprejme in vas ne poslušajo, pojdite od tam in otresite prah s svojih nog v pričevanje proti njim.«</verse>
				<verse number="12">In šli so ter ljudi klicali k spreobrnjenju.</verse>
				<verse number="13">Izgnali so tudi veliko hudih duhov in veliko bolnikov mazilili z oljem ter jih ozdravili.</verse>
				<verse number="14">Kralj Heród je slišal o Jezusu, kajti njegovo ime je postalo znano. Govorilo se je: »Janez Krstnik je vstal od mrtvih in zato delujejo v njem čudežne moči.«</verse>
				<verse number="15">Drugi pa so govorili, da je Elija, in spet drugi, da je prerok, kakor vsi preroki.</verse>
				<verse number="16">Ko je to zvedel Heród, je dejal: »Janez, ki sem ga dal obglaviti, je vstal.«</verse>
				<verse number="17">Heród sam je bil poslal po Janeza in ga dal prijeti ter v ječi ukleniti zaradi Herodiáde, žene svojega brata Filipa, s katero se je bil oženil.</verse>
				<verse number="18">Janez je namreč Heródu oponesel: »Ne smeš živeti z bratovo ženo!«</verse>
				<verse number="19">Herodiáda ga je zasovražila in ga hotela umoriti, pa ga ni mogla.</verse>
				<verse number="20">Heród pa se je Janeza bal, ker je vedel, da je pravičen in svet mož, in ga je ščitil. Kadar ga je slišal, je bil v veliki zadregi, vendar ga je rad poslušal.</verse>
				<verse number="21">Prišla pa je priložnost, ko je Heród za svoj rojstni dan priredil gostijo svojim velikašem, častnikom in galilejskim prvakom.</verse>
				<verse number="22">Vstopila je Herodiádina hči in zaplesala. Heródu in tem, ki so bili z njim pri mizi, se je prikupila in kralj je rekel deklici: »Prôsi me, karkoli hočeš, in ti bom dal.«</verse>
				<verse number="23">Celo prisegel ji je veliko: »Karkoli me poprosiš, ti bom dal, pa čeprav polovico svojega kraljestva.«</verse>
				<verse number="24">Šla je ven in vprašala svojo mater: »Kaj naj prosim?« Ta pa je rekla: »Glavo Janeza Krstnika.«</verse>
				<verse number="25">Urno je odhitela h kralju in ga prosila: »Hočem, da mi pri priči daš na pladnju glavo Janeza Krstnika.«</verse>
				<verse number="26">Kralj se je zelo užalostil, vendar ji zaradi prisege, ki jo je izrekel vpričo gostov, ni maral odreči.</verse>
				<verse number="27">Takoj je poslal po rablja in ukazal, naj prinese njegovo glavo. Ta je šel in ga v ječi obglavil.</verse>
				<verse number="28">Prinesel je na pladnju njegovo glavo in jo dal deklici, deklica pa jo je dala materi.</verse>
				<verse number="29">Ko so to zvedeli Janezovi učenci, so prišli, vzeli njegovo truplo in ga položili v grob.</verse>
				<verse number="30">Apostoli se zberejo pri Jezusu in mu poročajo o vsem, kar so storili in učili.</verse>
				<verse number="31">Tedaj jim reče: »Pojdite sami zase v samoten kraj in se nekoliko odpočijte!« Toliko ljudi je namreč prihajalo in odhajalo, da še jesti niso utegnili.</verse>
				<verse number="32">Odrinili so s čolnom sami zase v samoten kraj.</verse>
				<verse number="33">Veliko pa jih je videlo, da odhajajo, in so uganili, kam. Iz vseh mest so skupaj hiteli tja in prišli celó pred njimi.</verse>
				<verse number="34">Ko je izstopil, je zagledal veliko množico. Zasmilili so se mu, ker so bili kakor ovce brez pastirja in jih je začel učiti veliko stvari.</verse>
				<verse number="35">In ker je bila ura že pozna, so stopili k njemu njegovi učenci in mu rekli: »Samoten je ta kraj in ura je že pozna.</verse>
				<verse number="36">Odpústi jih, da gredo v bližnje zaselke in vasi ter si kupijo kaj jedi.«</verse>
				<verse number="37">Odgovoril jim je: »Dajte jim vi jesti!« Rekó mu: »Ali naj gremo nakupit kruha za dvesto denarjev in jim damo jesti?«</verse>
				<verse number="38">On pa jih vpraša: »Koliko hlebov imate? Pojdite in poglejte!« Ko poizvedo, mu rečejo: »Pet in dve ribi.«</verse>
				<verse number="39">Tedaj jim je ukazal, naj vse po skupinah posadijo po zeleni travi.</verse>
				<verse number="40">Ko so posedli v gručah po sto in po petdeset,</verse>
				<verse number="41">je vzel tistih pet hlebov in dve ribi, se ozrl proti nebu, blagoslovil in hlebe razlomil ter dajal svojim učencem, da bi ljudem postregli. Tudi ribi je razdelil med vse.</verse>
				<verse number="42">Vsi so jedli in se nasitili.</verse>
				<verse number="43">Nato so pobrali ostanke kruha in tudi rib, dvanajst polnih košev,</verse>
				<verse number="44">bilo pa je tistih, ki so jedli kruh, pet tisoč mož.</verse>
				<verse number="45">In takoj je primoral svoje učence, da so šli v čoln in se peljali pred njim na nasprotno stran proti Betsájdi, medtem pa je sam odpuščal množice.</verse>
				<verse number="46">Ko se je ločil od njih, je šel na goro molit.</verse>
				<verse number="47">Proti večeru je bil čoln sredi jezera, on sam pa na kopnem.</verse>
				<verse number="48">Videl je, kako se mučijo z veslanjem, kajti veter jim je bil nasproten. Okrog četrte nočne straže je šel k njim, tako, da je hodil po jezeru. Hotel je iti mimo njih,</verse>
				<verse number="49">toda opazili so ga, da hodi po vodi. Mislili so, da je prikazen in so zavpili.</verse>
				<verse number="50">Vsi so ga namreč videli in se ustrašili. On pa je takoj začel govoriti z njimi. Dejal je: »Pogum! Jaz sem. Ne bojte se!«</verse>
				<verse number="51">Nato je stopil k njim v čoln in veter je ponehal; bili so vsi iz sebe.</verse>
				<verse number="52">Niso še doumeli dogodka s hlebi, kajti njihovo srce še ni bilo dovzetno.</verse>
				<verse number="53">Ko so se prepeljali, so pri Genézaretu dosegli kopno in pristali.</verse>
				<verse number="54">Brž, ko so stopili iz čolna, so ga že prepoznali.</verse>
				<verse number="55">Obtekli so vso tisto pokrajino in začeli prinašati bolnike na nosilih tja, kjer so slišali, da je.</verse>
				<verse number="56">Kamorkoli je prihajal, v vasi ali v mesta ali v zaselke, povsod so polagali na ceste bolnike. In prosili so ga, da bi se smeli dotakniti vsaj roba njegove obleke; in vsi, ki so se ga dotaknili, so ozdraveli.</verse>
			</chapter>
			<chapter number="7">
				<verse number="1">In zberejo se okrog njega farizeji in nekateri pismouki, ki so prišli iz Jeruzalema,</verse>
				<verse number="2">ter opazijo, da nekaj njegovih učencev jé z nečistimi, to je obredno neumitimi rokami.</verse>
				<verse number="3">Farizeji namreč in Judje sploh se držijo izročila prednikov in ne jedo, če si prej skrbno ne umijejo rok.</verse>
				<verse number="4">Tudi živil s trga ne jedo, če jih prej ne operejo. Še več drugih reči se držijo po izročilu: umivajo kozarce, vrče in bakrene lonce.</verse>
				<verse number="5">Zato so ga farizeji in pismouki vprašali: »Zakaj se tvoji učenci ne ravnajo po izročilu prednikov, ampak jedo kar z nečistimi rokami?«</verse>
				<verse number="6">Odgovoril jim je: »Prerok Izaija je dobro prerokoval o vas hinavcih, kakor je pisano: ‘To ljudstvo me časti z ustnicami,</verse>
				<verse number="7">a njihovo srce je daleč od mene. Zaman me častijo, ker učijo človeški nauk in zapovedi.’</verse>
				<verse number="8">Božjo zapoved zametujete in se držite človeškega izročila.«</verse>
				<verse number="9">In še jim je rekel: »Spretno izigravate božjo zapoved, da se držite svojega izročila!</verse>
				<verse number="10">Mojzes je namreč rekel: ‘Spoštuj očeta in mater’ in ‘Kdor preklinja očeta ali mater, naj ga zadene smrtna kazen.’</verse>
				<verse number="11">Vi pa pravite: ‘Če kdo reče očetu ali materi: Vse, kar dolgujem tebi, je korbán,’ to se pravi dar templju;</verse>
				<verse number="12">s tem mu niti ne dovolite, da bi še kaj storil za očeta ali mater.</verse>
				<verse number="13">S svojim izročilom, ki ga širite, razveljavljate božjo besedo. In še veliko temu podobnega počenjate.«</verse>
				<verse number="14">Tedaj je spet poklical ljudi k sebi in jim govoril: »Poslušajte me vsi in umejte!</verse>
				<verse number="15">Nič ni zunaj človeka, kar bi ga moglo omadeževati, če pride vanj, pač pa ga omadežuje to, kar pride iz človeka.</verse>
				<verse number="16">[Kdor ima ušesa za poslušanje, naj posluša!]«</verse>
				<verse number="17">Ko se je od množice napotil v hišo, so ga njegovi učenci vprašali, kaj je mislil s to primero.</verse>
				<verse number="18">Rekel jim je: »Tako, tudi vi nimate pameti? Mar ne razumete, da človeka ne more nič omadeževati,</verse>
				<verse number="19">kar pride vanj od zunaj, ker ne pride v njegovo srce, ampak v želodec, in se nato izloči?« S tem je povedal, da so vse jedi čiste.</verse>
				<verse number="20">»Kar pride iz človeka,« je nadaljeval, »to ga omadežuje.</verse>
				<verse number="21">Od znotraj namreč, iz človekovega srca, prihajajo hudobne misli, nečistovanja, tatvine, uboji,</verse>
				<verse number="22">prešuštva, pohlep, hudobija, zvijača, objestnost, nevoščljivost, bogokletje, napuh, nespamet.</verse>
				<verse number="23">Vse te hudobije prihajajo od znotraj in omadežujejo človeka.«</verse>
				<verse number="24">Vstal je in šel od tam v pokrajino Tira. Stopil je v neko hišo. Želel je, da bi nihče tega ne zvedel, vendar ni mogel ostati skrit.</verse>
				<verse number="25">Takoj je slišala o njem žena, katere hčerka je imela nečistega duha, in je prišla ter mu padla pred noge.</verse>
				<verse number="26">Žena je bila Grkinja, po rodu Sirofeničanka. Prosila ga je, naj bi izgnal hudega duha iz njene hčere.</verse>
				<verse number="27">Rekel ji je: »Pústi, da se najprej nasitijo otroci. Ni lepo jemati kruh otrokom in ga metati psičkom.«</verse>
				<verse number="28">Ona pa je odvrnila: »Gospod, tudi psički pod mizo jedo drobtinice, ki jih otroci mečejo proč.«</verse>
				<verse number="29">Rekel ji je: »Zaradi te besede pojdi, hudi duh je že šel iz tvoje hčere.«</verse>
				<verse number="30">Odšla je domov in našla deklico, ko je ležala v postelji; hudi duh je šel iz nje.</verse>
				<verse number="31">Nato je odšel iz pokrajine Tira in šel skozi Sídon proti Galilejskemu jezeru v notranjost dežele Deseteromestja.</verse>
				<verse number="32">Tedaj mu privedejo gluhega, ki je tudi težkó govoril, in ga prosijo, da bi položil roko nanj.</verse>
				<verse number="33">Vzel ga je od množice vstran, mu položil prste v ušesa in se s slino dotaknil njegovega jezika.</verse>
				<verse number="34">Ozrl se je proti nebu, zavzdihnil in mu rekel: »Efetà!« to je »Odpri se!«</verse>
				<verse number="35">Pri priči so se mu odprla ušesa, sprostila se je vez njegovega jezika in je gladko govoril.</verse>
				<verse number="36">Naročil jim je, naj tega nikomur ne pripovedujejo; toda če jim je še tako naročal, so ga kar naprej razglašali</verse>
				<verse number="37">in na vso moč začudeni govorili: »Vse prav dela: gluhim daje, da slišijo, nemim, da govorijo.«</verse>
			</chapter>
			<chapter number="8">
				<verse number="1">Tiste dni je bilo spet veliko ljudi pri njem in niso imeli kaj jesti. Poklical je k sebi učence in jim rekel:</verse>
				<verse number="2">»Smilijo se mi ti ljudje, ker že tri dni vztrajajo pri meni in nimajo kaj jesti.</verse>
				<verse number="3">Če jih lačne pošljem domov, bodo na poti omagali, kajti nekaj jih je prišlo od daleč.«</verse>
				<verse number="4">Njegovi učenci so mu odgovorili: »Kako jih bo mogel kdo tukaj v puščavi nasititi s kruhom?«</verse>
				<verse number="5">Vprašal jih je: »Koliko hlebov imate?« Dejali so: »Sedem.«</verse>
				<verse number="6">Tedaj naroči, naj množica séde po tleh. Vzel je tistih sedem hlebov, se zahvalil, jih razlomil in dajal učencem, da bi jih delili; in razdelili so jih med množico.</verse>
				<verse number="7">Imeli so tudi nekaj ribic. Ko jih je blagoslovil, je vêlel, naj jih ponudijo.</verse>
				<verse number="8">Jedli so in se nasitili. Nato so pobrali ostanke kosov, sedem košar;</verse>
				<verse number="9">bilo pa jih je okoli štiri tisoč. Nato jih je odpustil;</verse>
				<verse number="10">sam pa je z učenci takoj stopil v čoln in se odpeljal v dalmanútske kraje.</verse>
				<verse number="11">Tedaj so prišli farizeji in začeli razpravljati z njim. Skušali so ga in zahtevali od njega znamenje z neba.</verse>
				<verse number="12">Iz dna duše je vzdihnil in rekel: »Kaj, ta rod zahteva znamenje? Resnično vam povem: temu rodu ne bo dano znamenje.«</verse>
				<verse number="13">In pustil jih je, spet stopil v čoln ter odplul na drugo stran jezera.</verse>
				<verse number="14">Pozabili so vzeti kruh; v čolnu so imeli en sam hleb s seboj.</verse>
				<verse number="15">Opominjal jih je: »Pazíte, varujte se kvasa farizejev in Heródovega kvasa.«</verse>
				<verse number="16">Oni pa so se med seboj menili, da nimajo kruha.</verse>
				<verse number="17">Spoznal je to in jim rekel: »Kaj se pogovarjate, da nimate kruha? Kaj še vedno ne razumete in ne uvidite? Ali imate srce zaslepljeno?</verse>
				<verse number="18">Oči imate, pa ne vidite, ušesa imate, pa ne slišite. Se ne spominjate,</verse>
				<verse number="19">ko sem razlomil pet hlebov med pet tisoč, koliko polnih košev ostankov ste nabrali?« Rečejo mu: »Dvanajst.«</verse>
				<verse number="20">»In ko sem jih razlomil sedem med štiri tisoč, koliko polnih košar ostankov ste nabrali?« Rečejo mu: »Sedem.«</verse>
				<verse number="21">Tedaj jim je rekel: »Mar še ne uvidite?«</verse>
				<verse number="22">Dospejo v Betsájdo. Privedejo mu slepega in ga prosijo, da bi se ga dotaknil.</verse>
				<verse number="23">Prijel je slepega za roko in ga povedel iz vasi. Nato mu je s slino omočil oči, položil nanj roke in ga vprašal: »Vidiš kaj?«</verse>
				<verse number="24">Slepi se je ozrl kvišku in rekel: »Zaznavam ljudi, kakor da bi drevesa hodila okrog.«</verse>
				<verse number="25">Nato mu je še enkrat položil roke na oči in je spregledal. Ozdravel je in vse razločno videl.</verse>
				<verse number="26">Poslal ga je domov z naročilom: »V vas pa nikar ne hôdi!«</verse>
				<verse number="27">Nato je šel Jezus s svojimi učenci v vasi Cezaréje Filípove. Med potjo je učence spraševal: »Kaj pravijo ljudje, kdo sem?«</verse>
				<verse number="28">Odgovorili so: »Janez Krstnik; drugi, Elija; spet drugi, eden od prerokov.«</verse>
				<verse number="29">Potem jih je vprašal: »Kaj pa vi pravite, kdo sem?« Oglasil se je Peter in mu rekel: »Ti si Kristus.«</verse>
				<verse number="30">Nato jim je strogo naročil, naj nikomur ne pripovedujejo o njem.</verse>
				<verse number="31">In začel jih je učiti, kako bo Sin človekov moral veliko pretrpeti, kako ga bodo starešine, véliki duhovniki in pismouki zavrgli in umorili, a po treh dneh bo vstal.</verse>
				<verse number="32">O teh stvareh jim je odkrito govoril. Tedaj ga Peter potegne vstran in mu začne braniti.</verse>
				<verse number="33">On pa se je obrnil, pogledal po učencih in Petra posvaril: »Poberi se od mene, satan, ker ne misliš po božje, ampak po človeško!«</verse>
				<verse number="34">Tedaj je poklical k sebi množico z učenci vred in jim rekel: »Če hoče kdo hoditi za menoj, naj se odpove sebi, vzame svoj križ in hodi za menoj.</verse>
				<verse number="35">Kdor namreč hoče svoje življenje rešiti, ga bo izgubil, kdor pa svoje življenje izgubi zaradi mene in zaradi evangelija, ga bo rešil.</verse>
				<verse number="36">Kaj pomaga človeku, če si ves svet pridobi, svoje življenje pa pogubi?</verse>
				<verse number="37">Kaj neki more človek dati v zameno za svoje življenje?</verse>
				<verse number="38">Kdor pa se mene in mojih besed sramuje pred tem Bogu nezvestim in grešnim rodom, se ga bo sramoval tudi Sin človekov, ko bo prišel v slavi svojega Očeta s svetimi angeli.«</verse>
			</chapter>
			<chapter number="9">
				<verse number="1">Rekel jim je tudi: »Resnično vam povem: nekateri izmed tu navzočih ne bodo umrli, dokler ne bodo videli, da je božje kraljestvo prišlo z močjo.«</verse>
				<verse number="2">Čez šest dni vzame Jezus s seboj Petra, Jakoba in Janeza in jih same povede na visoko goro v samoto. Tam se je vpričo njih spremenil.</verse>
				<verse number="3">Njegova oblačila so se svetila bleščeče belo, da jih tako ne more pobeliti noben belivec na svetu.</verse>
				<verse number="4">Prikazal se jim je Elíja z Mojzesom in pogovarjala sta se z Jezusom.</verse>
				<verse number="5">Oglasil se je Peter in rekel Jezusu: »Učitelj, dobro je, da smo tukaj. Postavimo tri šotore: tebi enega, Mojzesu enega in Elíju enega.«</verse>
				<verse number="6">Ni namreč vedel, kaj bi rekel, ker se jih je polotila groza.</verse>
				<verse number="7">Naredil se je oblak in jih obdal s senco. Iz oblaka se je zaslišal glas: »To je moj ljubljeni Sin, poslušajte ga!«</verse>
				<verse number="8">Ko so se naglo ozrli naokrog, niso videli nikogar več, razen Jezusa samega ob sebi.</verse>
				<verse number="9">Medtem, ko so šli z gore, jim je zapovedal, naj nikomur ne razlagajo tega, kar so videli, dokler Sin človekov ne vstane od mrtvih.</verse>
				<verse number="10">To besedo so ohranili zase in se med seboj menili, kaj pomeni vstati od mrtvih.</verse>
				<verse number="11">Tedaj so ga vprašali: »Zakaj pravijo pismouki, da mora prej priti Elíja?«</verse>
				<verse number="12">Rekel jim je: »Elíja bo res prišel in bo vse prenovil, toda zakaj je potem pisano o Sinu človekovem, da bo veliko pretrpel in da bo zaničevan?</verse>
				<verse number="13">Sicer vam pa povem: Elíja je že prišel in so mu storili vse, kar so hoteli, kakor je pisano o njem.«</verse>
				<verse number="14">Ko so se vrnili k učencem, so zagledali veliko množico okrog njih in pismouke, ki so se prepirali z njimi.</verse>
				<verse number="15">Takoj, ko so ljudje Jezusa opazili, so ostrmeli, odhiteli so k njemu in ga pozdravljali.</verse>
				<verse number="16">Vprašal jih je: »Zakaj se prepirate z njimi?«</verse>
				<verse number="17">Nekdo iz množice mu je odvrnil: »Učitelj, k tebi sem pripeljal svojega sina. Obsedel ga je nemi duh.</verse>
				<verse number="18">Kjerkoli ga napade, ga vrže na tla, da se peni, škriplje z zobmi in odreveni. Prosil sem tvoje učence, naj ga izženejo, pa ga niso mogli.«</verse>
				<verse number="19">Odgovoril jim je: »O neverni rod! Doklej bom pri vas? Doklej vas bom prenašal? Pripeljite ga k meni!«</verse>
				<verse number="20">In privedli so ga k njemu. Kakor hitro ga je duh zagledal, je takoj dečka stresel, da je padel na tla, se premetaval in penil.</verse>
				<verse number="21">Vprašal je njegovega očeta: »Koliko časa se mu že to dogaja?« Odgovoril je: »Od otroških let.</verse>
				<verse number="22">Večkrat ga je vrgel celo v ogenj in v vodo, da bi ga pokončal. Toda če kaj moreš, se nas usmili in nam pomagaj!«</verse>
				<verse number="23">Jezus mu je rekel: »Kaj se pravi: če moreš? Vse je mogoče tistemu, ki veruje.«</verse>
				<verse number="24">Dečkov oče je tedaj naglas zavpil: »Verujem, pomagaj mi v neveri!«</verse>
				<verse number="25">Ko je Jezus videl, da vrejo ljudje skupaj, je zapretil nečistemu duhu: »Nemi in gluhi duh, ukazujem ti: Pojdi iz njega in se ne vrni več vanj!«</verse>
				<verse number="26">Duh je zavpil, dečka močno stresel in šel iz njega. Deček je obležal, kakor bi bil mrtev, tako da so mnogi govorili: »Umrl je.«</verse>
				<verse number="27">Jezus ga je prijel za roko, ga vzdignil in je vstal.</verse>
				<verse number="28">Ko je prišel v hišo, so ga njegovi učenci na samem vprašali: »Zakaj ga mi nismo mogli izgnati?«</verse>
				<verse number="29">Odgovoril jim je: »Ta rod se ne dá izgnati drugače kot z molitvijo.«</verse>
				<verse number="30">Od tam so šli naprej in prepotovali Galilejo, vendar ni hotel, da bi kdo to zvedel.</verse>
				<verse number="31">Učil je namreč svoje učence in jim govoril: »Sin človekov bo izdan ljudem v roke in ga bodo umorili, ko bo pa umorjen, bo po treh dneh vstal.«</verse>
				<verse number="32">Oni pa teh besed niso razumeli, vendar si ga niso upali vprašati.</verse>
				<verse number="33">Prišli so v Kafarnáum. Ko je bil v hiši, jih je vprašal: »O čem ste se menili med potjo?«</verse>
				<verse number="34">Oni pa so molčali, kajti med potjo so med seboj razpravljali, kateri izmed njih je največji.</verse>
				<verse number="35">Tedaj je sedel, poklical dvanajstere in jim rekel: »Če kdo hoče biti prvi, naj bo izmed vseh zadnji in vsem služabnik.«</verse>
				<verse number="36">In vzel je otroka, ga postavil mednje, ga objel in jim rekel:</verse>
				<verse number="37">»Kdor sprejme katerega izmed takih otrok v mojem imenu, mene sprejme; kdor pa mene sprejme, ne sprejme mene, temveč tistega, ki me je poslal.«</verse>
				<verse number="38">Janez mu je rekel: »Učitelj, nekoga smo videli, da je v tvojem imenu izganjal hude duhove, in smo mu branili, ker ni hodil z nami.«</verse>
				<verse number="39">Jezus pa je rekel: »Ne branite mu! Nihče namreč ne more storiti čudeža v mojem imenu in takoj o meni grdo govoriti.</verse>
				<verse number="40">Kdor ni proti nam, je z nami.</verse>
				<verse number="41">Kdor vam dá piti kozarec vode zato, ker ste Kristusovi, resnično vam povem: zagotovo ne bo zgubil svojega plačila.«</verse>
				<verse number="42">»Kdor pohujša enega teh malih, ki verujejo vame, je zanj bolje, da mu obesijo mlinski kamen na vrat in ga vržejo v morje.</verse>
				<verse number="43">Če te tvoja roka zapeljuje, jo odsekaj! Bolje je zate, da greš pohabljen v življenje, kakor da bi imel obe roki, pa bi prišel v pekel, v neugasljivi ogenj,</verse>
				<verse number="44">[kjer črv ne umrje in ogenj ne ugasne.]</verse>
				<verse number="45">Če te tvoja noga zapeljuje, jo odsekaj! Bolje je zate, da prideš kruljav v življenje, kakor da bi imel obe nogi, pa bi bil vržen v pekel,</verse>
				<verse number="46">[kjer črv ne umrje in ogenj ne ugasne.]</verse>
				<verse number="47">Če te tvoje oko zapeljuje, ga izderi! Bolje je zate, da greš z enim očesom v božje kraljestvo, kakor da bi imel obe očesi, pa bi bil vržen v pekel,</verse>
				<verse number="48">kjer njihov črv ne umrje in ogenj ne ugasne.</verse>
				<verse number="49">Vsak bo namreč z ognjem osoljen.</verse>
				<verse number="50">Sol je nekaj dobrega. Če pa se sol pokvari, s čim jo boste popravili? Imejte sol v sebi in živite v miru med seboj!«</verse>
			</chapter>
			<chapter number="10">
				<verse number="1">Od tam je prišel v judejske kraje in na drugo stran Jórdana. In spet so se zgrnile okrog njega množice in spet jih je učil kakor po navadi.</verse>
				<verse number="2">Pristopili so farizeji, in da bi ga skušali, so ga vprašali: »Ali je dovoljeno možu odsloviti ženo?«</verse>
				<verse number="3">On pa jim je rekel: »Kaj vam je naročil Mojzes?«</verse>
				<verse number="4">Odgovorili so: »Mojzes je dovolil napisati ločitveni list in jo odsloviti.«</verse>
				<verse number="5">Jezus pa jim je rekel: »Zaradi vaše trdosrčnosti vam je napisal to zapoved,</verse>
				<verse number="6">na začetku stvarjenja pa ju je Bog ustvaril kot moža in ženo.</verse>
				<verse number="7">Zaradi tega bo mož zapustil očeta in mater in se pridružil ženi</verse>
				<verse number="8">in oba bosta eno telo. Tako nista več dva, ampak eno telo.</verse>
				<verse number="9">Kar je torej Bog združil, naj človek ne ločuje!«</verse>
				<verse number="10">Ko so bili v hiši, so ga učenci spet spraševali o tem.</verse>
				<verse number="11">Rekel jim je: »Kdor se loči od svoje žene in se oženi z drugo, prešuštvuje z njo;</verse>
				<verse number="12">in če se ona loči od svojega moža in se omoži z drugim, prešuštvuje.«</verse>
				<verse number="13">Prinašali so mu otroke, da bi se jih dotaknil, učenci pa so jih odganjali.</verse>
				<verse number="14">Ko je Jezus to opazil, je bil nejevoljen in jim je rekel: »Pustite otroke, naj prihajajo k meni, in jim ne branite, kajti takšnim je namenjeno božje kraljestvo.</verse>
				<verse number="15">Resnično vam povem: kdor ne sprejme božjega kraljestva kakor otrok, nikakor ne pojde vanj.«</verse>
				<verse number="16">In jemal jih je v naročje, polagal nanje roke in jih blagoslavljal.</verse>
				<verse number="17">Ko se je odpravljal na pot, je nekdo pritekel, pred njim pokleknil in ga vprašal: »Dobri učitelj, kaj naj storim, da dosežem večno življenje?«</verse>
				<verse number="18">Jezus mu je odvrnil: »Kaj me imenuješ dobrega? Nihče ni dober razen Boga!</verse>
				<verse number="19">Zapovedi poznaš: ‘Ne ubijaj! Ne prešuštvuj! Ne kradi! Ne pričaj po krivem! Ne goljufaj! Spoštuj očeta in mater!’ «</verse>
				<verse number="20">Odgovoril mu je: »Učitelj, vse to spolnjujem že od mladosti.«</verse>
				<verse number="21">Jezus se je ozrl vanj, ga vzljubil in mu rekel: »Eno ti manjka: pojdi, prodaj vse, kar imaš, in daj ubogim in imel boš zaklad v nebesih; potem pridi in hôdi za menoj!«</verse>
				<verse number="22">Te besede so ga potrle in je žalosten odšel; imel je namreč veliko premoženje.</verse>
				<verse number="23">Tedaj se je Jezus ozrl okrog in rekel svojim učencem: »Kako težkó bodo prišli bogati v božje kraljestvo!«</verse>
				<verse number="24">Učenci so strmeli nad njegovimi besedami. Jezus pa vnovič spregovori: »Otroci, kako težkó je priti v božje kraljestvo!</verse>
				<verse number="25">Laže gre kamela skozi šivankino uho kakor bogatin v božje kraljestvo.«</verse>
				<verse number="26">Ti so se pa še kar naprej čudili in govorili med seboj: »Kdo se potem more rešiti?«</verse>
				<verse number="27">Jezus jih pogleda in reče: »Pri ljudeh je nemogoče, ne pa pri Bogu, kajti pri Bogu je vse mogoče.«</verse>
				<verse number="28">Tedaj je Peter posegel v besedo in rekel: »Poglej, mi smo vse zapustili in šli za teboj.«</verse>
				<verse number="29">Jezus je rekel: »Resnično vam povem: nikogar ni, ki bi zaradi mene in evangelija zapustil hišo ali brate ali sestre ali mater ali očeta ali otroke ali njive</verse>
				<verse number="30">in ne bi zdaj, na tem svetu, četudi sredi preganjanja, dobil stokrat toliko hiš, bratov, sester, mater, otrok in njiv; na drugem pa večno življenje.</verse>
				<verse number="31">Toda mnogi, ki so prvi, bodo zadnji, in zadnji bodo prvi.«</verse>
				<verse number="32">Bili so na poti proti Jeruzalemu, Jezus je hodil pred njimi. Tisti, ki so ga spremljali, so se mu čudili in grabil jih je strah. Spet je vzel dvanajstere vstran in jim začel govoriti, kaj se bo zgodilo z njim.</verse>
				<verse number="33">Rekel je: »Glejte, v Jeruzalem gremo in Sin človekov bo izdan vélikim duhovnikom in pismoukom. Obsodili ga bodo na smrt in izročili poganom.</verse>
				<verse number="34">Zasramovali ga bodo, pljuvali vanj, ga bičali in umorili, toda po treh dneh bo vstal.«</verse>
				<verse number="35">Kar stopita k njemu Zebedéjeva sinova Jakob in Janez in mu rečeta: »Učitelj, želiva, da nama storiš, kar te bova prosila.«</verse>
				<verse number="36">Vprašal ju je: »Kaj hočeta, da vama storim?«</verse>
				<verse number="37">Odgovorila sta mu: »Daj nama, da bova sedela v tvoji slavi, eden na tvoji desnici in eden na tvoji levici.«</verse>
				<verse number="38">Jezus jima je rekel: »Ne vesta, kaj prosita. Ali moreta piti kelih, ki ga pijem jaz, ali biti krščena s krstom, s katerim sem krščen jaz?«</verse>
				<verse number="39">Odgovorila sta mu: »Moreva.« Jezus pa jima je rekel: »Kelih, ki ga pijem jaz, bosta pila, in s krstom, s katerim sem jaz krščen, bosta krščena;</verse>
				<verse number="40">tega pa, kdo bo sedèl na moji desnici ali levici, ne morem dajati jaz, ampak bo dano tistim, ki jim je to pripravljeno.«</verse>
				<verse number="41">Ko je to slišalo drugih deset, so se začeli jeziti na Jakoba in Janeza.</verse>
				<verse number="42">Jezus jih je poklical k sebi in jim rekel: »Veste, da tisti, ki veljajo za vladarje poganov, dajejo čutiti svoje gospostvo in da si njihovi velikaši lastijo oblast nad ljudmi.</verse>
				<verse number="43">Med vami pa ne tako, ampak kdor hoče postati velik med vami, naj bo vaš strežnik,</verse>
				<verse number="44">in kdor hoče biti med vami prvi, naj bo vsem služabnik.</verse>
				<verse number="45">Saj tudi Sin človekov ni prišel, da bi mu stregli, ampak da bi stregel in dal svoje življenje v odkupnino za mnoge.«</verse>
				<verse number="46">Dospeli so v Jêriho. Ko je s svojimi učenci in s precejšno množico odhajal iz mesta, je slepi Bartimáj, Timájev sin, sedèl kraj pota in prosil vbogajme.</verse>
				<verse number="47">Brž, ko je slišal, da je Jezus iz Nazareta, je začel vpiti: »Jezus, Davidov sin, usmili se me!«</verse>
				<verse number="48">Prenekateri so ga svarili, naj utihne, on je pa še bolj vpil: »Davidov sin, usmili se me!«</verse>
				<verse number="49">Jezus je obstal in rekel: »Pokličite ga!« Slepega pokličejo in ga hrabrijo: »Zaupaj, vstani, kliče te!«</verse>
				<verse number="50">Vrgel je svoj plašč proč, skočil pokonci in pohitel k Jezusu.</verse>
				<verse number="51">Jezus ga je vprašal: »Kaj hočeš, da ti storim?« Slepi pa mu je rekel: »Moj učitelj, da bi spregledal!«</verse>
				<verse number="52">Jezus mu je rekel: »Pojdi, tvoja vera te je rešila!« Takoj je spregledal in šel za njim po njegovi poti.</verse>
			</chapter>
			<chapter number="11">
				<verse number="1">Ko pridejo blizu Jeruzalema, tja do Bétfage in Betánije ob Oljski gori, pošlje naprej dva izmed svojih učencev</verse>
				<verse number="2">in jima reče: »Pojdita v vas, ki je pred vama! Takoj ko prideta tja, bosta našla privezanega mladega osliča, na katerem še nihče ni jezdil. Odvežita ga in pripeljita.</verse>
				<verse number="3">Če vama kdo reče: ‘Zakaj to delata?’, recita: ‘Gospod ga potrebuje in ga bo takoj poslal nazaj sèm’.«</verse>
				<verse number="4">Odšla sta in našla osliča privezanega pri vratih zunaj ob cesti in ga začela odvezovati.</verse>
				<verse number="5">Nekateri izmed tistih, ki so bili tam, so ju vprašali: »Kaj delata? Zakaj odvezujeta žrebe?«</verse>
				<verse number="6">Odgovorila sta jim, kakor je bil naročil Jezus, in so ju pustili.</verse>
				<verse number="7">Osliča pripeljeta k Jezusu, vržeta na živinče svoji suknji in Jezus séde nanj.</verse>
				<verse number="8">Veliko ljudi je pogrinjalo na pot svoje plašče, drugi pa so po polju lomili veje.</verse>
				<verse number="9">Tisti, ki so šli pred njim, in tudi tisti, ki so šli za njim, so vzklikali: »Hozána! Blagoslovljen, ki prihaja v Gospodovem imenu!</verse>
				<verse number="10">Blagoslovljeno kraljestvo našega očeta Davida, ki zdaj prihaja! Hozána na višavah!«</verse>
				<verse number="11">In prišel je v Jeruzalem, v tempelj. Skrbno si je vse ogledal, in ker je bilo že pozno, se je z dvanajsterimi napotil v Betánijo.</verse>
				<verse number="12">Ko so šli naslednji dan iz Betánije, je postal lačen.</verse>
				<verse number="13">Od daleč je zagledal smokvino drevo, ki je imelo listje. Šel je pogledat, če bi morda kaj našel na njem. Prišel je do njega, pa ni našel drugega kot listje; ni bil namreč čas za smokve.</verse>
				<verse number="14">Tedaj mu je rekel: »Naj od tebe nikoli več nihče ne jé sadu!« In njegovi učenci so to slišali.</verse>
				<verse number="15">Ko so prišli v Jeruzalem, je šel v tempelj. Začel je izganjati tiste, ki so v templju prodajali in kupovali. Menjalcem je prevrnil mize, prodajalcem golobov pa stojnice</verse>
				<verse number="16">in ni pustil, da bi kdo kaj nesel skozi tempelj.</verse>
				<verse number="17">Učil je in jim rekel: »Ali ni pisano ‘Moja hiša naj bo hiša molitve za vse narode,’ vi ste pa iz nje naredili jamo razbojnikov!«</verse>
				<verse number="18">Ko so to slišali véliki duhovniki in pismouki, so iskali priložnost, da bi ga pogubili. Bali pa so se ga, ker se je vse ljudstvo čudilo njegovemu nauku.</verse>
				<verse number="19">Ko se je zvečerilo, so odšli iz mesta.</verse>
				<verse number="20">Ko so šli navsezgodaj mimo tiste smokve, so opazili, da se je posušila do korenin.</verse>
				<verse number="21">Peter se spomni in mu reče: »Učitelj, poglej, smokva, ki si jo preklel, se je posušila.«</verse>
				<verse number="22">In Jezus jim reče: »Imejte vero v Boga!</verse>
				<verse number="23">Resnično vam povem: kdor reče tej gori: ‘Vzdigni se in se vrzi v morje’ in ne bo dvomil v svojem srcu, temveč verjel, da se bo zgodilo, kar pravi, se mu bo res zgodilo.</verse>
				<verse number="24">Zato vam pravim: za vse, kar molite in prosite, verjemite, da ste že prejeli, pa se vam bo spolnilo.</verse>
				<verse number="25">In kadar vstanete k molitvi, odpustite, če imate kaj proti komu, da vam tudi vaš oče, ki je v nebesih, odpusti vaše pregreške.</verse>
				<verse number="26">[Če pa vi ne odpustite, vam tudi vaš nebeški Oče ne bo odpustil vaših grehov.]«</verse>
				<verse number="27">In spet so prišli v Jeruzalem. Medtem ko je hodil po templju, so prišli k njemu véliki duhovniki, pismouki in starešine</verse>
				<verse number="28">in so ga vprašali: »S kakšno pravico to počenjaš? Kdo ti je dal oblast, da to delaš?«</verse>
				<verse number="29">Jezus pa jim je rekel: »Vprašal vas bom neko stvar. Odgovorite mi in povedal vam bom, s kakšno oblastjo to delam.</verse>
				<verse number="30">Ali je bil Janezov krst iz nebes ali od ljudi? Odgovorite mi!«</verse>
				<verse number="31">Sami pri sebi so mislili: »Če rečemo: ‘Iz nebes,’ bo dejal: ‘Zakaj mu torej niste verjeli?’</verse>
				<verse number="32">Ali naj rečemo: ‘Od ljudi’?« Bali so se ljudstva, kajti Janeza so vsi imeli za preroka.</verse>
				<verse number="33">Zato so odgovorili: »Ne vemo.« In Jezus jim je rekel: »Tudi jaz vam ne povem, s kakšno oblastjo to delam.«</verse>
			</chapter>
			<chapter number="12">
				<verse number="1">In začel jim je govoriti v prilikah: »Neki človek je zasadil vinograd, ga obdal z ograjo, izkopal stiskalnico in sezidal stolp. Dal ga je v najem viničarjem in odpotoval.</verse>
				<verse number="2">V primernem času je poslal k viničarjem služabnika, da bi prejel od njih del sadov iz vinograda.</verse>
				<verse number="3">Ti pa so ga zgrabili, pretepli in odpravili praznih rok.</verse>
				<verse number="4">Nato je poslal k njim drugega služabnika. Tega so ranili na glavi in ga ozmerjali.</verse>
				<verse number="5">Še enega je poslal in tega so ubili. Takó se je dogajalo še mnogim drugim: ene so pretepli, druge ubili.</verse>
				<verse number="6">Imel je še enega, ljubljenega sina. Nazadnje je poslal tega k njim in si mislil: ‘Mojega sina bodo spoštovali.’</verse>
				<verse number="7">Tisti viničarji pa so govorili med seboj: ‘To je dedič. Dajmo, ubijmo ga in dediščina bo naša!’</verse>
				<verse number="8">Zgrabili so ga, ubili in vrgli iz vinograda.</verse>
				<verse number="9">Kaj bo torej storil gospodar vinograda? Prišel bo in viničarje pokončal, vinograd pa dal drugim.</verse>
				<verse number="10">Ali niste brali tega v Svetem pismu: ‘Kamen, ki so ga zidarji zavrgli, je postal vogelni kamen.</verse>
				<verse number="11">Gospod je to naredil in čudovito je v naših očeh’?«</verse>
				<verse number="12">Tedaj so iskali priložnost, da bi ga prijeli, pa so se zbali ljudi. Spoznali so namreč, da je s priliko meril nanje. Pustili so ga in odšli.</verse>
				<verse number="13">Tedaj pošljejo k njemu nekaj farizejev in heródovcev, da bi ga ujeli v besedi.</verse>
				<verse number="14">Prišli so in mu rekli: »Učitelj, vemo, da si resnicoljuben in da se na nikogar ne oziraš, ker ne gledaš na osebo, temveč v resnici učiš božjo pot. Ali smemo cesarju dajati davek ali ne? Naj ga dajemo ali ne?«</verse>
				<verse number="15">On pa je poznal njihovo hinavščino in jim je rekel: »Kaj me skušate? Prinesite mi denar, da ga pogledam!«</verse>
				<verse number="16">Prinesli so ga. Tedaj jih vpraša: »Čigava je ta podoba in napis?« Odgovorili so mu: »Cesarjeva.«</verse>
				<verse number="17">Jezus pa jim je rekel: »Dajte cesarju, kar je cesarjevega, in Bogu, kar je božjega!« In zelo so se mu čudili.</verse>
				<verse number="18">K njemu pridejo saduceji, ki pravijo, da ni vstajenja, in ga vprašajo:</verse>
				<verse number="19">»Učitelj, Mojzes nam je zapisal: ‘Če komu umrje brat in zapusti ženo, ne zapusti pa otrok, naj njegov brat vzame vdovo in obudi zarod svojemu bratu.’</verse>
				<verse number="20">Bilo je sedem bratov. Prvi se je oženil, in ko je umrl, ni zapustil potomstva.</verse>
				<verse number="21">Vzel jo je drugi in umrl, ne da bi pustil za seboj potomstvo, in tretji prav tako.</verse>
				<verse number="22">Vseh sedem je ostalo brez potomstva. Nazadnje je umrla tudi žena.</verse>
				<verse number="23">Čigava bo žena ob vstajenju, ko bodo oživeli? Vseh sedem jo je namreč imelo za ženo.«</verse>
				<verse number="24">Jezus jim je rekel: »Ali se ne motite zato, ker ne poznate ne Svetega pisma in ne božje moči?</verse>
				<verse number="25">Ko bodo namreč vstali od mrtvih, se ne bodo ne ženili in ne možile, ampak bodo kakor angeli v nebesih.</verse>
				<verse number="26">O tem pa, da bodo umrli vstali, mar niste brali v Mojzesovi knjigi pripovedi o grmu, kako je Bog rekel Mojzesu: ‘Jaz sem Bog Abrahamov in Bog Izakov in Bog Jakobov’?</verse>
				<verse number="27">Ni pa Bog mrtvih, ampak živih. Zelo se motite.«</verse>
				<verse number="28">Eden izmed pismoukov je slišal njihovo prerekanje in videl, da jim je dobro odgovoril. Stopil je k njemu in ga vprašal: »Katera je prva od vseh zapovedi?«</verse>
				<verse number="29">Jezus je odgovoril: »Prva je: ‘Poslušaj, Izrael, Gospod naš Bog je edini Gospod.</verse>
				<verse number="30">Ljubi torej Gospoda, svojega Boga, iz vsega svojega srca, iz vse svoje duše, z vsem svojim mišljenjem in z vso svojo močjo.’</verse>
				<verse number="31">Druga pa je: ‘Ljubi svojega bližnjega kakor sam sebe.’ Večja od teh dveh ni nobena druga zapoved.«</verse>
				<verse number="32">Pismouk mu je rekel: »Dobro, učitelj! Resnico si povedal: on je edini in ni drugega razen njega</verse>
				<verse number="33">in ljubiti njega iz vsega srca, z vsem umom in z vso močjo ter ljubiti bližnjega kakor sam sebe je več kakor vse žgalne in druge daritve.«</verse>
				<verse number="34">Jezus je videl, da je pametno odgovoril, zato mu je rekel: »Nisi daleč od božjega kraljestva.« In nihče si ga ni upal še kaj vprašati.</verse>
				<verse number="35">Ko je Jezus učil v templju, je povzel besedo in rekel: »Kako morejo pismouki trditi, da je Kristus Davidov sin?</verse>
				<verse number="36">David sam je v Svetem Duhu dejal: ‘Gospod je rekel mojemu Gospodu: Sédi na mojo desnico, dokler ne položim tvojih sovražnikov pod tvoje noge.’</verse>
				<verse number="37">David sam ga torej imenuje Gospoda. Kako more biti potem njegov sin?« In velika množica ga je rada poslušala.</verse>
				<verse number="38">Medtem ko je učil, je rekel: »Varujte se pismoukov, ki radi hodijo okrog v dolgih haljah in želijo, da jih pozdravljajo na trgih.</verse>
				<verse number="39">Hočejo imeti prve sedeže v shodnicah in častna mesta na gostijah.</verse>
				<verse number="40">Vdovam požirajo hiše, pri tem pa na videz pobožno opravljajo dolge molitve. Te bo zadela hujša obsodba.«</verse>
				<verse number="41">Sedèl je nasproti tempeljski zakladnici in gledal, kako ljudje mečejo denar vanjo. Veliko bogatih je precéj vrglo.</verse>
				<verse number="42">Prišla je tudi uboga vdova in je vrgla dva bakrena kovanca, to je en kvadrant.</verse>
				<verse number="43">Tedaj je poklical k sebi svoje učence in jim rekel: »Resnično vam povem: ta uboga vdova je vrgla več kot vsi, ki so metali v zakladnico.</verse>
				<verse number="44">Vsi so namreč vrgli od svojega preobilja; ta pa je dala od svojega uboštva vse, kar je imela, vse, kar potrebuje za svoje preživljanje.«</verse>
			</chapter>
			<chapter number="13">
				<verse number="1">Ko je odhajal iz templja, mu je rekel eden izmed njegovih učencev: »Učitelj, poglej kakšni kamni in kakšne stavbe!«</verse>
				<verse number="2">Jezus mu je odvrnil: »Gledaš te velike stavbe, kajne? Tu ne bo ostal kamen na kamnu, ki bi ne bil zdrobljen.«</verse>
				<verse number="3">Ko je sedèl na Oljski gori nasproti templju, so ga Peter, Jakob, Janez in Andrej na samem vprašali:</verse>
				<verse number="4">»Povej nam, kdaj bo to in kakšno bo znamenje, da se vse začenja uresničevati?«</verse>
				<verse number="5">Tedaj jim je Jezus začel govoriti: »Varujte se, da vas kdo ne premoti!</verse>
				<verse number="6">Veliko jih bo nastopilo pod mojim imenom. Govorili bodo: ‘Jaz sem’ in bodo mnoge premotili.</verse>
				<verse number="7">Ko boste pa slišali o vojnah in novice o vojskovanjih, se ne vznemirjajte! To se mora zgoditi, vendar ne bo še konec.</verse>
				<verse number="8">Vzdignilo se bo ljudstvo proti ljudstvu in država proti državi. Potresi bodo na mnogih krajih in lakota. To bo kakor začetek porodnih bolečin.</verse>
				<verse number="9">Vi pa pazíte nase. Izročali vas bodo sodiščem in vas pretepali po shodnicah. Pred oblastnike in vladarje vas bodo vlačili zaradi mene, da boste pričali pred njimi.</verse>
				<verse number="10">Prej pa se mora oznaniti evangelij vsem narodom.</verse>
				<verse number="11">Ko vas bodo vlekli pred sodišče, ne skrbite vnaprej, kaj boste rekli, temveč govorite to, kar vam bo dano tisto uro. Ne boste namreč govorili vi, temveč Sveti Duh.</verse>
				<verse number="12">Izdajal bo v smrt brat brata in oče sina. Otroci bodo vstajali proti staršem in jih pošiljali v smrt.</verse>
				<verse number="13">Vsi vas bodo sovražili zaradi mojega imena, toda kdor bo vztrajal do konca, bo rešen.«</verse>
				<verse number="14">»Ko boste pa videli gnusobo opustošenja, kjer ne sme biti — kdor bere, naj razume — takrat naj prebivalci Judeje bežijo v hribe.</verse>
				<verse number="15">Kdor je na strehi, naj ne hodi dol in ne stopa v svojo hišo, da bi iz nje kaj vzel,</verse>
				<verse number="16">in kdor je na polju, naj se ne vrača po plašč.</verse>
				<verse number="17">Gorje pa nosečim in doječim v tistih dneh!</verse>
				<verse number="18">Molíte, da se to ne zgodi pozimi.</verse>
				<verse number="19">Tiste dni bo namreč stiska, kakršne ni bilo od začetka sveta, ki ga je Bog ustvaril, do zdaj in jè ne bo več.</verse>
				<verse number="20">In če Gospod ne bi skrajšal tistih dni, se nihče ne bi rešil; toda zaradi izvoljenih, ki jih je izbral, je tiste dni skrajšal.</verse>
				<verse number="21">Če vam tedaj kdo poreče: ‘Poglej, tukaj je Kristus!’, ‘Poglej, tam je!’, ne verjemite!</verse>
				<verse number="22">Vstali bodo namreč lažni kristusi in lažni preroki in bodo delali znamenja in čudeže, da bi zapeljali izvoljene, če bi bilo mogoče.</verse>
				<verse number="23">Vi pa pazíte; vse sem vam vnaprej povedal.«</verse>
				<verse number="24">»Toda v tistih dneh, po tisti stiski, bo sonce otemnelo in luna ne bo dajala svetlobe.</verse>
				<verse number="25">Zvezde bodo padale z neba in nebeške sile se bodo majale.</verse>
				<verse number="26">Tedaj bodo zagledali Sina človekovega, kako prihaja na oblakih z veliko močjo in slavo.</verse>
				<verse number="27">Poslal bo angele in zbral svoje izvoljene od štirih vetrov, od skrajnih mejá sveta do skrajnih mejá neba.«</verse>
				<verse number="28">»Smokvino drevo pa naj vas nauči: kadar postane njegova veja že mužévna in odganja liste, veste, da je poletje blizu.</verse>
				<verse number="29">Tako tudi vi: ko boste videli, da se to dogaja, védite, da je blizu, tik pred vrati.</verse>
				<verse number="30">Resnično vam povem: ta rod ne bo prešel, dokler se vse to ne zgodi.</verse>
				<verse number="31">Nebo in zemlja bosta prešla, moje besede pa ne bodo prešle.«</verse>
				<verse number="32">»Za tisti dan ali uro pa ne vé nihče, ne angeli v nebesih ne Sin, ampak samo Oče.</verse>
				<verse number="33">Pazíte in čujte, ker ne veste, kdaj pride ta čas!</verse>
				<verse number="34">Tako bo kakor s človekom, ki je zapustil svoj dom in šel na potovanje. Svojim služabnikom je izročil oblast, vsakemu pri njegovem opravilu, vratarju pa naročil, naj čuje.</verse>
				<verse number="35">Čujte torej, ker ne veste, kdaj se vrne hišni gospodar: zvečer, opolnoči, ob petelinjem petju ali ob zori,</verse>
				<verse number="36">da vas ne najde spečih, če pride nenadoma.</verse>
				<verse number="37">Kar pravim vam, pravim vsem: čujte!«</verse>
			</chapter>
			<chapter number="14">
				<verse number="1">Bilo je dva dni pred velikonočno večerjo in praznikom opresnikov. Véliki duhovniki in pismouki so iskali, kako bi ga z zvijačo prijeli in umorili.</verse>
				<verse number="2">Rekli pa so: »Samo na praznik ne, da ne bo nastal nemir med ljudmi.«</verse>
				<verse number="3">Ko je bil v Betániji in sedèl pri mizi v hiši Simona Gobavca, je prišla žena z alabastrno posodico dišečega olja iz pristne narde. Strla je posodico in ga izlila na njegovo glavo.</verse>
				<verse number="4">Nekateri pa so bili nejevoljni in so govorili med seboj: »Čemú ta potrata dišečega mazila?</verse>
				<verse number="5">Saj bi ga lahko prodali za več kot tristo denarjev in dali ubogim!« In hudovali so se nanjo.</verse>
				<verse number="6">Jezus pa jim je rekel: »Pustite jo! Kaj ji delate težave? Dobro delo mi je storila.</verse>
				<verse number="7">Reveže imate namreč vedno med seboj, in kadar hočete, jim lahko dobro storite, mene pa nimate vedno.</verse>
				<verse number="8">Kar je mogla, je storila. Že vnaprej mi je mazilila telo za pogreb.</verse>
				<verse number="9">Resnično vam povem: kjerkoli po svetu bodo oznanjali ta evangelij, bodo pripovedovali tudi to, kar je ona storila, njej v spomin.«</verse>
				<verse number="10">Tedaj je Juda Iškarijót, eden izmed dvanajsterih, šel k vélikim duhovnikom, da bi jim ga izdal.</verse>
				<verse number="11">Ko so za to slišali, so se razveselili in obljubili, da mu bodo dali denarja. In iskal je ugodno priložnost, da bi jim ga izročil.</verse>
				<verse number="12">Prvi dan opresnikov, ko so klali velikonočno jagnje, so mu rekli njegovi učenci: »Kam hočeš, da gremo in ti pripravimo velikonočno večerjo?«</verse>
				<verse number="13">Tedaj pošlje dva izmed učencev in jima reče: »Pojdita v mesto in prišel vama bo nasproti moški, ki bo nosil vrč vode. Pojdita za njim</verse>
				<verse number="14">in tam, kjer bo vstopil, recita hišnemu gospodarju: ‘Učitelj sprašuje: kje je moj prostor, kjer bi jedel velikonočno jagnje s svojimi učenci?’</verse>
				<verse number="15">In pokazal vama bo v nadstropju veliko jedilnico, opremljeno in pripravljeno; tam poskrbita za nas.«</verse>
				<verse number="16">Učenca sta odšla. Prišla sta v mesto in našla, kakor jima je bil povedal, in sta pripravila velikonočno večerjo.</verse>
				<verse number="17">Ko se je zvečerilo, je prišel z dvanajsterimi.</verse>
				<verse number="18">In ko so sedeli pri mizi in jedli, je Jezus rekel: »Resnično vam povem: eden izmed vas, tisti, ki z menoj jé, me bo izdal.«</verse>
				<verse number="19">Prevzela jih je žalost in drug za drugim so ga spraševali: »Saj menda nisem jaz?«</verse>
				<verse number="20">On pa jim je rekel: »Eden izmed dvanajsterih, ki z menoj pomaka v skledo.</verse>
				<verse number="21">Sin človekov sicer odhaja, kakor je o njem pisano, toda gorje tistemu človeku, ki bo izdal Sina človekovega. Bolje bi bilo zanj, da bi se ne bil rodil.«</verse>
				<verse number="22">Medtem ko so jedli, je vzel kruh, zmolil nad njim blagoslov, ga razlomil, jim ga dal in rekel: »Vzemite, to je moje telo.«</verse>
				<verse number="23">Nato je vzel kelih, se zahvalil, jim ga dal in vsi so iz njega pili.</verse>
				<verse number="24">Rekel jim je: »To je moja kri, kri zaveze, ki se preliva za mnoge.</verse>
				<verse number="25">Resnično vam povem: ne bom več pil od sadu vinske trte do tistega dne, ko bom novega pil v božjem kraljestvu.«</verse>
				<verse number="26">Ko so odpeli zahvalno pesem, so odšli proti Oljski gori.</verse>
				<verse number="27">In Jezus jim reče: »Vsi se boste pohujšali, kajti pisano je: ‘Udaril bom pastirja in ovce se bodo razkropile.’</verse>
				<verse number="28">Toda po svojem vstajenju pojdem pred vami v Galilejo.«</verse>
				<verse number="29">Peter pa mu je rekel: »Tudi če se vsi pohujšajo, jaz se ne bom.«</verse>
				<verse number="30">Jezus mu odvrne: »Resnično ti povem: preden bo petelin nocoj, to noč, dvakrat zapel, me boš trikrat zatajil.«</verse>
				<verse number="31">On pa je še kar naprej govoril: »Tudi če bi bilo treba umreti s teboj, ne, ne bom te zatajil.« Podobno so govorili tudi vsi drugi.</verse>
				<verse number="32">Medtem pridejo na pristavo, ki se imenuje Getsémani, in reče svojim učencem: »Sedíte tukaj, dokler bom molil!«</verse>
				<verse number="33">S seboj vzame Petra, Jakoba in Janeza in se začne tresti in od groze trepetati.</verse>
				<verse number="34">Reče jim: »Moja duša je žalostna do smrti. Ostanite tukaj in bedite!«</verse>
				<verse number="35">In šel je malo naprej, se vrgel na tla in molil, da bi šla, če je mogoče, ta ura mimo njega.</verse>
				<verse number="36">Govoril je: »Aba! Oče, vse ti je mogoče! Daj, da gre ta kelih mimo mene, vendar ne, kar jaz hočem, ampak kar ti!«</verse>
				<verse number="37">Nato se vrne in vidi, da spijo. Petru reče: »Simon, spiš? Nisi mogel eno uro ostati buden?</verse>
				<verse number="38">Čujte in molíte, da ne pridete v skušnjavo! Duh je sicer pripravljen, a telo je slabotno.«</verse>
				<verse number="39">Spet je odšel in molil z istimi besedami.</verse>
				<verse number="40">Ko se je vrnil, je spet videl, da spijo. Zelo se jim je dremalo in niso vedeli, kaj bi mu odgovorili.</verse>
				<verse number="41">Še tretjič pride in jim reče: »Še vedno spite in počivate? Dosti je! Ura je prišla. Zdaj izročajo Sina človekovega v roke grešnikom.</verse>
				<verse number="42">Vstanite, pojdimo! Glejte, moj izdajalec je že blizu.«</verse>
				<verse number="43">In takoj, ko je še govoril, se je pojavil Juda, eden izmed dvanajsterih, in z njim množica z meči in koli, ki so jo poslali véliki duhovniki in starešine.</verse>
				<verse number="44">Izdajalec jim je dal znamenje, češ: »Kogar bom poljubil, tisti je. Primite ga in ga previdno odpeljite.«</verse>
				<verse number="45">Ko je prišel, je takoj stopil k njemu in rekel: »Učitelj!« in ga je poljubil.</verse>
				<verse number="46">Oni pa so stegnili roke po njem in ga prijeli.</verse>
				<verse number="47">Eden izmed zraven stoječih je izdrl meč, mahnil po služabniku vélikega duhovnika in mu odsekal uho.</verse>
				<verse number="48">Tedaj jim je Jezus rekel: »Kakor nad razbojnika ste prišli z meči in koli, da bi me prijeli.</verse>
				<verse number="49">Dan na dan sem učil pri vas v templju in me niste prijeli, vendar naj se spolnijo knjige Svetega pisma.«</verse>
				<verse number="50">In vsi so ga zapustili in zbežali.</verse>
				<verse number="51">Neki mladenič je šel za njim. Ogrnjen je bil samo z rjuho. Zgrabili so ga,</verse>
				<verse number="52">on pa je pustil rjuho in nag pobegnil.</verse>
				<verse number="53">Jezusa so odpeljali k vélikemu duhovniku, tam so se zbrali vsi véliki duhovniki, starešine in pismouki.</verse>
				<verse number="54">Peter pa je šel od daleč za njim prav na dvorišče hiše vélikega duhovnika. Sedèl je s služabniki vélikega duhovnika in se pri ognju grel.</verse>
				<verse number="55">Véliki duhovniki in ves véliki zbor pa so iskali pričevanje zoper Jezusa, da bi ga usmrtili, vendar ga niso mogli najti.</verse>
				<verse number="56">Veliko jih je namreč po krivem pričalo proti njemu, toda njihove izjave se niso ujemale.</verse>
				<verse number="57">Nato jih je nekaj nastopilo in takole lažnivo pričalo zoper njega:</verse>
				<verse number="58">»Mi smo ga slišali, ko je rekel: ‘Jaz bom podrl ta tempelj, ki je narejen z rokami, in v treh dneh zgradil drugega, ki ne bo narejen z rokami.’«</verse>
				<verse number="59">A tudi v tem se njihovo pričevanje ni ujemalo.</verse>
				<verse number="60">Tedaj je vstal véliki duhovnik in vpričo vseh vprašal Jezusa: »Nič ne odgovoriš? Kaj je to, kar pričajo proti tebi?«</verse>
				<verse number="61">On pa je molčal in ni nič odgovoril. Véliki duhovnik ga je znova vprašal: »Si ti Kristus, Sin Blagoslovljenega?«</verse>
				<verse number="62">Jezus pa mu je rekel: »Jaz sem. Videli pa boste Sina človekovega sedeti na desnici Vsemogočnega in priti z oblaki neba.«</verse>
				<verse number="63">Tedaj je véliki duhovnik pretrgal svojo obleko in rekel: »Kaj potrebujemo še prič?</verse>
				<verse number="64">Bogokletje ste slišali. Kaj se vam zdi?« Vsi so ga obsodili, da zasluži smrt.</verse>
				<verse number="65">Tedaj so začeli nekateri pljuvati vanj, mu zakrivali obraz in ga tolkli s pestmi ter govorili: »Prerokuj!« Tudi služabniki so ga bíli po obrazu.</verse>
				<verse number="66">Ko je bil Peter spodaj na dvorišču, je prišla ena izmed dekel vélikega duhovnika.</verse>
				<verse number="67">Ko zagleda Petra, da se greje pri ognju, ga premeri z očmi in reče: »Tudi ti si bil s tem Nazaréčanom, z Jezusom.«</verse>
				<verse number="68">On pa je tajil: »Ne vem in ne razumem, kaj govoriš.« Nato se je umaknil ven proti veži in petelin je zapel.</verse>
				<verse number="69">Ko ga je dekla opazila, je spet začela govoriti okoli stoječim: »Ta je izmed njih.«</verse>
				<verse number="70">On pa je spet tajil. Kmalu nato so zraven stoječi Petru spet rekli: »Res si izmed njih, saj si vendar Galilejec.«</verse>
				<verse number="71">On pa se je začel zaklinjati in prisegati: »Ne poznam tega človeka, o katerem govorite.«</verse>
				<verse number="72">Tisti hip je petelin drugič zapel in Peter se je spomnil besede, ki mu jo je bil Jezus rekel: »Preden bo petelin dvakrat zapel, me boš trikrat zatajil,« in je planil v jok.</verse>
			</chapter>
			<chapter number="15">
				<verse number="1">Takoj zjutraj so véliki duhovniki sklicali posvet s starešinami in pismouki, torej ves véliki zbor. Nato so Jezusa zvezali, ga odvedli in izročili Pilatu.</verse>
				<verse number="2">Pilat ga je vprašal: »Ti si judovski kralj?« On pa mu je odgovoril: »Ti tako praviš.«</verse>
				<verse number="3">Véliki duhovniki so ga obtoževali hudih reči.</verse>
				<verse number="4">Pilat ga je znova vprašal: »Nič ne odgovarjaš? Poglej, koliko reči te obtožujejo.«</verse>
				<verse number="5">Toda Jezus ni nič odgovoril, tako da se je Pilat čudil.</verse>
				<verse number="6">O prazniku pa jim je navadno izpustil jetnika, za katerega so prosili.</verse>
				<verse number="7">S tistimi, ki so ob uporu zagrešili umor, je bil zaprt tudi nekdo, ki mu je bilo ime Barába.</verse>
				<verse number="8">Ljudstvo je tedaj prišlo in začelo prositi za tisto, kar jim je navadno storil.</verse>
				<verse number="9">Pilat jim je odgovoril: »Hočete, da vam izpustim judovskega kralja?«</verse>
				<verse number="10">Vedel je namreč, da so ga véliki duhovniki izdali iz nevoščljivosti.</verse>
				<verse number="11">Véliki duhovniki pa so nahujskali ljudstvo, naj jim rajši izpusti Barába.</verse>
				<verse number="12">Pilat jih znova nagovori: »Kaj torej hočete, da storim z njim, ki ga imenujete judovski kralj?«</verse>
				<verse number="13">Ti pa so spet zavpili: »Križaj ga!«</verse>
				<verse number="14">Pilat jih je vprašal: »Kaj je vendar hudega storil?« Ti pa so še glasneje zavpili: »Križaj ga!«</verse>
				<verse number="15">Pilat je hotel ljudstvu ustreči in jim je izpustil Barába, Jezusa pa je dal bičati in ga izročil, da bi ga križali.</verse>
				<verse number="16">Vojaki so ga odpeljali na dvorišče palače, to je sodne hiše, in sklicali vso četo.</verse>
				<verse number="17">Ogrnili so ga s plaščem škrlatne barve, spletli krono iz trnja in mu jo nadeli.</verse>
				<verse number="18">Začeli so ga pozdravljati: »Pozdravljen, judovski kralj!«</verse>
				<verse number="19">Tolkli so ga s trstom po glavi, pljuvali vanj, poklekovali pred njim in se mu klanjali.</verse>
				<verse number="20">Ko so ga nehali zasmehovati, so mu slekli škrlatni plašč in ga oblekli v njegova oblačila. Peljali so ga ven, da bi ga križali.</verse>
				<verse number="21">In prisilili so nekoga, ki se je tam mimo vračal s polja, Simona iz Ciréne, očeta Aleksandra in Rúfa, da je nesel njegov križ.</verse>
				<verse number="22">Pripeljali so ga na kraj, ki se imenuje Gólgota, to pomeni lobanjska vzpetina.</verse>
				<verse number="23">Dajali so mu vina, pomešanega z miro, vendar ga ni vzel.</verse>
				<verse number="24">Ko so ga križali, so si razdelili njegova oblačila, tako da so žrebali, kaj bo kateri dobil.</verse>
				<verse number="25">Bila je tretja ura, ko so ga križali.</verse>
				<verse number="26">Napis o njegovi krivdi se je glasil: »Judovski kralj.«</verse>
				<verse number="27">Z njim vred so križali dva razbojnika, enega na njegovi desnici in enega na njegovi levici.</verse>
				<verse number="28">[Tako se je spolnilo Sveto pismo, ki pravi: »Med hudodelce je bil prištet.«]</verse>
				<verse number="29">Tisti, ki so hodili mimo, so ga sramotili in majali z glavo: »Aha, ti, ki podiraš tempelj in ga v treh dneh postavljaš,</verse>
				<verse number="30">reši sam sebe in stopi s križa.«</verse>
				<verse number="31">Podobno so ga zasmehovali véliki duhovniki s pismouki in govorili med seboj: »Druge je rešil, sam sebe ne more rešiti.</verse>
				<verse number="32">Kristus, Izraelov kralj, naj stopi zdaj s križa, da bomo videli in verovali!« Tudi onadva, ki sta bila križana z njim, sta ga sramotila.</verse>
				<verse number="33">Ko je prišla šesta ura, se je stemnilo po vsej deželi do devete ure.</verse>
				<verse number="34">Ob deveti uri je Jezus na ves glas zaklical: »Eloí, Eloí, láma sabaktáni?«, kar pomeni: »Moj Bog, moj Bog, zakaj si me zapustil?«</verse>
				<verse number="35">Ko so to slišali nekateri, ki so tam stali, so rekli: »Slišite, Elíja kliče!«</verse>
				<verse number="36">Nekdo je pritekel in napojil gobo s kisom, jo nataknil na trst in mu ponujal piti.</verse>
				<verse number="37">Jezus pa je na ves glas zaklical in izdihnil.</verse>
				<verse number="38">Zagrinjalo v templju se je pretrgalo na dvoje od vrha do tal.</verse>
				<verse number="39">Ko je stotnik, ki je stal Jezusu nasproti, videl, kako je izdihnil, je rekel: »Resnično, ta človek je bil Božji Sin.«</verse>
				<verse number="40">Bilo je tudi nekaj žená, ki so gledale od daleč; med njimi Marija Magdalena, Marija, mati Jakoba mlajšega in Jozéja, ter Salóma.</verse>
				<verse number="41">Spremljale so ga, ko je bil še v Galileji, in mu stregle. Bilo je še veliko drugih, ki so prišle z njim v Jeruzalem.</verse>
				<verse number="42">Že se je zvečerilo. Ker je bil dan pripravljanja, to je dan pred soboto,</verse>
				<verse number="43">je Jožef iz Arimatéje, ugleden član vélikega zbora, ki je tudi sam pričakoval božje kraljestvo, pogumno stopil k Pilatu in prosil za Jezusovo telo.</verse>
				<verse number="44">Pilat se je začudil, da je že mrtev. Poklical je k sebi stotnika in ga vprašal, ali je že umrl.</verse>
				<verse number="45">Ko mu je stotnik pritrdil, je Jožefu dovolil vzeti truplo.</verse>
				<verse number="46">In kupil je platneno rjuho, ga snel, zavil v rjuho in položil v grob, ki je bil vsekan v skalo. Nato je zavalil kamen na vhod v grob.</verse>
				<verse number="47">Marija Magdalena in Marija, Jozéjeva mati, pa sta opazovali, kam ga je položil.</verse>
			</chapter>
			<chapter number="16">
				<verse number="1">Ko je minila sobota, so Marija Magdalena, Marija, Jakobova mati, in Salóma kupile dišav, da bi ga šle mazilit.</verse>
				<verse number="2">Prvi dan v tednu so šle navsezgodaj, ko je sonce vzšlo, h grobu.</verse>
				<verse number="3">Govorile so med seboj: »Kdo nam bo odvalil kamen z vhoda v grob?«</verse>
				<verse number="4">Ko so se pa ozrle tja, so videle, da je kamen odvaljen; bil je namreč zelo velik.</verse>
				<verse number="5">Stopile so v grob in zagledale mladeniča, ki je sedèl na desni strani, ogrnjen z belo haljo, in so se zelo prestrašile.</verse>
				<verse number="6">On pa jim reče: »Ne bojte se! Jezusa iščete, Nazaréčana, križanega. Vstal je. Ni ga tukaj. Poglejte kraj, kamor so ga bili položili.</verse>
				<verse number="7">Toda pojdite in povejte njegovim učencem in Petru: ‘Pred vami pojde v Galilejo; tam ga boste videli, kakor vam je rekel.’«</verse>
				<verse number="8">Stopile so ven in zbežale od groba. Trepetale so in bile vse iz sebe. Nikomur niso nič povedale, ker so se bale.</verse>
				<verse number="9">Ko je prvi dan tedna navsezgodaj vstal, se je najprej prikazal Mariji Magdaleni, iz katere je bil izgnal sedem hudih duhov.</verse>
				<verse number="10">Šla je in to sporočila tistim, ki so bili prej z njim in so žalovali ter jokali.</verse>
				<verse number="11">Ko so slišali, da živi in da ga je ona videla, niso verjeli.</verse>
				<verse number="12">Nato se je v drugi podobi prikazal dvema izmed njih med potjo, ko sta šla na deželo.</verse>
				<verse number="13">Tudi ta dva sta odšla in to sporočila drugim, pa tudi njima niso verjeli.</verse>
				<verse number="14">Nazadnje se je prikazal enajsterim, ko so bili pri mizi. Grajal je njihovo nevero in trdosrčnost, ker niso verjeli tistim, ki so ga videli po vstajenju.</verse>
				<verse number="15">Rekel jim je: »Pojdite po vsem svetu in oznanjujte evangelij vsemu stvarstvu!</verse>
				<verse number="16">Kdor bo veroval in bo krščen, bo zveličan, kdor pa ne bo veroval, bo obsojen.</verse>
				<verse number="17">Tiste pa, ki bodo verovali, bodo spremljala ta znamenja: v mojem imenu bodo izganjali hude duhove, govorili nove jezike,</verse>
				<verse number="18">z rokami prijemali kače, in če bodo kaj strupenega izpili, jim ne bo škodovalo. Na bolnike bodo polagali roke in bodo ozdraveli.«</verse>
				<verse number="19">Potem ko je Gospod Jezus govoril z njimi, je bil vzet v nebo in je sédel na božjo desnico.</verse>
				<verse number="20">Oni pa so šli in povsod pridigali. Gospod pa je z njimi deloval in potrjeval njihovo besedo z znamenji, ki so jih spremljala. Vse, kar je bilo naročeno, so na kratko sporočile tistim, ki so bili okrog Petra. Nato je tudi Jezus sam poslal od vzhoda do zahoda sveto in neminljivo oznanilo o večnem odrešenju. Amen.</verse>
			</chapter>
		</book>
		<book number="42">
			<chapter number="1">
				<verse number="1">Ker jih je že precéj poskušalo urediti poročilo o dogodkih, ki so se zgodili med nami,</verse>
				<verse number="2">kakor so jih sporočili tisti, ki so bili od prvih dni očividci in služabniki besede, sem sklenil tudi jaz,</verse>
				<verse number="3">ko sem vse od začetka natančno poizvedel, tebi, spoštovani Teófil, vse po vrsti popisati,</verse>
				<verse number="4">da se prepričaš o zanesljivosti nauka, v katerem si bil poučen.</verse>
				<verse number="5">V dneh Heróda, kralja v Judeji, je živel duhovnik, ki mu je bilo ime Zaharíja. Bil je iz Abíjeve duhovniške skupine, njegova žena pa je bila izmed Aronovih hčera; ime ji je bilo Elizabeta.</verse>
				<verse number="6">Oba sta bila pravična pred Bogom. Živela sta brez graje, po vseh Gospodovih zapovedih in navodilih.</verse>
				<verse number="7">Otrok pa nista imela, ker Elizabeta ni bila rodovitna, in sta bila že zelo v letih.</verse>
				<verse number="8">Ko je bila na vrsti njegova skupina in je opravljal duhovniško službo pred Bogom,</verse>
				<verse number="9">ga je po bogoslužnem običaju zadel žreb, da je šel v Gospodovo svetišče zažigat kadilo;</verse>
				<verse number="10">vsa množica pa je ob uri kadilne daritve zunaj molila.</verse>
				<verse number="11">Tedaj se mu je prikazal Gospodov angel. Stal je na desni strani kadilnega oltarja.</verse>
				<verse number="12">Ko ga Zaharíja zagleda, se vznemiri in strah ga spreleti.</verse>
				<verse number="13">Angel pa mu reče: »Ne boj se, Zaharíja, kajti tvoja molitev je uslišana! Tvoja žena Elizabeta ti bo rodila sina in daj mu ime Janez.</verse>
				<verse number="14">V radost in veselje ti bo in mnogi se bodo veselili njegovega rojstva,</verse>
				<verse number="15">ker bo velik pred Gospodom. Vina in opojne pijače ne bo pil in že v materinem telesu bo napolnjen s Svetim Duhom.</verse>
				<verse number="16">Veliko Izraelcev bo spreobrnil h Gospodu, njihovemu Bogu.</verse>
				<verse number="17">In on sam bo hodil pred njim z Elijevim duhom in močjo, da obrne srca očetov k sinovom, nepokorne k modrosti pravičnih in naredi ljudstvo dovzetno za Gospoda.«</verse>
				<verse number="18">Zaharíja je nato rekel angelu: »Po čem bom to spoznal? Jaz sem namreč star in moja žena je v letih.«</verse>
				<verse number="19">Angel mu je odgovoril: »Jaz sem Gabriel, ki stojim pred Bogom. Poslan sem, da spregovorim s teboj in ti sporočim to veselo novico.</verse>
				<verse number="20">Ker pa nisi verjel mojim besedam, ki se bodo spolnile ob svojem času, boš onemel in ne boš mogel govoriti do dne, ko se bo to zgodilo.«</verse>
				<verse number="21">Ljudje so medtem čakali na Zaharíja in se čudili, da se tako dolgo mudi v svetišču.</verse>
				<verse number="22">Ko pa je prišel ven, jim ni mogel nič povedati. Tedaj so spoznali, da je v svetišču videl prikazen. Dajal jim je sicer znamenja, vendar je ostal nem.</verse>
				<verse number="23">Ko so minili dnevi njegove službe, je šel domov.</verse>
				<verse number="24">Po teh dne je njegova žena Elizabeta spočela. Pet mesecev se je prikrivala in si govorila:</verse>
				<verse number="25">»Kaj mi je zdaj storil Gospod! Blagovolil mi je odvzeti sramoto pri ljudeh.«</verse>
				<verse number="26">V šestem mesecu je Bog poslal angela Gabriela v galilejsko mesto Nazaret</verse>
				<verse number="27">k devici, zaročeni z možem, ki mu je bilo ime Jožef, iz Davidove hiše, in devici je bilo ime Marija.</verse>
				<verse number="28">Angel je vstopil pri njej in rekel: »Vesêli se, milosti polna, Gospod je s teboj!«</verse>
				<verse number="29">Pri teh besedah se je vznemirila in premišljevala, kaj naj pomeni ta pozdrav.</verse>
				<verse number="30">Angel pa ji je rekel: »Ne boj se, Marija, kajti našla si milost pri Bogu.</verse>
				<verse number="31">Spočela boš in rodila Sina, ki mu daj ime Jezus.</verse>
				<verse number="32">Ta bo velik in se bo imenoval Sin Najvišjega. Gospod Bog mu bo dal prestol njegovega očeta Davida</verse>
				<verse number="33">in kraljeval bo v Jakobovi hiši vekomaj; njegovemu kraljestvu ne bo konca.«</verse>
				<verse number="34">Marija pa je rekla angelu: »Kako se bo to zgodilo, ko ne živim z možem?«</verse>
				<verse number="35">Angel ji je odgovoril: »Sveti Duh bo prišel nadte in moč Najvišjega te bo obsenčila, zato bo tudi otrok, ki bo rojen, svet, in se bo imenoval Božji Sin.</verse>
				<verse number="36">Poglej, tudi tvoja sorodnica Elizabeta je spočela sina v starosti; in to je šesti mesec njej, ki so jo imeli za nerodovitno.</verse>
				<verse number="37">Bogu namreč ni nič nemogoče.«</verse>
				<verse number="38">Marija pa je rekla: »Glej, dekla sem Gospodova, zgôdi se mi po tvoji besedi!« In angel je šel od nje.</verse>
				<verse number="39">Tiste dni se je Marija odpravila na pot v hriboviti svet. Hitela je v mesto na Judovem.</verse>
				<verse number="40">Stopila je v Zaharíjevo hišo in pozdravila Elizabeto.</verse>
				<verse number="41">Ko je Elizabeta zaslišala Marijin pozdrav, se je dete veselo zganilo v njenem telesu. Elizabeta je bila polna Svetega Duha</verse>
				<verse number="42">in je na ves glas vzkliknila: »Blagoslovljena ti med ženami, in blagoslovljen sad tvojega telesa!</verse>
				<verse number="43">Odkod meni to, da prihaja k meni mati mojega Gospoda?</verse>
				<verse number="44">Komaj sem zaslišala tvoj pozdrav, se je od veselja zganilo dete v mojem telesu.</verse>
				<verse number="45">Blagor ji, ki je verovala, kajti spolnilo se bo, kar ji je povedal Gospod!«</verse>
				<verse number="46">Tedaj je Marija rekla:</verse>
				<verse number="47">»Moja duša poveličuje Gospoda in moj duh se raduje v Bogu, mojem Rešitelju,</verse>
				<verse number="48">ker se je ozrl na nizkost svoje dekle. Glej, odslej me bodo blagrovali vsi rodovi,</verse>
				<verse number="49">velike reči mi je storil on, ki je mogočen in je njegovo ime sveto.</verse>
				<verse number="50">Od rodu do rodu naklanja usmiljenje njim, ki se ga bojijo.</verse>
				<verse number="51">Moč je pokazal s svojo roko in razkropil ljudi ošabnega srca.</verse>
				<verse number="52">Mogočne je vrgel s prestola in povišal skromne.</verse>
				<verse number="53">Lačne je obdaril z dobrotami in bogate je odpustil prazne.</verse>
				<verse number="54">Zavzel se je za svojega služabnika Izraela</verse>
				<verse number="55">in se spomnil svojega usmiljenja, kakor je obljubil našim očetom: Abrahamu in njegovemu potomstvu na veke.«</verse>
				<verse number="56">Marija je ostala pri njej približno tri mesece, potem se je vrnila na svoj dom.</verse>
				<verse number="57">Medtem se je Elizabeti dopolnil čas poroda. Rodila je sina.</verse>
				<verse number="58">Ko so njeni sosedje in sorodniki slišali, da ji je Gospod izkazal veliko usmiljenje, so se z njo vred veselili.</verse>
				<verse number="59">Osmi dan so prišli dete obrezat. Po očetu so mu nameravali dati ime Zaharíja,</verse>
				<verse number="60">toda njegova mati je posegla v besedo in rekla: »Nikakor, temveč Janez mu bo ime.«</verse>
				<verse number="61">Oni pa so ji odgovorili: »Nikogar ni v tvojem sorodstvu, ki bi mu bilo takó ime.«</verse>
				<verse number="62">Po znamenjih so spraševali njegovega očeta, kako bi ga on rad imenoval.</verse>
				<verse number="63">Zahteval je deščico in zapisal: »Janez je njegovo ime.« In vsi so se začudili.</verse>
				<verse number="64">Njemu pa so se pri priči razvezala usta in jezik, da je spet govoril, in je poveličeval Boga.</verse>
				<verse number="65">Vse njihove sosede je obšel strah in po vsem judejskem hribovju se je govorilo o tem.</verse>
				<verse number="66">In vsi, ki so to slišali, so se ob tem zamislili in govorili: »Kaj neki bo iz tega otroka? Gospodova roka je bila namreč z njim.«</verse>
				<verse number="67">Njegov oče Zaharíja pa je poln Svetega Duha prerokoval:</verse>
				<verse number="68">»Hvaljen Gospod, Izraelov Bog, ker se je ozrl na svoje ljudstvo in mu pripravil odrešenje.</verse>
				<verse number="69">Obudil je mogočnega Rešitelja v hiši svojega služabnika Davida,</verse>
				<verse number="70">kakor je zdavnaj napovedal po ustih svojih svetih prerokov,</verse>
				<verse number="71">da nas bo rešil naših sovražnikov in iz rok vseh, ki nas črtijo.</verse>
				<verse number="72">Tako je izkazal usmiljenje našim očetom in se spomnil svoje svete zaveze,</verse>
				<verse number="73">prisege našemu očetu Abrahamu, da nas bo rešil iz rok sovražnikov</verse>
				<verse number="74">in nam dal, da mu bomo brez strahu služili</verse>
				<verse number="75">v svetosti in pravičnosti pred njegovim obličjem vse dni svojega življenja.</verse>
				<verse number="76">In ti, dete, boš prerok Najvišjega, pojdeš namreč pred Gospodom, da mu pripraviš pot</verse>
				<verse number="77">in daš njegovemu ljudstvu spoznati odrešenje v odpuščanju grehov</verse>
				<verse number="78">po prisrčnem usmiljenju našega Boga. Zato nas bo obiskal Vzhajajoči z višave,</verse>
				<verse number="79">da razsvetli vse, ki sedé v temi in smrtni senci, in naravna naše noge na pot miru.«</verse>
				<verse number="80">Deček pa je rastel in se krepil v duhu. Živel je v puščavi do dne, ko je nastopil pred Izraelom.</verse>
			</chapter>
			<chapter number="2">
				<verse number="1">Tiste dni je izšel ukaz cesarja Avgusta, naj se popiše ves svet.</verse>
				<verse number="2">To je bilo prvo popisovanje, ko je bil Kvirínij cesarski namestnik v Siriji.</verse>
				<verse number="3">Vsi so se hodili popisovat, vsak v svoj rodni kraj.</verse>
				<verse number="4">Tudi Jožef je šel iz Galileje, iz mesta Nazareta, v Judejo, v Davidovo mesto, ki se imenuje Betlehem, ker je bil iz Davidove hiše in rodbine,</verse>
				<verse number="5">da bi se popisal z Marijo, svojo zaročeno ženo, ki je bila noseča.</verse>
				<verse number="6">Ko sta bila tam, so se ji dopolnili dnevi, da bi rodila.</verse>
				<verse number="7">Rodila je sina, prvorojenca, ga povila v plenice in položila v jasli, ker zanju ni bilo prostora v prenočišču.</verse>
				<verse number="8">Prav v tistem kraju so pastirji prenočevali pod milim nebom in se čez noč vrstili na straži pri svoji čredi.</verse>
				<verse number="9">Gospodov angel je stopil k njim in Gospodova svetloba jih je obsijala, da so se zelo prestrašili.</verse>
				<verse number="10">Angel pa jim je rekel: »Ne bojte se! Glejte, oznanjam vam veliko veselje, ki bo za vse ljudi.</verse>
				<verse number="11">Danes se vam je v Davidovem mestu rodil Zveličar, ki je Kristus Gospod.</verse>
				<verse number="12">Po tem znamenju ga boste spoznali: našli boste dete, povito v plenice in položeno v jasli.«</verse>
				<verse number="13">In v hipu je bila pri angelu množica nebeških zborov, ki je hvalila Boga in govorila:</verse>
				<verse number="14">»Slava Bogu na višavah in na zemlji mir ljudem, ki so mu po volji.«</verse>
				<verse number="15">Ko so angeli šli od njih v nebesa, so pastirji rekli drug drugemu: »Pojdimo torej v Betlehem in poglejmo to, kar se je zgodilo in kar nam je sporočil Gospod!«</verse>
				<verse number="16">Pohiteli so in našli tam Marijo, Jožefa in dete, v jasli položeno.</verse>
				<verse number="17">Ko so to videli, so pripovedovali, kar jim je bilo rečeno o tem otroku.</verse>
				<verse number="18">In vsi, ki so slišali, so se čudili temu, kar so jim povedali pastirji.</verse>
				<verse number="19">Marija pa je vse te stvari ohranila zase in jih premišljevala v svojem srcu.</verse>
				<verse number="20">Nato so se pastirji vrnili ter Boga slavili in hvalili za vse, kar so slišali in videli, kakor jim je bilo oznanjeno.</verse>
				<verse number="21">Ko je minilo osem dni, da bi bil otrok obrezan, so mu dali ime Jezus, kakor ga je imenoval angel, preden je bil spočet.</verse>
				<verse number="22">Ko se je dopolnil čas njenega očiščevanja, so ga po predpisih Mojzesove postave prinesli v Jeruzalem, da bi ga postavili pred Gospoda,</verse>
				<verse number="23">kakor je zapisano v Gospodovi postavi: »Vsak moški prvorojenec bodi posvečen Gospodu,«</verse>
				<verse number="24">in da bi opravili daritev dveh grlic ali dveh golobčkov, kakor je rečeno v Gospodovi postavi.</verse>
				<verse number="25">Živel pa je v Jeruzalemu mož, ki mu je bilo ime Símeon; bil je pravičen in bogaboječ. Pričakoval je Izraelovo tolažbo in Sveti Duh je bil z njim.</verse>
				<verse number="26">Sveti Duh mu je razodel, da ne bo umrl, dokler ne bo videl Gospodovega Maziljenca.</verse>
				<verse number="27">Po navdihu Duha je prišel v tempelj. Ko so starši prinesli dete Jezusa, da bi zanj opravili vse po predpisu postave,</verse>
				<verse number="28">ga je tudi Símeon vzel v naročje in slavil Boga:</verse>
				<verse number="29">»Zdaj odpuščaš svojega služabnika, o Gospodar, po svoji besedi v miru,</verse>
				<verse number="30">kajti moje oči so videle rešitev,</verse>
				<verse number="31">ki si jo pripravil pred očmi vseh narodov:</verse>
				<verse number="32">luč v razsvetljenje poganov in v slavo Izraela, svojega ljudstva.«</verse>
				<verse number="33">Njegov oče in mati sta se čudila temu, kar se je govorilo o njem.</verse>
				<verse number="34">Símeon ju je blagoslovil in rekel Mariji, njegovi materi: »Ta je postavljen v padec in vstajenje mnogih v Izraelu in v znamenje, kateremu bodo nasprotovali, da se razodenejo misli mnogih src.</verse>
				<verse number="35">Tvojo dušo pa bo presunil meč.«</verse>
				<verse number="36">Tam je bila tudi prerokinja Ana, Fanuélova hči iz Aserjevega rodu in že zelo v letih. Po svojem deklištvu je sedem let preživela v zakonu.</verse>
				<verse number="37">Nato je kot vdova dočakala štiriinosemdeset let. Templja ni zapuščala, ampak je noč in dan s postom in molitvijo služila Bogu.</verse>
				<verse number="38">Prav tisto uro je prišla v tempelj počastit Boga. In pripovedovala je o otroku vsem, ki so pričakovali odrešenje Jeruzalema.</verse>
				<verse number="39">Ko so spolnili vse po Gospodovi postavi, so se vrnili v Galilejo, v svoje mesto Nazaret.</verse>
				<verse number="40">Dete pa je raslo in se krepilo. Bilo je polno modrosti in božja milost je bila z njim.</verse>
				<verse number="41">Njegovi starši so hodili vsako leto za velikonočne praznike v Jeruzalem.</verse>
				<verse number="42">Ko je bil star dvanajst let, so šli na pot kakor po navadi ob prazniku.</verse>
				<verse number="43">Ko so se po končanih praznikih vračali, je deček Jezus ostal v Jeruzalemu, ne da bi bili njegovi starši to opazili.</verse>
				<verse number="44">Mislili so, da je pri popotni druščini. Po enem dnevu hodá so ga začeli iskati med sorodniki in znanci.</verse>
				<verse number="45">Ker ga niso našli, so se vrnili v Jeruzalem in ga povsod iskali.</verse>
				<verse number="46">Po treh dneh so ga našli v templju. Tam je sedèl med učitelji, jih poslušal in vpraševal.</verse>
				<verse number="47">Vsi pa, ki so ga slišali, so strmeli nad njegovo razumnostjo in njegovimi odgovori.</verse>
				<verse number="48">Ko sta ga zagledala, sta bila presenečena in njegova mati mu je rekla: »Otrok, zakaj si nama to storil? Tvoj oče in jaz sva te žalostna iskala.«</verse>
				<verse number="49">Odgovoril jima je: »Kako da sta me iskala? Mar nista vedela, da moram biti pri tem, kar je mojega Očeta?«</verse>
				<verse number="50">Vendar nista razumela besed, ki jima jih je rekel.</verse>
				<verse number="51">Nato se je vrnil z njima in prišel v Nazaret ter jima je bil pokoren. Njegova mati je vse, kar se je zgodilo, ohranila v svojem srcu.</verse>
				<verse number="52">Jezus pa je napredoval v modrosti in starosti in priljubljenosti pri Bogu in pri ljudeh.</verse>
			</chapter>
			<chapter number="3">
				<verse number="1">V petnajstem letu vladanja cesarja Tibêrija, ko je bil Poncij Pilat upravitelj v Judeji in Heród četrtni oblastnik v Galileji, njegov brat Filip pa četrtni oblastnik v Ituréji in Trahonítidi ter Lizánija četrtni oblastnik v Abiléni;</verse>
				<verse number="2">ko sta bila velika duhovnika Hana in Kajfa, je Bog govoril Janezu, Zaharíjevemu sinu, v puščavi.</verse>
				<verse number="3">Prehodil je vso jórdansko pokrajino in oznanjal krst spreobrnjenja za odpuščanje grehov,</verse>
				<verse number="4">kakor je pisano v knjigi preroka Izaija: »Glas vpijočega v puščavi: Pripravite pot Gospodu, zravnajte mu steze!</verse>
				<verse number="5">Vsaka dolina naj se napolni, vsaka gora in hrib pa zniža. Kar je krivo, naj bo ravno, kar razkopano, gladka pot</verse>
				<verse number="6">in vse človeštvo bo videlo božje zveličanje.«</verse>
				<verse number="7">Množicam, ki so prihajale k njemu, da bi jih krstil, je torej govoril: »Gadja zalega! Kdo vam je zagotovil, da ubežite prihodnji sodbi?</verse>
				<verse number="8">Obrodite vendar vreden sad spreobrnjenja! Niti na misel naj vam ne pride, da bi si govorili: ‘Abrahama imamo za očeta,’ kajti povem vam, da more Bog iz teh kamnov Abrahamu obuditi otroke.</verse>
				<verse number="9">Sekira je že nastavljena drevesom na korenino. Drevo, ki ne rodi dobrega sadu, posekajo in vržejo v ogenj.«</verse>
				<verse number="10">Množice pa so ga spraševale: »Kaj naj torej storimo?«</verse>
				<verse number="11">Odgovarjal jim je: »Kdor ima dve suknji, naj ju deli s tistim, ki je nima, in kdor ima živež, naj stori enako.«</verse>
				<verse number="12">Tudi cestninarji so prišli, da bi jih krstil, in so ga vprašali: »Učitelj, kaj naj storimo?«</verse>
				<verse number="13">»Ne terjajte več, kakor vam je določeno,« jim je odvrnil.</verse>
				<verse number="14">Spraševali so ga tudi vojaki: »In mi, kaj naj storimo?« Rekel jim je: »Nikogar ne izsiljujte in ne varajte, ampak bodite zadovoljni s svojo plačo.«</verse>
				<verse number="15">Ker pa je ljudstvo živelo v pričakovanju in so se vsi spraševali o Janezu, če ni morda on Maziljenec,</verse>
				<verse number="16">je Janez vsem povedal: »Jaz vas krščujem z vodo, pride pa močnejši od mene, kateremu nisem vreden odvezati jermén njegovih sandal; on vas bo krstil v Svetem Duhu in ognju.</verse>
				<verse number="17">Velnico ima v roki, da bo počistil svoj skedenj in spravil žito v svojo kaščo, pleve pa sežgal z ognjem, ki nikoli ne ugasne.«</verse>
				<verse number="18">Še z mnogimi drugimi opomini je oznanjal blagovest ljudem.</verse>
				<verse number="19">Grajal je tudi četrtnega oblastnika Heróda zavoljo Herodiáde, žene njegovega brata, in zaradi vseh hudobij, ki jih je storil.</verse>
				<verse number="20">Vsem krivicam pa je Heród dodal še to, da je Janeza vrgel v ječo.</verse>
				<verse number="21">Ko je vse ljudstvo prejemalo krst, se je dal krstiti tudi Jezus. Medtem ko je molil, so se odprla nebesa.</verse>
				<verse number="22">Sveti Duh je prišel nadenj v telesni podobi kakor golob in zaslišal se je glas iz nebes: »Ti si moj ljubljeni Sin, zelo sem te vesel.«</verse>
				<verse number="23">Ko je Jezus nastopil, je bil star okrog trideset let. Bil je, kakor so mislili, Jožefov sin, Jožef Élijev,</verse>
				<verse number="24">Éli Matátov, Matát Lévijev, Lévi Melhíjev, Melhí Janájev, Janáj Jožefov,</verse>
				<verse number="25">Jožef Matítjev, Matítja Amosov, Amos Náhumov, Náhum Heslíjev, Heslí Nangájev,</verse>
				<verse number="26">Nangáj Máhatov, Máhat Matitjájev, Matitjá Šimíjev, Šimí Jozéhov, Jozéh Jodájev,</verse>
				<verse number="27">Jodá Johanánov, Johanán Rezájev, Rezá Zerubabélov, Zerubabél Šealtiélov, Šealtiél Neríjev,</verse>
				<verse number="28">Nerí Melhíjev, Melhí Adíjev, Adí Kosámov, Kosám Elmadámov, Elmadám Erov,</verse>
				<verse number="29">Er Jošúov, Jošúa Eliézerjev, Eliézer Jorímov, Jorím Matátov, Matát Lévijev,</verse>
				<verse number="30">Lévi Símeonov, Símeon Judov, Juda Jožefov, Jožef Jonámov, Jonám Eljakímov,</verse>
				<verse number="31">Eljakím Meleájev, Meleá Menájev, Mená Matatájev, Matatá Natánov, Natán Davidov,</verse>
				<verse number="32">David Jésejev, Jése Obédov, Obéd Bóazov, Bóaz Salmónov, Salmón Nahšónov, Nahšón Aminadábov,</verse>
				<verse number="33">Aminadáb Arníjev, Arní Hecrónov, Hecrón Pêrecov, Pêrec Judov,</verse>
				<verse number="34">Juda Jakobov, Jakob Izakov, Izak Abrahamov, Abraham Têrahov, Têrah Náhorjev, Náhor Serúgov,</verse>
				<verse number="35">Serúg Régujev, Régu Šélahov, Šélah Eberjev, Eber Šélahov,</verse>
				<verse number="36">Šélah Kenánov, Kenán Arpahšádov, Arpahšád Semov, Sem Nóetov, Nóe Lámehov,</verse>
				<verse number="37">Lámeh Matúzalemov, Matúzalem Hénohov, Hénoh Jêredov, Jêred Mahalalélov, Mahalalél Kenánov,</verse>
				<verse number="38">Kenán Enóšev, Enóš Sétov, Sét Adamov, Adam pa božji.</verse>
			</chapter>
			<chapter number="4">
				<verse number="1">Jezus se je vrnil od Jórdana poln Svetega Duha in Duh ga je vodil štirideset dni po puščavi,</verse>
				<verse number="2">hudič pa ga je skušal. Tiste dni ni nič jedel, in ko so minili, je bil lačen.</verse>
				<verse number="3">Tedaj mu je hudič rekel: »Če si Božji Sin, reci temu kamnu, naj postane kruh.«</verse>
				<verse number="4">Jezus mu je odvrnil: »Pisano je: ‘Človek naj ne živi samo od kruha.’«</verse>
				<verse number="5">Nato ga je povedel visoko, mu v hipu pokazal vsa kraljestva sveta</verse>
				<verse number="6">in mu rekel: »Tebi bom dal njihovo slavo in vso oblast nad njimi, kajti meni je izročena in jo dam, komur hočem.</verse>
				<verse number="7">Če se torej pred menoj pokloniš, bo vsa tvoja.«</verse>
				<verse number="8">Jezus mu je odgovoril: »Pisano je: ‘Gospoda, svojega Boga, môli in samo njemu služi.’«</verse>
				<verse number="9">Potem ga je odvedel v Jeruzalem, ga postavil vrh templja in mu rekel: »Če si Božji Sin, skoči od tukaj dol;</verse>
				<verse number="10">zapisano je namreč: ‘Svojim angelom bo v tvoje dobro zapovedal, da te obvarujejo,’</verse>
				<verse number="11">in: ‘Na rokah te bodo nosili, da z nogo ne zadeneš ob kamen.’«</verse>
				<verse number="12">Jezus pa mu je dejal: »Rečeno je: ‘Ne skušaj Gospoda, svojega Boga.’«</verse>
				<verse number="13">Ko je hudič poskusil z vsemu skušnjavami, se je za nekaj časa umaknil od njega.</verse>
				<verse number="14">Jezus se je v môči Duha vrnil v Galilejo in glas o njem se je razširil po vsej okolici.</verse>
				<verse number="15">Učil je po njihovih shodnicah in vsi so ga slavili.</verse>
				<verse number="16">Prišel je v Nazaret, kjer je doraščal. V soboto je šel v shodnico, kakor je bil navajen. Vstal je, da bi bral.</verse>
				<verse number="17">Podali so mu zvitek preroka Izaija; odvil ga je in našel mesto, kjer je bilo zapisano:</verse>
				<verse number="18">»Gospodov duh je nad menoj, kajti Gospod me je mazilil. Poslal me je, da oznanim blagovest ubogim, da jetnikom prinesem oproščenje in slepim vid, da zatirane pustim na svobodo</verse>
				<verse number="19">in napovem leto Gospodovega usmiljenja.«</verse>
				<verse number="20">Nato je zvitek zvil, ga vrnil služabniku in sédel. Oči vseh v shodnici so bile uprte vanj.</verse>
				<verse number="21">Začel jim je govoriti: »Danes se je izpolnila beseda Svetega pisma, ki ste jo slišali.«</verse>
				<verse number="22">Vsi so mu pritrjevali in strmeli nad radostnimi besedami, ki jih je povedal, in so govorili: »Ali ni to Jožefov sin?«</verse>
				<verse number="23">On pa jim je rekel: »Seveda me boste zavrnili s pregovorom: ‘Zdravnik, sebe ozdravi.’ Kar smo slišali, da si storil v Kafarnáumu, stôri tudi tukaj v domačem kraju.«</verse>
				<verse number="24">In dodal je: »Resnično vam povem: noben prerok ne velja veliko v domačem kraju.</verse>
				<verse number="25">Resnico vam govorim: veliko vdov je bilo v Izraelu v Elíjevi dobi, ko se je nebo zaprlo za tri leta in šest mesecev in je bila huda lakota v vsej deželi,</verse>
				<verse number="26">toda Elíja ni bil poslan k nobeni izmed njih razen k vdovi v Sarépto na Sídonskem.</verse>
				<verse number="27">Tudi veliko gobavih je bilo v Izraelu v času preroka Elizéja, pa ni bil očiščen nobeden izmed njih razen Naamána, ki je bil Sirec.« Ko so to slišali, je vse</verse>
				<verse number="28">v shodnici zgrabila jeza.</verse>
				<verse number="29">Vstali so in ga odvedli iz mesta na previs hriba, na katerem je bilo njihovo mesto sezidano, da bi ga pahnili v prepad,</verse>
				<verse number="30">on pa je šel kar sredi množice in se napotil dalje.</verse>
				<verse number="31">Prišel je v Kafarnáum, mesto v Galileji, in v soboto učil ljudi.</verse>
				<verse number="32">Strmeli so nad njegovim naukom, kajti njegova beseda je razodevala oblast.</verse>
				<verse number="33">V shodnici je bil človek, ki je imel nečistega duha, in je zavpil na ves glas:</verse>
				<verse number="34">»Ej, kaj imaš ti z nami, Jezus Nazaréčan? Si prišel, da nas pogubiš? Vem, kdo si: Sveti od Boga.«</verse>
				<verse number="35">In Jezus mu je zapovedal: »Umolkni in pojdi iz njega!« Nečisti duh ga je vrgel na sredo in šel iz njega, ne da bi ga poškodoval.</verse>
				<verse number="36">Groza je obšla vse in govorili so med seboj: »Kakšna je ta beseda! Saj z oblastjo in močjo ukazuje nečistim duhovom, da odhajajo.«</verse>
				<verse number="37">In glas o njem se je širil po vseh krajih v okolici.</verse>
				<verse number="38">Vstal je, odšel iz shodnice in stopil v Simonovo hišo. Simonova tašča pa je imela hudo mrzlico in prosili so ga zanjo.</verse>
				<verse number="39">Sklonil se je nadnjo, zapovedal mrzlici in bolezen je odnehala. Takoj je vstala in jih pogostila.</verse>
				<verse number="40">Ko je sonce zahajalo, so vsi, ki so imeli kakršnekoli bolnike, te pripeljali k njemu. Na vsakega izmed njih je polagal roke in jih ozdravljal.</verse>
				<verse number="41">Iz mnogih so odhajali tudi hudi duhovi in vpili: »Ti si Božji Sin.« On pa jim je zagrozil in ni pustil, da bi govorili, ker so vedeli, da je on Kristus.</verse>
				<verse number="42">Ko se je zdanilo, je odšel in se napotil na samoten kraj. Množice so ga iskale. Ko so prišle do njega, so ga zadrževale, da ne bi šel od njih.</verse>
				<verse number="43">On pa jim je rekel: »Tudi drugim mestom moram oznaniti božje kraljestvo, ker sem za to poslan.«</verse>
				<verse number="44">In učil je v shodnicah v Judeji.</verse>
			</chapter>
			<chapter number="5">
				<verse number="1">Ko je stal ob Genezaréškem jezeru, je množica pritiskala nanj, da bi poslušala božjo besedo.</verse>
				<verse number="2">Zagledal je čolna, ki sta bila pri bregu; ribiči so bili pravkar stopili iz njiju in izpirali mreže.</verse>
				<verse number="3">Stopil je v enega izmed čolnov, bil je Simonov, in ga prosil, naj odrine malo od kraja. Sédel je in učil množico iz čolna.</verse>
				<verse number="4">Ko je nehal govoriti, je rekel Simonu: »Odrini na globoko in vrzite mreže za lov!«</verse>
				<verse number="5">Simon pa mu je odgovoril: »Učenik, vso noč smo se trudili, pa nismo nič ujeli, toda na tvojo besedo bom vrgel mreže.«</verse>
				<verse number="6">Ko so to storili, so zajeli veliko množino rib, tako da so se jim mreže začele trgati.</verse>
				<verse number="7">Pomignili so tovarišem v drugem čolnu, naj jim pridejo pomagat. Prišli so in napolnili oba čolna, tako da sta se skoraj potapljala.</verse>
				<verse number="8">Ko je Simon Peter to videl, je padel Jezusu pred noge in rekel: »Pojdi od mene, Gospod, ker sem grešen človek!«</verse>
				<verse number="9">Groza je namreč obšla njega in vse, ki so bili z njim, ker so zajeli toliko rib;</verse>
				<verse number="10">prav tako pa tudi Jakoba in Janeza, Zebedéjeva sinova, ki sta bila Simonova tovariša. Tedaj je Jezus rekel Simonu: »Ne boj se! Odslej boš ljudi lovil.«</verse>
				<verse number="11">Ko so potegnili čolna h kraju, so pustili vse in šli za njim.</verse>
				<verse number="12">Ko je bil v nekem mestu, je na lepem prišel človek, ki je bil gobav po vsem telesu. Brž ko je zagledal Jezusa, je padel na obraz in prosil: »Gospod, če hočeš, me moreš očistiti.«</verse>
				<verse number="13">Jezus je stegnil roko, se ga dotaknil in rekel: »Hočem, bodi očiščen!« In gobe so prècej zginile z njega.</verse>
				<verse number="14">Naročil pa mu je: »Nikomur ne povej, temveč pojdi in se pokaži duhovniku ter prinesi dar za svoje očiščenje, kakor je zapovedal Mojzes, da jim bo v pričevanje.«</verse>
				<verse number="15">Govorica o njem pa se je čedalje bolj širila in velike množice so se shajale, da bi ga poslušale in bi jih ozdravil njihovih slabosti.</verse>
				<verse number="16">On pa se je umaknil v samotne kraje in tam molil.</verse>
				<verse number="17">Nekega dne je učil, zraven pa so sedeli farizeji in učitelji postave, ki so prišli iz vseh galilejskih in judejskih vasi in iz Jeruzalema. Gospodova moč ga je gnala, da je ozdravljal.</verse>
				<verse number="18">Prav tedaj so možje prinesli na nosilih človeka, ki je bil hrom. Skušali so ga prinesti noter in položiti predenj.</verse>
				<verse number="19">Ker pa zaradi množice niso našli prostora, kjer bi ga nesli noter, so se z njim povzpeli na strešno ploščad in ga med opeko spustili z nosili vred ravno pred Jezusa.</verse>
				<verse number="20">Ko je videl njihovo vero, je rekel: »Človek, tvoji grehi so ti odpuščeni!«</verse>
				<verse number="21">Pismouki in farizeji pa so začeli premišljevati: »Kdo je ta, ki govori bogokletno? Kdo more odpuščati grehe, če ne samo Bog?«</verse>
				<verse number="22">Jezus pa je spoznal, kaj mislijo, in jim je rekel: »Kaj premišljujete v svojih srcih?</verse>
				<verse number="23">Kaj je laže? Rêči: ‘Odpuščeni so ti grehi’ ali rêči: ‘Vstani in hôdi’?</verse>
				<verse number="24">Ampak da boste vedeli, da ima Sin človekov oblast na zemlji odpuščati grehe,« je rekel hromemu: »Rečem ti: vstani, vzemi nosila in pojdi domov!«</verse>
				<verse number="25">Takoj je vpričo njih vstal, vzel nosila, na katerih je ležal, in šel domov ter slavil Boga.</verse>
				<verse number="26">Vsi so ostrmeli in poveličevali Boga. Prestrašeni so govorili: »Čudne reči smo videli danes.«</verse>
				<verse number="27">Nato je šel ven in zagledal cestninarja, ki mu je bilo ime Lévi, in je sedèl pri mitnici. Rekel mu je: »Hôdi za menoj!«</verse>
				<verse number="28">Vstal je, pustil vse in šel za njim.</verse>
				<verse number="29">In Lévi mu je priredil veliko gostijo v svoji hiši. Precéj cestninarjev in drugih je bilo z njim pri mizi.</verse>
				<verse number="30">Farizeji in njihovi pismouki so godrnjali in rekli njegovim učencem: »Zakaj jeste in pijete s cestninarji in grešniki?«</verse>
				<verse number="31">Jezus pa jim je odgovoril: »Ne potrebujejo zdravnika zdravi, temveč bolni.</verse>
				<verse number="32">Nisem prišel klicat pravičnih, temveč grešnike, da se spreobrnejo.«</verse>
				<verse number="33">Oni pa so mu rekli: »Janezovi učenci se pogosto postijo in opravljajo molitve, enako tudi somišljeniki farizejev, tvoji pa jedo in pijejo.«</verse>
				<verse number="34">Jezus jim je odgovoril: »Ali morete zahtevati od svatov, naj se postijo, dokler je ženin med njimi?</verse>
				<verse number="35">Prišli pa bodo dnevi, ko jim bo ženin vzet, in takrat, tiste dni, se bodo postili.«</verse>
				<verse number="36">In povedal jim je še primero: »Nihče ne odreže krpe od nove obleke in je ne našije na staro, sicer bo novo razrezal, s staro obleko pa se krpa z nove ne ujema.</verse>
				<verse number="37">Tudi novega vina nihče ne vliva v stare mehove, sicer bo novo vino stare mehove razgnalo in se razlilo, mehovi pa bodo uničeni;</verse>
				<verse number="38">pač pa se mora novo vino vlivati v nove mehove.</verse>
				<verse number="39">Nihče, ki je pil staro vino, si ne želi novega, ampak pravi: ‘Starina je boljša.’«</verse>
			</chapter>
			<chapter number="6">
				<verse number="1">Bila pa je sobota, ko je šel skozi žitna polja. Njegovi učenci so smukali klasje, ga meli z rokami in jedli.</verse>
				<verse number="2">Nekaj farizejev je reklo: »Zakaj delate, kar ni dovoljeno v soboto?«</verse>
				<verse number="3">Jezus jim je odgovoril: »Mar niti tega niste brali, kaj je storil David, ko je bil lačen sam in tisti, ki so bili z njim?</verse>
				<verse number="4">Kako je stopil v božjo hišo in vzel daritvene hlebe, jih jedel ter jih dal tudi spremljevalcem, čeprav jih ne sme jesti nihče razen duhovnikov?«</verse>
				<verse number="5">In rekel jim je: »Sin človekov je gospodar sobote.«</verse>
				<verse number="6">Drugo soboto je šel v shodnico in učil. Tam je bil človek, ki je imel desno roko suho.</verse>
				<verse number="7">Pismouki in farizeji so ga opazovali, ali bo ozdravljal na soboto, da bi našli kaj, zaradi česar bi ga lahko tožili.</verse>
				<verse number="8">On pa je vedel za njihove misli in je rekel možu s suho roko: »Vstani in stopi v sredo!« Vstal je in stopil.</verse>
				<verse number="9">Nato jim je Jezus rekel: »Vprašam vas, ali se sme v soboto delati dobro ali húdo, življenje rešiti ali pogubiti?«</verse>
				<verse number="10">Ozrl se je po vseh naokrog in rekel možu: »Stegni roko!« Stegnil jo je in roka je ozdravela.</verse>
				<verse number="11">Nje pa je pograbila jeza in posvetovali so se, kaj bi mogli storiti Jezusu.</verse>
				<verse number="12">Tiste dni je šel na goro molit in vso noč je prečul v molitvi k Bogu.</verse>
				<verse number="13">Ko se je zdanilo, je poklical k sebi svoje učence in si jih je izmed njih izbral dvanajst, katere je imenoval tudi apostole:</verse>
				<verse number="14">Simona, ki ga je imenoval tudi Peter, njegovega brata Andreja, Jakoba, Janeza, Filipa, Bartolomeja,</verse>
				<verse number="15">Mateja, Tomaža, Jakoba, Alféjevega sina, Simona s priimkom Gorečnik,</verse>
				<verse number="16">Juda, Jakobovega sina, in Juda Iškarijota, ki je postal izdajalec.</verse>
				<verse number="17">Potem je šel z njimi dol in se ustavil na ravnem kraju. Ob njem je bila večja skupina njegovih učencev in silno veliko ljudstva iz vse Judeje in Jeruzalema ter iz tirskega in sídonskega primorja.</verse>
				<verse number="18">Prišli so, da bi ga poslušali in bi jih ozdravil njihovih bolezni. Tudi tisti, ki so jih nadlegovali nečisti duhovi, so dobivali zdravje.</verse>
				<verse number="19">Vsak iz množice se ga je poskušal dotakniti, kajti iz njega je izhajala moč in je vse ozdravljala.</verse>
				<verse number="20">Jezus se je ozrl po svojih učencih in rekel: »Blagor vam, ubogi, kajti božje kraljestvo je vaše!</verse>
				<verse number="21">Blagor vam, ki ste zdaj lačni, kajti nasičeni boste! Blagor vam, ki zdaj jokate, kajti smejali se boste!</verse>
				<verse number="22">Blagor vam, kadar vas bodo ljudje sovražili, vas metali iz svoje skupnosti, sramotili in vaše ime zavrgli kot hudodelsko zaradi Sina človekovega!</verse>
				<verse number="23">Razveselite se tisti dan in zavriskajte, kajti veliko je vaše plačilo v nebesih. Prav tako so namreč njihovi očetje ravnali s preroki.</verse>
				<verse number="24">A gorje vam, bogataši, kajti vso tolažbo že imate!</verse>
				<verse number="25">Gorje vam, ki ste zdaj siti, kajti stradali boste! Gorje vam, ki se zdaj smejete, kajti žalovali in jokali boste!</verse>
				<verse number="26">Gorje vam, kadar bodo vsi ljudje lepo govorili o vas, kajti prav tako so delali njihovi očetje z lažnimi preroki!«</verse>
				<verse number="27">»Vam pa, ki poslušate, pravim: Ljubíte svoje sovražnike, dobro delajte tistim, ki vas sovražijo.</verse>
				<verse number="28">Blagoslavljajte tiste, ki vas preklinjajo, in molíte za tiste, ki grdo ravnajo z vami.</verse>
				<verse number="29">Tistemu, ki te udari po enem licu, nastavi še drugo, in kdor ti hoče vzeti plašč, mu tudi obleke ne brani.</verse>
				<verse number="30">Vsakemu, ki te prosi, dajaj, in če kdo vzame kaj tvojega, ne zahtevaj nazaj.</verse>
				<verse number="31">Kakor želite, da bi ljudje ravnali z vami, tako ravnajte vi z njimi.</verse>
				<verse number="32">Če ljubite tiste, ki ljubijo vas, kakšno priznanje vam gre? Saj tudi grešniki ljubijo tiste, ki nje ljubijo.</verse>
				<verse number="33">Če namreč dobro delate tistim, ki delajo dobro vam, kakšno priznanje vam gre? Tudi grešniki delajo isto.</verse>
				<verse number="34">In če posojate tistim, od katerih upate dobiti nazaj, kakšno priznanje vam gre? Tudi grešniki posojajo grešnikom, da prejmejo enako vrednost.</verse>
				<verse number="35">Vi pa ljubíte svoje sovražnike. Dobro delajte in posojajte, ne da bi za to kaj pričakovali. Takrat bo vaše plačilo veliko in boste sinovi Najvišjega, ker je on dober tudi do nehvaležnih in hudobnih.</verse>
				<verse number="36">Bodite usmiljeni, kakor je tudi vaš Oče usmiljen!«</verse>
				<verse number="37">»Ne sodíte in ne boste sojeni. Ne obsojajte in ne boste obsojeni. Odpuščajte in vam bo odpuščeno.</verse>
				<verse number="38">Dajajte in se vam bo dalo; dobro, potlačeno, potreseno in zvrhano mero vam bodo nasuli v naročje. S kakršno mero namreč merite, s takšno se vam bo odmerilo.«</verse>
				<verse number="39">Povedal pa jim je tudi primero: »Mar more slepi voditi slepega? Ali ne bosta oba padla v jamo?</verse>
				<verse number="40">Učenec ni nad učiteljem. Toda vsak, ki se bo izučil, bo kakor njegov učitelj.</verse>
				<verse number="41">Kaj vendar gledaš ivér v očesu svojega brata, bruna v svojem pa ne opaziš?</verse>
				<verse number="42">Kako moreš reči bratu: ‘Pústi, brat, da odstranim ivér, ki je v tvojem očesu,’ če sam ne vidiš bruna v lastnem očesu? Hinavec. Odstrani najprej bruno iz svojega očesa in potem boš dobro videl vzeti ivér iz očesa svojega brata.«</verse>
				<verse number="43">»Ni dobrega drevesa, ki bi rodilo slab sad, in spet ne slabega drevesa, ki bi rodilo dober sad.</verse>
				<verse number="44">Vsako drevo namreč spoznamo po sadu. Smokev ne obiramo s trnja in grozdja ne trgamo z robidovja.</verse>
				<verse number="45">Dober človek prinaša iz dobre zakladnice svojega srca dobro, hudoben pa iz pokvarjene húdo. Kajti česar je polno srce, to usta govore.«</verse>
				<verse number="46">»Kaj me kličete: ‘Gospod, Gospod’ in ne delate tega, kar vam pravim?</verse>
				<verse number="47">Pokazal vam bom, komu je podoben človek, ki pride k meni in posluša moje besede ter jih spolnjuje;</verse>
				<verse number="48">podoben je človeku, ki zida hišo. Globoko koplje in postavi temelj na skalo. Nastane povodenj, naliv butne v tisto hišo in je ne more omajati, ker je trdno sezidana.</verse>
				<verse number="49">Kdor pa jih sliši in ne spolni, je podoben človeku, ki zida hišo na zemljo brez temelja. Naliv butne vanjo in se takoj podre in podrtija tiste hiše je velika.«</verse>
			</chapter>
			<chapter number="7">
				<verse number="1">Potem ko je ljudem, ki so ga poslušali, vse povedal, je prišel v Kafarnáum.</verse>
				<verse number="2">Neki stotnik pa je imel na smrt bolnega služabnika, ki mu je bil zelo drag.</verse>
				<verse number="3">Ko je slišal za Jezusa, je poslal k njemu judovske starešine s prošnjo, da bi prišel služabniku rešit življenje.</verse>
				<verse number="4">Prišli so k Jezusu in ga vneto prosili: »Vreden je, da mu to storiš.</verse>
				<verse number="5">Rad ima naš narod in shodnico nam je on sezidal.«</verse>
				<verse number="6">Jezus se je napotil z njimi. Ko ni bil več daleč od hiše, je stotnik poslal prijatelje s sporočilom: »Gospod, ne trudi se! Nisem vreden, da stopiš pod mojo streho.</verse>
				<verse number="7">Zato se tudi nisem čutil vrednega, da bi prišel k tebi, vendar reci le besedo in moj služabnik bo ozdravljen.</verse>
				<verse number="8">Kajti tudi sam sem pod oblastjo in imam vojake pod seboj in rečem temu: ‘Pojdi’ in gre; in drugemu: ‘Pridi’ in pride; in svojemu služabniku: ‘Stôri to’ in stori.«</verse>
				<verse number="9">Ko je Jezus to slišal, je ostrmel nad njim. Obrnil se je k množici, ki ga je spremljala, in rekel: »Povem vam: niti v Izraelu nisem našel tolikšne vere.«</verse>
				<verse number="10">Ko so se poslanci vrnili domov, so našli služabnika zdravega.</verse>
				<verse number="11">Nato se je napotil v mesto, ki se imenuje Náin. Z njim so šli njegovi učenci in veliko ljudstva.</verse>
				<verse number="12">Ko se je približal mestnim vratom, so ravno nesli ven mrliča, edinega sina matere, ki je bila vdova. Spremljalo jo je veliko ljudi iz mesta.</verse>
				<verse number="13">Ko jo je Gospod zagledal, se mu je zasmilila in ji je rekel: »Ne jokaj!«</verse>
				<verse number="14">Pristopil je in se dotaknil nosil. Nosilci so se ustavili in Jezus je rekel: »Mladenič, rečem ti, vstani!«</verse>
				<verse number="15">Mrtvi se je vzdignil in začel govoriti; nato ga je dal njegovi materi.</verse>
				<verse number="16">Vse je obšel strah in slavili so Boga ter govorili: »Velik prerok je vstal med nami« in »Bog je obiskal svoje ljudstvo.«</verse>
				<verse number="17">Ta govorica o njem se je razširila po vsej Judeji in po vsej okolici.</verse>
				<verse number="18">Janezu so njegovi učenci pripovedovali o vsem tem. Janez je poklical k sebi dva izmed njih</verse>
				<verse number="19">in ju poslal h Gospodu vprašat: »Ali si ti, kateri mora priti, ali naj čakamo drugega?«</verse>
				<verse number="20">Ko sta moža prišla k Jezusu, sta rekla: »Janez Krstnik naju je poslal k tebi vprašat: ‘Ali si ti, kateri mora priti, ali naj drugega čakamo?’«</verse>
				<verse number="21">Prav tisti čas je Jezus veliko ljudi ozdravil bolezni, jih rešil nadlog in hudobnih duhov in dal mnogim slepim, da so videli.</verse>
				<verse number="22">Odgovoril jima je: »Pojdita in Janezu sporočita to, kar sta videla in slišala: slepi spregledujejo, hromi hodijo, gobavi se očiščujejo, gluhi slišijo, mrtvi vstajajo, ubogim se oznanja evangelij;</verse>
				<verse number="23">in blagor tistemu, ki se nad menoj ne spotakne.«</verse>
				<verse number="24">Ko sta Janezova poslanca odšla, je začel množicam govoriti o Janezu: »Kaj ste šli gledat v puščavo? Trst, ki ga veter maje?</verse>
				<verse number="25">Ali kaj ste šli gledat? Človeka v mehki obleki? Védite, taki, ki se mehko oblačijo in razkošno živijo, prebivajo v kraljevskih palačah.</verse>
				<verse number="26">Ali kaj ste šli gledat? Preroka? Dà, povem vam, več kot preroka.</verse>
				<verse number="27">Ta je, o katerem je pisano: ‘Glej, pošiljam svojega glasnika pred tvojim obličjem, ki bo pripravil tvojo pot pred teboj.’</verse>
				<verse number="28">Povem vam: med rojenimi od žena ni večjega, kakor je Janez Krstnik, vendar je najmanjši v božjem kraljestvu večji od njega.«</verse>
				<verse number="29">Vse ljudstvo, ki ga je slišalo, s cestninarji vred, je priznalo božjo pravičnost, s tem da je prejelo Janezov krst.</verse>
				<verse number="30">Farizeji in učitelji postave pa so se uprli namenu, ki ga je imel Bog z njim, s tem da se mu niso dali krstiti.</verse>
				<verse number="31">»Komu naj torej primerjam ljudi tega rodu? Komu so podobni?</verse>
				<verse number="32">Podobni so otrokom, ki posedajo na trgu in vpijejo drug drugemu: ‘Piskali smo vam, pa niste plesali; peli smo žalostinko, pa niste jokali.’</verse>
				<verse number="33">Prišel je namreč Janez Krstnik, ki ne jé kruha in ne pije vina, pa pravite: ‘Hudega duha ima.’</verse>
				<verse number="34">Prišel je Sin človekov, ki jé in pije, pa pravite: ‘Požrešnež je in pijanec, prijatelj cestninarjev in grešnikov.’</verse>
				<verse number="35">In vendar so modrosti dali práv vsi, ki so jo sprejeli.«</verse>
				<verse number="36">Nekdo izmed farizejev ga je povabil, naj bi jedel z njim. Ko je stopil v farizejevo hišo, je sédel za mizo.</verse>
				<verse number="37">In ko je žena, ki je bila v mestu grešnica, zvedela, da je v farizejevi hiši pri mizi, je prinesla alabastrno posodo dišečega olja.</verse>
				<verse number="38">Vsa objokana je od zadaj stopila k njegovim nogam in mu jih začela močiti s solzami. Brisala jih je z lasmi svoje glave, jih poljubljala in mazilila z oljem.</verse>
				<verse number="39">Ko je farizej, ki ga je povabil, to videl, je dejal sam pri sebi: »Ko bi bil ta prerok, bi vedel, kdo je ženska, ki se ga dotika, in kakšna je; vedel bi, da je grešnica.«</verse>
				<verse number="40">Jezus se je oglasil in mu rekel: »Simon, rad bi ti nekaj povedal.« On pa reče: »Učitelj, povej.«</verse>
				<verse number="41">»Neki upnik je imel dva dolžnika. Eden mu je bil dolžan petsto denarjev, drugi pa petdeset.</verse>
				<verse number="42">Ker nista mogla plačati, je dolg obema odpustil. Kateri izmed njiju ga bo bolj ljubil?«</verse>
				<verse number="43">Simon je odgovoril: »Zdi se mi, da tisti, kateremu je več odpustil.« »Prav si presodil,« mu je rekel.</verse>
				<verse number="44">Tedaj se je obrnil k ženi in rekel Simonu: »Vidiš to ženo? Ko sem stopil v tvojo hišo, mi nisi ponudil vode za noge; ta pa mi je s solzami močila noge in jih brisala s svojimi lasmi.</verse>
				<verse number="45">Poljubil me nisi; ta pa ni nehala, odkar sem prišel, poljubljati mojih nog.</verse>
				<verse number="46">Glave mi nisi mazilil z oljem; ta pa mi je z dišečim oljem mazilila noge.</verse>
				<verse number="47">Zato ti povem: odpuščeni so ji mnogi grehi, ker je močno ljubila; komur pa se malo odpusti, malo ljubi.«</verse>
				<verse number="48">Ženi pa je rekel: »Odpuščeni so ti grehi!«</verse>
				<verse number="49">Tedaj so tisti, ki so bili z njim pri mizi, začeli ugibati med seboj: »Kdo je ta, ki celó grehe odpušča?«</verse>
				<verse number="50">On pa je rekel ženi: »Tvoja vera te je rešila! Pojdi v miru!«</verse>
			</chapter>
			<chapter number="8">
				<verse number="1">Potem je hodil od mesta do mesta in od vasi do vasi, pridigal in oznanjal evangelij o božjem kraljestvu. Z njim so bili dvanajsteri</verse>
				<verse number="2">in nekaj žená, ki jih je ozdravil hudih duhov in slabosti: Marija s priimkom Magdalena, iz katere je odšlo sedem hudih duhov,</verse>
				<verse number="3">Ivana, žena Heródovega oskrbnika Husa, Suzana in veliko drugih, ki so jim stregle s svojim premoženjem.</verse>
				<verse number="4">Ko se je zbirala velika množica in so ljudje iz vseh mest prihajali k njemu, je spregovoril v priliki:</verse>
				<verse number="5">»Sejavec je šel sejat. Ko je sejal, je nekaj semena padlo kraj pota. Pohodili so ga in ptice izpod neba so ga pozobale.</verse>
				<verse number="6">Drugo je padlo na skalo, in ko je pognalo, se je posušilo, ker ni imelo vlage.</verse>
				<verse number="7">Drugo je padlo med trnje, toda trnje, ki je zraslo z njim, ga je zadušilo.</verse>
				<verse number="8">Drugo je padlo v dobro zemljo in pognalo ter obrodilo stoteren sad.« Ko je to povedal, je zaklical: »Kdor ima ušesa za poslušanje, naj posluša!«</verse>
				<verse number="9">Njegovi učenci so ga vprašali: »Kaj pomeni ta prilika?«</verse>
				<verse number="10">Odgovoril jim je: »Vam je dano razumeti skrivnosti božjega kraljestva, drugim pa se oznanja v prilikah, da ‘gledajo, pa ne vidijo, in poslušajo, pa ne razumejo.’«</verse>
				<verse number="11">»Prilika pa pomeni tole: seme je božja beseda.</verse>
				<verse number="12">Kraj pota so tisti, ki poslušajo, nato pa pride hudič in jim vzame besedo iz njihovih src, da ne bi vere sprejeli in se ne bi rešili.</verse>
				<verse number="13">Na skali so tisti, ki z veseljem sprejmejo besedo, ko jo slišijo, vendar nimajo korenine: nekaj časa verujejo, v skušnjavah pa odpadejo.</verse>
				<verse number="14">Seme, ki je padlo med trnje, so tisti, ki poslušajo, vendar se v skrbeh, bogastvu in nasladah življenja zadušijo, da ne obrodijo sadov.</verse>
				<verse number="15">Seme v dobri zemlji pa so tisti, ki z dobrim in plemenitim srcem besedo poslušajo in jo ohranijo ter obrodijo sad v potrpljenju.«</verse>
				<verse number="16">»Nihče ne prižiga svetilke in jo potem ne pokriva s posodo ali postavlja pod posteljo, ampak jo daje na podstavek, da tisti, ki vstopajo, vidijo luč.</verse>
				<verse number="17">Nič ni namreč skrito, kar se ne bi razodelo, in nič tajno, kar se ne bi zvedelo in prišlo na dan.</verse>
				<verse number="18">Pazíte vendar, kako poslušate! Kdor ima, se mu bo dalo, in kdor nima, se mu bo vzelo še to, kar misli, da ima.«</verse>
				<verse number="19">Prišli pa so k njemu njegova mati in njegovi bratje, toda zaradi množice se niso mogli sniti z njim.</verse>
				<verse number="20">Sporočili so mu: »Tvoja mati in tvoji bratje stoje zunaj in bi te radi videli.«</verse>
				<verse number="21">On pa jim je odgovoril: »Moja mati in moji bratje so tisti, ki božjo besedo poslušajo in spolnjujejo.«</verse>
				<verse number="22">Nekega dne je s svojimi učenci stopil v čoln in jim rekel: »Prepeljimo se na drugo stran jezera!« In so odrinili.</verse>
				<verse number="23">Medtem ko so se peljali, je zaspal. Nad jezero pa je prihrumel silen vihar. Čoln je zajemal vodo in bili so v nevarnosti.</verse>
				<verse number="24">Pristopili so, ga prebudili in rekli: »Učenik, Učenik, potapljamo se!« Vstal je, zapretil vetru in valovom. Polegli so se in nastala je tišina.</verse>
				<verse number="25">Nato jim je rekel: »Kje je vaša vera?« Obšel jih je strah in začudeni so govorili med seboj: »Kdo neki je ta, da ukazuje celo vetrovom in vodi, in ga ubogajo?«</verse>
				<verse number="26">Pripluli so v géraško deželo, ki leži nasproti Galileji.</verse>
				<verse number="27">Komaj je stopil na kopno, mu je iz mesta prišel nasproti moški, ki so ga obsedli hudi duhovi. Že dolgo se ni oblačil in ni živel v hiši, temveč v votlinah opuščenih grobov.</verse>
				<verse number="28">Ko je zagledal Jezusa, je zavpil. Padel je predenj in na ves glas rekel: »Kaj imam opraviti s teboj, Jezus, Sin Boga Najvišjega? Prosim te, ne muči me!«</verse>
				<verse number="29">Jezus je bil namreč že ukazal nečistemu duhu, naj gre iz tega človeka, kajti že dolgo ga je imel v oblasti. Čeprav so ga zvezali z verigami in ga imeli vklenjenega v okove, je vezi potrgal in hudi duh ga je gonil po zapuščenih krajih.</verse>
				<verse number="30">Jezus ga je vprašal: »Kako ti je ime?« »Legija,« je odgovoril, ker je šlo vanj veliko hudih duhov.</verse>
				<verse number="31">Rotili so ga, naj jim ne ukaže oditi v brezno.</verse>
				<verse number="32">Bila pa je tam velika čreda svinj, ki se je pasla na pobočju. Prosili so ga, naj jim dovoli iti vanje. Dovolil jim je.</verse>
				<verse number="33">Hudi duhovi so tedaj zapustili človeka in odšli v svinje. Čreda pa je planila s pobočja v jezero in potonila.</verse>
				<verse number="34">Ko so pastirji videli, kaj se je zgodilo, so zbežali in to oznanjali po mestu in vaseh.</verse>
				<verse number="35">Ljudje so pohiteli gledat, kaj se je zgodilo. Ko so prišli k Jezusu, so našli človeka, iz katerega so bili odšli hudi duhovi; sedèl je oblečen pri Jezusovih nogah in bil zdrave pameti. Obšla jih je groza.</verse>
				<verse number="36">Tisti, ki so bili to videli, so jim pripovedovali, kako je obsedenec ozdravel.</verse>
				<verse number="37">Vse prebivalstvo géraške okolice ga je prosilo, naj odide od njih, ker jih je bilo zelo strah. Vkrcal se je v čoln in se vrnil.</verse>
				<verse number="38">Mož pa, iz katerega so odšli hudi duhovi, ga je prosil, naj bi ostal pri njem, toda Jezus ga je odslovil z besedami:</verse>
				<verse number="39">»Vrni se domov in pripoveduj o vsem, kar ti je storil Bog.« Odšel je in po vsem mestu oznanjal, kaj vse mu je storil Jezus.</verse>
				<verse number="40">Ko se je Jezus vrnil, ga je sprejela množica, kajti vsi so ga pričakovali.</verse>
				<verse number="41">Tedaj je prišel mož, ki mu je bilo ime Jáir; bil je predstojnik shodnice. Padel je k Jezusovim nogam in ga prosil, da bi prišel v njegovo hišo.</verse>
				<verse number="42">Imel je namreč edino hčer, staro okoli dvanajst let, ki je umirala. Ko je šel Jezus tja, so se množice trle okrog njega.</verse>
				<verse number="43">Neka žena, ki je že dvanajst let krvavela in potrošila za zdravnike vse, kar je imela za preživljanje, pa jè nihče ni mogel ozdraviti,</verse>
				<verse number="44">se mu je približala od zadaj. Dotaknila se je robu njegove obleke in takoj nehala krvaveti.</verse>
				<verse number="45">Tedaj je Jezus vprašal: »Kdo je tisti, ki se me je dotaknil?« Ker so vsi zanikali, je Peter rekel: »Učenik, cela množica se gnete ob tebi in pritiska.«</verse>
				<verse number="46">Jezus pa je rekel: »Nekdo se me je dotaknil. Čutil sem namreč, kako je šla moč od mene.«</verse>
				<verse number="47">Ko je žena videla, da ni ostala skrita, je drhte pristopila. Padla je predenj in vpričo vseh ljudi povedala, zakaj se ga je dotaknila in kako je v trenutku ozdravela.</verse>
				<verse number="48">On pa ji je rekel: »Hči, tvoja vera te je rešila. Pojdi v miru!«</verse>
				<verse number="49">Medtem ko je še govoril, je prišel nekdo od predstojnikovih domačih in Jáiru sporočil: »Tvoja hči je umrla, ne nadleguj več učitelja.«</verse>
				<verse number="50">Ko je Jezus to slišal, mu je rekel: »Ne boj se! Samo veruj in bo rešena.«</verse>
				<verse number="51">Stopil je v hišo in nikomur ni pustil iti z njim razen Petru, Janezu in Jakobu ter očetu in materi deklice.</verse>
				<verse number="52">Vsi so jokali in žalovali za njo. Rekel jim je: »Ne jokajte, saj ni umrla, ampak spi!«</verse>
				<verse number="53">Posmehovali so se mu, ker so vedeli, da je umrla.</verse>
				<verse number="54">On pa jo je prijel za roko in zaklical: »Deklica, vstani!«</verse>
				<verse number="55">Njen duh se je vrnil in takoj je vstala. Rekel je, naj ji dajo jesti.</verse>
				<verse number="56">Njeni starši so bili čisto iz sebe. Naročil pa jim je, naj nikomur ne povedo, kaj se je zgodilo.</verse>
			</chapter>
			<chapter number="9">
				<verse number="1">Poklical je k sebi dvanajstere, jim dal oblast nad vsemi hudimi duhovi in moč zdraviti bolezni.</verse>
				<verse number="2">Poslal jih je oznanjat božje kraljestvo in ozdravljat bolnike.</verse>
				<verse number="3">Rekel jim je: »Ničesar ne jemljite na pot, ne palice ne torbe ne kruha ne denarja; tudi ne imejte dveh oblek.</verse>
				<verse number="4">V katerokoli hišo stopite, ostanite tam in od tam pojdite naprej.</verse>
				<verse number="5">In kjer vas ne sprejmejo, pojdite iz tistega kraja in otresite prah s svojih nog v pričevanje proti njim.«</verse>
				<verse number="6">Razšli so se in hodili od vasi do vasi ter povsod oznanjali evangelij in ozdravljali.</verse>
				<verse number="7">Ko je Heród, četrtni oblastnik, slišal, kaj vse se je zgodilo, je bil zbegan, kajti nekateri so govorili: »Janez je vstal od mrtvih;«</verse>
				<verse number="8">drugi pa: »Elíja se je prikazal;« in spet drugi: »Eden od starodavnih prerokov je vstal.«</verse>
				<verse number="9">Heród je rekel: »Janeza sem sam dal obglaviti; kdo je potem ta, o katerem slišim take reči?« In iskal je priložnosti, da bi ga videl.</verse>
				<verse number="10">Apostoli so se vrnili in mu pripovedovali o vsem, kar so storili. Vzel jih je s seboj in se umaknil v samoto proti mestu, ki se imenuje Betsájda.</verse>
				<verse number="11">Ko so množice to spoznale, so šle za njim. Sprejel jih je in jim govoril o božjem kraljestvu ter ozdravljal vse, ki so bili potrebni ozdravljenja.</verse>
				<verse number="12">Medtem se je dan začel nagibati. Pristopili so dvanajsteri in mu rekli: »Odpústi množico, naj gre v bližnje vasi in zaselke, da prenoči in si najde živeža; tukaj smo preveč na samem.«</verse>
				<verse number="13">Odgovoril jim je: »Vi jim dajte jesti!« Rekli so: »Nimamo več kot pet hlebov in dve ribi, razen če gremo in kupimo živeža za vse te ljudi.«</verse>
				<verse number="14">Bilo je namreč okoli pet tisoč mož. Naročil je svojim učencem: »Posedite jih po skupinah približno po petdeset.«</verse>
				<verse number="15">Storili so tako in vse posedli.</verse>
				<verse number="16">Tedaj je vzel tistih pet hlebov in dve ribi, se ozrl v nebo, zmolil nad njimi blagoslov, razlomil in dajal učencem, da so jih delili med množico.</verse>
				<verse number="17">Vsi so jedli in se nasitili. Pobrali so, kar jim je ostalo, in tega je bilo dvanajst košar.</verse>
				<verse number="18">Ko je nekoč na samem molil, so bili z njim učenci in jih je vprašal: »Za koga me imajo ljudje?«</verse>
				<verse number="19">Odgovorili so: »Eni za Janeza Krstnika, drugi za Elija, in spet drugi pravijo, da je vstal eden od starodavnih prerokov.«</verse>
				<verse number="20">Nato jim je rekel: »Kaj pa vi, za koga me imate?« Peter je odgovoril: »Za božjega Maziljenca.«</verse>
				<verse number="21">Tedaj jim je strogo prepovedal, da bi to komu pripovedovali.</verse>
				<verse number="22">Rekel je: »Sin človekov mora veliko trpeti. Starešine ljudstva, véliki duhovniki in pismouki ga bodo zavrgli in umorili, toda tretji dan bo vstal.«</verse>
				<verse number="23">Nato je rekel vsem: »Če hoče kdo priti za menoj, naj se odpove sebi in vzame vsak dan svoj križ ter hodi za menoj.</verse>
				<verse number="24">Kdor namreč hoče svoje življenje rešiti, ga bo zgubil; kdor pa svoje življenje zgubi zaradi mene, ga bo rešil.</verse>
				<verse number="25">Kaj pomaga človeku, če si ves svet pridobi, sebe pa pogubi ali si škodo stori?</verse>
				<verse number="26">Kdor se sramuje mene ali mojih besed, se ga bo sramoval Sin človekov, ko bo prišel v svoji slavi in v slavi Očeta in svetih angelov.</verse>
				<verse number="27">Resnično vam povem: nekateri od tukaj stoječih ne bodo umrli, preden ne bodo videli božjega kraljestva.«</verse>
				<verse number="28">Nekako osem dni po tem govoru je vzel s seboj Petra, Janeza in Jakoba in šel na goro molit.</verse>
				<verse number="29">Medtem ko je molil, se je podoba njegovega obraza spremenila in njegova obleka se je belo bleščala.</verse>
				<verse number="30">In že sta se dva moža pogovarjala z njim; bila sta Mojzes in Elíja.</verse>
				<verse number="31">Prikazala sta se v vsem sijaju in se pogovarjala o njegovem odhodu, ki se mora uresničiti v Jeruzalemu.</verse>
				<verse number="32">Petra in onadva, ki sta bila z njim, pa je premagal spanec. Ko so se zdramili, so videli Jezusa v vsem njegovem veličastju in onadva moža sta stala ob njem.</verse>
				<verse number="33">In ko sta odhajala od njega, je Peter rekel Jezusu: »Učenik, dobro je, da smo tukaj. Naredimo tri šotore: tebi enega, Mojzesu enega in Elíju enega,« čeprav ni vedel, kaj govori.</verse>
				<verse number="34">Medtem ko je to govoril, se je naredil oblak in jih obdal s senco. Ko so šli oni v oblak, jih je obšla groza.</verse>
				<verse number="35">In iz oblaka se je zaslišal glas: »To je moj Sin, moj Izvoljenec, njega poslušajte!«</verse>
				<verse number="36">Brž ko se je zaslišal glas, je bil Jezus spet sam. Oni pa so molčali in tiste dni niso nikomur pripovedovali, kaj so videli.</verse>
				<verse number="37">Ko so šli naslednji dan z gore, mu je prišla naproti velika množica.</verse>
				<verse number="38">Neki mož je zavpil iz množice: »Učitelj, prosim te, ozri se na mojega sina, ker je moj edini otrok!</verse>
				<verse number="39">Glej, neki duh ga napada, da nenadoma zavpije. Stresa ga, da se peni, in ga nikakor ne zapusti, tako da ga do kraja zmuči.</verse>
				<verse number="40">Prosil sem tvoje učence, da bi ga izgnali, pa ga niso mogli.«</verse>
				<verse number="41">Jezus je odgovoril: »O neverni in pokvarjeni rod! Doklej bom pri vas in vas prenašal? Privedi sina sèm!«</verse>
				<verse number="42">Medtem ko je prihajal, ga je hudi duh vrgel in stresel. Jezus je zapretil nečistemu duhu, dečka ozdravil in ga izročil očetu.</verse>
				<verse number="43">Vsi so strmeli nad božjo veličino. Ko so se vsi čudili temu, kar je delal, je rekel svojim učencem:</verse>
				<verse number="44">»Dobro si zapomnite te besede. Sin človekov bo namreč izdan ljudem v roke.«</verse>
				<verse number="45">Oni pa te besede niso razumeli; bila jim je prikrita, da niso dojeli njenega pomena, vendar se ga o tem niso upali nič vprašati.</verse>
				<verse number="46">Začeli so pri sebi premišljevati, kateri izmed njih bi bil največji.</verse>
				<verse number="47">Jezus pa je vedel, kaj premišljujejo v srcu. Vzel je otroka, ga postavil poleg sebe</verse>
				<verse number="48">in jim rekel: »Kdor sprejme tega otroka v mojem imenu, mene sprejme, in kdor sprejme mene, sprejme tistega, ki me je poslal. Kdor je namreč med vami vsemi najmanjši, ta je največji.«</verse>
				<verse number="49">Oglasil pa se je Janez in rekel: »Učenik, nekoga smo videli, ki je v tvojem imenu izganjal hude duhove, in smo mu branili, ker ne hodi z nami.«</verse>
				<verse number="50">Jezus pa jim je rekel: »Ne branite! Kdor ni zoper vas, je za vas.«</verse>
				<verse number="51">Ko so se bližali dnevi njegovega odhoda v nebesa, se je tudi sam trdno odločil kreniti proti Jeruzalemu.</verse>
				<verse number="52">Pred seboj je poslal svoje glasnike, ki so spotoma prišli v neko samaríjsko vas, da bi vse pripravili zanj;</verse>
				<verse number="53">vendar ga tam niso sprejeli, ker je bil namenjen v Jeruzalem.</verse>
				<verse number="54">Ko sta to videla učenca Jakob in Janez, sta rekla: »Gospod, ali hočeš, da rečeva, naj pade ogenj z neba in jih pokonča?«</verse>
				<verse number="55">Jezus se je obrnil k njima in ju posvaril [ter jim rekel: »Ne veste, kakšnega duha ste, kajti Sin človekov ni prišel pogubljat življenja ljudi, temveč jih reševat.«]</verse>
				<verse number="56">Nato so odpotovali v drugo vas.</verse>
				<verse number="57">Med potjo mu je nekdo rekel: »S teboj bom hodil, pa pojdi, kamor hočeš.«</verse>
				<verse number="58">Jezus mu je odgovoril: »Lisice imajo brloge in ptice pod nebom gnezda, Sin človekov pa nima, kamor bi glavo naslonil.«</verse>
				<verse number="59">Nekomu drugemu pa je rekel: »Hôdi za menoj!« A ta je odgovoril: »Gospod, dovôli mi, da prej grem in pokopljem svojega očeta.«</verse>
				<verse number="60">Rekel mu je: »Pústi, naj mrtvi pokopljejo svoje mrliče, ti pa pojdi in oznanjaj božje kraljestvo!«</verse>
				<verse number="61">Spet drug mu je rekel: »Hodil bom za teboj, Gospod, a dovôli mi, da se prej poslovim od svojih domačih.«</verse>
				<verse number="62">Jezus pa mu je rekel: »Nihče, ki položi roko na plug in se ozira nazaj, ni primeren za božje kraljestvo.«</verse>
			</chapter>
			<chapter number="10">
				<verse number="1">Potem je Gospod določil še drugih dvainsedemdeset in jih poslal pred seboj po dva in dva v vsako mesto in kraj, kamor je sam nameraval priti.</verse>
				<verse number="2">Rekel jim je: »Žetev je velika, delavcev pa malo. Prosíte torej Gospoda žetve, naj pošlje delavce na svojo žetev.</verse>
				<verse number="3">Pojdite! Pošiljam vas kakor jagnjeta med volkove.</verse>
				<verse number="4">Ne nosíte s seboj ne denarnice ne torbe ne čevljev in spotoma nikogar ne pozdravljajte!</verse>
				<verse number="5">V katerokoli hišo pridete, recite najprej: ‘Mir tej hiši!’</verse>
				<verse number="6">In če bo v njej prebival miroljuben človek, bo na njem počival vaš mir; če pa ne, se povrne k vam.</verse>
				<verse number="7">V tisti hiši ostanite in jejte ter pijte, kar imajo, kajti delavec je vreden svojega plačila. Ne hodíte iz hiše v hišo.</verse>
				<verse number="8">V katerokoli mesto pridete in vas sprejmejo, jejte, s čimer vam postrežejo.</verse>
				<verse number="9">Ozdravljajte bolnike v njem in jim govorite: ‘Približalo se vam je božje kraljestvo.’</verse>
				<verse number="10">V katerokoli mesto pa pridete in vas ne sprejmejo, pojdite na ulice in recite:</verse>
				<verse number="11">‘Tudi prah vašega mesta, ki se je prijel naših nog, otresamo na vas, vendar védite, da se je približalo božje kraljestvo.’</verse>
				<verse number="12">Povem vam: laže bo Sódomi na tisti dan kakor temu mestu.«</verse>
				<verse number="13">»Gorje ti, Horazín! Gorje ti, Betsájda! Če bi se bili v Tiru in Sídonu zgodili čudeži, ki so se zgodili v vama, bi bila že zdavnaj sedela v raševini in pepelu in se spreobrnila.</verse>
				<verse number="14">Toda Tiru in Sídonu bo na sodni dan laže kakor vama.</verse>
				<verse number="15">In ti, Kafarnáum! Boš mar do neba povzdignjen? Ne, do pekla se boš pogreznil.</verse>
				<verse number="16">Kdor vas posluša, mene posluša; kdor pa vas zavrača, mene zavrača. Kdor pa zavrača mene, zavrača tistega, ki me je poslal.«</verse>
				<verse number="17">Dvainsedemdeseteri so se vrnili in veseli pripovedovali: »Gospod, celo hudi duhovi so nam pokorni v tvojem imenu.«</verse>
				<verse number="18">Rekel pa jim je: »Gledal sem satana, ki je kakor blisk padal z neba.</verse>
				<verse number="19">Dal sem vam oblast stopati na kače in škorpijone in premagati vsako sovražnikovo moč in nič vam ne bo škodovalo.</verse>
				<verse number="20">Vendar se ne veselite, da so vam duhovi pokorni, pač pa se veselite, ker so vaša imena zapisana v nebesih.«</verse>
				<verse number="21">Prav tisto uro se je razveselil v Svetem Duhu in rekel: »Slavim te, Oče, Gospod nebes in zemlje, ker si to prikril modrim in bistrim, razodel pa malim. Dà, Oče, tako ti je bilo všeč.</verse>
				<verse number="22">Vse mi je izročil moj Oče. Nihče ne vé, kdo je Sin, razen Očeta, in nihče, kdo je Oče, razen Sina in tistega, komur hoče Sin razodeti.«</verse>
				<verse number="23">Tedaj se je obrnil k učencem in jim na samem rekel: »Srečne oči, ki vidijo, kar gledate vi!</verse>
				<verse number="24">Povem vam namreč: veliko prerokov in kraljev si je želelo videti, kar gledate vi, pa niso videli, in slišati, kar poslušate vi, pa niso slišali.«</verse>
				<verse number="25">Tedaj je vstal neki učitelj postave, da bi ga skušal. Vprašal ga je: »Učitelj, kaj naj storim, da dosežem večno življenje?«</verse>
				<verse number="26">On pa mu je rekel: »Kaj je pisano v postavi? Kako bereš?«</verse>
				<verse number="27">Ta je odgovoril: »Ljubi Gospoda, svojega Boga z vsem srcem, z vso dušo, z vso močjo, z vsem mišljenjem, in svojega bližnjega kakor sam sebe.«</verse>
				<verse number="28">»Prav si odgovoril,« mu je rekel, »tako delaj in boš živel.«</verse>
				<verse number="29">Ta pa se je hotel opravičiti in je Jezusa vprašal: »In kdo je moj bližnji?«</verse>
				<verse number="30">Jezus je povzel besedo in rekel: »Neki človek je šel iz Jeruzalema v Jêriho in je padel med razbojnike. Ti so ga oropali, pretepli do krvi, pustili napol mrtvega in odšli.</verse>
				<verse number="31">Primerilo se je, da se je vračal po tisti poti domov neki duhovnik; videl ga je in šel mimo.</verse>
				<verse number="32">Podobno je tudi levít, ki je prišel na tisti kraj in ga videl, šel mimo.</verse>
				<verse number="33">Do njega je prišel tudi neki Samarijan, ki je bil na potovanju. Ko ga je zagledal, se mu je zasmilil.</verse>
				<verse number="34">Stopil je k njemu, zlil olja in vina na njegove rane in jih obvezal. Posadil ga je na svoje živinče, ga peljal v gostišče in poskrbel zanj.</verse>
				<verse number="35">Drugi dan je vzel dva denarja, ju dal gostilničarju in rekel: ‘Poskrbi zanj, in kar boš več porabil, ti bom nazaj grede povrnil.’</verse>
				<verse number="36">Kateri od teh treh, se ti zdi, je bil bližnji tistemu, ki je padel med razbojnike?«</verse>
				<verse number="37">Oni je odgovoril: »Tisti, ki mu je izkazal usmiljenje.« Jezus pa mu je rekel: »Pojdi in tudi ti tako delaj!«</verse>
				<verse number="38">Ko so potovali, je prišel v neko vas in žena z imenom Marta ga je sprejela v svojo hišo.</verse>
				<verse number="39">Imela je sestro, ki ji je bilo ime Marija. Ta je sedla h Gospodovim nogam in poslušala njegovo besedo.</verse>
				<verse number="40">Marta pa je imela s postrežbo polne roke dela. Pristopila je in rekla: »Gospod, ti ni mar, da me sestra pušča sámo streči? Reci ji vendar, naj mi pomaga!«</verse>
				<verse number="41">Gospod ji je odgovoril: »Marta, Marta, skrbna si in vznemirja te veliko stvari,</verse>
				<verse number="42">a le eno je potrebno. Marija si je izvolila najboljši del, ki ji ga nihče ne bo vzel.«</verse>
			</chapter>
			<chapter number="11">
				<verse number="1">Nekoč je na nekem kraju molil. Ko je nehal, ga je eden izmed njegovih učencev prosil: »Gospod, naúči nas moliti, kakor je tudi Janez naučil svoje učence.«</verse>
				<verse number="2">Dejal jim je: »Kadar molite, recite: Oče! Posvečuje naj se tvoje ime. Pridi tvoje kraljestvo.</verse>
				<verse number="3">Naš vsakdanji kruh nam dajaj od dne do dne</verse>
				<verse number="4">in odpústi nam naše grehe, saj tudi mi odpuščamo vsakemu, ki nam je dolžan, in ne daj, da pademo v skušnjavo!«</verse>
				<verse number="5">Nato jim je rekel: »Kdo izmed vas, ki ima prijatelja, in bo prišel opolnoči k njemu ter ga prosil: ‘Prijatelj, posodi mi tri hlebe kruha,</verse>
				<verse number="6">kajti k meni je prišel prijatelj s potovanja in nimam s čim postreči,’</verse>
				<verse number="7">in bi mu oni znotraj odgovoril: ‘Ne nadleguj me! Vrata so že zaprta in moji otroci z menoj v postelji, ne morem vstati in ti dati.’</verse>
				<verse number="8">Povem vam: če ne bo vstal in mu dal zato, ker je njegov prijatelj, bo zaradi njegove nadležnosti vstal in mu dal, kolikor potrebuje.</verse>
				<verse number="9">Tudi jaz vam pravim: prosíte in boste dobili! Iščite in boste našli! Trkajte in se vam bo odprlo!</verse>
				<verse number="10">Kajti vsak, kdor prosi, prejme; in kdor išče, najde; in kdor trka, se mu odpre.</verse>
				<verse number="11">Ali je med vami oče, ki bi dal svojemu sinu kačo, če ga je prosil za ribo?</verse>
				<verse number="12">Ali bi mu dal škorpijona, če ga je prosil za jajce?</verse>
				<verse number="13">Če torej vi, ki ste hudobni, znate dajati svojim otrokom dobre reči, koliko bolj bo nebeški Oče obdaril s Svetim Duhom tiste, ki ga prosijo.«</verse>
				<verse number="14">Jezus je izganjal hudega duha, ki je bil nem. Ko je hudi duh šel ven, je mutec spregovoril. Množice so se začudile,</verse>
				<verse number="15">nekateri izmed njih pa so rekli: »Z Bélcebubom, poglavarjem hudih duhov, izganja hude duhove.«</verse>
				<verse number="16">Drugi so ga skušali in so zahtevali od njega znamenje z neba.</verse>
				<verse number="17">Sam pa je vedel, kaj mislijo, in jim je rekel: »Vsako kraljestvo, ki je razdvojeno, se opustoši in hiša se na hišo zruši.</verse>
				<verse number="18">Če pa je tudi satan razdvojen, kako bo obstalo njegovo kraljestvo, ko pravite, da z Bélcebubom izganjam hude duhove?</verse>
				<verse number="19">Če torej jaz z Bélcebubom izganjam hude duhove, s kom jih izganjajo vaši sinovi? Zato bodo oni vaši sodniki.</verse>
				<verse number="20">Če pa z božjo močjo izganjam hude duhove, potem je res prišlo k vam božje kraljestvo.</verse>
				<verse number="21">Dokler močni z orožjem varuje svoj dom, je njegovo premoženje varno.</verse>
				<verse number="22">Če pa pride močnejši od njega in ga premaga, mu vzame vse orožje, na katero se je zanašal, in razdeli njegov plen.</verse>
				<verse number="23">Kdor ni z menoj, je zoper mene, in kdor z menoj ne zbira, raztresa.«</verse>
				<verse number="24">»Kadar nečisti duh odide iz človeka, blodi po suhih krajih in išče pokoja, in ko ga ne najde, tedaj pravi: ‘Vrnil se bom v hišo, iz katere sem odšel.’</verse>
				<verse number="25">Ko pride, jo najde pometeno in urejeno.</verse>
				<verse number="26">Tedaj gre in si privzame sedem drugih duhov, hujših od sebe, in gredo vanjo ter v njej prebivajo; in nazadnje bo s takim človekom huje, kot je bilo prej.«</verse>
				<verse number="27">Ko je to govoril, je neka žena iz množice povzdignila glas in mu zaklicala: »Blagor telesu, ki te je nosilo, in prsim, ki so te dojile!«</verse>
				<verse number="28">On pa je rekel: »Še bolj pa blagor tistim, ki božjo besedo poslušajo in se po njej ravnajo.«</verse>
				<verse number="29">Ko so se zbirale množice, je začel govoriti: »Ta rod je pokvarjen rod. Zahteva znamenje, pa ne bo dobil drugega znamenja kakor Jonovo.</verse>
				<verse number="30">Kakor je bil Jona znamenje Ninivljánom, tako bo tudi Sin človekov temu rodu.</verse>
				<verse number="31">Kraljica z juga bo na sodni dan vstala z ljudmi tega rodu in jih obsodila, kajti prišla je s konca sveta, da bi slišala Sálomonovo modrost; a glejte, več kakor Sálomon je tukaj.</verse>
				<verse number="32">Ninivljáni bodo na sodni dan vstali s tem rodom in ga obsodili, kajti spreobrnili so se ob Jonovi pridigi; a glejte, več kakor Jona je tukaj.«</verse>
				<verse number="33">»Nihče ne prižiga svetilke in jo postavlja na skrit kraj ali pod mernik, ampak na podstavek, da tisti, ki vstopajo, vidijo svetlobo.</verse>
				<verse number="34">Svetilka telesa je tvoje oko. Kadar je tvoje oko zdravo, je svetlo tudi vse tvoje telo, če pa je bolno, je tudi tvoje telo v temi.</verse>
				<verse number="35">Glej torej, ali ni morda luč, ki je v tebi, tema!</verse>
				<verse number="36">Če je namreč vse tvoje telo svetlo in ni noben njegov del v temi, bo vse tako svetlo kakor tedaj, ko te luč osvetljuje s svojimi žarki.«</verse>
				<verse number="37">Ko je to povedal, ga je neki farizej prosil, naj bi pri njem obedoval. Vstopil je in prisedel.</verse>
				<verse number="38">Ko je farizej to videl, se je čudil, da se pred jedjo ni umil.</verse>
				<verse number="39">Gospod pa mu je rekel: »Vi farizeji torej čistite kozarec in krožnik od zunaj, vaša notranjost pa je polna ropa in hudobije.</verse>
				<verse number="40">Kako ste nespametni! Ali ni tisti, ki je naredil zunanjost, naredil tudi notranjosti?</verse>
				<verse number="41">Dajte raje v miloščino to, kar je znotraj, in vam bo vse čisto.</verse>
				<verse number="42">Toda gorje vam, farizeji! Desetino dajete od mete in rutice in vsakovrstne zelenjave, zanemarjate pa pravico in božjo ljubezen. To bi bilo treba delati in onega ne opuščati.</verse>
				<verse number="43">Gorje vam, farizeji, ker imate radi prve sedeže v shodnicah in pozdrave na trgih!</verse>
				<verse number="44">Gorje vam, ker ste kakor grobovi, ki se ne vidijo, in ljudje hodijo po njih, ne da bi vedeli.«</verse>
				<verse number="45">Nekdo od učiteljev postave je posegel vmes in rekel: »Učitelj, s takim govorjenjem žališ tudi nas.«</verse>
				<verse number="46">Odgovoril je: »Gorje tudi vam, učitelji postave, ker nalagate ljudem neznosna bremena, sami pa se teh bremen niti s prstom ne dotaknete!</verse>
				<verse number="47">Gorje vam, ker postavljate nagrobnike prerokom, ki so jih vaši očetje umorili!</verse>
				<verse number="48">S tem potrjujete, da soglašate z deli svojih očetov, kajti oni so jih umorili, vi pa jim postavljate nagrobnike.</verse>
				<verse number="49">Zato je tudi rekla božja modrost: ‘Poslal bom k njim preroke in apostole. Nekatere izmed njih bodo umorili in pregnali,</verse>
				<verse number="50">da se bo od tega rodu terjala kri vseh prerokov, ki je bila prelita od stvarjenja sveta:</verse>
				<verse number="51">od Ábelove krvi do krvi Zaharíja, ki je bil ubit med oltarjem in svetiščem.’ Res, zagotavljam vam, od tega rodu se bo terjala.</verse>
				<verse number="52">Gorje vam, učitelji postave, ker ste vzeli ključ spoznanja. Sami niste vstopili, a tistim, ki so hoteli vstopiti, ste to preprečili.«</verse>
				<verse number="53">Ko je odšel od tam, so pismouki in farizeji začeli nanj močno pritiskati in skušali še marsikaj izvabiti iz njega,</verse>
				<verse number="54">zraven pa prežali, da bi ujeli kaj iz njegovih ust.</verse>
			</chapter>
			<chapter number="12">
				<verse number="1">Medtem se je nabralo na tisoče ljudi, tako da so drug drugemu stopali na noge. Jezus je najprej spregovoril svojim učencem: »Varujte se farizejskega kvasu, ki je hinavščina.</verse>
				<verse number="2">Nič ni skritega, kar se ne bo razodelo, in nič tajnega, kar se ne bo zvedelo.</verse>
				<verse number="3">Zato se bo vse, kar ste povedali v temi, slišalo pri belem dnevu, in kar ste pri zaprtih vratih šepetali na uho, se bo oznanjalo na strehah.«</verse>
				<verse number="4">»Vam, svojim prijateljem, pa pravim: Ne bojte se tistih, ki umorijo telo, a potem ne morejo storiti nič več.</verse>
				<verse number="5">Pokazal vam bom, koga se bojte. Bojte se tistega, ki sme življenje vzeti in ima potem oblast vreči v pekel. Dà, rečem vam, tega se bojte!</verse>
				<verse number="6">Ali ne prodajajo pet vrabcev za majhen denar? In vendar Bog na nobenega od njih ne pozabi.</verse>
				<verse number="7">Vam pa so celó vsi lasje na glavi prešteti. Ne bojte se! Več ko veliko vrabcev ste vredni vi.«</verse>
				<verse number="8">»Toda povem vam: vsakega, ki me bo priznal pred ljudmi, bo tudi Sin človekov priznal pred božjimi angeli.</verse>
				<verse number="9">Kdor pa me zataji pred ljudmi, bo zatajen pred božjimi angeli.</verse>
				<verse number="10">Vsakemu, ki izgovori besedo zoper Sina človekovega, bo odpuščeno; kdor pa preklinja Svetega Duha, mu ne bo odpuščeno.</verse>
				<verse number="11">Kadar vas bodo vlačili pred sodnike v shodnicah in pred vladarje in oblastnike, ne skrbite, kako bi se zagovarjali ali kaj bi rekli,</verse>
				<verse number="12">kajti Sveti Duh vas bo tisto uro poučil, kaj je treba reči.«</verse>
				<verse number="13">Nekdo iz množice mu je rekel: »Učitelj, reci mojemu bratu, naj deli dediščino z menoj.«</verse>
				<verse number="14">On pa mu je odgovoril: »Človek, kdo me je postavil za sodnika ali delivca nad vaju?«</verse>
				<verse number="15">Nato je rekel vsem: »Pazíte in varujte se vsake pohlepnosti, kajti življenje ni odvisno od premoženja, pa naj ima kdo še tako veliko bogastvo.«</verse>
				<verse number="16">Povedal jim je še priliko: »Nekemu bogatašu je polje dobro obrodilo,</verse>
				<verse number="17">zato se je spraševal: ‘Kaj naj storim, ker nimam kam dati svojih pridelkov?’</verse>
				<verse number="18">Rekel je: ‘Tole bom storil. Podrl bom svoje kašče in postavil večje. Vanje bom spravil vse svoje žito in pridelke.</verse>
				<verse number="19">Tedaj bom rekel sam sebi: Moja duša, veliko blaga imaš, spravljenega za vrsto let. Počivaj, jej, pij in uživaj.’</verse>
				<verse number="20">Bog pa mu je rekel: ‘Neumnež! To noč bodo terjali tvoje življenje od tebe, in kar si spravil, čigavo bo?’</verse>
				<verse number="21">Tako bo s tistim, ki si nabira zaklade, ni pa bogat pred Bogom.«</verse>
				<verse number="22">Nato je rekel svojim učencem: »Zato vam pravim: ne bodite v skrbeh za življenje, kaj boste jedli, in ne za telo, kaj boste oblekli.</verse>
				<verse number="23">Saj je življenje več kot jed in telo več kot obleka.</verse>
				<verse number="24">Pomislite na vrane: ne sejejo in ne žanjejo. Nimajo ne shrambe ne žitnice in vendar jih Bog živi. Koliko več kakor ptice ste vredni vi!</verse>
				<verse number="25">Kdo izmed vas pa more, kljub vsej zaskrbljenosti, podaljšati življenje za en sam trenutek?</verse>
				<verse number="26">Če torej ne zmorete niti najmanjše reči, kaj ste v skrbeh za drugo?</verse>
				<verse number="27">Poglejte lilije, kako rastejo. Ne delajo in ne predejo, toda povem vam: še Sálomon se v vsem svojem sijaju ni oblačil kakor ena izmed njih.</verse>
				<verse number="28">Če pa travo, ki je danes na polju in jo jutri vržejo v peč, Bog tako oblači, koliko bolj bo vas, maloverni!</verse>
				<verse number="29">Zato tudi vi ne sprašujte, kaj boste jedli in kaj boste pili. Ne delajte si s tem skrbi!</verse>
				<verse number="30">Po vsem tem sprašujejo pogani. Vaš Oče vendar vé, da to potrebujete.</verse>
				<verse number="31">Iščite prej njegovo kraljestvo in vse to vam bo navrženo.</verse>
				<verse number="32">Ne boj se, mala čreda, kajti vaš Oče je sklenil, da vam dá kraljestvo.</verse>
				<verse number="33">Prodajte, kar imate, in dajte vbogajme. Naredite si mošnje, ki ne ostarijo, in zbirajte neminljiv zaklad v nebesih, kamor se tat ne približa in kjer molj ne razjeda.</verse>
				<verse number="34">Kjer je namreč vaš zaklad, tam bo tudi vaše srce.«</verse>
				<verse number="35">»Vaša ledja naj bodo opasana in svetilke prižgane,</verse>
				<verse number="36">vi pa bodite podobni ljudem, ki čakajo, kdaj se bo njihov gospodar vrnil s svatbe, da mu takoj odpró, ko pride in potrka.</verse>
				<verse number="37">Blagor tistim služabnikom, ki jih bo gospodar ob svojem prihodu našel čuječe! Resnično vam povem: opasal se bo in jih posadil za mizo. Pristopil bo in jim stregel.</verse>
				<verse number="38">In če pride ob drugi ali tretji nočni straži in jih najde takó, blagor jim!</verse>
				<verse number="39">Spoznajte vendar; če bi hišni gospodar vedel, ob kateri uri pride tat, ne bi pustil spodkopati svoje hiše.</verse>
				<verse number="40">Tudi vi bodite pripravljeni, kajti Sin človekov bo prišel ob uri, ko ne mislite.«</verse>
				<verse number="41">Tedaj ga je Peter vprašal: »Gospod, ali pripoveduješ to priliko za nas ali za vse?«</verse>
				<verse number="42">Gospod je odgovoril: »Kdo neki je zvesti in razumni oskrbnik, ki ga bo gospodar postavil nad svojo služinčad, da ji odmeri hrano o pravem času?</verse>
				<verse number="43">Blagor služabniku, ki ga bo njegov gospodar ob prihodu našel, da tako dela!</verse>
				<verse number="44">Resnično vam povem: čez vse svoje imetje ga bo postavil.</verse>
				<verse number="45">Če pa si ta služabnik misli: ‘Moj gospodar še dolgo ne bo prišel,’ in začne pretepati hlapce in dekle, pojedati in popivati in se upijanjati,</verse>
				<verse number="46">bo gospodar tega služabnika prišel ob dnevu, ko ga ne pričakuje, in ob uri, za katero ne vé; razsekal ga bo na kosce in mu dal delež z neverniki.</verse>
				<verse number="47">Služabnik namreč, ki spozna voljo svojega gospodarja, a ničesar ne pripravi in ne dela po njegovi volji, bo hudo tepen.</verse>
				<verse number="48">Kdor pa je ne spozna in stori kaj kaznivega, bo malo tepen. Od vsakega, ki mu je bilo veliko dano, se bo veliko zahtevalo, in komur je bilo veliko zaupano, se bo od njega toliko več terjalo.«</verse>
				<verse number="49">»Prišel sem, da vržem ogenj na zemljo, in kako želim, da bi se že razplamtel!</verse>
				<verse number="50">Moram pa sprejeti krst in kako težkó mi je, dokler se to ne zgodi.</verse>
				<verse number="51">Mislite, da sem prišel na zemljo prinašat mir? Ne, vam rečem, ampak razdor.</verse>
				<verse number="52">Odslej jih bo namreč v eni hiši pet sprtih: trije proti dvema in dva proti trem.</verse>
				<verse number="53">Oče bo sprt s sinom in sin z očetom; mati s hčerjo in hči z materjo; tašča s svojo snaho in snaha s taščo.«</verse>
				<verse number="54">Nato je govoril tudi množicam: »Kadar vidite, da se na zahodu oblači, takoj pravite: ‘Dež bo,’ in tako se zgodi.</verse>
				<verse number="55">Kadar pa piha jug, pravite: ‘Vroče bo,’ in je res.</verse>
				<verse number="56">Hinavci! Obličje zemlje in neba znate presojati, kako da tega časa ne znate?«</verse>
				<verse number="57">»Zakaj tudi sami od sebe ne presojate, kaj je prav?</verse>
				<verse number="58">Kadar greš s svojim nasprotnikom k oblastniku, že med potjo stôri vse, da se pobotaš z njim in te ne privleče pred sodnika. Sodnik te bo izročil pazniku, paznik pa vrgel v ječo.</verse>
				<verse number="59">Povem ti: ne prideš od tam, dokler ne plačaš vse do zadnjega.«</verse>
			</chapter>
			<chapter number="13">
				<verse number="1">Prav takrat jih je bilo nekaj pri njem in so mu pripovedovali o Galilejcih, katerih kri je bil Pilat pomešal s krvjo njihovih daritev.</verse>
				<verse number="2">Odgovoril jim je: »Mar mislite, da so bili ti Galilejci, ker so to pretrpeli, večji grešniki kakor vsi drugi Galilejci?</verse>
				<verse number="3">Nikakor, vam pravim. Če pa se ne spreobrnete, boste vsi enako pokončani.</verse>
				<verse number="4">Ali onih osemnajst, na katere se je podrl stolp v Síloi in jih pokopal pod seboj, mar mislite, da so bili večji dolžniki kakor vsi drugi prebivalci Jeruzalema?</verse>
				<verse number="5">Nikakor, vam pravim. Če pa se ne spreobrnete, boste vsi prav tako pokončani.«</verse>
				<verse number="6">Povedal pa je tole priliko: »Nekdo je imel v svojem vinogradu zasajeno smokvo. Prišel je iskat sadežev na njej, pa jih ni našel.</verse>
				<verse number="7">Rekel je svojemu vinogradniku: ‘Poglej, tri leta je že, kar hodim iskat sadežev na tej smokvi, pa jih ne najdem. Posekaj jo, čemú še izčrpava zemljo?’</verse>
				<verse number="8">Ta pa mu je odgovoril: ‘Gospod, pústi jo še letos, da jo okopljem in pognojim.</verse>
				<verse number="9">Morda bo naposled obrodila; če pa ne, jo boš posekal.’«</verse>
				<verse number="10">V soboto pa je učil v neki shodnici.</verse>
				<verse number="11">Tam je bila tudi žena, ki je že osemnajst let imela duha bolezni. Bila je sključena in se sploh ni mogla vzravnati.</verse>
				<verse number="12">Ko jo je Jezus opazil, jo je poklical k sebi in ji rekel: »Žena, rešena si svoje bolezni.«</verse>
				<verse number="13">Položil je nanjo roke in prècej se je vzravnala ter hvalila Boga.</verse>
				<verse number="14">Oglasil pa se je predstojnik shodnice. Nejevoljen je bil, ker jo je Jezus ozdravil v soboto, in je rekel množici: »Šest dni je, v katerih je treba delati. Te dni torej prihajajte in se dajajte zdraviti, ne pa v soboto.«</verse>
				<verse number="15">Gospod pa mu je odgovoril: »Hinavci! Ali ne odveže vsak od vas svojega vola ali osla od jasli v soboto in ga ne žene napajat?</verse>
				<verse number="16">Te pa, ki je Abrahamova hči in jo je satan imel zvezano, slišite, osemnajst let, ni bilo potrebno rešiti te vezi v soboto?«</verse>
				<verse number="17">Ko je to govoril, je bilo vse njegove nasprotnike sram, vsa množica pa se je veselila vseh čudovitih reči, ki jih je delal.</verse>
				<verse number="18">Tedaj je rekel: »Čému je podobno božje kraljestvo in čému naj ga primerjam?</verse>
				<verse number="19">Podobno je gorčičnemu zrnu, ki ga človek vzame in vseje na svojem vrtu. Zraste in se razvije v drevo in ptice izpod neba gnezdijo na njegovih vejah.«</verse>
				<verse number="20">Spet je rekel: »Čému naj primerjam božje kraljestvo?</verse>
				<verse number="21">Podobno je kvasu, ki ga žena vzame in zamesi v tri merice moke, dokler se vse ne prekvasi.«</verse>
				<verse number="22">Na poti v Jeruzalem je šel skozi mesta in vasi ter učil.</verse>
				<verse number="23">Tedaj ga je nekdo vprašal: »Gospod, ali jih je malo, ki se bodo zveličali?« On pa jim je rekel:</verse>
				<verse number="24">»Prizadevajte si, da vstopite skozi ozka vrata, kajti povem vam: veliko jih bo želelo vstopiti, pa ne bodo mogli.</verse>
				<verse number="25">Ko bo hišni gospodar vstal in vrata zaprl, boste ostali zunaj. Začeli boste trkati na vrata in govoriti: ‘Gospod, odpri nam!’ Pa vam bo odgovoril: ‘Ne vem, odkod ste.’</verse>
				<verse number="26">Tedaj mu boste začeli dopovedovati: ‘S teboj smo jedli in pili in po naših ulicah si učil,’</verse>
				<verse number="27">toda rekel vam bo: ‘Ne vem, odkod ste. Proč od mene vsi, ki ste delali krivice.’</verse>
				<verse number="28">Tam bosta jok in škripanje z zobmi, ko boste videli Abrahama, Izaka in Jakoba in vse preroke v božjem kraljestvu, sebe pa vržene ven.</verse>
				<verse number="29">Prišli pa bodo od vzhoda in zahoda, od severa in juga in bodo sedli za mizo v božjem kraljestvu.</verse>
				<verse number="30">In glej, so zadnji, ki bodo prvi, in prvi, ki bodo zadnji.«</verse>
				<verse number="31">Tisto uro je pristopilo nekaj farizejev in mu reklo: »Umakni se in pojdi od tod, kajti Heród te hoče umoriti.«</verse>
				<verse number="32">Rekel jim je: »Pojdite in recite temu lisjaku: Izganjam hude duhove in zdravim še danes in jutri, a tretji dan bom izpolnil svoje delo.</verse>
				<verse number="33">Sicer pa moram danes in jutri in pojutrišnjem nadaljevati pot, ker ni prav, da bi prerok umrl zunaj Jeruzalema.</verse>
				<verse number="34">Jeruzalem, Jeruzalem, ki moriš in kamnáš tiste, ki so poslani k tebi! Kolikokrat sem hotel zbrati tvoje otroke kakor koklja svoja piščeta pod peruti, pa niste hoteli!</verse>
				<verse number="35">Zato bo vaša hiša zapuščena. Povem vam: ne boste me videli, dokler ne porečete: ‘ Blagoslovljen, ki prihaja v Gospodovem imenu. ’«</verse>
			</chapter>
			<chapter number="14">
				<verse number="1">Ko je v soboto prišel v hišo nekega prvaka med farizeji obedovat, so ga ti opazovali.</verse>
				<verse number="2">Na lepem se je znašel pred njim človek, ki je imel vodenico.</verse>
				<verse number="3">Jezus je vprašal učitelje postave in farizeje: »Ali je dovoljeno v soboto zdraviti ali ne?«</verse>
				<verse number="4">Oni pa so molčali. In prijel je bolnika, ga ozdravil in odslovil.</verse>
				<verse number="5">Njim pa je rekel: »Komu izmed vas bo sin ali vol padel v vodnjak in ga ne bo takoj v soboto potegnil ven?«</verse>
				<verse number="6">In niso mu mogli na to odgovoriti.</verse>
				<verse number="7">Ko je videl, kako si povabljeni izbirajo prve sedeže, jim je povedal priliko. Govoril jim je:</verse>
				<verse number="8">»Kadar te kdo povabi na svatbo, ne sédaj na prvo mesto, ker je lahko povabljen kakšen imenitnejši od tebe,</verse>
				<verse number="9">pa bo prišel tisti, ki je povabil tebe in njega, in ti rekel: ‘Daj prostor temu!’ Takrat se boš začel sramotno presedati na zadnje mesto.</verse>
				<verse number="10">Temveč, kadar si povabljen, pojdi in sédi na zadnje mesto, da ti reče gostitelj, ko pride: ‘Prijatelj, pomakni se više!’ Takrat boš počaščen vpričo vseh, ki so s teboj pri mizi;</verse>
				<verse number="11">kajti vsak, kdor se povišuje, bo ponižan, in kdor se ponižuje, bo povišan.«</verse>
				<verse number="12">Tistemu, ki ga je povabil, pa je rekel: »Kadar prirejaš kosilo ali večerjo, ne vabi prijateljev ne bratov ne sorodnikov ne bogatih sosedov, da te morda tudi oni ne povabijo in ti povrnejo.</verse>
				<verse number="13">Nasprotno, kadar prirejaš gostijo, povabi uboge, pohabljene, kruljave, slepe,</verse>
				<verse number="14">in boš srečen, ker ti ne morejo povrniti; povrnjeno ti bo namreč ob vstajenju pravičnih.«</verse>
				<verse number="15">Ko je to slišal nekdo izmed tistih, ki so sedeli pri mizi, mu je rekel: »Srečen, kdor bo obedoval v božjem kraljestvu!«</verse>
				<verse number="16">Jezus pa mu je rekel: »Neki človek je priredil veliko večerjo in jih je mnogo povabil nanjo.</verse>
				<verse number="17">Ko je bil čas za večerjo, je poslal svojega služabnika povabljenim povedat, naj pridejo, ker je že vse pripravljeno.</verse>
				<verse number="18">Vsi pa so se začeli po svoje opravičevati. Prvi mu je rekel: ‘Njivo sem kupil in si jo moram ogledati; prosim te, imej me za opravičenega!’</verse>
				<verse number="19">Drugi je dejal: ‘Pet jarmov volov sem kupil in jih grem preskusit; prosim te, imej me za opravičenega!’</verse>
				<verse number="20">Spet drugi mu je odvrnil: ‘Oženil sem se in zato ne morem priti.’</verse>
				<verse number="21">Služabnik se je vrnil in to sporočil svojemu gospodarju. Tedaj se je hišni gospodar razsrdil in naročil svojemu služabniku: ‘Pojdi brž na ceste in ulice po mestu in pripelji semkaj uboge in pohabljene, slepe in kruljave.’</verse>
				<verse number="22">Služabnik je gospodarju sporočil: ‘Gospod, zgodilo se je, kar si naročil, in še je prostora.’</verse>
				<verse number="23">Tedaj je gospodar rekel služabniku: ‘Pojdi na pota in vzdolž ograj in primoraj ljudi, da pridejo in se moja hiša napolni.</verse>
				<verse number="24">Kajti povem vam: nobeden izmed onih povabljenih ne bo okusil moje večerje.’«</verse>
				<verse number="25">Z njim so potovale velike množice. Obrnil se je in jim rekel:</verse>
				<verse number="26">»Če kdo pride k meni in daje prednost svojemu očetu in materi pa ženi, otrokom, bratom in sestram in celo svojemu življenju, ne more biti moj učenec.</verse>
				<verse number="27">Kdor ne nosi svojega križa in ne hodi za menoj, ne more biti moj učenec.</verse>
				<verse number="28">Kdo izmed vas, ki hoče zidati stolp, ne séde najprej in ne zračuna stroškov, ali ima dovolj, da bo zidavo končal?</verse>
				<verse number="29">Sicer se lahko zgodi, da postavi temelj, zidave pa ne more dokončati; in vsi, ki bi to videli, bi se mu začeli smejati,</verse>
				<verse number="30">češ: ta človek je začel zidati, pa ni mogel dokončati.</verse>
				<verse number="31">Ali: kateri kralj, ki gre na vojsko zoper drugega kralja, ne bo prej sédel in se posvetoval, ali se more z deset tisoč možmi postaviti po robu njemu, ki prihaja nadenj z dvajset tisoči?</verse>
				<verse number="32">Če ne, pošlje, ko je oni še daleč, poslanstvo in se pogaja za mir.</verse>
				<verse number="33">Takó torej nobeden izmed vas, ki se ne odpove vsemu, kar ima, ne more biti moj učenec.«</verse>
				<verse number="34">»Sol je vendar dobra, če se pa tudi sol pokvari, s čim se bo popravila?</verse>
				<verse number="35">Ni porabna ne za zemljo ne za gnoj; proč jo mečejo. Kdor ima ušesa za poslušanje, naj posluša!«</verse>
			</chapter>
			<chapter number="15">
				<verse number="1">Približevali so se mu vsi cestninarji in grešniki, da bi ga poslušali.</verse>
				<verse number="2">Farizeji in pismouki pa so godrnjali, češ: »Ta sprejema grešnike in jé z njimi.«</verse>
				<verse number="3">Tedaj jim je povedal tole priliko:</verse>
				<verse number="4">»Kdo izmed vas, ki ima sto ovc, pa eno od njih izgubi, ne pusti devetindevetdesetih v puščavi in ne gre za izgubljeno, dokler je ne najde?</verse>
				<verse number="5">In ko jo najde, jo vesel zadene na rame.</verse>
				<verse number="6">Ko pride domov, skliče prijatelje in sosede in jim pravi: ‘Veselite se z menoj, ker sem našel ovco, ki se je zgubila.’</verse>
				<verse number="7">Povem vam: prav takó bo v nebesih večje veselje nad enim grešnikom, ki se spreobrne, kakor nad devetindevetdesetimi pravičnimi, ki ne potrebujejo spreobrnjenja.«</verse>
				<verse number="8">»Ali katera žena, ki ima deset drahem, če zgubi eno, ne prižge luči in ne pomete hiše ter skrbno ne išče, dokler je ne najde?</verse>
				<verse number="9">In ko jo najde, skliče prijateljice in sosede ter pravi: ‘Veselite se z menoj, ker sem našla drahmo, ki sem jo zgubila.’</verse>
				<verse number="10">Povem vam: prav táko veselje bo vpričo božjih angelov nad enim grešnikom, ki se spreobrne.«</verse>
				<verse number="11">Pripovedoval pa je še: »Neki človek je imel dva sina.</verse>
				<verse number="12">Mlajši je rekel očetu: ‘Oče, daj mi delež premoženja, ki mi gre!’ In razdelil jima je imetje.</verse>
				<verse number="13">Nekaj dni nato je mlajši sin spravil vse stvari skupaj in odpotoval v daljno deželo. Tam je z razuzdanim življenjem zapravil svoje premoženje.</verse>
				<verse number="14">Ko je vse zapravil, je v tisti deželi nastala huda lakota in začel je stradati.</verse>
				<verse number="15">Šel je in se vsilil nekemu tamkajšnjemu meščanu, ki ga je poslal na svoje posestvo svinje past.</verse>
				<verse number="16">Želel se je nasititi z rožiči, ki so jih jedle svinje, pa mu jih nihče ni dal.</verse>
				<verse number="17">Šel je vase in dejal: ‘Koliko najemnikov mojega očeta ima kruha v obilju, jaz pa tukaj od lakote ginem.</verse>
				<verse number="18">Vrnil se bom k očetu in mu rekel: Oče, grešil sem zoper nebesa in pred teboj.</verse>
				<verse number="19">Nisem več vreden, da bi se imenoval tvoj sin. Vzemi me za enega svojih najemnikov.’</verse>
				<verse number="20">Vstal je in šel k očetu. Ko je bil še daleč, ga je oče zagledal. Ves ganjen je pritekel sinu naproti, ga objel in poljubil.</verse>
				<verse number="21">Sin pa mu je rekel: ‘Oče, grešil sem zoper nebesa in pred teboj. Nisem več vreden, da bi se imenoval tvoj sin.’</verse>
				<verse number="22">Oče pa je naročil svojim služabnikom: ‘Brž prinesite najboljšo obleko in ga oblecite! Dajte mu prstan na roko in čevlje na noge!</verse>
				<verse number="23">Pripeljite pitano tele in ga zakoljite ter jejmo in se veselimo!</verse>
				<verse number="24">Ta moj sin je bil namreč mrtev in je oživel; bil je izgubljen in je najden.’ In začeli so veselo pojedino.</verse>
				<verse number="25">Njegov starejši sin pa je bil na polju. Ko se je domov grede približal hiši, je zaslišal godbo in ples.</verse>
				<verse number="26">Poklical je enega izmed služabnikov in ga vprašal: ‘Kaj je to?’</verse>
				<verse number="27">Pojasnil mu je: ‘Tvoj brat je prišel in oče je zaklal pitano tele, ker je dobil zdravega nazaj.’</verse>
				<verse number="28">Razjezil se je in ni hotel vstopiti. Njegov oče je prišel ven in ga pregovarjal.</verse>
				<verse number="29">On pa je dejal očetu: ‘Poglej, toliko let ti služim in nikoli nisem prestopil tvojega ukaza, pa mi nisi še nikoli dal kozliča, da bi se poveselil s svojimi prijatelji.</verse>
				<verse number="30">Ko pa je prišel ta tvoj sin, ki je s hotnícami zapravil tvoje premoženje, si mu zaklal pitano tele.’</verse>
				<verse number="31">Oče pa mu je odvrnil: ‘Sin, ti si vedno pri meni in vse, kar je moje, je tvoje.</verse>
				<verse number="32">Gostiti in poveseliti pa se je bilo treba, ker je bil ta, tvoj brat, mrtev in je oživel, bil je izgubljen in je najden.’«</verse>
			</chapter>
			<chapter number="16">
				<verse number="1">Rekel pa je tudi svojim učencem: »Neki bogataš je imel oskrbnika in tega so mu zatožili, češ da zapravlja njegovo premoženje.</verse>
				<verse number="2">Poklical ga je in mu rekel: ‘Kaj slišim o tebi? Podaj obračun o svojem poslovanju, ker ne boš mogel biti več moj oskrbnik.’</verse>
				<verse number="3">Oskrbnik pa si je mislil: ‘Kaj naj storim, ker mi gospodar jemlje oskrbništvo? Kopáti ne morem, beračiti me je sram.</verse>
				<verse number="4">Vem, kaj bom storil, da me bodo ljudje sprejeli v svoje hiše, ko me bo gospodar odstavil od oskrbništva.’</verse>
				<verse number="5">Poklical je dolžnike svojega gospodarja, vsakega posebej. Vprašal je prvega: ‘Koliko si dolžan mojemu gospodarju?’</verse>
				<verse number="6">Ta je rekel: ‘Sto mer olja.’ On pa mu je vêlel: ‘Vzemi svojo zadolžnico, brž sédi in zapiši: petdeset.’</verse>
				<verse number="7">Spet drugega je vprašal: ‘Koliko pa si ti dolžan?’ Rekel mu je: ‘Sto mernikov žita.’ Vêlel mu je: ‘Vzemi zadolžnico in zapiši: osemdeset.’</verse>
				<verse number="8">In gospodar je pohvalil nepoštenega oskrbnika, da je razumno ravnal, kajti ljudje tega sveta so do svojih vrstnikov razumnejši, kakor otroci luči.</verse>
				<verse number="9">Toda jaz vam pravim: pridobivajte si prijateljev s krivičnim mámonom, da vas sprejmejo v večna bivališča, ko ta propade.</verse>
				<verse number="10">Kdor je zanesljiv v najmanjši reči, bo zanesljiv tudi v veliki, kdor pa je nepošten v najmanjši, bo nepošten tudi v veliki.</verse>
				<verse number="11">Če torej niste bili zanesljivi pri ravnanju s krivičnim mámonom, kdo vam bo zaupal resnično dobrino?</verse>
				<verse number="12">In če niste bili zvesti pri upravljanju tujega premoženja, kdo vam bo dal, kar je vaše?</verse>
				<verse number="13">Noben služabnik ne more služiti dvema gospodarjema; ali bo enega sovražil in drugega ljubil, ali se bo enega držal in drugega preziral. Ne morete služiti Bogu in mámonu.«</verse>
				<verse number="14">Vse to so poslušali tudi farizeji, lakomni na denar, in so se mu posmehovali.</verse>
				<verse number="15">Tedaj jim je rekel: »Vi se delate pravične pred ljudmi, toda Bog pozna vaša srca. Kar je pred ljudmi visoko, je pred Bogom gnusoba.</verse>
				<verse number="16">Postava in preroki so do Janeza; od tedaj pa se oznanja božje kraljestvo in vsak se trudi, da stopi vanj.</verse>
				<verse number="17">Laže bi prešla nebo in zemlja, kakor da bi bila zbrisana ena črtica postave.</verse>
				<verse number="18">Vsak, kdor odslovi svojo ženo in se oženi z drugo, prešuštvuje, in kdor se z ločeno oženi, prešuštvuje.«</verse>
				<verse number="19">»Živel je bogatin. Oblačil se je v škrlat in dragoceno tkanino ter se dan na dan sijajno gostil.</verse>
				<verse number="20">Pri njegovih vratih pa je poležaval revež, ki mu je bilo ime Lazar in je imel polno tvorov po telesu.</verse>
				<verse number="21">Rad bi se bil najedel tega, kar je padalo z bogatinove mize, pa so le psi prihajali in lizali njegove tvore.</verse>
				<verse number="22">Ko je revež umrl, so ga angeli odnesli v Abrahamovo naročje. Tudi bogatin je umrl in so ga pokopali.</verse>
				<verse number="23">Ko je v podzemlju trpel muke, je povzdignil oči in od daleč zagledal Abrahama in Lazarja v njegovem naročju.</verse>
				<verse number="24">Tedaj je zaklical: ‘Oče Abraham, usmili se me in pošlji Lazarja, da pomoči konec svojega prsta v vodo in mi ohladi jezik, kajti strašno trpim v tem plamenu.’</verse>
				<verse number="25">Abraham mu je odgovoril: ‘Sin, spomni se, da si v življenju dobil vse dobro, Lazar pa le húdo; zdaj je on tukaj potolažen, ti pa trpiš.</verse>
				<verse number="26">Vrh tega je med nami in vami velik prepad, tako da tisti, ki bi hoteli od tod priti k vam, ne morejo, pa tudi od tam se ne dá priti k nam.’</verse>
				<verse number="27">Nato mu je ta rekel: ‘Prosim te torej, oče, da ga pošlješ v hišo mojega očeta.</verse>
				<verse number="28">Imam namreč pet bratov in posvari naj jih, da tudi oni ne pridejo v ta kraj trpljenja!’</verse>
				<verse number="29">Abraham mu je odgovoril: ‘Imajo Mojzesa in preroke, te naj poslušajo!’</verse>
				<verse number="30">Ta pa mu je odvrnil: ‘Nikakor, oče Abraham, temveč če pojde kateri od mrtvih k njim, se bodo spreobrnili.’</verse>
				<verse number="31">Odgovoril mu je: ‘Če ne poslušajo Mojzesa in prerokov, se ne bodo dali prepričati, četudi kdo vstane od mrtvih.’«</verse>
			</chapter>
			<chapter number="17">
				<verse number="1">Rekel je svojim učencem: »Ni mogoče, da bi pohujšanje ne prišlo, toda gorje tistemu, po katerem pride!</verse>
				<verse number="2">Bolje je zanj, da mu obesijo mlinski kamen na vrat in ga vržejo v morje, kakor da pohujša enega teh malih.</verse>
				<verse number="3">Varujte se! Če tvoj brat greši, ga posvári, in če se spreobrne, mu odpústi.</verse>
				<verse number="4">Če greši sedemkrat na dan zoper tebe in se sedemkrat na dan obrne k tebi ter reče: ‘Žal mi je,’ mu odpústi.«</verse>
				<verse number="5">Apostoli so rekli Gospodu: »Pomnôži nam vero!«</verse>
				<verse number="6">Gospod pa jim je dejal: »Če bi imeli vero kakor gorčično zrno in bi rekli tej murvi: ‘Izruj se s koreninami vred in se presadi v morje,’ bi vam bila pokorna.</verse>
				<verse number="7">Kdo izmed vas bo svojemu hlapcu, ki orje ali pase, rekel, ko pride s polja: ‘Pridi brž in sédi za mizo!’?</verse>
				<verse number="8">Mar mu ne bo rekel: ‘Pripravi mi kaj za večerjo. Prepaši se in mi strezi, dokler se ne najem in napijem, nato boš ti jedel in pil.’</verse>
				<verse number="9">Se mar zahvaljuje hlapcu, ker je naredil, kar mu je bilo ukazano?</verse>
				<verse number="10">Tako tudi vi, ko naredite vse, kar vam je bilo ukazano, recite: ‘Nekoristni hlapci smo; naredili smo, kar smo bili dolžni narediti.’«</verse>
				<verse number="11">Ko je potoval v Jeruzalem, je šel po poti med Samaríjo in Galilejo.</verse>
				<verse number="12">Ob prihodu v neko vas mu je prišlo nasproti deset gobavcev. Od daleč so se ustavili</verse>
				<verse number="13">in na ves glas zavpili: »Jezus, Učenik, usmili se nas!«</verse>
				<verse number="14">Ko jih je zagledal, jim je rekel: »Pojdite in pokažite se duhovnikom!« Med potjo so bili ozdravljeni.</verse>
				<verse number="15">Ko pa je eden izmed njih videl, da je ozdravel, se je vrnil in na ves glas slavil Boga.</verse>
				<verse number="16">Padel je na obraz pred njegove noge in se mu zahvaljeval; in ta je bil Samarijan.</verse>
				<verse number="17">Jezus pa je rekel: »Mar ni bilo deset ozdravljenih? Kje pa je onih devet?</verse>
				<verse number="18">Ali ni bilo nobenega drugega, da bi se vrnil in počastil Boga, razen tega tujca?«</verse>
				<verse number="19">Nato mu je rekel: »Vstani in pojdi! Tvoja vera te je rešila.«</verse>
				<verse number="20">Ko so ga farizeji vprašali, kdaj pride božje kraljestvo, jim je odgovoril: »Božje kraljestvo ne pride takó, da bi zbujalo pozornost.</verse>
				<verse number="21">Tudi ne bodo govorili: ‘Glejte, tukaj je,’ ali ‘Tam je,’ kajti božje kraljestvo je med vami.«</verse>
				<verse number="22">Učencem pa je rekel: »Prišel bo čas, ko boste želeli videti enega izmed dni Sinu človekovega, pa ga ne boste videli.</verse>
				<verse number="23">Govorili vam bodo: ‘Glejte, tam je,’ ali ‘Glejte, tukaj je.’ Ne hodíte tja in ne nasedajte jim!</verse>
				<verse number="24">Kakor namreč blisk posveti od enega konca neba do drugega, tako bo tudi Sin človekov prišel na svoj dan.</verse>
				<verse number="25">Prej pa bo moral veliko trpeti in biti zavržen od tega rodu.</verse>
				<verse number="26">Kakor je bilo v Nóetovem času, takó bo tudi v dneh Sina človekovega:</verse>
				<verse number="27">jedli so, pili, se ženili in se možile do dne, ko je šel Nóe v ladjo; tedaj je prišel potop in je vse pokončal.</verse>
				<verse number="28">Podobno bo, kakor je bilo v Lotovem času: jedli so, pili, kupovali, prodajali, sadili in zidali,</verse>
				<verse number="29">toda na dan, ko je šel Lot iz Sódome, sta padala z neba ogenj in žveplo in vse pokončala.</verse>
				<verse number="30">Takó bo tudi tisti dan, ko se bo razodel Sin človekov.</verse>
				<verse number="31">Kdor bo tisti dan na strehi, svoje stvari pa bo imel v hiši, naj ne hodi ponje, in kdor bo na polju, naj se ne vrača domov.</verse>
				<verse number="32">Spomnite se Lotove žene!</verse>
				<verse number="33">Kdor bo skušal rešiti svoje življenje, ga bo izgubil; kdor pa ga bo izgubil, ga bo rešil.</verse>
				<verse number="34">Povem vam: tisto noč bosta dva na eni postelji; Bog bo enega sprejel, drugega pustil.</verse>
				<verse number="35">Dve bosta skupaj mleli: ena bo sprejeta, druga puščena.</verse>
				<verse number="36">[Dva bosta na polju: eden bo sprejet, drugi puščen.]«</verse>
				<verse number="37">Tedaj so povzeli besedo in ga vprašali: »Kje bo to, Gospod?« Odgovoril jim je: »Kjer je truplo, tam se bodo zbirali jastrebi.«</verse>
			</chapter>
			<chapter number="18">
				<verse number="1">Povedal jim je še priliko, kako morajo vedno moliti in se ne naveličati:</verse>
				<verse number="2">»V nekem mestu je bil sodnik, ki se ni bal Boga in se ni menil za ljudi.</verse>
				<verse number="3">V tistem mestu je živela tudi vdova, ki je prihajala k njemu in ga prosila: ‘Pomagaj mi do pravice proti mojemu nasprotniku.’</verse>
				<verse number="4">Vendar dolgo ni hotel, potem pa si je rekel: ‘Čeprav se ne bojim Boga in se ne menim za ljudi,</verse>
				<verse number="5">bom tej vdovi, ker mi ne dá miru, le pomagal do pravice, da me ne bo kar naprej hodila nadlegovat.’«</verse>
				<verse number="6">In Gospod je nadaljeval: »Poslušajte, kaj pravi krivični sodnik!</verse>
				<verse number="7">Pa Bog ne bo pomagal do pravice svojim izvoljenim, ki noč in dan vpijejo k njemu, in bo z uslišanjem odlašal?</verse>
				<verse number="8">Povem vam: hitro jim bo pomagal do pravice. Vendar, kadar bo prišel Sin človekov, ali bo našel vero na zemlji?«</verse>
				<verse number="9">Nekaterim, ki so bili prepričani, da so pravični, in so zaničevali druge, je povedal to priliko:</verse>
				<verse number="10">»Dva človeka sta šla v tempelj molit: eden je bil farizej, drugi pa cestninar.</verse>
				<verse number="11">Farizej se je postavil spredaj in pri sebi molil takóle: ‘Bog, zahvalim te, da nisem kakor drugi ljudje: grabežljivci, krivičniki, prešuštniki ali tudi kakor ta cestninar.</verse>
				<verse number="12">Postim se dvakrat na teden in desetino dajem od vsega, kar dobim.’</verse>
				<verse number="13">Cestninar pa je stal daleč proč in še oči ni upal povzdigniti proti nebu, ampak se je trkal na prsi in govoril: ‘Bog, bodi milostljiv meni grešniku!’</verse>
				<verse number="14">Povem vam: ta je šel opravičen domov, oni pa ne; kajti vsak, kdor se povišuje, bo ponižan, in kdor se ponižuje, bo povišan.«</verse>
				<verse number="15">Prinašali so mu tudi otročičke, da bi polagal roke nanje. Ko so učenci to videli, so jih odganjali.</verse>
				<verse number="16">Jezus pa jih je poklical k sebi in rekel: »Pustite otroke, naj prihajajo k meni, in ne branite jim, kajti takih je božje kraljestvo.</verse>
				<verse number="17">Resnično vam povem: Kdor ne sprejme božjega kraljestva kakor otrok, ne pride vanj.«</verse>
				<verse number="18">Neki vplivni človek ga je vprašal: »Dobri učitelj, kaj naj storim, da prejmem večno življenje?«</verse>
				<verse number="19">Jezus mu je rekel: »Kaj mi praviš, da sem dober? Nihče ni dober razen Boga.</verse>
				<verse number="20">Zapovedi poznaš: ne prešuštvuj, ne ubijaj, ne kradi, ne pričaj po krivem, spoštuj očeta in mater. «</verse>
				<verse number="21">Odgovoril mu je: »Vse to spolnjujem od mladosti.«</verse>
				<verse number="22">Ko je Jezus to slišal, mu je rekel: »Še eno ti manjka: prodaj vse, kar imaš, razdaj ubogim in imel boš zaklad v nebesih; nato pridi in hôdi za menoj!«</verse>
				<verse number="23">Ko je oni to slišal, je postal zelo žalosten, bil je namreč silno bogat.</verse>
				<verse number="24">Jezus je videl, da je postal žalosten, in rekel: »Kako težkó pridejo bogati v božje kraljestvo!</verse>
				<verse number="25">Laže gre kamela skozi šivankino uho kakor bogatin v božje kraljestvo.«</verse>
				<verse number="26">Tisti, ki so to slišali, so rekli: »Kdo se potem more rešiti?«</verse>
				<verse number="27">Odgovoril je: »Kar je nemogoče pri ljudeh, je mogoče pri Bogu.«</verse>
				<verse number="28">Peter pa je rekel: »Poglej, mi smo zapustili vse svoje in šli za teboj.«</verse>
				<verse number="29">Odvrnil jim je: »Resnično vam povem: nikogar ni, ki bi zaradi božjega kraljestva zapustil hišo ali ženo, brate ali starše ali otroke</verse>
				<verse number="30">in bi ne prejel v tem času veliko več, v prihodnjem veku pa večno življenje.«</verse>
				<verse number="31">Nato je zbral okrog sebe dvanajstere in jim rekel: »Poslušajte! V Jeruzalem gremo in nad Sinom človekovim se bo spolnilo vse, kar so pisali preroki.</verse>
				<verse number="32">Izročili ga bodo namreč poganom, ki ga bodo zasmehovali, z njim grdo ravnali in ga opljuvali;</verse>
				<verse number="33">bičali ga bodo in umorili, a tretji dan bo vstal.«</verse>
				<verse number="34">Vendar oni vsega tega niso razumeli. Te besede so jim ostale prikrite in niso vedeli, kaj pravi.</verse>
				<verse number="35">Ko se je bližal Jêrihi, je sedèl kraj pota mož, ki je bil slep in je prosil vbogajme.</verse>
				<verse number="36">Slišal je množico, ki je prihajala mimo, in spraševal, kaj je to.</verse>
				<verse number="37">Povedali so mu, da gre mimo Jezus nazaréjec.</verse>
				<verse number="38">Tedaj je zavpil: »Jezus, Davidov sin, usmili se me!«</verse>
				<verse number="39">Tisti, ki so hodili spredaj, so ga svarili, naj utihne; on pa je še glasneje vpil: »Davidov sin, usmili se me!«</verse>
				<verse number="40">Jezus se je ustavil in ukazal, naj ga pripeljejo k njemu. Ko se mu je slepi približal, ga je vprašal:</verse>
				<verse number="41">»Kaj hočeš, da ti storim?« »Gospod, da bi spet videl,« mu je odgovoril.</verse>
				<verse number="42">Jezus mu je rekel: »Spreglej! Tvoja vera te je rešila.«</verse>
				<verse number="43">Pri priči je spregledal. Šel je za njim in slavil Boga. Vse ljudstvo je počastilo Boga, ko je to videlo.</verse>
			</chapter>
			<chapter number="19">
				<verse number="1">Prišel je v Jêriho in šel skozi mesto.</verse>
				<verse number="2">Tam je bil mož, Zahéj po imenu. Bil je višji cestninar in bogat človek.</verse>
				<verse number="3">Poskušal je videti Jezusa, kdo pravzaprav je, pa ni mogel zaradi množice, ker je bil majhne postave.</verse>
				<verse number="4">Stekel je naprej in splezal na divjo smokvo, da bi ga videl, kajti tam mimo bi moral iti.</verse>
				<verse number="5">Ko je Jezus dospel na tisti kraj, je pogledal gor in mu rekel: »Zahéj, hitro splezaj dol, danes moram namreč ostati v tvoji hiši.«</verse>
				<verse number="6">Brž je splezal dol in ga z veseljem sprejel.</verse>
				<verse number="7">Ko so to videli, so vsi godrnjali: »Ustavil se je pri grešnem človeku!«</verse>
				<verse number="8">Zahéj pa je stopil pred Gospoda in rekel: »Gospod, polovico svojega premoženja dam ubogim, in če sem koga v čem prevaral, mu četverno povrnem.«</verse>
				<verse number="9">Jezus pa mu je rekel: »Danes je prišla tej hiši rešitev, ker je tudi on Abrahamov sin.</verse>
				<verse number="10">Sin človekov je namreč prišel iskat in rešit, kar je izgubljeno.«</verse>
				<verse number="11">Ko so ljudje to poslušali, je dodal še priliko, ker je bil blizu Jeruzalema in so mislili, da bo božje kraljestvo nastopilo takoj.</verse>
				<verse number="12">Rekel je: »Neki človek plemenitega rodu je odpotoval v daljno deželo, da bi si pridobil kraljevsko oblast in se vrnil.</verse>
				<verse number="13">Poklical je svojih deset služabnikov, jim razdelil denar, vreden deset min, in dejal: ‘Trgujte, dokler ne pridem.’</verse>
				<verse number="14">Njegovi podložniki so ga sovražili. Poslali so za njim poslance s sporočilom: ‘Nočemo, da bi ta zavladal nad nami.’</verse>
				<verse number="15">Vendar je dobil kraljevsko oblast in se vrnil. Ukazal je, naj mu pokličejo služabnike, katerim je izročil denar, da bi zvedel, kaj so prigospodarili.</verse>
				<verse number="16">Pristopil je prvi in rekel: ‘Gospod, s tvojo mino sem pridobil deset min.’</verse>
				<verse number="17">Rekel mu je: ‘Prav, dobri služabnik, ker si bil v malem zvest, imej oblast nad desetimi mesti.’</verse>
				<verse number="18">Pristopil je drugi in rekel: ‘S tvojo mino, gospod, sem pridobil pet drugih.’</verse>
				<verse number="19">Temu je rekel: ‘Tudi ti bodi nad petimi mesti.’</verse>
				<verse number="20">Prišel je še drug in rekel: ‘Gospod, tu je tvoja mina, ki sem jo hranil v prtiču.</verse>
				<verse number="21">Bal sem se te, ker si strog človek; jemlješ, česar nisi vložil, in žanješ, česar nisi vsejal.’</verse>
				<verse number="22">Reče mu: ‘Po tvojih besedah te bom sodil, zanikrni služabnik. Vedel si, da sem strog človek, ki jemljem, česar nisem vložil, in žanjem, česar nisem vsejal.</verse>
				<verse number="23">Zakaj nisi vložil mojega denarja v hranilnico in bi ga jaz ob vrnitvi dobil z obrestmi vred?’</verse>
				<verse number="24">Tedaj je rekel tistim, ki so stali zraven: ‘Vzemite mu mino in jo dajte tistemu, ki jih ima deset.’</verse>
				<verse number="25">Oni pa so mu rekli: ‘Gospod, ima jih že deset.’</verse>
				<verse number="26">‘Povem vam: vsakemu, ki ima, se bo dalo, in tistemu, ki nima, se bo vzelo še to, kar ima.</verse>
				<verse number="27">Moje sovražnike, ki niso marali, da bi jim zakraljeval, pa pripeljite sèm in jih pobijte pred mojimi očmi.’«</verse>
				<verse number="28">Po teh besedah se je napotil proti Jeruzalemu in hodil je pred njimi.</verse>
				<verse number="29">Ko je prišel v bližino Bétfage in Betánije h gori, ki se imenuje Oljska, je poslal dva učenca</verse>
				<verse number="30">in jima rekel: »Pojdita v vas, ki je pred vama. Ko prideta tja, bosta našla privezanega mladega osliča, na katerem ni sedèl še noben človek. Odvežita ga in odpeljita!</verse>
				<verse number="31">Če vaju kdo vpraša, zakaj ga odvezujeta, mu odgovorita: ‘Gospod ga potrebuje.’«</verse>
				<verse number="32">Učenca sta odšla in našla, kakor jima je povedal.</verse>
				<verse number="33">Ko sta osliča odvezovala, so jima njegovi gospodarji rekli: »Zakaj odvezujeta osliča?«</verse>
				<verse number="34">Odgovorila sta: »Gospod ga potrebuje.«</verse>
				<verse number="35">In odvedla sta ga k Jezusu, vrgla vrhnji obleki na osliča in pomagala Jezusu, da je sédel nanj.</verse>
				<verse number="36">Ko je šel naprej, so ljudje pogrinjali svoje plašče na pot.</verse>
				<verse number="37">Ko se je bližal pobočju Oljske gore, je začela vsa množica učencev na ves glas veselo hvaliti Boga za vsa mogočna dela, ki so jih videli.</verse>
				<verse number="38">Klicali so: » Blagoslovljen kralj, ki prihaja v Gospodovem imenu! Mir v nebesih in slava na višavah.«</verse>
				<verse number="39">Nekaj farizejev iz množice mu je reklo: »Učitelj, posvári svoje učence.«</verse>
				<verse number="40">Odvrnil je: »Povem vam, če ti umolknejo, bodo kamni vpili.«</verse>
				<verse number="41">Ko je prišel bliže in zagledal mesto, se je zjokal nad njim.</verse>
				<verse number="42">Rekel je: »O, da bi tudi ti danes spoznalo, kaj ti prinaša mir, takó pa je prikrito tvojim očem.</verse>
				<verse number="43">Prišli bodo dnevi nadte, ko te bodo sovražniki obdali z okopi, te oblegali in z vseh strani stiskali.</verse>
				<verse number="44">V tla bodo poteptali tebe in tvoje otroke v tebi in ne bodo pustili kamna na kamnu, ker nisi spoznalo časa, ko se je Bog milostno ozrl nate.«</verse>
				<verse number="45">Ko je stopil v tempelj, je začel izganjati prodajalce.</verse>
				<verse number="46">Rekel je: »Pisano je: ‘Moja hiša naj bo hiša molitve,’ vi pa ste naredili iz nje jamo razbojnikov.«</verse>
				<verse number="47">Vsak dan je učil v templju. Véliki duhovniki in pismouki pa so iskali priložnost, da bi ga umorili. Enako tudi prvaki ljudstva,</verse>
				<verse number="48">vendar niso vedeli, kako bi to storili, kajti vse ljudstvo ga je zavzeto poslušalo.</verse>
			</chapter>
			<chapter number="20">
				<verse number="1">Ko je nekega dne v templju učil ljudstvo in oznanjal evangelij, so pristopili véliki duhovniki in pismouki s starešinami</verse>
				<verse number="2">in ga vprašali: »Povej nam, s kakšno pravico to delaš, ali kdo ti je dal to oblast?«</verse>
				<verse number="3">Odgovoril jim je: »Tudi jaz vas bom nekaj vprašal.</verse>
				<verse number="4">Povejte mi, ali je bil Janezov krst iz nebes ali od ljudi?«</verse>
				<verse number="5">Premišljevali so in govorili med seboj: »Če odgovorimo. ‘Iz nebes,’ bo rekel: ‘Zakaj mu niste verjeli?’</verse>
				<verse number="6">Če mu pa odgovorimo: ‘Od ljudi,’ nas bodo vsi ljudje kamnali, ker so prepričani, da je Janez prerok.«</verse>
				<verse number="7">Zato so odgovorili, da ne vedo, odkod.</verse>
				<verse number="8">Jezus pa jim je rekel: »Tudi jaz vam ne povem, s kakšno oblastjo to delam.«</verse>
				<verse number="9">Ljudstvu pa je začel pripovedovati tole priliko: »Neki človek je zasadil vinograd in ga dal v najem viničarjem, sam pa je za dalj časa odpotoval.</verse>
				<verse number="10">Ko je prišel čas, je poslal k viničarjem služabnika, da bi mu dali od pridelka iz vinograda. Viničarji pa so ga pretepli in odslovili praznih rok.</verse>
				<verse number="11">Nato je poslal drugega služabnika. Tega pa so ozmerjali, pretepli in odslovili praznih rok.</verse>
				<verse number="12">Poslal je še tretjega, pa tudi tega so do krvi pretepli in vrgli ven.</verse>
				<verse number="13">Tedaj je gospodar vinograda dejal: ‘Kaj naj storim? Svojega ljubljenega sina bom poslal, vsaj njega bodo spoštovali.’</verse>
				<verse number="14">Ko so ga viničarji zagledali, so se posvetovali in rekli: ‘To je dedič. Dajmo, ubijmo ga, da bo dediščina naša.’</verse>
				<verse number="15">Vrgli so ga iz vinograda in ubili. Kaj bo torej storil z njimi gospodar vinograda?</verse>
				<verse number="16">Prišel bo in te viničarje pokončal, vinograd pa dal drugim.« Ko so oni to slišali, so rekli: »Bog ne daj!«</verse>
				<verse number="17">Ozrl se je po njih in rekel: »Kaj torej pomeni to, kar je pisano: ‘Kamen, ki so ga zidarji zavrgli, je postal vogelni kamen.’?</verse>
				<verse number="18">Vsak, ki pade na ta kamen, se bo razbil, in na kogar on pade, ga bo zmečkal.«</verse>
				<verse number="19">Pismouki in véliki duhovniki bi ga bili najraje pri priči prijeli, pa so se zbali ljudstva. Spoznali so kajpak, da je s to priliko meril nanje.</verse>
				<verse number="20">Prežali so nanj. K njemu so poslali vohune, ki so se delali pravične, da bi ga ujeli v besedi, tako da bi ga lahko izročili oblastem in pristojnosti deželnega poglavarja.</verse>
				<verse number="21">Vprašali so ga: »Učitelj, vemo, da prav govoriš in učiš. Ne gledaš na osebo, ampak v resnici učiš božjo pot.</verse>
				<verse number="22">Ali smemo cesarju dajati davek ali ne?«</verse>
				<verse number="23">Spoznal je njihovo zvitost in jim rekel:</verse>
				<verse number="24">»Pokažite mi denar! Čigavo podobo in napis ima?« Odgovorili so: »Cesarjevo.«</verse>
				<verse number="25">Rekel jim je: »Dajte torej cesarju, kar je cesarjevega, in Bogu, kar je božjega.«</verse>
				<verse number="26">Tako ga niso mogli pred ljudmi ujeti v besedi. Čudili so se njegovemu odgovoru in umolknili.</verse>
				<verse number="27">Pristopilo je nekaj saducejev, ki so trdili, da ni vstajenja. Vprašali so ga:</verse>
				<verse number="28">»Učitelj, Mojzes nam je predpisal: ‘Če komu umrje brat, ki je bil oženjen, pa ni imel otrok, naj vzame vdovo njegov brat in obudi zarod svojemu bratu.’</verse>
				<verse number="29">Bilo pa je sedem bratov. Prvi se je oženil in umrl brez otrok.</verse>
				<verse number="30">Nato je vdovo vzel drugi,</verse>
				<verse number="31">pozneje tretji in tako vseh sedem; umrli so in niso zapustili otrok.</verse>
				<verse number="32">Nazadnje je umrla tudi žena.</verse>
				<verse number="33">Čigava bo torej ta žena ob vstajenju, kajti vseh sedem jo je imelo za ženo?«</verse>
				<verse number="34">Jezus jim je odgovoril: »Ljudje tega sveta se ženijo in možijo,</verse>
				<verse number="35">tisti, ki so vredni, da dosežejo oni svet in vstajenje od mrtvih, pa se ne bodo ne ženili ne možile.</verse>
				<verse number="36">Tudi umreti ne bodo mogli več, ker so enaki angelom, saj so božji otroci in jih čaka vstajenje.</verse>
				<verse number="37">Da pa mrtvi vstajajo, je pokazal tudi Mojzes z gorečim grmom, ko je Gospoda imenoval: ‘Bog Abrahamov, Bog Izakov in Bog Jakobov,’</verse>
				<verse number="38">Bog pa ni Bog mrtvih, ampak živih, kajti njemu vsi živijo.«</verse>
				<verse number="39">Nekaj pismoukov je tedaj pripomnilo: »Učitelj, dobro si povedal,«</verse>
				<verse number="40">in niso ga upali še kaj vprašati.</verse>
				<verse number="41">Vprašal pa jih je: »Kako morejo govoriti, da je Kristus Davidov sin?</verse>
				<verse number="42">Saj vendar David sam pravi v knjigi psalmov: ‘Gospod je rekel mojemu Gospodu: sédi na mojo desnico,</verse>
				<verse number="43">dokler ne položim tvojih sovražnikov za podnožnik tvojih nog.’</verse>
				<verse number="44">David ga torej imenuje ‘Gospod’, kako more biti potem njegov sin?«</verse>
				<verse number="45">Pred vso množico, ki ga je poslušala, je rekel svojim učencem:</verse>
				<verse number="46">»Varujte se pismoukov, ki radi hodijo okrog v dolgih suknjah in jim je všeč, da jih ljudje na cesti pozdravljajo. Radi imajo prve sedeže v shodnicah in častna mesta na gostijah.</verse>
				<verse number="47">Vdovam požirajo hiše, pri tem pa na videz pobožno opravljajo dolge molitve; té bo zadela hujša obsodba.«</verse>
			</chapter>
			<chapter number="21">
				<verse number="1">Ozrl se je in videl bogatine, ki so metali svoje darove v tempeljsko púšico.</verse>
				<verse number="2">Videl pa je tudi siromašno vdovo, kako je dajala vanjo dva bakrena kovanca,</verse>
				<verse number="3">in je rekel: »Resnično vam povem: ta uboga vdova je vrgla več kot vsi drugi.</verse>
				<verse number="4">Vsi ti so namreč dali vbogajme od svojega obilja, ona pa je dala od svojega uboštva vse, kar je imela za preživljanje.«</verse>
				<verse number="5">Ko so se nekateri pogovarjali o templju, kako je okrašen z lepimi kamni in zaobljubljenimi darovi, je rekel:</verse>
				<verse number="6">»Prišli bodo dnevi, ko od tega, kar vidite, ne bo ostal kamen na kamnu, ki ne bi bil zrušen.«</verse>
				<verse number="7">Vprašali so ga: »Učitelj, kdaj pa bo to in kakšno bo znamenje, ko se bo to začelo goditi?«</verse>
				<verse number="8">Odgovoril jim je: »Glejte, da se ne daste premotiti! Veliko jih bo namreč nastopalo pod mojim imenom in bodo govorili: ‘Jaz sem,’ ali ‘Čas se je približal.’ Ne hodíte za njimi!</verse>
				<verse number="9">Ko boste slišali za vojske in vstaje, se ne ustrašite, kajti to se bo moralo poprej zgoditi, vendar še ne bo takoj konec.«</verse>
				<verse number="10">Dalje jim je govoril: »Vzdignil se bo narod zoper narod in država zoper državo.</verse>
				<verse number="11">Veliki potresi bodo na mnogih krajih, kužne bolezni in lakota; grozote in velika znamenja bodo na nebu.</verse>
				<verse number="12">Preden se bo to zgodilo, bodo stegovali roke po vas, preganjali vas bodo, izročali sodiščem shodnic, metali v ječe in zaradi mojega imena vas bodo vlačili pred vladarje in oblastnike!</verse>
				<verse number="13">To se bo dogajalo, da boste mogli pričevati zame.</verse>
				<verse number="14">Vtisnite si v spomin, da ne boste vnaprej premišljevali, kako se boste zagovarjali.</verse>
				<verse number="15">Jaz vam bom namreč dal zgovornost in modrost, kateri vsi vaši nasprotniki ne bodo mogli kljubovati ali ji ugovarjati.</verse>
				<verse number="16">Izdajali vas bodo celó starši in bratje, sorodniki in prijatelji, nekatere izmed vas pa bodo ubili.</verse>
				<verse number="17">Vsi vas bodo sovražili zaradi mojega imena,</verse>
				<verse number="18">toda še las vam ne bo padel z glave.</verse>
				<verse number="19">S svojo stanovitnostjo si boste pridobili življenje.«</verse>
				<verse number="20">»Ko boste pa videli, da vojske oblegajo Jeruzalem, tedaj védite, da bo kmalu razdejan.</verse>
				<verse number="21">Takrat naj vsi, ki so v Judeji, bežijo v hribe, in kateri so v mestu, naj gredo ven. Kateri so na polju, naj ne hodijo noter,</verse>
				<verse number="22">kajti to so dnevi maščevanja, da se izpolni vse, kar je pisano.</verse>
				<verse number="23">Gorje nosečim in doječim tiste dni, ker bo velika stiska v deželi in jeza nad tem ljudstvom.</verse>
				<verse number="24">Padalo bo pod ostrim mečem in v sužnost ga bodo vlačili med vse narode. Jeruzalem bodo teptali pogani, dokler se ne izpolni njihov čas.«</verse>
				<verse number="25">»Znamenja bodo na soncu, luni in zvezdah. Na zemlji bo stiska med narodi in zmeda zaradi bučanja morja in valov.</verse>
				<verse number="26">Ljudje bodo koprneli od strahu v pričakovanju tega, kar pride na ves svet, kajti nebeške sile se bodo majale.</verse>
				<verse number="27">Tedaj bodo videli Sina človekovega, kako prihaja na oblaku z močjo in veliko slavo.</verse>
				<verse number="28">Ko se bo to začelo goditi, se zravnajte in vzdignite glave, kajti vaše odrešenje se približuje.«</verse>
				<verse number="29">Povedal jim je priliko: »Poglejte smokvino drevo in vsa drevesa.</verse>
				<verse number="30">Ko vidite, da začenjajo brsteti, veste, da je že blizu poletje.</verse>
				<verse number="31">Tako tudi vi: ko boste videli, da se to godi, védite, da je blizu božje kraljestvo.</verse>
				<verse number="32">Resnično vam povem: ta rod ne bo prešel, dokler se vse ne zgodi.</verse>
				<verse number="33">Nebo in zemlja bosta prešla, moje besede pa ne bodo prešle.«</verse>
				<verse number="34">»Varujte se, da vam srca ne bodo obtežena s požrešnostjo, pijanostjo in skrbmi za to življenje in da vas tisti dan ne ujame nenadoma</verse>
				<verse number="35">kakor zanka. Prišel bo namreč nad vse prebivalce po vsej zemlji.</verse>
				<verse number="36">Zato čujte in vsak čas molíte, da bi mogli ubežati vsemu temu, kar se bo zgodilo, in stopiti pred Sina človekovega.«</verse>
				<verse number="37">Čez dan je Jezus učil v templju, zvečer pa je odhajal prenočevat na goro, ki se imenuje Oljska.</verse>
				<verse number="38">In vse ljudstvo je zgodaj prihajalo k njemu v tempelj, da bi ga poslušalo.</verse>
			</chapter>
			<chapter number="22">
				<verse number="1">Bližal se je praznik opresnikov, ki se imenuje velika noč.</verse>
				<verse number="2">Véliki duhovniki in pismouki so iskali možnost, kako bi se ga znebili, kajti bali so se ljudstva.</verse>
				<verse number="3">Tedaj je šel satan v Juda, ki se je imenoval Iškarijot in je bil izmed števila dvanajsterih.</verse>
				<verse number="4">Odšel je k vélikim duhovnikom in poveljnikom tempeljske straže in se z njimi domenil, kako bi jim ga izročil.</verse>
				<verse number="5">Razveselili so se in se pogodili z njim, da mu dajo denarja.</verse>
				<verse number="6">Privolil je in iskal primeren trenutek, da bi jim ga izročil tako, da ne bi bilo zraven ljudi.</verse>
				<verse number="7">Prišel je dan opresnikov, ko je bilo treba klati velikonočno jagnje.</verse>
				<verse number="8">Jezus je poslal Petra in Janeza in jima rekel: »Pojdita in nam pripravita velikonočno večerjo, da bomo skupaj jedli.«</verse>
				<verse number="9">Onadva sta ga vprašala: »Kje hočeš, da jo pripraviva?«</verse>
				<verse number="10">Odvrnil jima je: »Poslušajta! Ko prideta v mesto, vama bo prišel nasproti moški z vrčem vode. Pojdita za njim v hišo, v katero bo šel,</verse>
				<verse number="11">in recita hišnemu gospodarju: ‘Učitelj vprašuje: Kje je prostor, kjer bi obhajal velikonočno večerjo s svojimi učenci?’</verse>
				<verse number="12">Pokazal vama bo v nadstropju veliko opremljeno obednico in tam pripravita.«</verse>
				<verse number="13">Odšla sta in našla, kakor jima je bil rekel, in sta pripravila velikonočno večerjo.</verse>
				<verse number="14">Ko je prišla ura, je z apostoli sédel k mizi.</verse>
				<verse number="15">Rekel jim je: »Srčno sem želel jesti z vami to velikonočno večerjo, preden bom trpel,</verse>
				<verse number="16">kajti povem vam, da jè ne bom več jedel, dokler jè v polnosti ne bom užival v božjem kraljestvu.«</verse>
				<verse number="17">In vzel je kelih, se zahvalil in rekel: »Vzemite to in si razdelite,</verse>
				<verse number="18">kajti povem vam, odslej ne bom več pil od sadu vinske trte, dokler ne pride božje kraljestvo.«</verse>
				<verse number="19">In vzel je kruh, se zahvalil, ga razlomil, jim ga dal in rekel: »To je moje telo, ki se daje za vas. To delajte v moj spomin.«</verse>
				<verse number="20">Prav tako je po večerji vzel tudi kelih in rekel: »Ta kelih je nova zaveza v moji krvi, ki se preliva za vas.</verse>
				<verse number="21">Toda glejte, roka mojega izdajalca je z menoj pri mizi.</verse>
				<verse number="22">Sin človekov sicer gre, kakor je določeno, toda gorje tistemu, ki ga izdaja.«</verse>
				<verse number="23">Oni pa so se začeli spraševati, kdo izmed njih bi mogel kaj takega storiti.</verse>
				<verse number="24">Med njimi se je tudi vnel prepir, kateri izmed njih se zdi, da je največji.</verse>
				<verse number="25">On pa jim je rekel: »Pri poganih kralji gospodujejo nad ljudmi in oblastniki pustijo, da jim pravijo Dobrotniki.</verse>
				<verse number="26">Med vami pa ni takó, ampak največji med vami naj bo kakor najmanjši in predstojnik kakor strežnik.</verse>
				<verse number="27">Kdo je namreč večji: kdor sedi pri mizi ali kdor streže? Ali ne tisti, ki sedi? Jaz pa sem sredi med vami kakor tisti, ki streže.</verse>
				<verse number="28">Vi ste tisti, ki ste vztrajali z menoj v mojih preizkušnjah,</verse>
				<verse number="29">zato vam prepuščam kraljestvo, kakor ga je meni prepustil moj Oče,</verse>
				<verse number="30">da boste jedli in pili pri moji mizi v mojem kraljestvu in sedeli na prestolih ter sodili dvanajst Izraelovih rodov.«</verse>
				<verse number="31">»Simon, Simon! Poglej, satan vas je hotel imeti, da bi vas presejal kakor pšenico.</verse>
				<verse number="32">Jaz pa sem molil zate, da tvoja vera ne opeša. Ko boš po vsem tem prišel k sebi, opogumi svoje brate.«</verse>
				<verse number="33">Peter mu je rekel: »Gospod, s teboj sem pripravljen iti tudi v ječo in smrt.«</verse>
				<verse number="34">Jezus pa mu je odgovoril: »Povem ti, Peter, danes ne bo petelin zapel, preden trikrat ne utajiš, da me poznaš.«</verse>
				<verse number="35">Nato jih je vprašal: »Ko sem vas poslal brez denarnice, brez torbe in obutve, ali ste kaj pogrešali?« Odgovorili so: »Nič.«</verse>
				<verse number="36">»Sedaj pa,« je nadaljeval, »kdor ima denarnico, naj jo vzame, prav tako tudi torbo; in kdor nima denarja, naj proda svojo suknjo in si kupi meč.</verse>
				<verse number="37">Povem vam namreč, da se mora na meni spolniti tista beseda Svetega pisma, ki pravi: ‘Med hudodelce je bil prištet.’ To, kar se nanaša name, se bliža izpolnitvi.«</verse>
				<verse number="38">Oni pa so rekli: »Gospod, poglej, tukaj sta dva meča.« Odgovoril jim je: »Dovolj je.«</verse>
				<verse number="39">Šel je ven in se kakor po navadi napotil proti Oljski gori. Tudi učenci so šli z njim.</verse>
				<verse number="40">Ko je prišel tja, jim je rekel: »Molíte, da ne pridete v skušnjavo!«;</verse>
				<verse number="41">sam pa se je oddaljil od njih približno za lučaj kamna. Padel je na kolena in molil:</verse>
				<verse number="42">»Oče, če hočeš, vzemi ta kelih od mene, toda ne moja volja, temveč tvoja naj se zgodi.«</verse>
				<verse number="43">Prikazal se mu je angel iz nebes in ga krepčal.</verse>
				<verse number="44">Ko ga je obšel smrtni boj, je še bolj goreče molil. Njegov pot je postal kakor kaplje krvi, ki so padale na zemljo.</verse>
				<verse number="45">Ko je vstal od molitve, se je vrnil k učencem in videl, da so od žalosti pospali.</verse>
				<verse number="46">Rekel jim je: »Kaj spite? Vstanite in molíte, da ne pridete v skušnjavo.«</verse>
				<verse number="47">Medtem ko je še govoril, je prišla tolpa. Pred njo je hodil eden izmed dvanajsterih, ki se je imenoval Juda. Stopil je k Jezusu, da bi ga poljubil.</verse>
				<verse number="48">Jezus pa mu je rekel: »Juda, s poljubom izdajaš Sina človekovega?«</verse>
				<verse number="49">Ko so ti, ki so bili okrog njega, videli, kaj mu grozi, so rekli: »Gospod, naj udarimo z mečem?«</verse>
				<verse number="50">In eden izmed njih je mahnil po služabniku vélikega duhovnika in mu odsekal desno uho.</verse>
				<verse number="51">Jezus je posegel vmes in rekel: »Nehajte! Dosti je!« Dotaknil se je ušesa in ga zacelil.</verse>
				<verse number="52">Vélikim duhovnikom, poveljnikom tempeljske straže in starešinam, ki so prišli nadenj, pa je rekel: »Kakor nad razbojnika ste prišli z meči in koli.</verse>
				<verse number="53">Dan za dnem sem bil med vami v templju in niste stegnili rok po meni, ampak to je vaša ura in oblast teme.«</verse>
				<verse number="54">Zgrabili so ga torej in odvedli. Pripeljali so ga v sodno hišo vélikega duhovnika; Peter pa je šel od daleč za njim.</verse>
				<verse number="55">Sredi dvorišča so zakurili ogenj, in ko so posedli okrog njega, je Peter sédel mednje.</verse>
				<verse number="56">Ko ga je opazila neka dekla, da sedi pri ognju, ga je premerila z očmi in rekla: »Tudi ta je bil z njim.«</verse>
				<verse number="57">Tajil je in rekel: »Ne poznam ga, žena.«</verse>
				<verse number="58">Kmalu nato ga je opazil nekdo drug in pripomnil: »Tudi ti si izmed njih.« Peter pa je odgovoril: »Človek božji, jaz že nisem.«</verse>
				<verse number="59">Ni še minila ura, ko je spet nekdo drug zatrjeval: »Zares, tudi ta je bil z njim, saj je vendar Galilejec.«</verse>
				<verse number="60">Peter pa je rekel: »Človek božji, ne vem, kaj praviš.« In tisti hip, ko je še govoril, je petelin zapel.</verse>
				<verse number="61">Tedaj se je Gospod obrnil in se ozrl na Petra in Peter se je spomnil Gospodove besede, ko mu je rekel: »Preden bo danes petelin zapel, me boš trikrat zatajil.«</verse>
				<verse number="62">Šel je ven in se bridko zjokal.</verse>
				<verse number="63">Možje, ki so imeli Jezusa vklenjenega, so ga zasmehovali in pretepali.</verse>
				<verse number="64">Zakrili so mu oči in ga spraševali: »Prerokuj, kdo te je udaril.«</verse>
				<verse number="65">In še veliko drugih kletvin so izrekli zoper njega.</verse>
				<verse number="66">Ko se je zdanilo, so se zbrali starešine ljudstva, véliki duhovniki in pismouki ter ga privedli pred svoj véliki zbor.</verse>
				<verse number="67">Vprašali so ga: »Če si ti Mesija, nam povej!« Rekel jim je: »Če vam povem, mi ne boste verjeli.</verse>
				<verse number="68">In če vas vprašam, mi ne boste odgovorili.</verse>
				<verse number="69">Toda odslej bo Sin človekov sedèl na desnici božje Moči.«</verse>
				<verse number="70">Vsi so dejali: »Ti si torej Božji Sin?« Odgovoril jim je: »Vi sami pravite, da sem.«</verse>
				<verse number="71">»Kaj potrebujemo še pričevanja,« so dejali, »saj smo sami slišali iz njegovih ust.«</verse>
			</chapter>
			<chapter number="23">
				<verse number="1">Vzdignila se je vsa množica in ga peljala k Pilatu.</verse>
				<verse number="2">Začeli so ga tožiti: »Tega smo zalotili, da hujska naš narod in brani cesarju dajati davke ter pravi, da je Mesija, kralj.«</verse>
				<verse number="3">Pilat ga je vprašal: »Ti si judovski kralj?« Odgovoril mu je: »Ti tako praviš.«</verse>
				<verse number="4">Pilat je rekel vélikim duhovnikom in množici: »Nobene krivde ne najdem na tem človeku.«</verse>
				<verse number="5">Oni pa so še bolj pritiskali in vpili: »Ljudi hujska, ko uči po vsej Judeji, od Galileje, kjer je začel, pa do sèm.«</verse>
				<verse number="6">Ko je Pilat to slišal, je vprašal, ali je ta človek Galilejec.</verse>
				<verse number="7">In ko je zvedel, da je izpod Heródove oblasti, ga je poslal k Heródu, ki se je tiste dni tudi mudil v Jeruzalemu.</verse>
				<verse number="8">Ko je Heród zagledal Jezusa, se je zelo razveselil. Že zdavnaj ga je želel videti, ker je slišal o njem. Pričakoval je, da ga bo videl narediti kak čudež.</verse>
				<verse number="9">Zastavil mu je veliko vprašanj, Jezus pa mu ni nič odgovoril.</verse>
				<verse number="10">Véliki duhovniki in pismouki, ki so stali zraven, so ga hudo tožili.</verse>
				<verse number="11">Heród ga je s svojimi vojaki vred zasramoval, ga v posmeh ogrnil z belo haljo in poslal nazaj k Pilatu.</verse>
				<verse number="12">Tisti dan sta Heród in Pilat postala prijatelja, prej sta se namreč sovražila.</verse>
				<verse number="13">Pilat je sklical vélike duhovnike, narodne voditelje in ljudstvo</verse>
				<verse number="14">ter jim rekel: »Pripeljali ste mi tega človeka, češ da hujska ljudstvo, jaz pa sem ga vpričo vas zaslišal in nisem našel na njem nobene krivde v stvareh, zaradi katerih ga tožite.</verse>
				<verse number="15">Tudi Heród jè ni našel, ker ga je poslal nazaj k nam. Poglejte, nič takega ni storil, da bi zaslužil smrt.</verse>
				<verse number="16">Dal ga bom pretepsti in ga nato izpustil.«</verse>
				<verse number="17">[Ob vsakem prazniku pa jim je moral nekoga izpustiti.]</verse>
				<verse number="18">Tedaj so vsi hkrati zavpili: »Proč s tem! Izpústi nam Barába!«</verse>
				<verse number="19">Ta je bil namreč v ječi zaradi upora, ki je nastal v mestu, in zaradi uboja.</verse>
				<verse number="20">Pilat jih je znova nagovoril, ker je hotel Jezusa izpustiti.</verse>
				<verse number="21">Oni pa so kar naprej vpili: »Križaj ga! Križaj ga!«</verse>
				<verse number="22">Še tretjič jih je vprašal: »Kaj je vendar hudega storil? Nič smrti vrednega nisem našel na njem. Dal ga bom pretepsti in ga nato izpustil.«</verse>
				<verse number="23">Oni pa so še vedno na ves glas kričali in zahtevali, naj ga križa. Njihovo vpitje je postajalo čedalje glasnejše.</verse>
				<verse number="24">Pilat je razsodil, naj se ugodi njihovi zahtevi.</verse>
				<verse number="25">Izpustil je tistega, ki je bil zaradi upora in uboja v ječi in so ga zahtevali; Jezusa pa je izročil njihovi volji.</verse>
				<verse number="26">Ko so ga odvedli, so prijeli Simona iz Ciréne, ki je prihajal s polja, in mu naložili križ, da ga je nesel za Jezusom.</verse>
				<verse number="27">Za njim je šla velika množica, tudi žená, ki so se tolkle po prsih in jokale zaradi njega.</verse>
				<verse number="28">Jezus pa se je obrnil k njim in rekel: »Hčere jeruzalemske, ne jokajte nad menoj, marveč jokajte nad seboj in nad svojimi otroki!</verse>
				<verse number="29">Prišli bodo namreč dnevi, ob katerih poreko: ‘Blagor nerodovitnim, in telesom, ki niso rodila, in prsim, ki niso dojile!’</verse>
				<verse number="30">Takrat bodo začeli govoriti goram: ‘Pádite na nas!’ in gričem: ‘Pokrijte nas!’</verse>
				<verse number="31">Zakaj, če delajo takó z zelenim lesom, kaj se bo zgodilo šele s suhim?«</verse>
				<verse number="32">Gnali pa so še dva druga, ki sta bila hudodelca, da bi ju z njim vred usmrtili.</verse>
				<verse number="33">Ko so prišli na kraj, ki se imenuje Lobanja, so tam križali njega in oba hudodelca, enega na desnici in enega na levici.</verse>
				<verse number="34">Jezus je rekel: »Oče, odpústi jim, saj ne vedo, kaj delajo.« Ko so si delili njegova oblačila, so zanja žrebali.</verse>
				<verse number="35">Ljudstvo pa je stalo zraven in gledalo. Celó narodni voditelji so se norčevali iz njega in govorili: »Druge je rešil, naj reši sam sebe, če je božji Maziljenec in Izvoljenec.«</verse>
				<verse number="36">Posmehovali so se mu tudi vojaki; pristopali so in mu ponujali kisa.</verse>
				<verse number="37">Govorili so: »Če si judovski kralj, reši sam sebe.«</verse>
				<verse number="38">Nad njim pa je bil napis: »To je judovski kralj.«</verse>
				<verse number="39">Eden od hudodelcev, ki sta visela na križu, se mu je rogal in govoril: »Ali nisi ti Mesija? Reši sebe in naju!«</verse>
				<verse number="40">Drugi pa se je oglasil in ga svaril: »Kako da se ne bojiš Boga, ko te je doletela enaka obsodba?</verse>
				<verse number="41">Za naju je to pravično, saj je primerno temu, kar sva storila; ta pa ni storil nič hudega.«</verse>
				<verse number="42">Nato je rekel: »Jezus, spomni se me, ko prideš v svoje kraljestvo!«</verse>
				<verse number="43">In odgovoril mu je: »Resnično ti povem: še danes boš z menoj v raju.«</verse>
				<verse number="44">Bilo je že okrog šeste ure, ko je nastala tema po vsej deželi, in je bilo temno do devete ure, ker</verse>
				<verse number="45">sonce ni dajalo svetlobe. Zagrinjalo v templju se je pretrgalo po sredi.</verse>
				<verse number="46">Jezus je zaklical z močnim glasom: »Oče, v tvoje roke izročam svojo dušo.« In ko je to izrekel, je izdihnil.</verse>
				<verse number="47">Ko je stotnik videl, kaj se je zgodilo, je slavil Boga in rekel: »Zares, ta človek je bil pravičen.«</verse>
				<verse number="48">In vsi ljudje, ki so se zbrali, da bi gledali, in so videli, kaj se je zgodilo, so se nazaj grede trkali na prsi.</verse>
				<verse number="49">Vsi njegovi znanci pa so stali daleč proč; tudi žene, ki so ga spremljale od Galileje sèm, so stale tam in to opazovale.</verse>
				<verse number="50">Prišel je tudi mož, ki mu je bilo ime Jožef. Bil je član vélikega zbora, dober in pravičen človek,</verse>
				<verse number="51">ki ni soglašal z njihovim sklepom in ravnanjem. Doma je bil iz judovskega mesta Arimatéje in je pričakoval božje kraljestvo.</verse>
				<verse number="52">Stopil je k Pilatu in prosil za Jezusovo telo.</verse>
				<verse number="53">In snel ga je s križa, ga zavil v platneno rjuho in položil v grob, izdolben v skalo, kamor ni bil še nihče položen.</verse>
				<verse number="54">To je bilo na dan pripravljanja in sobota se je bližala.</verse>
				<verse number="55">Žene, ki so prišle z Jezusom iz Galileje, so Jožefa spremile h grobu. Ogledale so si grob in kako je bilo telo položeno vanj.</verse>
				<verse number="56">Nato so se vrnile ter pripravile dišav in mire. V soboto pa so po zapovedi počivale.</verse>
			</chapter>
			<chapter number="24">
				<verse number="1">Prvi dan tedna so se žene navsezgodaj odpravile h grobu. S seboj so nosile dišave, ki so jih bile pripravile.</verse>
				<verse number="2">Kamen od groba so našle odvaljen in</verse>
				<verse number="3">stopile so noter, toda telesa Gospoda Jezusa niso našle.</verse>
				<verse number="4">Ko so bile zaradi tega zbegane, sta stopila k njim moža v bleščečih oblekah.</verse>
				<verse number="5">Ustrašile so se in povesile obraz k tlom. Onadva pa sta jim rekla: »Kaj iščete živega med mrtvimi?</verse>
				<verse number="6">Ni ga tukaj, temveč je vstal. Spomnite se, kako vam je govoril, ko je bil še v Galileji:</verse>
				<verse number="7">‘Sin človekov mora biti izročen v roke grešnikov, biti križan in tretji dan vstati.’«</verse>
				<verse number="8">Tedaj so se spomnile njegovih besed.</verse>
				<verse number="9">Vrnile so se od groba in vse to sporočile enajsterim in vsem drugim.</verse>
				<verse number="10">Bile pa so: Marija Magdalena, Ivana, Marija Jakobova in z njimi še druge žene, ki so to pripovedovale apostolom.</verse>
				<verse number="11">In te besede so se jim zdele kakor blodnje in jim niso verjeli.</verse>
				<verse number="12">Peter pa je vstal in stekel h grobu. Sklonil se je, pa ni videl drugega kakor povoje. Nato je odšel domov in se čudil temu, kar se je zgodilo.</verse>
				<verse number="13">Prav tisti dan sta dva izmed učencev potovala v vas, ki se imenuje Emavs in je šestdeset tečajev od Jeruzalema.</verse>
				<verse number="14">Pogovarjala sta se o vsem, kar se je zgodilo.</verse>
				<verse number="15">Medtem ko sta se pogovarjala in razpravljala, se jima je približal sam Jezus in hodil z njima.</verse>
				<verse number="16">Njune oči pa so bile zadržane, da ga nista spoznala.</verse>
				<verse number="17">Rekel jima je: »O kakšnih rečeh se pogovarjata med potjo?« Žalostna sta obstala</verse>
				<verse number="18">in eden izmed njiju, ki mu je bilo ime Kleópa, mu je rekel: »Si ti edini tujec v Jeruzalemu in ne veš, kaj se je tam zgodilo te dni?«</verse>
				<verse number="19">»Kaj neki?« je vprašal. »Z Jezusom iz Nazareta,« sta rekla, »ki je bil prerok, mogočen v dejanju in besedi pred Bogom in vsem ljudstvom;</verse>
				<verse number="20">kako so ga naši véliki duhovniki in poglavarji izročili v smrtno obsodbo in ga križali.</verse>
				<verse number="21">Mi pa smo upali, da je on tisti, ki bo rešil Izrael. Vrh vsega pa je danes že tretji dan, odkar se je to zgodilo.</verse>
				<verse number="22">Zbegale so nas tudi nekatere žene iz naših vrst. Ko so bile zarana pri grobu</verse>
				<verse number="23">in niso našle njegovega telesa, so se vrnile in pripovedovale, da so videle celó prikazen angelov, ki so dejali, da živi.</verse>
				<verse number="24">Nekaj izmed naših je šlo h grobu in so našli vse takó, kakor so pripovedovale žene, njega samega pa niso videli.«</verse>
				<verse number="25">Rekel jima je: »O nespametna in počasnega mišljenja za verovanje vsega, kar so pripovedovali preroki!</verse>
				<verse number="26">Mar ni bilo potrebno, da je Kristus to pretrpel in šel v svojo slavo?«</verse>
				<verse number="27">Tedaj je začel z Mojzesom in vsemi preroki ter jima razlagal, kar je napisano o njem v vseh knjigah Svetega pisma.</verse>
				<verse number="28">Medtem so se približali vasi, kamor so bili namenjeni. On pa se je delal, kakor da gre dalje.</verse>
				<verse number="29">Vendar sta ga silila in govorila: »Ostani z nama, kajti proti večeru gre in dan se je že nagnil.« In vstopil je, da bi ostal pri njima.</verse>
				<verse number="30">Ko je sédel z njima za mizo, je vzel kruh, ga blagoslovil, razlomil in ga jima dal.</verse>
				<verse number="31">Tedaj so se jima odprle oči in sta ga spoznala. On pa je izginil izpred njiju.</verse>
				<verse number="32">In rekla sta drug drugemu: »Ali ni najino srce gorelo v nama, ko nama je po poti govoril in razlagal Sveto pismo?«</verse>
				<verse number="33">Še tisto uro sta vstala in se vrnila v Jeruzalem in našla zbrane enajstere in tiste, ki so bili z njimi.</verse>
				<verse number="34">Pripovedovali so jima: »Gospod je res vstal in se prikazal Simonu.«</verse>
				<verse number="35">Tudi onadva sta pripovedovala, kaj se je zgodilo na poti in kako sta ga prepoznala po lomljenju kruha.</verse>
				<verse number="36">Ko so se oni o tem pogovarjali, je sam stopil mednje in jih pozdravil: »Mir vam bodi!«</verse>
				<verse number="37">Vznemirili so se in obšel jih je strah. Mislili so, da vidijo duha.</verse>
				<verse number="38">Rekel jim je: »Kaj ste preplašeni in zakaj se vam oglašajo dvomi v srcu?</verse>
				<verse number="39">Poglejte moje roke in moje noge, da sem res jaz. Potipljite me in poglejte, kajti duh nima mesa in kosti, kakor vidite, da jih imam jaz.«</verse>
				<verse number="40">Ko je to rekel, jim je pokazal roke in noge.</verse>
				<verse number="41">Ker pa od veselja še niso verjeli in so se čudili, jim je rekel: »Imate tukaj kakšno jed?«</verse>
				<verse number="42">Ponudili so mu kos pečene ribe.</verse>
				<verse number="43">Vzel jo je in jo vpričo njih pojedel.</verse>
				<verse number="44">Nato jim je rekel: »To so besede, ki sem vam jih povedal, ko sem bil še pri vas. Treba je, da se izpolni vse, kar je pisano o meni v Mojzesovi postavi, prerokih in psalmih.«</verse>
				<verse number="45">Tedaj jim je odprl razum, da so umevali knjige Svetega pisma.</verse>
				<verse number="46">Rekel jim je: »Tako je pisano: Kristus bo trpel in tretji dan vstal od mrtvih,</verse>
				<verse number="47">in v njegovem imenu se bo začelo v Jeruzalemu oznanjati vsem narodom spreobrnjenje, da bodo dosegli odpuščanje grehov.</verse>
				<verse number="48">Vi ste priče teh reči.</verse>
				<verse number="49">In glejte, poslal bom na vas obljubo svojega Očeta; vi pa ostanite v mestu, dokler ne prejmete moči od zgoraj.«</verse>
				<verse number="50">Peljal jih je ven, tja proti Betániji. Povzdignil je roke in jih blagoslovil.</verse>
				<verse number="51">Medtem ko jih je blagoslavljal, se je ločil od njih in se vzdignil v nebesa.</verse>
				<verse number="52">Oni pa so padli pred njim na obraz. Nato so se v velikem veselju vrnili v Jeruzalem.</verse>
				<verse number="53">Bili so ves čas v templju in poveličevali Boga.</verse>
			</chapter>
		</book>
		<book number="43">
			<chapter number="1">
				<verse number="1">V začetku je bila Beseda in Beseda je bila pri Bogu in Beseda je bila Bog.</verse>
				<verse number="2">Ta je bila v začetku pri Bogu.</verse>
				<verse number="3">Vse je po njej nastalo in nič, kar obstaja, ni brez nje nastalo.</verse>
				<verse number="4">V njej je bilo življenje in življenje je bilo luč ljudem.</verse>
				<verse number="5">In luč sveti v temi, a tema je ni sprejela.</verse>
				<verse number="6">Bil je človek, ki ga je poslal Bog; ime mu je bilo Janez.</verse>
				<verse number="7">Prišel je, da bi pričeval o luči in da bi po njegovem pričevanju vsi sprejeli vero.</verse>
				<verse number="8">Ni bil on luč, ampak naj bi pričeval o luči.</verse>
				<verse number="9">Bila je prava luč, ki prihaja na svet in razsvetljuje vsakega človeka.</verse>
				<verse number="10">Na svetu je bila in svet je po njej nastal, a svet je ni spoznal.</verse>
				<verse number="11">V svojo lastnino je prišla, toda njeni je niso sprejeli.</verse>
				<verse number="12">Tistim pa, ki so jo sprejeli, je dala pravico, da so postali božji otroci, vsem, ki verujejo v njeno ime</verse>
				<verse number="13">in se niso rodili iz krvi ne iz poželenja mesa ne iz volje moža, ampak iz Boga.</verse>
				<verse number="14">In Beseda je človek postala in se naselila med nami. Videli smo njeno slavo, slavo, ki jo ima po Očetu kot edinorojeni Sin, poln milosti in resnice.</verse>
				<verse number="15">Janez je pričeval o njem in klical: »To je tisti, o katerem sem rekel: Kateri pride za menoj, je pred menoj, ker je bil prej kakor jaz.«</verse>
				<verse number="16">Iz njegove polnosti smo vsi prejeli milost za milostjo.</verse>
				<verse number="17">Postava je namreč bila dana po Mojzesu, milost in resnica pa je prišla po Jezusu Kristusu.</verse>
				<verse number="18">Boga ni nikoli nihče videl; edinorojeni Sin, ki biva v Očetovem naročju, je pripovedoval o njem.</verse>
				<verse number="19">Janez je pričeval takole: Ko so Judje poslali k njemu iz Jeruzalema duhovnike in levíte, da so ga vprašali: »Kdo si ti?«,</verse>
				<verse number="20">je priznal in ni tajil, temveč odkrito dejal: »Jaz nisem Kristus.«</verse>
				<verse number="21">»Kaj torej? Si mar Elíja?« so ga vprašali. »Ne tudi to nisem,« jim je odgovoril. »Ali si prerok?« »Ne,« jim je odgovoril.</verse>
				<verse number="22">Vprašali so ga torej: »Kdo si, da bomo mogli odgovoriti tistim, ki so nas poslali. Kaj praviš sam o sebi?«</verse>
				<verse number="23">Odgovoril je: »Jaz sem glas vpijočega v puščavi: zravnajte Gospodovo pot, kakor je rekel prerok Izaija.«</verse>
				<verse number="24">Med odposlanci so bili tudi farizeji.</verse>
				<verse number="25">Segli so v besedo in ga vprašali: »Kaj torej krščuješ, če nisi ne Kristus ne Elija ne prerok?«</verse>
				<verse number="26">Janez jim je odgovoril: »Jaz krščujem z vodo, med vami pa stoji on, ki ga ne poznate,</verse>
				<verse number="27">tisti, ki pride za menoj in jaz nisem vreden, da bi mu odvezal jermen na sandali.«</verse>
				<verse number="28">To se je zgodilo v Betániji, onkraj Jórdana, kjer je Janez krščeval.</verse>
				<verse number="29">Naslednji dan zagleda Jezusa, da prihaja k njemu, in reče: »Poglejte božje Jagnje, ki odjemlje greh sveta.</verse>
				<verse number="30">Ta je tisti, o katerem sem rekel: za menoj pride mož, ki je pred menoj, ker je bil prej kakor jaz.</verse>
				<verse number="31">In jaz ga nisem poznal, vendar sem zato prišel in krščujem z vodo, da se on razodene Izraelu.«</verse>
				<verse number="32">Takrat je Janez pričeval: »Videl sem Duha, ki se je spuščal z neba kakor golob in ostal nad njim.</verse>
				<verse number="33">In jaz ga nisem poznal; toda tisti, ki me je poslal krščevat z vodo, mi je rekel: ‘Na kogar boš videl prihajati Duha in ostati nad njim, tisti krščuje v Svetem Duhu.’</verse>
				<verse number="34">Videl sem in pričujem, da je to Božji Sin.«</verse>
				<verse number="35">Naslednji dan je bil Janez spet tam in še dva izmed njegovih učencev.</verse>
				<verse number="36">Ozrl se je na Jezusa, ki je šel mimo, in rekel: »Poglejte božje Jagnje!«</verse>
				<verse number="37">Učenca sta slišala, kar je rekel, in odšla za Jezusom.</verse>
				<verse number="38">Jezus pa se obrne, in ko vidi, da gresta za njim, ju vpraša: »Kaj hočeta?« Odgovorita mu: »Rabí (to pomeni učitelj), kje stanuješ?«</verse>
				<verse number="39">Reče jima: »Pridita in bosta videla.« Gresta torej in vidita, kje stanuje, ter ostaneta pri njem tisti dan. Bilo je okrog desete ure.</verse>
				<verse number="40">Eden od tistih, ki sta slišala Janezove besede in šla za Jezusom, je bil Andrej, brat Simona Petra.</verse>
				<verse number="41">Ta je najprej našel svojega brata Simona in mu rekel: »Našli smo Mesija« (to pomeni Kristus).</verse>
				<verse number="42">Privedel ga je k Jezusu. Jezus je uprl pogled vanj in mu rekel: »Ti si Simon, Janezov sin. Imenoval se boš Kéfa« (to pomeni Peter).</verse>
				<verse number="43">Naslednji dan je Jezus hotel oditi v Galilejo. Srečal je Filipa in mu rekel: »Hôdi za menoj!«</verse>
				<verse number="44">Filip je bil doma iz Betsájde, iz Andrejevega in Petrovega rodnega mesta.</verse>
				<verse number="45">Filip je srečal Natánaela in mu rekel: »Našli smo njega, o katerem so pisali Mojzes v postavi in preroki. To je Jezus, Jožefov sin iz Nazareta.«</verse>
				<verse number="46">Natánael pa mu je rekel: »Iz Nazareta more priti kaj dobrega?« Filip mu je odvrnil: »Pridi in poglej!«</verse>
				<verse number="47">Ko je Jezus videl, da Natánael prihaja k njemu, reče o njem: »Poglejte, pravi Izraelec, v katerem ni zvijače.«</verse>
				<verse number="48">Natánael ga vpraša: »Odkod me poznaš?« Jezus mu odvrne: »Preden te je Filip poklical, sem te videl, ko si bil pod smokvinim drevesom.«</verse>
				<verse number="49">Natánael mu pravi: »Učitelj, ti si Božji Sin, ti si Izraelov kralj.«</verse>
				<verse number="50">Jezus mu odvrne: »Ker sem ti rekel, da sem te videl pod smokvinim drevesom, veruješ? Še več kot to boš videl.«</verse>
				<verse number="51">Nato mu reče: »Resnično resnično vam povem: videli boste nebesa odprta in božje angele, kako hodijo gor in dol nad Sinom človekovim.«</verse>
			</chapter>
			<chapter number="2">
				<verse number="1">Tretji dan je bila svatba v galilejski Kani in Jezusova mati je bila tam.</verse>
				<verse number="2">Na svatbo je bil povabljen tudi Jezus in njegovi učenci.</verse>
				<verse number="3">Ko je vino pošlo, je rekla Jezusu njegova mati: »Vina nimajo več.«</verse>
				<verse number="4">In Jezus ji odvrne: »Kaj hočeš od mene, žena? Moja ura še ni prišla.«</verse>
				<verse number="5">Njegova mati reče strežnikom: »Karkoli vam reče, storite.«</verse>
				<verse number="6">Tam pa je stalo šest kamnitih vrčev, pripravljenih za judovsko obredno umivanje; držali so po dve ali tri mere.</verse>
				<verse number="7">Jezus naroči strežnikom: »Napolnite vrče z vodo!« In napolnijo jih do vrha.</verse>
				<verse number="8">Nato jim reče: »Zajemite zdaj in nesite starešini!« In nesli so mu.</verse>
				<verse number="9">Ko je starešina pokusil vodo, ki je postala vino, in ni vedel, odkod je — strežniki, ki so zajeli vodo, pa so vedeli — je poklical ženina</verse>
				<verse number="10">in mu rekel: »Vsak postreže najprej z dobrim vinom, in ko se ljudje napijejo, s slabšim, ti pa si dobro vino prihranil do zdaj.«</verse>
				<verse number="11">Tako je Jezus v galilejski Kani začel delati znamenja in razodel svoje veličastvo in njegovi učenci so verovali vanj.</verse>
				<verse number="12">Potem je šel dol v Kafarnáum in z njim njegova mati, njegovi bratje in njegovi učenci; tam so ostali nekaj dni.</verse>
				<verse number="13">Bližala se je judovska velika noč in Jezus je šel v Jeruzalem.</verse>
				<verse number="14">V templju je našel prodajalce volov, ovc in golobov ter menjalce denarja, ki so sedeli tam.</verse>
				<verse number="15">Iz vrvi je spletel bič in vse izgnal iz templja z ovcami in voli vred. Menjalcem je raztresel denar in prevrnil stojnice,</verse>
				<verse number="16">prodajalcem golobov pa rekel: »Spravite proč vse to in ne delajte tržnice iz hiše mojega Očeta!«</verse>
				<verse number="17">Njegovi učenci so se spomnili na besedo Svetega pisma: »Gorečnost za tvojo hišo me razjeda.«</verse>
				<verse number="18">Tedaj so se oglasili Judje in mu rekli: »Kakšno znamenje nam pokažeš, da smeš tako delati?«</verse>
				<verse number="19">Jezus jim je odvrnil: »Poderite ta tempelj in v treh dneh ga bom postavil.«</verse>
				<verse number="20">Judje so tedaj rekli: »Šestinštirideset let so gradili ta tempelj, ti pa ga boš postavil v treh dneh?«</verse>
				<verse number="21">On pa je govoril o templju svojega telesa.</verse>
				<verse number="22">Ko je vstal od mrtvih, so se njegovi učenci spomnili, da je govoril o tem, in verovali so Svetemu pismu in besedi, ki jo je Jezus povedal.</verse>
				<verse number="23">Ko je bil med velikonočnimi prazniki v Jeruzalemu, so mnogi začeli verovati vanj, ker so videli znamenja, ki jih je delal.</verse>
				<verse number="24">Jezus pa se jim ni zaupal, ker je vse poznal</verse>
				<verse number="25">in ker ni bilo treba, da bi mu bil kdo o kom kaj povedal; sam je namreč vedel, kaj je v človeku.</verse>
			</chapter>
			<chapter number="3">
				<verse number="1">Med farizeji pa je bil človek, ki mu je bilo ime Nikodém; bil je prvak med Judi.</verse>
				<verse number="2">Ponoči je prišel k Jezusu in mu rekel: »Rabí, vemo, da si prišel od Boga kot učitelj; kajti nihče ne more delati takih znamenj, kakor jih ti delaš, če ni Bog z njim.«</verse>
				<verse number="3">Jezus mu je odgovoril: »Resnično resnično ti povem: če se kdo ne rodi od zgoraj, ne more videti božjega kraljestva.«</verse>
				<verse number="4">Nikodém ga vpraša: »Kako se more človek roditi, če je star? Mar more vdrugič v telo svoje matere in se roditi?«</verse>
				<verse number="5">Jezus mu odgovori: »Resnično resnično ti povem: če se kdo ne rodi iz vode in Duha, ne more priti v božje kraljestvo.</verse>
				<verse number="6">Kar je rojeno iz mesa, je meso, kar pa je rojeno iz Duha, je duh.</verse>
				<verse number="7">Ne čudi se, da sem ti rekel: Morate se roditi od zgoraj.</verse>
				<verse number="8">Veter veje, koder hoče, njegovo šumenje slišiš, pa ne veš, odkod prihaja in kam gre. Tako je z vsakim, ki je rojen iz Duha.«</verse>
				<verse number="9">Nikodém mu je segel v besedo in ga vprašal: »Kako se more to zgoditi?«</verse>
				<verse number="10">Jezus mu je odgovoril: »Ti si učitelj v Izraelu in tega ne veš?</verse>
				<verse number="11">Resnično resnično ti povem: govorimo o tem, kar vemo, in spričujemo to, kar smo videli, toda našega pričevanja ne sprejemate.</verse>
				<verse number="12">Če ne verjamete, kar sem vam govoril o zemeljskih stvareh, kako boste verjeli, če vam govorim o nebeških?</verse>
				<verse number="13">Nihče ni šel v nebesa, razen tistega, ki je prišel iz nebes, Sin človekov.</verse>
				<verse number="14">In kakor je Mojzes povzdignil kačo v puščavi, tako mora biti povzdignjen Sin človekov,</verse>
				<verse number="15">da ima vsak, ki veruje, po njem večno življenje.</verse>
				<verse number="16">Bog je namreč svet tako ljubil, da je dal svojega edinorojenega Sina, da bi se nihče, kdor veruje vanj, ne pogubil, ampak bi imel večno življenje.</verse>
				<verse number="17">Bog namreč ni poslal svojega Sina na svet, da bi svet sodil, ampak da bi se svet rešil po njem.</verse>
				<verse number="18">Kdor veruje vanj, ne bo sojen; kdor pa ne veruje, je že sojen, ker ne veruje v ime edinorojenega Božjega Sina.</verse>
				<verse number="19">Sodba pa je v tem, da je prišla luč na svet in so ljudje bolj ljubili temo kakor luč, kajti njihova dela so bila hudobna.</verse>
				<verse number="20">Kdor namreč dela húdo, sovraži luč in ne pride k luči, da se ne bi pokazala njegova dela.</verse>
				<verse number="21">Kdor se ravna po resnici, pride k luči, da se pokažejo njegova dela, ker so narejena v Bogu.«</verse>
				<verse number="22">Potem je šel Jezus s svojimi učenci na judejsko podeželje, se tam zadrževal z njimi in krščeval.</verse>
				<verse number="23">Tudi Janez je krščeval v Enónu blizu Salíma, ker je bilo tam veliko studencev. Ljudje so prihajali in se dajali krstiti.</verse>
				<verse number="24">Janeza namreč še niso vrgli v ječo.</verse>
				<verse number="25">Med Janezovimi učenci in nekim Judom pa se je vnel prepir zaradi očiščevanja.</verse>
				<verse number="26">Šli so torej k Janezu in mu rekli: »Učitelj, tisti, ki je bil pri tebi onkraj Jórdana in o katerem si pričeval, krščuje in vse hodi k njemu.«</verse>
				<verse number="27">Janez pa je odgovoril: »Človek si ne more ničesar prisvojiti, če mu ni dano iz nebes.</verse>
				<verse number="28">Vi sami ste priče, da sem rekel: ‘Jaz nisem Kristus, temveč sem poslan pred njim.’</verse>
				<verse number="29">Kdor ima nevesto, je ženin. Ženinov prijatelj pa, ki stoji zraven in ga posluša, se srčno veseli, ko sliši ženinov glas. To moje veselje je torej zdaj uresničeno.</verse>
				<verse number="30">On mora rasti, jaz pa se manjšati.«</verse>
				<verse number="31">»Kdor prihaja od zgoraj, je nad vsemi; kdor pa je z zemlje, je zemeljski in govori zemeljsko. Kdor prihaja z nebes, je nad vsemi, in pričuje o tem,</verse>
				<verse number="32">kar je videl in slišal, vendar nihče ne sprejema njegovega pričevanja.</verse>
				<verse number="33">Kdor pa sprejme njegovo pričevanje, potrdi, da je Bog resnicoljuben.</verse>
				<verse number="34">Kogar je namreč Bog poslal, govori božje besede, kajti Bog ne meri duha, ko ga daje.</verse>
				<verse number="35">Oče ljubi Sina in mu je vse dal v roke.</verse>
				<verse number="36">Kdor veruje v Sina, ima večno življenje; kdor pa v Sina ne veruje, ne bo prišel v življenje, ampak ostane nad njim božja jeza.«</verse>
			</chapter>
			<chapter number="4">
				<verse number="1">Ko je torej Jezus zvedel, da so farizeji slišali, kako pridobiva in krščuje več učencev kakor Janez —</verse>
				<verse number="2">čeprav Jezus sam ni krščeval, ampak njegovi učenci, —</verse>
				<verse number="3">je zapustil Judejo in spet prišel v Galilejo.</verse>
				<verse number="4">Moral je iti skozi Samaríjo.</verse>
				<verse number="5">Dospel je torej v samaríjsko mesto, imenovano Sihár, nedaleč od posesti, ki jo je dal Jakob svojemu sinu Jožefu.</verse>
				<verse number="6">Tam je bil Jakobov studenec. Jezus je bil utrujen od poti in je sédel kar k studencu. Bilo je okrog šeste ure.</verse>
				<verse number="7">Tedaj pride neka žena iz Samaríje, da bi zajela vode. Jezus ji reče: »Daj mi piti!«</verse>
				<verse number="8">Njegovi učenci so bili odšli v mesto, da bi nakupili živeža.</verse>
				<verse number="9">Samarijanka mu odvrne: »Kako vendar ti, ki si Jud, prosiš mene, Samarijanko, naj ti dam piti?« (Judje namreč ne marajo imeti stika s Samarijani).</verse>
				<verse number="10">Jezus ji odgovori: »Če bi poznala božji dar in kdo je, ki ti pravi: ‘Daj mi piti,’ bi ga ti prosila in dal bi ti žive vode.«</verse>
				<verse number="11">Žena mu reče: »Gospod, nimaš s čim zajeti in vodnjak je globok. Odkod imaš torej živo vodo?</verse>
				<verse number="12">Si mar ti večji kakor naš oče Jakob, ki nam je dal ta vodnjak in je iz njega pil sam, njegovi sinovi in njegova živina?«</verse>
				<verse number="13">Jezus ji odvrne: »Vsak, ki pije to vodo, bo spet žejen.</verse>
				<verse number="14">Kdor pa bo pil vodo, ki mu jo bom dal jaz, ne bo nikoli žejen, ampak bo voda, ki mu jo bom dal, postala v njem vrelec vode, ki žubori v večno življenje.«</verse>
				<verse number="15">Žena mu reče: »Gospod, daj mi te vode, da ne bom žejna in mi ne bo treba hoditi semkaj zajemat.«</verse>
				<verse number="16">Odvrne ji: »Pojdi in pokliči svojega moža in se vrni!«</verse>
				<verse number="17">Žena mu odgovori: »Nimam moža.« Jezus ji reče: »Dobro si rekla: ‘Nimam moža;’</verse>
				<verse number="18">kajti pet mož si imela, in ta, ki ga imaš zdaj, ni tvoj mož. To si prav povedala.«</verse>
				<verse number="19">Žena mu odvrne: »Gospod, vidim, da si prerok.</verse>
				<verse number="20">Naši očetje so molili na tej gori, vi pa pravite, da je v Jeruzalemu kraj, kjer je treba moliti.«</verse>
				<verse number="21">Jezus ji pravi: »Veruj mi, žena, da pride ura, ko ne bodo molili Očeta ne na tej gori ne v Jeruzalemu.</verse>
				<verse number="22">Vi molite, česar ne poznate, mi pa molimo, kar poznamo, kajti zveličanje pride od Judov.</verse>
				<verse number="23">Pride pa ura in je že zdaj, ko bodo pravi častilci molili Očeta v duhu in resnici. Prav takih molilcev si namreč želi Oče.</verse>
				<verse number="24">Bog je duh, in kateri ga molijo, ga morajo moliti v duhu in resnici.«</verse>
				<verse number="25">Žena mu odvrne: »Vem, da pride Mesija, ki se imenuje Kristus. Ko pride, nam bo vse oznanil.«</verse>
				<verse number="26">Jezus ji odgovori: »Jaz sem; jaz, ki govorim s teboj.«</verse>
				<verse number="27">Medtem so prišli njegovi učenci in se čudili, da je govoril z žensko, vendar ga nobeden ni vprašal: »Kaj bi rad od nje?« ali »Zakaj govoriš z njo?«</verse>
				<verse number="28">Tedaj je žena odložila vrč, odhitela v mesto in pripovedovala ljudem:</verse>
				<verse number="29">»Pridite in poglejte človeka, ki mi je povedal vse, kar sem storila. Kaj, če je on Kristus?«</verse>
				<verse number="30">Odšli so iz mesta in se napotili k njemu.</verse>
				<verse number="31">Medtem so ga učenci silili in govorili: »Učitelj, jej!«</verse>
				<verse number="32">Rekel jim je: »Jaz uživam hrano, ki je vi ne poznate.«</verse>
				<verse number="33">Učenci so se tedaj spraševali: »Menda mu ni kdo prinesel jesti?«</verse>
				<verse number="34">Jezus jim je rekel: »Moja jed je, da izpolnjujem voljo tistega, ki me je poslal, in dovršim njegovo delo.</verse>
				<verse number="35">Ali ne pravite vi: ‘Še štiri mesece in žetev je tu.’? Jaz pa vam pravim: povzdignite oči in poglejte polja, da so zrela za žetev.</verse>
				<verse number="36">Žanjec prejema plačilo in spravlja pridelek za večno življenje, da se bosta skupaj veselila sejalec in žanjec.</verse>
				<verse number="37">V tem je pregovor resničen: ‘Eden seje, drugi žanje.’</verse>
				<verse number="38">Poslal sem vas, da boste poželi, za kar se niste trudili. Drugi so se trudili, vi pa pobirate sadove njihovega dela.«</verse>
				<verse number="39">Veliko Samarijanov iz tistega mesta je začelo verovati vanj zaradi besed žene: »Vse mi je povedal, kar sem storila.«</verse>
				<verse number="40">Ko so Samarijani prišli k njemu, so ga prosili, naj bi ostal pri njih; in ostal je tam dva dni.</verse>
				<verse number="41">Tedaj jih je zaradi njegove besede še veliko več začelo verovati.</verse>
				<verse number="42">Ženi pa so rekli: »Ne verjamemo več zaradi tvojega pripovedovanja. Sami smo ga namreč slišali in vemo, da je on zares zveličar sveta.«</verse>
				<verse number="43">Po teh dveh dneh je šel od tam proti Galileji.</verse>
				<verse number="44">Jezus je sicer sam rekel, da prerok ne uživa časti v domačem kraju.</verse>
				<verse number="45">Ko je prišel v Galilejo, so ga Galilejci sprejeli, ker so videli vse, kar je ob prazniku storil v Jeruzalemu; tudi sami so bili namreč za praznik tam.</verse>
				<verse number="46">Prišel je torej spet v galilejsko Kano, kjer je bil spremenil vodo v vino. V Kafarnáumu je bil neki kraljevi uradnik, ki je imel bolnega sina.</verse>
				<verse number="47">Ko je zvedel, da je prišel Jezus iz Judeje v Galilejo, se je odpravil k njemu in ga prosil, naj pride in mu ozdravi sina, ki že umira.</verse>
				<verse number="48">Jezus mu je rekel: »Če ne vidite znamenj in čudežev, ne verujete.«</verse>
				<verse number="49">Uradnik mu reče: »Gospod, stopi dol, preden moj otrok umrje.«</verse>
				<verse number="50">Jezus mu odvrne: »Pojdi, tvoj sin živi.« Mož je verjel besedi, ki mu jo je rekel Jezus in odšel.</verse>
				<verse number="51">Že med potjo pa so mu prišli naproti njegovi služabniki in sporočili: »Tvoj sin živi.«</verse>
				<verse number="52">Vprašal jih je, katero uro mu je odleglo. Rekli so mu: »Včeraj ob sedmih ga je mrzlica pustila.«</verse>
				<verse number="53">Oče je spoznal, da se je to zgodilo tisto uro, ko mu je Jezus rekel: »Tvoj sin živi.« Veroval je sam in vsi njegovi domači.</verse>
				<verse number="54">To pa je bilo že drugo znamenje, ki ga je storil Jezus, odkar je iz Judeje prišel v Galilejo.</verse>
			</chapter>
			<chapter number="5">
				<verse number="1">Potem je bil judovski praznik in Jezus je šel v Jeruzalem.</verse>
				<verse number="2">V Jeruzalemu je pri Ovčjih vratih kopel, ki se po hebrejsko imenuje Betésda in ima pet pokritih lop.</verse>
				<verse number="3">V njih je poležavalo veliko bolnikov: slepih, hromih, sušičnih. Čakali so na plivkanje vode,</verse>
				<verse number="4">kajti od časa do časa je prihajal v kopel Gospodov angel in voda je plivkala. Kdor je po plivkanju vode prvi vstopil, je ozdravel, naj je imel katerokoli bolezen.</verse>
				<verse number="5">Med njimi je bil tudi človek, ki je bil bolan osemintrideset let.</verse>
				<verse number="6">Jezus ga je videl, kako leži tam, in ker je vedel, da je že dolgo bolan, mu je rekel: »Bi rad ozdravel, kajne?«</verse>
				<verse number="7">Bolnik mu je odgovoril: »Gospod, nimam človeka, ki bi me dal v kopel, kadar voda zaplivka. Medtem ko se pomikam tja, vstopi pred menoj kdo drug.«</verse>
				<verse number="8">Jezus mu reče: »Vstani, vzemi svoja nosila in hôdi!«</verse>
				<verse number="9">Mož je pri priči ozdravel. Vzel je nosila in hodil. Tisti dan pa je bila sobota.</verse>
				<verse number="10">Zato so Judje rekli ozdravljenemu: »Sobota je. Ne smeš prenašati nosil!«</verse>
				<verse number="11">On pa jim je odgovoril: »Tisti, ki me je ozdravil, mi je rekel: ‘Vzemi svoja nosila in hôdi!’«</verse>
				<verse number="12">Vprašali so ga: »Kdo je tisti človek, ki ti je rekel: ‘Vzemi nosila in hôdi’?«</verse>
				<verse number="13">Ozdravljeni pa ni vedel, kdo je tisti; Jezus se je namreč umaknil, ker je bila tam množica.</verse>
				<verse number="14">Pozneje ga je Jezus srečal v templju in mu rekel: »Vidiš, ozdravel si. Ne gréši več, da se ti ne zgodi kaj hujšega!«</verse>
				<verse number="15">Mož je odšel in povedal Judom, da je Jezus tisti, ki ga je ozdravil.</verse>
				<verse number="16">Zaradi tega, ker je takšne reči delal na soboto, so Judje Jezusa preganjali.</verse>
				<verse number="17">Jezus pa jim je odvrnil: »Moj Oče neprenehoma dela in tudi jaz delam.«</verse>
				<verse number="18">Zato so ga Judje še bolj zalezovali, da bi ga umorili, ker je ne samo kršil soboto, ampak je tudi Boga imenoval za svojega Očeta in se tako delal enakega Bogu.</verse>
				<verse number="19">Jezus je torej spregovoril in jim rekel: »Resnično resnično vam povem: Sin ne more delati ničesar sam od sebe, ampak le to, kar vidi, da dela Oče; kar namreč dela Oče, dela enako tudi Sin.</verse>
				<verse number="20">Oče ima namreč Sina rad in mu pokaže vse, kar snuje sam in še večja dela od teh mu bo pokazal, tako da se boste čudili.</verse>
				<verse number="21">Kakor namreč Oče obuja mrtve in jih vrača v življenje, tako tudi Sin daje življenje, komur hoče.</verse>
				<verse number="22">Oče namreč nikogar ne sodi, ampak je dal vso sodbo Sinu,</verse>
				<verse number="23">da bi vsi častili Sina, kakor častijo Očeta. Kdor ne časti Sina, tudi ne časti Očeta, ki ga je poslal.</verse>
				<verse number="24">Resnično resnično vam povem: Kdor posluša mojo besedo in veruje njemu, ki me je poslal, ima večno življenje in ne pride v obsodbo, temveč je prestopil iz smrti v življenje.</verse>
				<verse number="25">Resnično resnično vam povem: pride ura in je že zdaj, ko bodo mrtvi slišali glas Božjega Sina, in kateri ga bodo slišali, bodo živeli.</verse>
				<verse number="26">Kakor ima namreč Oče življenje v sebi, tako je dal tudi Sinu, da ima življenje v sebi.</verse>
				<verse number="27">Oblast mu je dal, da sodi, ker je Sin človekov.</verse>
				<verse number="28">Ne čudíte se temu, kajti pride ura, v kateri bodo slišali njegov glas vsi, ki so v grobeh.</verse>
				<verse number="29">In tisti, ki so delali dobro, bodo vstali k življenju, tisti pa, ki so delali húdo, bodo vstali k obsodbi.</verse>
				<verse number="30">Jaz ne morem sam od sebe ničesar storiti: kakor slišim, tako sodim, in moja sodba je pravična, ker ne iščem svoje volje, ampak voljo tistega, ki me je poslal.«</verse>
				<verse number="31">»Če jaz pričujem o sebi, moje pričevanje ni veljavno;</verse>
				<verse number="32">drug je, ki pričuje o meni, in vem, da je pričevanje, ki ga daje o meni, veljavno.</verse>
				<verse number="33">Vi ste napotili poslance k Janezu in pričeval je za resnico.</verse>
				<verse number="34">Meni se sicer ni treba opirati na človeško pričevanje, vendar to pripovedujem zato, da bi se vi rešili.</verse>
				<verse number="35">On je bil svetilka, ki gori in sveti, vi pa ste se hoteli nekaj časa veseliti ob njegovi luči.</verse>
				<verse number="36">Moje pričevanje je večje kakor Janezovo: dela namreč, ki mi jih je dal narediti moj Oče, prav ta dela, ki jih opravljam, pričajo o meni, da me je poslal Oče.</verse>
				<verse number="37">In tudi Oče, ki me je poslal, je pričal o meni: vendar vi niste nikoli slišali njegovega glasu ne videli njegovega obličja.</verse>
				<verse number="38">In tudi njegova beseda ne prebiva v vas, ker ne verjamete tistemu, ki ga je poslal.</verse>
				<verse number="39">Preiskujete Sveto pismo, ker mislite, da imate v njem večno življenje, a prav Sveto pismo pričuje o meni.</verse>
				<verse number="40">Toda vi nočete priti k meni, da bi imeli življenje.</verse>
				<verse number="41">Ne sprejemam časti od ljudi;</verse>
				<verse number="42">sicer pa vas poznam: v vas ni ljubezni do Boga.</verse>
				<verse number="43">Prišel sem v imenu svojega Očeta in me nočete sprejeti. Če pride kdo drug v svojem imenu, ga boste sprejeli.</verse>
				<verse number="44">Kako bi mogli verovati vi, ki sprejemate čast drug od drugega in ne iščete časti, ki jo daje edini Bog?</verse>
				<verse number="45">Ne mislite, da vas bom jaz tožil pri Očetu, vaš tožnik je Mojzes, v katerega zaupate.</verse>
				<verse number="46">Če bi namreč verjeli Mojzesu, bi verjeli tudi meni, ker je pisal o meni.</verse>
				<verse number="47">Če pa ne verjamete njegovim spisom, kako boste verjeli mojim besedam?«</verse>
			</chapter>
			<chapter number="6">
				<verse number="1">Potem se je Jezus prepeljal na drugo stran Galilejskega jezera, ki se imenuje tudi Tibêrijsko.</verse>
				<verse number="2">Za njim je šla velika množica, ker je videla znamenja, ki jih je delal nad bolniki.</verse>
				<verse number="3">Jezus se je povzpel na goro in tam sédel s svojimi učenci.</verse>
				<verse number="4">Bila pa je blizu velika noč, judovski praznik.</verse>
				<verse number="5">Ko je Jezus povzdignil oči in videl, da prihaja k njemu velika množica, je vprašal Filipa: »Kje naj kupimo kruha, da bi jim dali jesti?«</verse>
				<verse number="6">To pa je rekel, ker ga je skušal; sam je namreč vedel, kaj bo storil.</verse>
				<verse number="7">Filip mu je odgovoril: »Za dvesto denarjev kruha ne bi bilo dosti zanje, da bi vsak dobil le majhen kos.«</verse>
				<verse number="8">Eden izmed njegovih učencev, Andrej, brat Simona Petra, mu reče:</verse>
				<verse number="9">»Tukaj je deček, ki ima pet ječmenovih hlebov in dve ribi, a kaj je to za toliko ljudi?«</verse>
				<verse number="10">Jezus pravi: »Recite ljudem, naj sedejo.« Bilo pa je na tistem kraju veliko trave. Posedlo je torej kakih pet tisoč mož.</verse>
				<verse number="11">Tedaj je Jezus vzel hlebe, se zahvalil in jih razdelil med sedeče. Prav tako tudi ribi, kolikor je kdo hotel.</verse>
				<verse number="12">Ko so se najedli, je rekel učencem: »Poberite koščke, ki so ostali, da se kaj ne zgubi.«</verse>
				<verse number="13">Pobrali so jih torej in napolnili dvanajst košar s koščki, ki so od petih ječmenovih hlebov ostali tistim, ki so jedli.</verse>
				<verse number="14">Ko so ljudje videli, da je storil znamenje, so rekli: »To je zares prerok, ki mora priti na svet.«</verse>
				<verse number="15">Ker je Jezus spoznal, da nameravajo priti in ga po sili postaviti za kralja, se je sam spet umaknil na goro.</verse>
				<verse number="16">Ko se je zvečerilo, so šli njegovi učenci dol k jezeru.</verse>
				<verse number="17">Vkrcali so se v čoln in se peljali na drugo stran jezera, proti Kafarnáumu. Bila je že tema, vendar Jezus še ni prišel k njim.</verse>
				<verse number="18">Jezero je bilo razburkano, ker je pihal hud veter.</verse>
				<verse number="19">Ko so imeli za seboj kakih petindvajset do trideset tečajev vožnje, so zagledali Jezusa, kako hodi po jezeru in se bliža čolnu. Ustrašili so se,</verse>
				<verse number="20">on pa jih je ogovoril: »Jaz sem. Ne bojte se!«</verse>
				<verse number="21">Hoteli so ga vzeti v čoln, pa so bili že pri obrežju, kamor so pluli.</verse>
				<verse number="22">Naslednji dan je množica, ki je ostala na drugi strani jezera, spoznala, da je bil tam en sam čoln in da Jezus ni stopil s svojimi učenci vred v čoln, temveč da so učenci odveslali sami.</verse>
				<verse number="23">Iz Tibêrije so pripluli še drugi čolni v bližino kraja, kjer so po Gospodovi zahvalni molitvi jedli kruh.</verse>
				<verse number="24">Ko je množica videla, da tam ni Jezusa ne njegovih učencev, so sami stopili v čolne in odpluli v Kafarnáum in iskali Jezusa.</verse>
				<verse number="25">Ko so ga našli na drugem bregu, so ga vprašali: »Učitelj, kdaj si prišel sèm?«</verse>
				<verse number="26">Jezus jim je odgovoril: »Resnično resnično vam povem: ne iščete me zato, ker ste videli znamenja, ampak ker ste jedli kruh in se nasitili.</verse>
				<verse number="27">Ne delajte za jed, ki mine, temveč za jed, ki ostane za večno življenje in vam jo bo dal Sin človekov; tega je namreč potrdil Oče, Bog.«</verse>
				<verse number="28">Tedaj so ga vprašali: »Kaj naj storimo, da bomo delali božja dela?«</verse>
				<verse number="29">Jezus jim je odgovoril: »Božje delo je to, da verujete v tistega, ki ga je on poslal.«</verse>
				<verse number="30">Rekli so mu: »Kakšno znamenje boš torej naredil, da bomo videli in ti verjeli? Kaj boš napravil?</verse>
				<verse number="31">Naši očetje so jedli mano v puščavi, kakor je pisano: ‘Kruh iz nebes jim je dal jesti.’ «</verse>
				<verse number="32">Jezus jim je odgovoril: »Resnično resnično vam povem: ni vam Mojzes dal kruha iz nebes, ampak moj Oče vam daje pravi kruh iz nebes.</verse>
				<verse number="33">Božji kruh je namreč tisti, ki prihaja iz nebes in daje svetu življenje.«</verse>
				<verse number="34">Rekli so mu torej: »Gospod, vselej nam daj tega kruha!«</verse>
				<verse number="35">Jezus jim je rekel: »Jaz sem kruh življenja. Kdor pride k meni, gotovo ne bo lačen, in kdor veruje vame, ne bo nikoli žejen.</verse>
				<verse number="36">Toda rekel sem vam, da ste me videli, in vendar ne verujete.</verse>
				<verse number="37">Vse, kar mi dá Oče, bo prišlo k meni; in kdor pride k meni, ga nikoli ne bom zavrgel,</verse>
				<verse number="38">ker nisem prišel iz nebes, da bi spolnjeval svojo voljo, marveč voljo tistega, ki me je poslal.</verse>
				<verse number="39">Volja tistega, ki me je poslal, pa je, da ne izgubim nobenega od teh, ki mi jih je dal, marveč jih obudim poslednji dan.</verse>
				<verse number="40">Volja mojega Očeta je namreč, da ima vsak, kdor vidi Sina in veruje vanj, večno življenje, in jaz ga bom obudil poslednji dan.«</verse>
				<verse number="41">Judje so tedaj godrnjali nad njim, ker je rekel: »Jaz sem kruh, ki sem prišel iz nebes,«</verse>
				<verse number="42">in so govorili: »Ali ni to Jezus, Jožefov sin? Njegovega očeta in njegovo mater poznamo. Kako more zdaj govoriti: ‘Iz nebes sem prišel.’«</verse>
				<verse number="43">Jezus jim je odgovoril: »Ne godrnjajte med seboj!</verse>
				<verse number="44">Nihče ne more priti k meni, če ga ne pritegne Oče, ki me je poslal, in jaz ga bom obudil poslednji dan.</verse>
				<verse number="45">Pri prerokih je zapisano: ‘Vsi se bodo dali poučiti Bogu.’ Vsak, kdor posluša Očeta in se mu dá poučiti, pride k meni.</verse>
				<verse number="46">Ne rečem, da bi bil kdo videl Očeta: samo tisti, ki je od Boga, je videl Očeta.</verse>
				<verse number="47">Resnično resnično vam povem: kdor veruje, ima večno življenje.</verse>
				<verse number="48">Jaz sem kruh življenja.</verse>
				<verse number="49">Vaši očetje so jedli mano v puščavi in so pomrli.</verse>
				<verse number="50">To je kruh, ki prihaja iz nebes, da tisti, ki ga uživa, ne umrje.</verse>
				<verse number="51">Jaz sem živi kruh, ki sem prišel iz nebes. Če kdo jé ta kruh, bo živel vekomaj. Kruh pa, ki ga bom dal jaz, je moje meso za življenje sveta.«</verse>
				<verse number="52">Judje so se tedaj prepirali in govorili: »Kako nam more ta dati svoje meso jesti?«</verse>
				<verse number="53">Jezus jim je torej rekel: »Resnično resnično vam povem: če ne jeste mesa Sina človekovega in ne pijete njegove krvi, nimate življenja v sebi.</verse>
				<verse number="54">Kdor jé moje meso in pije mojo kri, ima večno življenje in jaz ga bom obudil poslednji dan.</verse>
				<verse number="55">Moje meso je resnična jed in moja kri resnična pijača.</verse>
				<verse number="56">Kdor jé moje meso in pije mojo kri, ostane v meni in jaz v njem.</verse>
				<verse number="57">Kakor je mene poslal živi Oče in jaz živim po Očetu, tako bo tudi tisti, ki mene uživa, živel po meni.</verse>
				<verse number="58">To je kruh, ki je prišel iz nebes, ne tak, kakršnega so jedli vaši očetje in so pomrli: kdor uživa ta kruh, bo živel vekomaj.«</verse>
				<verse number="59">To je povedal, ko je učil v shodnici v Kafarnáumu.</verse>
				<verse number="60">Veliko njegovih učencev, ki so to slišali, je reklo: »Nevzdržna je ta beseda. Kdo jo more poslušati?«</verse>
				<verse number="61">Ker je Jezus v sebi vedel, da njegovi učenci godrnjajo nad tem, jim je rekel: »To vam je v spotiko?</verse>
				<verse number="62">Kaj pa, če boste videli Sina človekovega iti gor, kjer je bil prej?</verse>
				<verse number="63">Duh je tisti, ki oživlja, meso nič ne koristi. Besede, ki sem vam jih govoril, so duh in življenje.</verse>
				<verse number="64">Toda med vami jih je nekaj, ki ne verujejo.« Jezus je namreč od začetka vedel, kateri ne verujejo in kdo ga bo izdal,</verse>
				<verse number="65">zato je dodal: »Zaradi tega sem vam rekel: nihče ne more priti k meni, če mu ni dano od Očeta.«</verse>
				<verse number="66">Po tistem je precéj njegovih učencev odšlo in niso več hodili z njim.</verse>
				<verse number="67">Jezus je tedaj rekel dvanajsterim: »Ali hočete tudi vi oditi?« Simon Peter mu je odgovoril:</verse>
				<verse number="68">»Gospod, h komu naj gremo? Besede večnega življenja imaš</verse>
				<verse number="69">in mi trdno verujemo in vemo, da si ti Sveti od Boga.«</verse>
				<verse number="70">Jezus jim je rekel: »Kaj vas nisem izbral dvanajst, pa je eden izmed vas hudič?«</verse>
				<verse number="71">Mislil je na Juda, sina Simona Iškarijóta; to je eden izmed dvanajsterih, ki ga je pozneje izdal.</verse>
			</chapter>
			<chapter number="7">
				<verse number="1">Potem je Jezus hodil po Galileji. Po Judeji namreč ni maral hoditi, ker so ga Judje hoteli umoriti.</verse>
				<verse number="2">Medtem se je približal judovski šotorski praznik.</verse>
				<verse number="3">Njegovi bratje so mu tedaj rekli: »Zapústi ta kraj in pojdi v Judejo, da bodo tudi tvoji učenci videli dela, ki jih opravljaš.</verse>
				<verse number="4">Nihče ne deluje na skrivnem, če hoče biti znan. Če delaš take reči, se pokaži svetu!«</verse>
				<verse number="5">Niti njegovi bratje namreč niso verovali vanj.</verse>
				<verse number="6">Jezus jim je odgovoril: »Moj čas še ni prišel. Za vas pa je čas vedno primeren.</verse>
				<verse number="7">Vas svet ne more sovražiti, mene pa sovraži, ker pričujem o njem, da so njegova dela hudobna.</verse>
				<verse number="8">Vi le pojdite na praznik, jaz pa na ta praznik ne grem, ker moj čas še ni dopolnjen.«</verse>
				<verse number="9">To jim je povedal in ostal v Galileji.</verse>
				<verse number="10">Ko pa so njegovi bratje odšli na praznik, je šel tudi sam, vendar ne očitno, ampak na skrivaj.</verse>
				<verse number="11">Judje so ga med praznikom iskali in spraševali: »Kje je tisti?«</verse>
				<verse number="12">Med ljudmi se je veliko šušljalo o njem. Eni so govorili: »Dober človek je;« drugi pa: »Ni, ljudi zavaja.«</verse>
				<verse number="13">Nobeden pa si ni upal sproščeno govoriti o njem, ker so se bali Judov.</verse>
				<verse number="14">Šele sredi praznika je prišel Jezus v tempelj in učil.</verse>
				<verse number="15">Judje so se začudeni spraševali: »Kako ta pozna svete knjige, ko se ni učil?«</verse>
				<verse number="16">Jezus pa jim je odgovoril: »Moj nauk ni moj, temveč tistega, ki me je poslal.</verse>
				<verse number="17">Če hoče kdo spolnjevati njegovo voljo, bo spoznal, ali je to, kar učim, od Boga, ali govorim sam od sebe.</verse>
				<verse number="18">Kdor govori sam od sebe, išče svojo čast, kdor pa išče čast tistega, ki ga je poslal, je resnicoljuben in v njem ni krivice.</verse>
				<verse number="19">Ali vam ni Mojzes dal postave? Vendar je nobeden med vami ne spolnjuje. Zakaj me hočete umoriti?«</verse>
				<verse number="20">Množica je odgovorila: »Hudega duha imaš. Kdo te hoče umoriti?«</verse>
				<verse number="21">Jezus jim je odgovoril: »Eno delo sem storil med vami in vsi se temu čudite.</verse>
				<verse number="22">Mojzes vam je dal obrezo — ne kakor da bi bila od njega, ampak je od očakov — in vi obrezujete v soboto.</verse>
				<verse number="23">Če torej človek lahko v soboto prejme obrezo in s tem ne krši Mojzesove postave, zakaj se jezite nad menoj, ker sem v soboto ozdravil celega človeka?</verse>
				<verse number="24">Ne sodíte po videzu, ampak po pravici.«</verse>
				<verse number="25">Nekaj Jeruzalemčanov je tedaj reklo: »Ali ni ta tisti, ki ga hočejo umoriti?</verse>
				<verse number="26">Pa glejte, javno govori in mu nič ne rečejo. Kaj so tudi voditelji spoznali, da je on Kristus?</verse>
				<verse number="27">Toda o njem vemo, odkod je; kadar pa pride Kristus, nihče ne bo vedel, odkod je.«</verse>
				<verse number="28">Jezus je tedaj kar med učenjem v templju zaklical: »Vi me poznate in tudi veste, odkod sem. Vendar nisem prišel sam od sebe, temveč me je poslal tisti, ki je resnicoljuben, in tega vi ne poznate.</verse>
				<verse number="29">Jaz ga poznam, ker sem od njega in me je on poslal.«</verse>
				<verse number="30">Tedaj so ga hoteli prijeti, toda nobeden ni stegnil roke po njem, ker njegova ura še ni prišla.</verse>
				<verse number="31">Med množico pa jih je precéj začelo verovati vanj in so govorili: »Bo mar Kristus, kadar pride, storil več znamenj, kakor jih je storil ta?«</verse>
				<verse number="32">Farizeji so zvedeli, kaj ljudje šušljajo o njem. Tedaj so poslali véliki duhovniki in farizeji služabnike, da bi ga prijeli.</verse>
				<verse number="33">Jezus pa je rekel: »Še malo časa sem med vami, nato pojdem k njemu, ki me je poslal.</verse>
				<verse number="34">Iskali me boste in me ne boste našli, kajti tja, kjer sem jaz, vi ne morete priti.«</verse>
				<verse number="35">Judje so tedaj govorili med seboj: »Kam namerava oditi, da ga ne bomo našli? Pojde mar k razkropljenim med Grke in bo učil Grke?</verse>
				<verse number="36">Kaj pomenijo besede, ki jih je rekel: ‘Iskali me boste in me ne boste našli; in tja, kjer sem jaz, vi ne morete priti.’?«</verse>
				<verse number="37">Na zadnji, najbolj slovesni dan praznika je Jezus stal tam in zaklical: »Če je kdo žejen, naj pride k meni in naj pije.</verse>
				<verse number="38">Kdor vame veruje, ‘bodo iz njegovega osrčja tekle reke žive vode’, kakor pravi Sveto pismo.«</verse>
				<verse number="39">To pa je rekel o Duhu, ki naj bi ga prejeli tisti, ki verujejo vanj. Duh namreč še ni prišel, ker Jezus še ni bil poveličan.</verse>
				<verse number="40">Nekateri iz množice, ki so slišali te besede, so rekli: »To je res prerok.«</verse>
				<verse number="41">Drugi so dejali: »To je Kristus.« Nekateri pa so se spraševali: »Mar pride Kristus iz Galileje?</verse>
				<verse number="42">Ali ne pravi Sveto pismo, da pride Kristus iz Davidovega rodu in iz Betlehema, kraja, kjer je bil David?«</verse>
				<verse number="43">Med ljudmi je torej zaradi njega nastal razdor.</verse>
				<verse number="44">Nekateri izmed njih so ga hoteli prijeti, toda nobeden ni stegnil rok po njem.</verse>
				<verse number="45">Ko so se služabniki vrnili k vélikim duhovnikom in farizejem, so jih ti vprašali: »Zakaj ga niste privedli?«</verse>
				<verse number="46">Služabniki so odgovorili: »Še nikoli noben človek ni tako govoril.«</verse>
				<verse number="47">»Menda se niste dali tudi vi zapeljati?« so jih zavrnili farizeji.</verse>
				<verse number="48">»Je mar kdo izmed voditeljev ali farizejev sprejel vero vanj?</verse>
				<verse number="49">Prekleta ta drhal, ki ne pozna postave!«</verse>
				<verse number="50">Nikodém, ki je bil eden izmed njih in je bil prej prišel k Jezusu, pa jim je rekel:</verse>
				<verse number="51">»Mar naša postava koga sodi, če ga prej ne zasliši in ne poizve, kaj dela?«</verse>
				<verse number="52">Odgovorili so mu: »Kaj si tudi ti iz Galileje? Natančno beri in sprevidi, da noben prerok ne pride iz Galileje.«</verse>
				<verse number="53">Nato so se razšli vsak na svoj dom.</verse>
			</chapter>
			<chapter number="8">
				<verse number="1">Jezus pa je krenil proti Oljski gori.</verse>
				<verse number="2">Zgodaj zjutraj se je spet napotil v tempelj. Vse ljudstvo je prihajalo k njemu, on pa je sédel in jih učil.</verse>
				<verse number="3">Pismouki in farizeji na lepem pripeljejo ženo, ki so jo zasačili pri prešuštvovanju. Postavili so jo v sredo in</verse>
				<verse number="4">mu rekli: »Učitelj, tole ženo smo zasačili v prešuštvovanju.</verse>
				<verse number="5">Mojzes nam je v postavi ukazal take kamnati. Kaj pa ti praviš?«</verse>
				<verse number="6">To pa so rekli, ker so ga skušali, da bi ga mogli tožiti. Jezus se je sklonil in s prstom pisal po tleh.</verse>
				<verse number="7">Ko pa ga niso nehali spraševati, se je zravnal in jim rekel: »Kdor izmed vas je brez greha, naj prvi vrže kamen vanjo.«</verse>
				<verse number="8">Nato se je spet sklonil in pisal po tleh.</verse>
				<verse number="9">Ko so to slišali, so drug za drugim odhajali, od najstarejših dalje, tako da je ostal Jezus sam in žena pred njim.</verse>
				<verse number="10">Jezus se je zravnal in jo vprašal: »Kje so, žena? Te ni nobeden obsodil?«</verse>
				<verse number="11">Rekla je: »Nobeden, Gospod.« In Jezus ji je rekel: »Tudi jaz te ne obsojam. Pojdi in odslej ne gréši več!«</verse>
				<verse number="12">Spet jim je Jezus spregovoril: »Jaz sem luč sveta. Kdor hodi za menoj, ne bo taval v temi, temveč bo imel luč življenja.«</verse>
				<verse number="13">Farizeji so mu tedaj rekli: »Ti pričuješ sam o sebi. Tvoje pričevanje ni veljavno.«</verse>
				<verse number="14">Jezus jim je odgovoril: »Tudi če pričujem sam o sebi, je moje pričevanje veljavno, ker vem, odkod sem prišel in kam grem. Vi pa ne veste, odkod prihajam in kam grem.</verse>
				<verse number="15">Vi sodite po človeško. Jaz ne sodim nikogar.</verse>
				<verse number="16">Če pa že sodim, je moja sodba prava, ker nisem sam, temveč sva jaz in Oče, ki me je poslal.</verse>
				<verse number="17">Tudi v vaši postavi je zapisano, da je pričevanje dveh ljudi veljavno.</verse>
				<verse number="18">Jaz pričujem o sebi in Oče, ki me je poslal, pričuje o meni.«</verse>
				<verse number="19">Tedaj so ga vprašali: »Kje je tvoj Oče?« Jezus jim je odgovoril: »Ne poznate ne mene ne mojega Očeta. Če bi poznali mene, bi poznali tudi mojega Očeta.«</verse>
				<verse number="20">Te besede je izrekel, ko je učil v templju pri zakladnici. Toda nihče ga ni prijel, ker njegova ura še ni prišla.</verse>
				<verse number="21">Jezus jim je še rekel: »Odhajam in iskali me boste, vendar boste umrli v svojem grehu. Kamor odhajam, vi ne morete priti.«</verse>
				<verse number="22">Judje so se tedaj spraševali: »Si bo mar vzel življenje, ker pravi: ‘Kamor odhajam, vi ne morete priti.’?«</verse>
				<verse number="23">Jezus jim je odgovoril: »Vi ste od tu spodaj, jaz pa sem od zgoraj. Vi ste od tega sveta, jaz pa nisem od tega sveta.</verse>
				<verse number="24">Rekel sem vam torej: ‘Umrli boste v svojih grehih.’ Če namreč ne boste verovali, da sem jaz, boste umrli v svojih grehih.«</verse>
				<verse number="25">Tedaj so ga vprašali: »Kdo pa sploh si?« Jezus jim je rekel: »To, kar vam govorim od začetka.</verse>
				<verse number="26">O vas pa bi moral veliko govoriti in soditi. Toda tisti, ki me je poslal, je resnicoljuben, in kar slišim od njega, to govorim svetu.«</verse>
				<verse number="27">Vendar niso spoznali, da jim je govoril o Očetu.</verse>
				<verse number="28">Jezus jim je tedaj rekel: »Ko boste povzdignili Sina človekovega, boste spoznali, da sem jaz, in da ničesar ne delam sam od sebe, ampak govorim to, kar me je naučil Oče.</verse>
				<verse number="29">On, ki me je poslal, je z menoj. Ni me pustil samega, ker vedno delam to, kar je všeč njemu.«</verse>
				<verse number="30">Ko jim je to govoril, jih je veliko začelo verovati vanj.</verse>
				<verse number="31">Nato je Jezus rekel Judom, ki so že verovali vanj: »Če vztrajate v mojem nauku, ste zares moji učenci.</verse>
				<verse number="32">Spoznali boste resnico in resnica vas bo osvobodila.«</verse>
				<verse number="33">Odgovorili so mu: »Abrahamovi potomci smo in nikoli nismo bili nikomur sužnji. Kaj misliš s tem, ko praviš: ‘Postali boste svobodni.’?«</verse>
				<verse number="34">Jezus jim je odgovoril: »Resnično resnično vam povem: vsak, kdor greši, je suženj greha.</verse>
				<verse number="35">Suženj pa ne ostane vedno pri hiši, Sin ostane vedno.</verse>
				<verse number="36">Če vas torej Sin osvobodi, boste resnično svobodni.</verse>
				<verse number="37">Vem, da ste Abrahamovi potomci, vendar me zalezujete, da bi me umorili, ker moja beseda v vas ni pognala korenin.</verse>
				<verse number="38">Jaz govorim, kar sem videl pri Očetu, vi pa delate, kar ste slišali pri svojem očetu.«</verse>
				<verse number="39">Segli so mu v besedo in rekli: »Naš oče je Abraham.« Jezus jim je odvrnil: »Če ste Abrahamovi potomci, opravljajte Abrahamova dela.</verse>
				<verse number="40">Zdaj pa me hočete umoriti, človeka, ki vam je povedal resnico, kakor sem jo slišal od Boga. Česa takega Abraham ni storil.</verse>
				<verse number="41">Vi opravljate dela svojega očeta.« Rekli so mu torej: »Mi se nismo rodili iz prešuštva; enega očeta imamo: Boga.«</verse>
				<verse number="42">Jezus jim je odvrnil: »Če bi bil Bog vaš Oče, bi me ljubili, ker sem iz Boga izšel in prišel k vam. Nisem prišel sam od sebe, temveč me je on poslal.</verse>
				<verse number="43">Zakaj mojega govorjenja ne razumete? Ker niste zmožni poslušati moje besede.</verse>
				<verse number="44">Hudiča imate za očeta in njegove želje hočete spolnjevati. On od začetka ubija ljudi in nikoli ni vztrajal v resnici, ker v njem ni resnice. Kadar laže, jemlje iz svojega, ker je lažnik in oče laži.</verse>
				<verse number="45">Jaz pa govorim resnico, zato mi ne verjamete.</verse>
				<verse number="46">Kdo izmed vas mi more dokazati greh? Če govorim resnico, zakaj mi ne verjamete?</verse>
				<verse number="47">Kdor je iz Boga, posluša božje besede. Vi jih zato ne poslušate, ker niste iz Boga.«</verse>
				<verse number="48">Judje so mu odgovorili: »Ali ne govorimo prav, da si Samarijan in da imaš hudega duha?«</verse>
				<verse number="49">Jezus je odvrnil: »Nimam hudega duha, ampak častim svojega Očeta, a vi me ne spoštujete.</verse>
				<verse number="50">Jaz ne iščem svoje časti; je pa nekdo, ki jo zahteva in sodi.</verse>
				<verse number="51">Resnično resnično vam povem: kdor se drži moje besede, nikoli ne bo videl smrti.«</verse>
				<verse number="52">Judje so mu torej rekli: »Zdaj smo spoznali, da imaš hudega duha. Abraham je umrl in preroki so pomrli; ti pa praviš: ‘Kdor se drži moje besede, nikoli ne bo okusil smrti.’</verse>
				<verse number="53">Si mar ti večji kakor naš oče Abraham, ki je umrl? In tudi preroki so pomrli. Za koga se delaš?«</verse>
				<verse number="54">Jezus je odgovoril: »Če častim sebe, moja čast ni nič. Moj Oče je, ki me časti, on, o katerem vi pravite: ‘Naš Bog je.’</verse>
				<verse number="55">Toda vi ga ne poznate, jaz pa ga poznam in ko bi bil rekel, da ga ne poznam, bi bil lažnik, podoben vam, toda poznam ga in se držim njegove besede.</verse>
				<verse number="56">Vaš oče Abraham se je silno veselil, da bo videl moj dan; videl ga je in se vzradoval.«</verse>
				<verse number="57">Judje so mu tedaj rekli: »Še petdeset let nimaš in si videl Abrahama?«</verse>
				<verse number="58">Jezus jim je rekel: »Resnično resnično vam povem: preden je bil Abraham, sem jaz.«</verse>
				<verse number="59">Tedaj so pograbili kamenje, da bi ga metali vanj; Jezus pa se je skril in odšel iz templja.</verse>
			</chapter>
			<chapter number="9">
				<verse number="1">Ko je šel mimo, je zagledal človeka, ki je bil slep od rojstva.</verse>
				<verse number="2">Njegovi učenci so ga vprašali: »Učitelj, kdo je grešil, on ali njegovi starši, da se je rodil slep?«</verse>
				<verse number="3">Jezus je odgovoril: »Ni grešil ne on ne njegovi starši, ampak na njem naj se razodenejo božja dela.</verse>
				<verse number="4">Dokler je dan, moramo opravljati dela tistega, ki me je poslal. Pride noč, ko nihče ne more delati.</verse>
				<verse number="5">Dokler sem na svetu, sem luč sveta.«</verse>
				<verse number="6">Ko je to izgovoril, je pljunil na tla in s slino naredil blato. Pomazal mu je z blatom oči</verse>
				<verse number="7">in mu rekel: »Pojdi in se umij v vodnjaku Síloi« (to pomeni Poslani). Odšel je torej in se umil. Ko se je vrnil, je videl.</verse>
				<verse number="8">Sosedje in tisti, ki so ga prej videli, da je beračil, so se spraševali: »Ali ni to tisti, ki je posedal in prosjačil?«</verse>
				<verse number="9">Eni so trdili: »On je,« drugi pa so dejali: »Ne, samo podoben mu je.« Sam pa je rekel: »Seveda sem.«</verse>
				<verse number="10">Spraševali so ga: »Kako so se ti torej oči odprle?«</verse>
				<verse number="11">Odgovoril je: »Tisti človek, ki se imenuje Jezus, je napravil blato, mi pomazal z njim oči in mi rekel: ‘Pojdi v Síloo in se umij.’ Šel sem tja, se umil in spregledal.«</verse>
				<verse number="12">Vprašali so ga: »Kje je tisti?« Odgovoril jim je: »Ne vem.«</verse>
				<verse number="13">Človeka, ki je bil prej slep, so odvedli k farizejem.</verse>
				<verse number="14">Tisti dan, ko je Jezus napravil blato in mu odprl oči, je bila sobota.</verse>
				<verse number="15">Tudi farizeji so ga spraševali, kako je spregledal. Dejal jim je: »Blata mi je dal na oči, nato sem se umil in zdaj vidim.«</verse>
				<verse number="16">Nekaj farizejev je tedaj reklo: »Ta človek ni od Boga, ker ne spoštuje sobote.« Drugi pa so dejali: »Kako bi grešnik mogel delati takšna znamenja?« In bil je razdor med njimi.</verse>
				<verse number="17">Slepega so torej ponovno vprašali: »Kaj praviš o njem, ker ti je odprl oči?« On pa je rekel: »Prerok je.«</verse>
				<verse number="18">Judje mu niso hoteli verjeti, da je bil slep in da je spregledal, dokler niso poklicali njegovih staršev.</verse>
				<verse number="19">Spraševali so jih: »Je to vaš sin, o katerem pravite, da se je rodil slep? Kako, da zdaj vidi?«</verse>
				<verse number="20">Starši so odgovorili: »Veva, da je to najin sin in da se je rodil slep;</verse>
				<verse number="21">kako da zdaj vidi, pa ne veva, in kdo mu je odprl oči, ne veva. Njega vprašajte. Dovolj je star. Sam naj govori o sebi.«</verse>
				<verse number="22">To so rekli njegovi starši, ker so se bali Judov; Judje so namreč že sklenili, da bodo vsakega, ki ga bo priznal za Kristusa, izključili iz shodnice.</verse>
				<verse number="23">Zato so njegovi starši rekli: »Dovolj je star, njega vprašajte.«</verse>
				<verse number="24">Tedaj so farizeji drugič poklicali človeka, ki je bil prej slep, in mu rekli: »Daj čast Bogu! Mi vemo, da je ta človek grešnik.«</verse>
				<verse number="25">On pa je odgovoril: »Če je grešnik, ne vem. Vem samo to, da sem bil slep in da zdaj vidim.«</verse>
				<verse number="26">Vprašali so ga: »Kaj ti je storil? Kako ti je odprl oči?«</verse>
				<verse number="27">Odgovoril jim je: »Povedal sem vam že, pa niste poslušali. Zakaj hočete slišati še enkrat? Bi mar tudi vi radi postali njegovi učenci?«</verse>
				<verse number="28">Tedaj so ga ozmerjali in mu rekli: »Ti si njegov učenec, mi smo pa Mojzesovi učenci.</verse>
				<verse number="29">Mi vemo, da je Mojzesu govoril Bog; o tem pa ne vemo, odkod je.«</verse>
				<verse number="30">Mož jim je segel v besedo in rekel: »To je pa res čudno, da ne veste, odkod je, ko pa je meni odprl oči.</verse>
				<verse number="31">Vemo, da Bog grešnikov ne usliši. Kdor pa Boga časti in spolnjuje njegovo voljo, tega usliši.</verse>
				<verse number="32">Še nikoli se ni slišalo, da bi kdo od rojstva slepemu odprl oči.</verse>
				<verse number="33">Če ta ne bi bil od Boga, ne bi mogel ničesar storiti.«</verse>
				<verse number="34">Odgovorili so mu: »Ves si rojen v grehih, pa nas boš učil?« In pahnili so ga ven.</verse>
				<verse number="35">Jezus je slišal, da so ga pahnili ven. Ko ga je srečal, mu je rekel: »Veruješ v Sina človekovega?«</verse>
				<verse number="36">Oni je odgovoril: »Kdo je to, Gospod, da bi veroval vanj?«</verse>
				<verse number="37">Jezus mu je rekel: »Vidiš ga; ta, ki govori s teboj, ta je.«</verse>
				<verse number="38">Tedaj je slepi dejal: »Verujem, Gospod,« in se je pred njim poklonil do tal.</verse>
				<verse number="39">In Jezus je rekel: »Za sodbo sem prišel na ta svet, da spregledajo tisti, ki ne vidijo, in oslepijo tisti, ki vidijo.«</verse>
				<verse number="40">To je slišalo nekaj farizejev, ki so bili pri njem in so ga vprašali: »Smo morda tudi mi slepi?«</verse>
				<verse number="41">Jezus jim je odgovoril: »Če bi bili slepi, bi ne imeli greha. Ker pa pravite: ‘Vidimo,’ vaš greh ostane.«</verse>
			</chapter>
			<chapter number="10">
				<verse number="1">»Resnično resnično vam povem: kdor ne pride v ovčjo stajo skozi vrata, ampak prileze drugod, je tat, ropar.</verse>
				<verse number="2">Kdor pa pride skozi vrata, je pastir ovc.</verse>
				<verse number="3">Njemu vratar odpre in ovce poslušajo njegov glas. Svoje kliče po imenu in jih vodi ven.</verse>
				<verse number="4">Ko vse spusti ven, hodi pred njimi in ovce gredo za njim, ker poznajo njegov glas.</verse>
				<verse number="5">Za tujcem pa ne bodo šle, marveč bodo bežale pred njim, ker ne poznajo glasu tujih ljudi.«</verse>
				<verse number="6">Jezus jim je povedal to prispodobo, pa niso razumeli, kaj jim je hotel razodeti z njo.</verse>
				<verse number="7">Jezus je znova spregovoril: »Resnično resnično vam povem: jaz sem vrata k ovcam.</verse>
				<verse number="8">Vsi, ki so prišli pred menoj, so tatovi in roparji, in ovce jih niso poslušale.</verse>
				<verse number="9">Jaz sem vrata. Kdor stopi skozme, se bo rešil: hodil bo noter in ven in bo našel pašo.</verse>
				<verse number="10">Tat prihaja samo zato, da krade, kolje in uničuje. Jaz sem prišel, da bi imeli življenje in ga imeli v obilju.</verse>
				<verse number="11">Jaz sem dobri pastir. Dobri pastir dá svoje življenje za ovce.</verse>
				<verse number="12">Najemnik pa, ki ni pastir in ovce niso njegove, ko vidi, da prihaja volk, pusti ovce in zbeži, volk pa jih zgrabi in razkropi.</verse>
				<verse number="13">Je pač najemnik in za ovce ni v skrbeh.</verse>
				<verse number="14">Jaz sem dobri pastir in poznam svoje in moje poznajo mene,</verse>
				<verse number="15">kakor Oče pozna mene in jaz poznam Očeta. Svoje življenje dam za ovce.</verse>
				<verse number="16">Imam še druge ovce, ki niso iz tega hleva. Tudi te moram pripeljati in poslušale bodo moj glas in bo ena čreda, en pastir.</verse>
				<verse number="17">Zato me Oče ljubi, ker dam svoje življenje, da ga spet prejmem.</verse>
				<verse number="18">Nihče mi ga ne more vzeti, ampak ga dam sam od sebe. Oblast imam, da ga dam, in oblast imam, da ga spet prejmem. To naročilo sem dobil od svojega Očeta.«</verse>
				<verse number="19">Zaradi teh besed je vnovič nastal razdor med Judi.</verse>
				<verse number="20">Veliko izmed njih je dejalo: »Hudi duh ga je obsedel in blede se mu. Kaj ga poslušate?«</verse>
				<verse number="21">Drugi pa so menili: »Obsedenec vendar ne govori tako. Mar more hudi duh odpreti oči slepim?«</verse>
				<verse number="22">Takrat so v Jeruzalemu obhajali praznik tempeljskega posvečenja. Bilo je pozimi.</verse>
				<verse number="23">Jezus je hodil v templju po Sálomonovem stebrišču gor in dol.</verse>
				<verse number="24">Tedaj so ga obstopili Judje in vprašali: »Doklej nas boš pustil v negotovosti? Če si ti Kristus, nam povej odkrito!«</verse>
				<verse number="25">Jezus jim je odgovoril: »Povedal sem vam, pa ne verjamete. Dela, ki jih opravljam v imenu svojega Očeta, pričajo o meni.</verse>
				<verse number="26">Vendar mi ne verjamete, ker niste izmed mojih ovc.</verse>
				<verse number="27">Moje ovce poslušajo moj glas: poznam jih in hodijo za menoj.</verse>
				<verse number="28">Dajem jim večno življenje: nikoli se ne bodo pogubile in nihče jih ne bo iztrgal iz moje roke.</verse>
				<verse number="29">Moj Oče, ki mi jih je dal, je večji od vseh, in nihče jih ne more iztrgati iz Očetove roke.</verse>
				<verse number="30">Jaz in Oče sva eno.«</verse>
				<verse number="31">Judje so spet pograbili kamenje, da bi ga kamnali.</verse>
				<verse number="32">Jezus pa se je oglasil in jim rekel: »Veliko dobrih del, ki izhajajo iz Očeta, sem storil pred vami. Zaradi katerega teh del me hočete kamnati?«</verse>
				<verse number="33">Judje so mu odgovorili: »Ne kamnamo te zaradi dobrega dela, marveč zaradi bogokletja, ker se ti, ki si človek, delaš Boga.«</verse>
				<verse number="34">Jezus jim je odgovoril: »Ali ni zapisano v vaši postavi: ‘ Jaz sem rekel: bogovi ste.’?</verse>
				<verse number="35">Če je imenoval bogove tiste, katerim je bila namenjena božja beseda — in Sveto pismo se ne more ovreči —</verse>
				<verse number="36">boste mar tistemu, ki ga je Oče posvetil in poslal na svet, očitali bogokletje, ker sem rekel: ‘Božji sin sem.’?</verse>
				<verse number="37">Če ne opravljam del svojega Očeta, mi ne verjemite;</verse>
				<verse number="38">če pa jih opravljam, verjemite delom, če že ne verjamete meni, da boste spoznali in se prepričali, da je Oče v meni in jaz v Očetu.«</verse>
				<verse number="39">Spet so ga torej hoteli zgrabiti, pa se je umaknil njihovi roki.</verse>
				<verse number="40">Znova je odšel čez Jórdan v kraj, kjer je Janez najprej krščeval in ostal tam.</verse>
				<verse number="41">Veliko jih je prišlo k njemu in so govorili: »Janez ni storil nobenega znamenja, vendar je bilo vse, kar je Janez povedal o njem, resnica.«</verse>
				<verse number="42">In mnogi so tam začeli verovati vanj.</verse>
			</chapter>
			<chapter number="11">
				<verse number="1">Bil pa je neki bolnik, Lazar iz Betánije, iz vasi Marije in njene sestre Marte.</verse>
				<verse number="2">Marija je bila tista, ki je Gospoda mazilila z dišečim oljem in mu obrisala njegove noge s svojimi lasmi. Njen brat Lazar je bil bolan.</verse>
				<verse number="3">Sestri sta torej sporočili Jezusu: »Gospod, tisti, ki ga imaš rad, je bolan.«</verse>
				<verse number="4">Ko je Jezus to izvedel, je rekel: »Ta bolezen ni za smrt, ampak v božjo slavo, da bo po njej proslavljen Božji Sin.«</verse>
				<verse number="5">Jezus je ljubil Marto, njeno sestro in Lazarja.</verse>
				<verse number="6">Ko je torej zvedel, da je Lazar bolan, je ostal še dva dni v kraju, kjer je bil.</verse>
				<verse number="7">Šele nato je rekel učencem: »Pojdimo spet v Judejo.«</verse>
				<verse number="8">Učenci mu rekó: »Učitelj, ni še dolgo, kar so te hoteli Judje kamnati, pa greš spet tja?«</verse>
				<verse number="9">Jezus odgovori: »Ali nima dan dvanajst ur? Če kdo hodi okrog podnevi, se ne spotakne, ker vidi dnevno svetlobo;</verse>
				<verse number="10">če pa kdo tava okrog ponoči, se spotakne, ker nima luči v sebi.«</verse>
				<verse number="11">Takó je govoril. Nato pa jim je rekel: »Naš prijatelj Lazar spi, vendar grem, da ga zbudim.«</verse>
				<verse number="12">Učenci pa so mu rekli: »Gospod, če spi, bo ozdravel.«</verse>
				<verse number="13">Jezus je govoril o njegovi smrti, oni pa so mislili, da govori o navadnem spanju.</verse>
				<verse number="14">Tedaj jim je Jezus naravnost rekel: »Lazar je umrl.</verse>
				<verse number="15">Zaradi vas pa se veselim, da nisem bil tam, da boste verovali. Vendar le pojdimo k njemu!«</verse>
				<verse number="16">Tomaž, ki se je imenoval Dvojček, je tedaj rekel součencem: »Pojdimo še mi, da umrjemo z njim!«</verse>
				<verse number="17">Jezus je torej prišel in dobil Lazarja, ko je bil že štiri dni v grobu.</verse>
				<verse number="18">Betánija pa je blizu Jeruzalema, približno petnajst tečajev od njega.</verse>
				<verse number="19">Veliko Judov je prišlo k Marti in Mariji, da bi ju tolažili zaradi njunega brata.</verse>
				<verse number="20">Ko je Marta izvedela, da prihaja Jezus, mu je šla naproti; Marija pa je sedela doma.</verse>
				<verse number="21">Marta je rekla Jezusu: »Gospod, ko bi bil ti tukaj, bi moj brat ne bil umrl;</verse>
				<verse number="22">a tudi zdaj vem, da ti bo Bog dal, karkoli ga poprosiš.«</verse>
				<verse number="23">Jezus ji reče: »Tvoj brat bo vstal.«</verse>
				<verse number="24">Marta mu odgovori: »Vem, da bo vstal ob vstajenju poslednji dan.«</verse>
				<verse number="25">Jezus ji reče: »Jaz sem vstajenje in življenje: kdor veruje vame, bo živel, tudi če umrje;</verse>
				<verse number="26">in kdorkoli živi in veruje vame, vekomaj ne bo umrl. Veruješ v to?«</verse>
				<verse number="27">Odgovori mu: »Dà, Gospod. Trdno verujem, da si ti Kristus, Božji Sin, ki prihaja na svet.«</verse>
				<verse number="28">Po teh besedah je odšla in poklicala Marijo, svojo sestro. Po tihem ji je rekla: »Učitelj je tukaj in te kliče.«</verse>
				<verse number="29">Ko je Marija to slišala, je hitro vstala in mu šla naproti.</verse>
				<verse number="30">Jezus še ni prišel v vas; še vedno je bil na kraju, kjer se je srečal z Marto.</verse>
				<verse number="31">Judje, ki so bili pri njej v hiši in jo tolažili, so opazili, da je Marija hitro vstala in odšla ven. Stopili so za njo, ker so mislili, da je šla jokat h grobu.</verse>
				<verse number="32">Marija je torej prišla tja, kjer je bil Jezus. Ko ga je zagledala, mu je padla k nogam in mu rekla: »Gospod, ko bi bil ti tukaj, bi moj brat ne bil umrl.«</verse>
				<verse number="33">Ko je Jezus videl, kako joka in kako jokajo tudi Judje, ki so prišli z njo, ga je do srca ganilo in je vzdrhtel.</verse>
				<verse number="34">Vprašal je: »Kam ste ga položili?« Rekli so mu: »Gospod, pridi in poglej!«</verse>
				<verse number="35">Jezus se je zjokal.</verse>
				<verse number="36">Judje so tedaj govorili: »Poglejte, kako ga je imel rad.«</verse>
				<verse number="37">Nekateri izmed njih pa so dejali: »Ali ni mogel ta, ki je slepemu odprl oči, tudi storiti, da bi oni ne bil umrl?«</verse>
				<verse number="38">Jezusa je spet prevzela ginjenost in je šel h grobu. Bila je to votlina in pred njo je bil prislonjen kamen.</verse>
				<verse number="39">Jezus reče: »Odvalite kamen!« Marta, sestra umrlega, mu reče: »Gospod, ima že zadah, saj je že četrti dan.«</verse>
				<verse number="40">Jezus ji odgovori: »Ti mar nisem rekel, da boš videla božjo slavo, če boš verovala?«</verse>
				<verse number="41">Odvalili so torej kamen; Jezus pa je vzdignil oči in rekel: »Oče, zahvalim se ti, ker si me uslišal.</verse>
				<verse number="42">Vedel sem, da me vselej uslišiš, toda zaradi ljudi, ki stoje okrog mene, sem rekel, da bi verovali, da si me ti poslal.«</verse>
				<verse number="43">Ko je to izrekel, je zaklical na ves glas: »Lazar, pridi ven!«</verse>
				<verse number="44">In umrli je prišel ven. Noge in roke je imel povezane s povoji in obraz ovit s prtom. Jezus jim reče: »Razvežite ga in pustite, naj hodi!«</verse>
				<verse number="45">Veliko Judov, ki so prišli k Mariji in videli, kaj je Jezus storil, je začelo verovati vanj.</verse>
				<verse number="46">Nekateri izmed njih so šli k farizejem in jim povedali, kaj je storil.</verse>
				<verse number="47">Véliki duhovniki in farizeji so sklicali posvet in dejali: »Kaj naj storimo, ker dela ta človek veliko znamenj.</verse>
				<verse number="48">Če ga pustimo tako delati, bodo vsi verovali vanj. Prišli bodo Rimljani in nam vzeli oblast nad templjem in narodom.«</verse>
				<verse number="49">Eden izmed njih, Kajfa, ki je bil tisto leto véliki duhovnik, jim je rekel: »Vi nič ne veste</verse>
				<verse number="50">in ne pomislite! Za vas je bolje, da en človek umrje za ljudstvo in da ne propade ves narod.«</verse>
				<verse number="51">Tega pa ni rekel sam od sebe, ampak je kot véliki duhovnik tistega leta prerokoval, da mora Jezus umreti za narod;</verse>
				<verse number="52">pa ne samo za narod, temveč tudi zato, da bi zbral razkropljene božje otroke.</verse>
				<verse number="53">Od tega dne je bilo torej sklenjeno, da ga usmrtijo.</verse>
				<verse number="54">Jezus poslej ni več očitno hodil med Jude, ampak je šel od tam v pokrajino blizu puščave, v mesto, ki se imenuje Efraim, in je s svojimi učenci ostal tam.</verse>
				<verse number="55">Bližala pa se je velika noč, judovski praznik. Veliko ljudi z dežele je šlo pred praznikom v Jeruzalem, da bi se obredno očistili.</verse>
				<verse number="56">Iskali so Jezusa in se pogovarjali, ko so bili v templju: »Kaj se vam zdi? Mar ne misli priti na praznik?«</verse>
				<verse number="57">Véliki duhovniki in farizeji pa so izdali ukaz, naj tisti, ki bi zvedel, kje je, naznani, da ga bodo prijeli.</verse>
			</chapter>
			<chapter number="12">
				<verse number="1">Šest dni pred veliko nočjo je Jezus prišel v Betánijo, kjer je bival Lazar, ki ga je Jezus obudil od mrtvih.</verse>
				<verse number="2">Tam so mu pripravili večerjo; Marta je stregla, Lazar pa je bil eden izmed tistih, ki so bili z njim pri mizi.</verse>
				<verse number="3">Tedaj je Marija vzela funt dragocenega olja iz pristne narde, mazilila Jezusu noge in mu jih obrisala s svojimi lasmi. Hiša se je napolnila z vonjem po dišečem olju.</verse>
				<verse number="4">Juda Iškarijót, eden izmed njegovih učencev, ki ga je pozneje izdal, je rekel:</verse>
				<verse number="5">»Zakaj tega olja ne bi prodali za tristo denarjev in razdelili ubogim?«</verse>
				<verse number="6">Tega pa ni rekel, ker bi mu bili ubogi pri srcu, ampak ker je bil tat; imel je namreč denarnico in je izmikal, kar so dajali vanjo.</verse>
				<verse number="7">Jezus je rekel: »Pustite jo, za moj pogrebni dan ga je prihranila.</verse>
				<verse number="8">Uboge imate namreč vedno med seboj, mene pa nimate vedno.«</verse>
				<verse number="9">Velika množica Judov je zvedela, da je tam, in prišla ne le zaradi Jezusa, ampak tudi zato, da bi videla Lazarja, ki ga je obudil od mrtvih.</verse>
				<verse number="10">Véliki duhovniki pa so sklenili umoriti tudi Lazarja,</verse>
				<verse number="11">ker se je zaradi njega veliko Judov ločilo od njih in verovalo v Jezusa.</verse>
				<verse number="12">Drugi dan je velika množica, ki je prišla na praznik, slišala, da Jezus prihaja v Jeruzalem.</verse>
				<verse number="13">Vzeli so palmove veje, mu šli naproti in vzklikali: »Hozána! Blagoslovljèn, ki prihaja v Gospodovem imenu! In Izraelov kralj!«</verse>
				<verse number="14">Jezus je našel osliča in sédel nanj, kakor je pisano:</verse>
				<verse number="15">»Ne boj se, síonska hči! Glej, tvoj kralj prihaja in jezdi na osličjem mladiču.«</verse>
				<verse number="16">Njegovi učenci sprva niso tega razumeli. Ko pa je bil Jezus poveličan, so se spomnili, da je bilo to pisano o njem in da so mu to storili.</verse>
				<verse number="17">Množica, ki je bila pri njem, ko je poklical Lazarja iz groba in ga obudil od mrtvih, je torej pričala zanj.</verse>
				<verse number="18">Prav zato mu jih je tudi toliko prišlo naproti, ker se je razvedelo, da je naredil to znamenje.</verse>
				<verse number="19">Farizeji pa so govorili med seboj: »Vidite, da nič ne dosežete. Glejte, vse je odšlo za njim.«</verse>
				<verse number="20">Med tistimi, ki so prišli na praznik molit, je bilo tudi nekaj Grkov.</verse>
				<verse number="21">Stopili so k Filipu, ki je bil iz Betsájde v Galileji, in ga prosili: »Gospod, Jezusa bi radi videli.«</verse>
				<verse number="22">Filip gre to povedat Andreju, Andrej in Filip stopita k Jezusu in mu to povesta.</verse>
				<verse number="23">Jezus jima odgovori: »Prišla je ura, da se poveliča Sin človekov.</verse>
				<verse number="24">Resnično resnično vam povem: če pšenično zrno ne pade v zemljo in ne umrje, ostane sámo; če pa umrje, obrodi obilo sadu.</verse>
				<verse number="25">Kdor ima rad svoje življenje, ga bo izgubil; kdor pa svoje življenje na tem svetu zaničuje, ga bo ohranil za večno življenje.</verse>
				<verse number="26">Če kdo hoče služiti meni, naj hodi za menoj, in kjer sem jaz, tam bo tudi moj služabnik. Če kdo služi meni, ga bo počastil Oče.«</verse>
				<verse number="27">»Zdaj je moja duša vznemirjena. In kaj naj rečem: Oče, reši me iz te ure? A zaradi te ure sem vendar prišel.</verse>
				<verse number="28">Oče, poveličaj svoje ime!« Tedaj je prišel glas iz nebes: »Poveličal sem ga in ga bom spet poveličal.«</verse>
				<verse number="29">Množica, ki je stala zraven in to slišala, je rekla: »Zagrmelo je.« Drugi pa so menili: »Angel mu je odgovoril.«</verse>
				<verse number="30">Oglasil se je Jezus in rekel: »Ta glas ni nastal zaradi mene, ampak zaradi vas.</verse>
				<verse number="31">Zdaj je sodba nad tem svetom, zdaj bo vladar tega sveta izgnan,</verse>
				<verse number="32">in ko bom povzdignjen z zemlje, bom vse pritegnil k sebi.«</verse>
				<verse number="33">To je rekel, da je nakazal, kakšne smrti bo umrl.</verse>
				<verse number="34">Množica mu je odgovorila: »Slišali smo iz postave, da Kristus ostane vekomaj; kaj potem govoriš, da mora biti Sin človekov povzdignjen? Kdo je ta Sin človekov?«</verse>
				<verse number="35">Jezus jim je odgovoril: »Le še malo časa je luč med vami. Hodíte, dokler imate luč, da vas ne objame tema. Kdor tava v temi, ne vé, kam gre.</verse>
				<verse number="36">Dokler imate luč, verujte v luč, da postanete otroci luči.« To jim je Jezus povedal in odšel ter se skril pred njimi.</verse>
				<verse number="37">Čeprav je vpričo njih storil toliko znamenj, niso verovali vanj,</verse>
				<verse number="38">da se je spolnila beseda, ki jo je izrekel prerok Izaija: »Gospod, kdo je veroval našemu oznanjevanju in komu se je razodela Gospodova roka?«</verse>
				<verse number="39">Verovati niso mogli zato, ker je Izaija na drugem mestu dejal:</verse>
				<verse number="40">»Oslepil jim je oči in jim zakrknil srce, da z očmi ne bi videli in s srcem ne umeli in se ne bi spreobrnili in bi jih jaz ne ozdravil.«</verse>
				<verse number="41">To je povedal Izaija, ker je videl njegovo slavo in je o njem govoril.</verse>
				<verse number="42">Vendar jih je bilo tudi med voditelji precéj, ki so začeli verovati vanj, toda zaradi farizejev tega niso priznavali, da jih ne bi izključili iz shodnice.</verse>
				<verse number="43">Bolj jim je šlo za človeško čast kakor za božjo.</verse>
				<verse number="44">Jezus je zaklical: »Kdor véruje vame, ne véruje vame, temveč v tistega, ki me je poslal.</verse>
				<verse number="45">Kdor vidi mene, vidi tistega, ki me je poslal.</verse>
				<verse number="46">Prišel sem kot luč na svet, da nihče, ki véruje vame, ne ostane v temi.</verse>
				<verse number="47">Če kdo sliši moje besede in jih ne ohrani, ga ne sodim jaz, ker nisem prišel, da bi svet sodil, ampak da bi ga rešil.</verse>
				<verse number="48">Kdor me zaničuje in ne sprejema mojih besed, ima nad seboj sodnika: nauk, ki sem ga oznanil, ga bo sodil poslednji dan;</verse>
				<verse number="49">kajti nisem govoril sam od sebe, temveč Oče, ki me je poslal, mi je zapovedal, kaj naj rečem in kaj naj oznanim,</verse>
				<verse number="50">in vem, da je njegova zapoved večno življenje. Kar torej govorim, govorim tako, kakor mi je povedal Oče.«</verse>
			</chapter>
			<chapter number="13">
				<verse number="1">Pred velikonočnim praznikom je Jezus vedel, da je prišla njegova ura, ko pojde s tega sveta k Očetu. Ker je ljubil svoje, ki so bili na svetu, jim je izkazal ljubezen do konca.</verse>
				<verse number="2">Med večerjo je hudič že vdihnil odločitev v srce Juda Iškarijóta, Simonovega sina, da ga izda.</verse>
				<verse number="3">Ker je Jezus vedel, da mu je Oče dal vse v roke in da je prišel od Boga in se vrača k Bogu,</verse>
				<verse number="4">je vstal od večerje, odložil vrhnjo obleko, vzel prt in se z njim opasal.</verse>
				<verse number="5">Nato je vlil vode v umivalnik in začel učencem umivati noge in jih brisati s prtom, s katerim je bil opasan.</verse>
				<verse number="6">Ko pride k Simonu Petru, mu ta reče: »Gospod, ti mi boš noge umival?«</verse>
				<verse number="7">Jezus mu odvrne: »Tega, kar jaz delam, ti zdaj še ne razumeš, a spoznal boš pozneje.«</verse>
				<verse number="8">Peter mu reče: »Ne boš mi umival nog, nikoli ne!« Jezus mu odgovori: »Če te ne umijem, ne boš imel deleža z menoj.«</verse>
				<verse number="9">Simon Peter mu reče: »Gospod, potem pa ne samo nog, temveč tudi roke in glavo.«</verse>
				<verse number="10">Jezus mu pravi: »Kdor se je skopal, mu ni treba drugega, kakor da si umije noge, in je ves čist. Tudi vi ste čisti, vendar ne vsi.«</verse>
				<verse number="11">Vedel je namreč, kdo ga bo izdal, zato je rekel: »Niste vsi čisti.«</verse>
				<verse number="12">Ko jim je umil noge in vzel vrhnjo obleko, je spet prisedel in jim rekel: »Razumete, kaj sem vam storil?</verse>
				<verse number="13">Vi me kličete ‘Učitelj’ in ‘Gospod’. In prav pravite, saj to sem.</verse>
				<verse number="14">Če sem vam torej jaz, Gospod in Učitelj, umil noge, ste tudi vi dolžni drug drugemu umivati noge.</verse>
				<verse number="15">Zgled sem vam namreč dal, da bi tudi vi delali tako, kakor sem jaz storil vam.</verse>
				<verse number="16">Resnično resnično vam povem: služabnik ni večji kot njegov gospodar in poslanec ne večji kot tisti, ki ga je poslal.</verse>
				<verse number="17">Če to veste, blagor vam, če boste to delali!</verse>
				<verse number="18">Ne govorim o vas vseh. Vem, katere sem izbral, vendar naj se izpolni Sveto pismo: ‘Tisti, ki jé moj kruh, je vzdignil svojo peto proti meni.’</verse>
				<verse number="19">Že zdaj vam povem, preden se zgodi, da boste, ko se bo zgodilo, verovali, kdo sem jaz.</verse>
				<verse number="20">Resnično resnično vam povem: kdor sprejme tistega, ki ga pošljem, sprejme mene; kdor pa sprejme mene, sprejme tistega, ki me je poslal.«</verse>
				<verse number="21">Ko je Jezus to izgovoril, se je globoko vznemiril in naravnost rekel: »Resnično resnično vam povem: eden izmed vas me bo izdal.«</verse>
				<verse number="22">Učenci so se spogledovali, ker si niso mogli misliti, o kom govori.</verse>
				<verse number="23">Eden izmed njegovih učencev, tisti, ki ga je Jezus ljubil, je sedèl ob Jezusu.</verse>
				<verse number="24">Simon Peter mu pomigne, naj ga vpraša, o kom govori.</verse>
				<verse number="25">Ta se obrne, tako da je sklonjen k Jezusovim prsim, in mu reče: »Gospod, kdo?«</verse>
				<verse number="26">Jezus odgovori: »Tisti, ki mu bom pomočil grižljaj in mu ga dal.« Tedaj pomoči grižljaj, ga vzame in dá Judu, sinu Simona Iškarijóta.</verse>
				<verse number="27">Ko je Juda vzel grižljaj, je šel satan vanj. Jezus mu je tedaj rekel: »Kar misliš storiti, stôri hitro.«</verse>
				<verse number="28">Nobeden izmed tistih, ki so bili pri mizi, pa ni razumel, zakaj mu je to rekel.</verse>
				<verse number="29">Ker je namreč Juda imel denarnico, so nekateri mislili, da mu Jezus naroča: »Nakupi, kar potrebujemo za praznik,« ali da naj dá kaj ubogim.</verse>
				<verse number="30">Ko je torej vzel tisti grižljaj, je takoj odšel; bila pa je noč.</verse>
				<verse number="31">Ko je odšel, je Jezus rekel: »Zdaj je Sin človekov poveličan in Bog je poveličan v njem.</verse>
				<verse number="32">Če je Bog poveličan v njem, ga bo tudi Bog poveličal v sebi in poveličal ga bo kmalu.</verse>
				<verse number="33">Moji ljubi! Le malo časa bom še med vami. Iskali me boste, in kakor sem rekel Judom, zdaj pravim tudi vam: kamor grem jaz, vi ne morete priti.</verse>
				<verse number="34">Novo zapoved vam dam: Ljubíte drug drugega! Kakor sem vas jaz ljubil, tako tudi vi ljubíte drug drugega!</verse>
				<verse number="35">Po tem bodo vsi spoznali, da ste moji učenci, če boste ljubili drug drugega.«</verse>
				<verse number="36">Simon Peter ga vpraša: »Gospod, kam odhajaš?« Jezus mu odgovori: »Kamor grem, zdaj ne moreš za menoj, prišel boš pa pozneje.«</verse>
				<verse number="37">Peter mu reče: »Gospod, zakaj ne bi mogel zdaj iti za teboj? Življenje dam zate.«</verse>
				<verse number="38">Jezus odvrne: »Življenje daš zame? Resnično resnično ti povem: petelin ne bo zapel, preden me trikrat ne zatajiš.«</verse>
			</chapter>
			<chapter number="14">
				<verse number="1">»Vaše srce naj se ne vznemirja. Verujte v Boga in vame verujte!</verse>
				<verse number="2">V hiši mojega Očeta je veliko bivališč. Če bi ne bilo tako, ali bi vam rekel: odhajam, da vam pripravim prostor?</verse>
				<verse number="3">Ko odidem in vam pripravim prostor, bom spet prišel in vas vzel k sebi, da boste tudi vi tam, kjer sem jaz.</verse>
				<verse number="4">In za pot tja, kamor grem, veste.«</verse>
				<verse number="5">Tomaž mu reče: »Gospod, ne vemo, kam greš. Kako bi mogli vedeti za pot?«</verse>
				<verse number="6">Jezus mu odvrne: »Jaz sem pot, resnica in življenje. Nihče ne pride k Očetu razen po meni.</verse>
				<verse number="7">Če ste spoznali mene, boste spoznali tudi mojega Očeta. Že zdaj ga poznate in videli ste ga.«</verse>
				<verse number="8">Filip mu reče: »Gospod, pokaži nam Očeta in zadosti nam bo.«</verse>
				<verse number="9">Jezus mu odgovori: »Filip, toliko časa sem med vami in me nisi spoznal? Kdor je videl mene, je videl Očeta. Kako moreš reči: ‘Pokaži nam Očeta.’?</verse>
				<verse number="10">Mar ne veruješ, da sem jaz v Očetu in Oče v meni? Besed, ki vam jih govorim, ne govorim sam od sebe; ampak Oče, ki prebiva v meni, opravlja svoja dela.</verse>
				<verse number="11">Verujte mi, da sem jaz v Očetu in Oče v meni; če pa tega ne verujete, verujte zaradi del samih.</verse>
				<verse number="12">Resnično resnično vam povem: kdor veruje vame, bo dela, ki jih opravljam, opravljal tudi sam in še večja kot ta bo opravljal, ker grem k Očetu.</verse>
				<verse number="13">Karkoli boste prosili v mojem imenu, bom storil, da se Oče poveliča v Sinu.</verse>
				<verse number="14">Če me boste kaj prosili v mojem imenu, bom storil.«</verse>
				<verse number="15">»Če me ljubite, boste spolnjevali moje zapovedi;</verse>
				<verse number="16">prosil bom Očeta in dal vam bo drugega Tolažnika, da bo za vedno ostal pri vas:</verse>
				<verse number="17">Duha resnice, ki ga svet ne more prejeti, ker ga ne vidi in ne pozna. Vi ga poznate, ker prebiva pri vas in bo v vas.</verse>
				<verse number="18">Ne bom vas zapustil sirot, prišel bom k vam.</verse>
				<verse number="19">Še malo in svet me ne bo več videl, vi pa me boste videli, ker jaz živim in živeli boste tudi vi.</verse>
				<verse number="20">Tisti dan boste spoznali, da sem jaz v Očetu in vi v meni in jaz v vas.</verse>
				<verse number="21">Kdor ima moje zapovedi in jih spolnjuje, me ljubi; kdor pa me ljubi, ga bo ljubil moj Oče, pa tudi jaz ga bom ljubil in se mu razodel.«</verse>
				<verse number="22">Juda, a ne Iškarijót, mu reče: »Gospod, kako to, da se hočeš razodeti nam, ne pa svetu?«</verse>
				<verse number="23">Jezus mu odvrne: »Če me kdo ljubi, se bo držal moje besede in moj Oče ga bo ljubil. Prišla bova k njemu in prebivala pri njem.</verse>
				<verse number="24">Kdor pa me ne ljubi, se ne drži mojih besed; in beseda, ki jo slišite, ni moja, ampak od Očeta, ki me je poslal.</verse>
				<verse number="25">To sem vam povedal, ko sem bil pri vas.</verse>
				<verse number="26">A Tolažnik Sveti Duh, ki ga bo poslal Oče v mojem imenu, vas bo učil vsega in spomnil vsega, kar sem vam povedal.</verse>
				<verse number="27">Mir vam zapuščam, svoj mir vam dajem. Ne dajem vam ga, kakor ga daje svet. Vaše srce naj se ne vznemirja in ne plaši.</verse>
				<verse number="28">Slišali ste, da sem vam rekel: ‘Odhajam in pridem k vam.’ Če bi me ljubili, bi se veselili, da grem k Očetu, ker je Oče večji od mene.</verse>
				<verse number="29">Zdaj sem vam povedal, preden se zgodi, da boste verovali, ko se zgodi.</verse>
				<verse number="30">Ne bom več veliko govoril z vami, kajti prihaja vladar tega sveta. Meni sicer ne more nič,</verse>
				<verse number="31">vendar naj svet spozna, da ljubim Očeta in da delam tako, kakor mi je naročil Oče. Vstanite, pojdimo odtod!«</verse>
			</chapter>
			<chapter number="15">
				<verse number="1">»Jaz sem prava vinska trta in moj Oče je vinogradnik.</verse>
				<verse number="2">Vsako mladiko na meni, ki ne rodi sadu, odstrani; in vsako, ki rodi sad, otrebi, da rodi še več sadu.</verse>
				<verse number="3">Vi ste že čisti po besedi, ki sem vam jo povedal.</verse>
				<verse number="4">Ostanite v meni in jaz v vas. Kakor mladika ne more sama roditi sadu, če ne ostane na trti, tako tudi vi ne, če ne ostanete v meni.</verse>
				<verse number="5">Jaz sem trta, vi mladike. Kdor živi v meni in jaz v njem, rodi obilo sadu, kajti brez mene ne morete ničesar storiti.</verse>
				<verse number="6">Če kdo ne živi v meni, ga vržejo proč kakor mladiko in se posuši. Take poberejo, vržejo v ogenj in zgorijo.</verse>
				<verse number="7">Če živite v meni in moje besede živijo v vas, prosíte, karkoli hočete, in se vam bo zgodilo.</verse>
				<verse number="8">V tem je poveličanje mojega Očeta, da obrodite obilo sadu in postanete moji učenci.</verse>
				<verse number="9">Kakor je Oče ljubil mene, sem tudi jaz ljubil vas. Ostanite v moji ljubezni!</verse>
				<verse number="10">Če boste spolnjevali moje zapovedi, boste ostali v moji ljubezni, kakor sem tudi jaz spolnil zapovedi svojega Očeta in bivam v njegovi ljubezni.</verse>
				<verse number="11">To sem vam povedal, da bo moje veselje v vas in da bo vaše veselje popolno.</verse>
				<verse number="12">To je moja zapoved, da ljubite drug drugega kakor sem vas ljubil jaz.</verse>
				<verse number="13">Nihče nima večje ljubezni, kakor je ta, da kdo dá življenje za svoje prijatelje.</verse>
				<verse number="14">Vi ste moji prijatelji, če delate, kar vam naročam.</verse>
				<verse number="15">Ne imenujem vas več služabnike, ker služabnik ne vé, kaj dela njegov gospodar; vas pa sem imenoval prijatelje, ker sem vam razodel vse, kar sem slišal od svojega Očeta.</verse>
				<verse number="16">Niste vi mene izvolili, temveč sem jaz izvolil vas in postavil, da greste in obrodite sad in da vaš sad ostane; in Oče vam bo dal, karkoli ga boste prosili v mojem imenu.</verse>
				<verse number="17">To vam naročam, da ljubite drug drugega!«</verse>
				<verse number="18">»Če vas svet sovraži, védite, da je mene sovražil prej kakor vas.</verse>
				<verse number="19">Če bi bili od sveta, bi vas svet kot svoje ljubil; ker pa niste od sveta, ampak sem vas jaz odbral od sveta, vas svet sovraži.</verse>
				<verse number="20">Spominjajte se besede, ki sem vam jo rekel: ‘Služabnik ni večji kakor njegov gospodar.’ Če so preganjali mene, bodo preganjali tudi vas; če so se ravnali po moji besedi, se bodo tudi po vaši.</verse>
				<verse number="21">Vse to vam bodo delali zaradi mojega imena, ker ne poznajo tistega, ki me je poslal.</verse>
				<verse number="22">Ko bi ne bil prišel in bi jim ne bil govoril, bi ne imeli greha, zdaj pa nimajo opravičila za svoj greh.</verse>
				<verse number="23">Kdor sovraži mene, sovraži tudi mojega Očeta.</verse>
				<verse number="24">Ko bi ne bil storil del med njimi, ki jih ni storil nihče drug, bi ne imeli greha; zdaj pa so jih videli, a kljub temu sovražijo mene in mojega Očeta.</verse>
				<verse number="25">Vendar naj se spolni beseda, ki je zapisana v njihovi postavi: ‘Sovražili so me brez vzroka.’</verse>
				<verse number="26">Ko pa pride Tolažnik, ki vam ga bom poslal od Očeta, Duh resnice, ki izhaja od Očeta, bo on pričeval o meni;</verse>
				<verse number="27">in tudi vi boste pričevali, ker ste od začetka pri meni.</verse>
			</chapter>
			<chapter number="16">
				<verse number="1">To sem vam povedal, da se ne pohujšate.</verse>
				<verse number="2">Iz shodnic vas bodo metali; pride celo ura, ko bo vsak, kdor vas umori, mislil, da je opravil Bogu prijetno daritev.</verse>
				<verse number="3">In to bodo počeli, ker niso spoznali ne Očeta ne mene.</verse>
				<verse number="4">Toda to sem vam povedal, da se boste spomnili, ko pride njihova ura, da sem vam povedal.« »Tega vam v začetku nisem povedal, ker sem bil pri vas;</verse>
				<verse number="5">zdaj pa odhajam k njemu, ki me je poslal, in nobeden izmed vas me ne vpraša: ‘Kam greš?’</verse>
				<verse number="6">Toda žalost vam je napolnila srce, ker sem vam to povedal.</verse>
				<verse number="7">Vendar vam govorim resnico: za vas je dobro, da grem; kajti če ne odidem, Tolažnik ne bo prišel k vam; če pa odidem, vam ga bom poslal.</verse>
				<verse number="8">Ko pride, bo prepričal svet, kako se moti glede greha, pravičnosti in sodbe:</verse>
				<verse number="9">Glede greha, ker vame ne verujejo,</verse>
				<verse number="10">glede pravičnosti, ker odhajam k Očetu in me ne boste več videli,</verse>
				<verse number="11">glede sodbe pa, ker je vladar tega sveta obsojen.</verse>
				<verse number="12">Še veliko bi vam rad povedal, a zdaj ne morete nositi.</verse>
				<verse number="13">Ko pa pride on, Duh resnice, vas bo uvedel v vso resnico, ker ne bo govoril sam od sebe, temveč bo povedal, kar bo slišal, in oznanjal vam bo prihodnje reči.</verse>
				<verse number="14">Poveličal me bo, ker bo iz mojega jemal in vam oznanjeval.</verse>
				<verse number="15">Vse, kar ima Oče, je moje, zato sem vam rekel: iz mojega jemlje in vam bo oznanjeval.«</verse>
				<verse number="16">»Še malo in me ne boste več videli, in spet malo, pa me boste videli.«</verse>
				<verse number="17">Tedaj je nekaj njegovih učencev govorilo med seboj: »Kaj pomeni to, kar pravi: ‘Še malo in me ne boste videli, in spet malo, pa me boste videli,’ in kaj: ‘Grem k Očetu.’?«</verse>
				<verse number="18">Rekli so: »Kaj pomeni, kar pravi, ‘malo’? Ne razumemo, kaj govori.«</verse>
				<verse number="19">Jezus je spoznal, da so ga hoteli vprašati, in jim je rekel: »O tem se sprašujete, ker sem rekel: ‘Še malo in me ne boste videli, in spet malo in me boste videli.’?</verse>
				<verse number="20">Resnično resnično vam povem: jokali in žalovali boste, svet pa se bo veselil. Vi boste žalovali, toda vaša žalost se bo spremenila v veselje.</verse>
				<verse number="21">Žena na porodu je žalostna, ker je prišla njena ura. Ko pa porodi, se ne spominja več bolečin zavoljo veselja, ker se je človek rodil na svet.</verse>
				<verse number="22">Tudi vi ste zdaj žalostni. A spet vas bom videl in vaše srce se bo veselilo in veselja vam nihče ne bo vzel.</verse>
				<verse number="23">Tisti dan me ne boste ničesar spraševali. Resnično resnično vam povem: če boste kaj prosili Očeta v mojem imenu, vam bo dal.</verse>
				<verse number="24">Do zdaj niste ničesar prosili v mojem imenu. Prosíte in boste prejeli, da bo vaše veselje popolno.«</verse>
				<verse number="25">»To sem vam govoril v prispodobah. Pride ura, ko vam ne bom več govoril v prispodobah, ampak vam bom vse o Očetu jasno oznanjal.</verse>
				<verse number="26">Tisti dan boste prosili v mojem imenu, in ne rečem, da bom jaz prosil Očeta za vas.</verse>
				<verse number="27">Oče sam vas ima rad, ker imate tudi vi radi mene in verujete, da sem prišel od Boga.</verse>
				<verse number="28">Izšel sem od Očeta in prišel na svet, spet zapuščam svet in grem k Očetu.«</verse>
				<verse number="29">Njegovi učenci so rekli: »Poglej, zdaj govoriš čisto jasno in ne uporabljaš nobene prispodobe.</verse>
				<verse number="30">Zdaj vemo, da vse veš in ni treba, da te kdo kaj vpraša. Zato verujemo, da si prišel od Boga.«</verse>
				<verse number="31">Jezus jim je odgovoril: »Zdaj verujete?</verse>
				<verse number="32">Glejte, pride ura in je že prišla, ko se boste razkropili vsak na svoje in me pustili samega. Vendar nisem sam, kajti Oče je z menoj.</verse>
				<verse number="33">To sem vam povedal, da boste imeli mir v meni. Na svetu boste prihajali v stisko, toda zaupajte, jaz sem svet premagal.«</verse>
			</chapter>
			<chapter number="17">
				<verse number="1">Ko je to izrekel, je vzdignil oči proti nebu in dejal: »Oče, prišla je ura. Poveličaj svojega Sina, da Sin poveliča tebe,</verse>
				<verse number="2">kajti dal si mu oblast čez vse ljudi, da bi podaril večno življenje vsem, ki si mu jih dal.</verse>
				<verse number="3">Večno življenje pa je v tem, da spoznajo tebe, edinega pravega Boga, in katerega si poslal, Jezusa Kristusa.</verse>
				<verse number="4">Jaz sem te poveličal na zemlji s tem, da sem dokončal delo, ki si mi ga dal.</verse>
				<verse number="5">Zdaj me ti, Oče, poveličaj pri sebi s slavo, ki sem jo imel pri tebi, preden je bil svet.</verse>
				<verse number="6">Razodel sem tvoje ime ljudem, katere si mi dal od sveta. Tvoji so bili, pa si jih dal meni in so ohranili tvojo besedo.</verse>
				<verse number="7">Zdaj vedo, da je vse, kar si mi dal, od tebe;</verse>
				<verse number="8">kajti besede, ki si mi jih dal, sem dal njim. Sprejeli so jih in v resnici spoznali, da sem izšel od tebe, ter začeli verovati, da si me ti poslal.</verse>
				<verse number="9">Zanje prosim. Ne prosim za svet, temveč za tiste, katere si mi dal, ker so tvoji;</verse>
				<verse number="10">vse moje je tvoje in kar je tvoje, je moje in poveličan sem v njih.</verse>
				<verse number="11">Že nisem več na svetu; oni so na svetu, a jaz odhajam k tebi. Sveti Oče! Ohrani jih v svojem imenu, ki si mi ga dal, da bodo eno kakor midva.</verse>
				<verse number="12">Dokler sem bil z njimi, sem jih varoval v tvojem imenu, ki si mi ga dal. Obvaroval sem jih in nobeden izmed njih se ni pogubil, edino sin pogubljenja, da se spolni Sveto pismo.</verse>
				<verse number="13">Zdaj odhajam k tebi, vendar to govorim na svetu, da bodo imeli v sebi polnost mojega veselja.</verse>
				<verse number="14">Izročil sem jim tvojo besedo, svet pa jih je zasovražil, ker niso od sveta, kakor jaz nisem od sveta.</verse>
				<verse number="15">Ne prosim, da jih vzameš s sveta, ampak da jih varuješ hudega.</verse>
				<verse number="16">Niso od sveta, kakor jaz nisem od sveta.</verse>
				<verse number="17">Posveti jih z resnico, tvoja beseda je resnica.</verse>
				<verse number="18">Kakor si mene poslal na svet, sem tudi jaz nje poslal v svet,</verse>
				<verse number="19">in zanje se posvečujem, da bodo tudi oni posvečeni z resnico.</verse>
				<verse number="20">Toda ne prosim samo za té, temveč tudi za tiste, ki bodo po njihovi besedi verovali vame:</verse>
				<verse number="21">da bodo vsi eno, kakor si ti, Oče, v meni in jaz v tebi, naj bodo tudi oni v nama, da bo svet veroval, da si me ti poslal.</verse>
				<verse number="22">In dal sem jim slavo, ki si jo dal meni, da bodo eno, kakor sva midva eno:</verse>
				<verse number="23">jaz v njih in ti v meni, da bodo popolnoma eno. Naj svet spozna, da si me ti poslal in da si jih ljubil, kakor si ljubil mene.</verse>
				<verse number="24">Oče, hočem, naj bodo tudi ti, ki si mi jih dal, z menoj tam, kjer sem jaz, da bodo gledali mojo slavo, ki si mi jo dal, ker si me ljubil, preden je svet nastal.</verse>
				<verse number="25">Pravični Oče! Svet te ni spoznal, jaz pa sem te spoznal in tudi ti so spoznali, da si me ti poslal.</verse>
				<verse number="26">Razodel sem jim tvoje ime in jim ga bom še razodeval, da bo ljubezen, s katero si me ljubil, v njih in bom jaz v njih.«</verse>
			</chapter>
			<chapter number="18">
				<verse number="1">Ko je Jezus to povedal, je s svojimi učenci odšel čez hudournik Cédron. Tam je bil vrt in stopil je vanj, sam in njegovi učenci.</verse>
				<verse number="2">Tudi izdajalec Juda je vedel za ta kraj, ker se je Jezus tam večkrat sešel s svojimi učenci.</verse>
				<verse number="3">Juda je torej vzel četo in služabnike vélikih duhovnikov in farizejev ter jih pripeljal tja z baklami, svetilkami in orožjem.</verse>
				<verse number="4">Tedaj je Jezus, ki je vedel, kaj vse se bo zgodilo z njim, šel ven in jih vprašal: »Koga iščete?«</verse>
				<verse number="5">Odgovorili so mu: »Jezusa nazaréjca.« Rekel jim je: »Jaz sem.« Pri njih je stal tudi njegov izdajalec Juda.</verse>
				<verse number="6">Ko jim je rekel: »Jaz sem,« so stopili nazaj in popadali po tleh.</verse>
				<verse number="7">Spet jih je vprašal: »Koga iščete?« Odgovorili so: »Jezusa nazaréjca.«</verse>
				<verse number="8">Jezus je dejal: »Rekel sem vam, da sem jaz. Če torej mene iščete, pustite te, naj odidejo,«</verse>
				<verse number="9">da bi se spolnila beseda, ki jo je bil povedal: »Nikogar izmed teh, katere si mi dal, nisem izgubil.«</verse>
				<verse number="10">Simon Peter pa je imel meč. Izvlekel ga je in mahnil po služabniku vélikega duhovnika in mu odsekal desno uho. Služabniku je bilo ime Malh.</verse>
				<verse number="11">Tedaj je Jezus rekel Petru: »Spravi meč v nožnico! Ali naj ne izpijem keliha, ki mi ga je dal Oče?«</verse>
				<verse number="12">Tedaj so vojaki, poveljniki in judovski stražarji Jezusa zgrabili in zvezali.</verse>
				<verse number="13">Peljali so ga najprej k Hanu; bil je namreč tast Kajfu, ki je bil tisto leto véliki duhovnik.</verse>
				<verse number="14">Kajfa pa je bil tisti, ki je Judom svetoval: »Bolje je, da en človek umrje za ljudstvo.«</verse>
				<verse number="15">Simon Peter in neki drugi učenec pa sta šla za Jezusom. Tisti učenec se je poznal z vélikim duhovnikom in je šel z Jezusom vred na dvorišče v palači vélikega duhovnika;</verse>
				<verse number="16">Peter pa je ostal zunaj pri vratih. Oni drugi učenec, ki se je poznal z vélikim duhovnikom, je šel ven, govoril z vratarico in peljal Petra noter.</verse>
				<verse number="17">Tedaj je mlada vratarica rekla Petru: »Kaj nisi tudi ti izmed učencev tega človeka?« Odgovoril je: »Nisem.«</verse>
				<verse number="18">Služabniki in stražarji so pripravili žerjavico, stali tam in se greli, ker je bil mraz. Tudi Peter je stal med njimi in se grel.</verse>
				<verse number="19">Véliki duhovnik je tedaj vprašal Jezusa po njegovih učencih in njegovem nauku.</verse>
				<verse number="20">Jezus mu je odgovoril: »Javno sem govoril svetu. Vselej sem učil v shodnici in v templju, kjer se shajajo vsi Judje, na skrivnem pa nisem nič govoril.</verse>
				<verse number="21">Kaj vprašuješ mene? Vprašaj tiste, ki so slišali, kaj sem jim govoril, saj vedo, kaj sem povedal.«</verse>
				<verse number="22">Ko je to izrekel, je eden izmed služabnikov, ki je stal zraven, Jezusa udaril po licu in rekel: »Tako odgovarjaš vélikemu duhovniku?«</verse>
				<verse number="23">Jezus mu je odgovoril: »Če sem nápak govoril, dokaži, da nápak; če pa prav, kaj me tolčeš?«</verse>
				<verse number="24">Nato ga je Hana zvezanega poslal k vélikemu duhovniku Kajfu.</verse>
				<verse number="25">Simon Peter pa je stal in se grel. Rekli so mu: »Mar nisi tudi ti izmed njegovih učencev?« Tajil je in rekel: »Nisem.«</verse>
				<verse number="26">Eden izmed služabnikov vélikega duhovnika, sorodnik tistega, ki mu je Peter odsekal uho, je dejal: »Ali te nisem videl z njim na vrtu?«</verse>
				<verse number="27">Peter je spet zanikal; in takoj je petelin zapel.</verse>
				<verse number="28">Od Kajfa torej peljejo Jezusa v sodno hišo. Bilo je zgodaj zjutraj. Sami niso šli v sodno hišo, da se ne bi omadeževali, ampak bi smeli jesti velikonočno jagnje.</verse>
				<verse number="29">Pilat je prišel ven k njim in vprašal: »Kakšno tožbo imate zoper tega človeka?«</verse>
				<verse number="30">Odgovorili so mu: »Če ne bi bil hudodelec, bi ti ga ne bili izročili.«</verse>
				<verse number="31">Tedaj jim je Pilat rekel: »Vzemite ga in ga sodíte po svoji postavi.« Judje so mu odgovorili: »Mi ne smemo nikogar usmrtiti.«</verse>
				<verse number="32">S tem se je spolnila Jezusova beseda, s katero je nakazal, kakšne smrti bo umrl.</verse>
				<verse number="33">Tedaj je šel Pilat spet v sodno hišo, poklical Jezusa in ga vprašal: »Ti si judovski kralj?«</verse>
				<verse number="34">Jezus mu je odgovoril: »Praviš to sam od sebe, ali so ti drugi povedali o meni?«</verse>
				<verse number="35">Pilat je odvrnil: »Sem mar Jud? Tvoj narod in véliki duhovniki so te izročili meni. Kaj si storil?«</verse>
				<verse number="36">Jezus je odgovoril: »Moje kraljestvo ni od tega sveta. Ko bi bilo moje kraljestvo od tega sveta, bi se moji služabniki bojevali, da ne bi bil izročen Judom, toda moje kraljestvo ni odtod.«</verse>
				<verse number="37">Pilat mu je rekel: »Torej si vendarle kralj?« Jezus je odgovoril: »Ti praviš, da sem kralj. Zato sem rojen in zato sem prišel na svet, da pričujem za resnico. Kdor je iz resnice, posluša moj glas.«</verse>
				<verse number="38">Pilat mu reče: »Kaj je resnica?« Ko je to izgovoril, je šel spet ven k Judom in jim rekel: »Jaz ne najdem na njem nobenega vzroka za obsodbo.</verse>
				<verse number="39">Pri vas pa je navada, da za veliko noč koga izpustim. Hočete torej, da vam izpustim judovskega kralja?«</verse>
				<verse number="40">Spet so zavpili: »Ne tega, ampak Barába!« Barába pa je bil razbojnik.</verse>
			</chapter>
			<chapter number="19">
				<verse number="1">Tedaj je Pilat vzel Jezusa in ga dal bičati.</verse>
				<verse number="2">Vojaki so spletli iz trnja krono, mu jo dali na glavo in ga ogrnili s škrlatno rdečim plaščem.</verse>
				<verse number="3">Stopali so k njemu in govorili: »Pozdravljen, judovski kralj!« in ga tolkli po obrazu.</verse>
				<verse number="4">Pilat je šel spet ven in jim rekel: »Glejte, pripeljem vam ga ven, da boste uvideli, da ne najdem na njem nobenega vzroka za obsodbo.«</verse>
				<verse number="5">Jezus je torej prišel ven. Imel je trnovo krono in škrlatno rdeč plašč. Pilat jim reče: »Poglejte, to je človek!«</verse>
				<verse number="6">Ko so ga véliki duhovniki in služabniki zagledali, so zavpili: »Križaj ga, križaj ga!« Pilat jim reče: »Vzemite ga vi in ga križajte, kajti jaz ne najdem na njem nobenega vzroka za obsodbo.«</verse>
				<verse number="7">Judje so mu odgovorili: »Mi imamo postavo in po postavi mora umreti, ker se je delal Božjega Sina.«</verse>
				<verse number="8">Ko je Pilat slišal te besede, se je še bolj zbal.</verse>
				<verse number="9">Spet je šel v sodno hišo in vprašal Jezusa: »Odkod si?« Jezus pa mu ni dal odgovora.</verse>
				<verse number="10">Tedaj mu Pilat reče: »Meni ne odgovarjaš? Ne veš, da imam oblast, da te oprostim, in oblast, da te križam?«</verse>
				<verse number="11">Jezus mu odgovori: »Nobene oblasti bi ne imel nad menoj, če bi ti ne bilo dano od zgoraj. Zato ima večji greh tisti, ki ti me je izročil.«</verse>
				<verse number="12">Odslej si je Pilat prizadeval, da bi ga oprostil. Judje pa so vpili: »Če tega oprostiš, nisi cesarjev prijatelj. Kdor se dela kralja, se upira cesarju.«</verse>
				<verse number="13">Ko je Pilat slišal te besede, je dal Jezusa pripeljati ven. Posadil ga je na sodni stol na kraju, ki se imenuje Litóstrotos, po hebrejsko Gabatá.</verse>
				<verse number="14">Bil pa je dan pripravljanja na veliko noč, okrog šeste ure. Pilat je rekel Judom: »Poglejte, to je vaš kralj!«</verse>
				<verse number="15">Oni pa so zavpili: »Proč, proč, križaj ga!« Pilat jim je rekel: »Vašega kralja naj križam?« Véliki duhovniki so odgovorili: »Nimamo kralja razen cesarja!«</verse>
				<verse number="16">Tedaj jim ga je izročil, da bi ga križali. Vzeli so torej Jezusa.</verse>
				<verse number="17">Nesel si je križ in šel ven proti kraju, ki se imenuje Lobanja, po hebrejsko Gólgota.</verse>
				<verse number="18">Tam so ga križali in z njim vred dva druga, na vsaki strani enega, v sredi pa Jezusa.</verse>
				<verse number="19">Pilat je dal napraviti tudi napis in ga pritrditi na križ. Napisano je bilo: »Jezus nazaréjec, judovski kralj.«</verse>
				<verse number="20">Ta napis je bralo veliko Judov, ker je bil kraj, kjer so Jezusa križali, blizu mesta in je bilo napisano hebrejsko, latinsko in grško.</verse>
				<verse number="21">Judovski véliki duhovniki so tedaj rekli Pilatu: »Nikar ne piši: ‘Judovski kralj,’ ampak da je on rekel: ‘Judovski kralj sem.’«</verse>
				<verse number="22">Pilat je odvrnil: »Kar sem napisal, sem napisal.«</verse>
				<verse number="23">Ko so vojaki Jezusa križali, so mu vzeli oblačila — razdelili so jih na štiri dele, za vsakega vojaka po en del — in suknjo. Suknja pa je bila brez šiva, od vrha izcela stkana.</verse>
				<verse number="24">Dejali so med seboj: »Nikar je ne parajmo, ampak žrebajmo zanjo, čigava bo,« da se je spolnilo Sveto pismo, ki pravi: »Razdelili so si moja oblačila in za mojo suknjo so žrebali.« Vojaki so to storili.</verse>
				<verse number="25">Poleg Jezusovega križa pa so stale njegova mati in sestra njegove matere, Marija Klopájeva in Marija Magdalena.</verse>
				<verse number="26">Ko je Jezus zagledal svojo mater in zraven nje učenca, ki ga je ljubil, je rekel materi: »Žena, glej, tvoj sin!«</verse>
				<verse number="27">Potem je rekel učencu: »Glej, tvoja mati!« In od tiste ure jo je učenec vzel k sebi.</verse>
				<verse number="28">Jezus je vedel, da je že vse izpolnjeno, in da bi se Sveto pismo izpolnilo do kraja, je rekel: »Žejen sem.«</verse>
				<verse number="29">Tam je stala posoda, polna kisa. V kis namočeno gobo so nataknili na hizópovo stebelce in mu jo podali k ustnicam.</verse>
				<verse number="30">Ko je Jezus vzel kisa, je rekel: »Dopolnjeno je.« Nato je nagnil glavo in izdihnil.</verse>
				<verse number="31">Ker je bil dan pripravljanja in da ne bi ostala trupla čez soboto na križu, so Judje prosili Pilata, naj bi jim noge strli in jih sneli, kajti tisto soboto je bil velik praznik.</verse>
				<verse number="32">Prišli so torej vojaki in strli noge prvemu in drugemu, ki sta bila z Jezusom vred križana.</verse>
				<verse number="33">Ko so prišli do Jezusa in videli, da je že mrtev, mu niso strli nog,</verse>
				<verse number="34">temveč je eden izmed vojakov s sulico prebodel stran in takoj sta pritekli kri in voda.</verse>
				<verse number="35">Tisti, ki je videl, je pričeval in njegovo pričevanje je resnično. On vé, da govori resnico, da bi tudi vi verovali.</verse>
				<verse number="36">To se je namreč zgodilo, da se je spolnilo Sveto pismo: »Nobene kosti mu ne bodo zlomili.«</verse>
				<verse number="37">In še na drugem mestu pravi Sveto pismo: »Gledali bodo vanj, ki so ga prebodli.«</verse>
				<verse number="38">Potlej je Jožef iz Arimatéje, Jezusov učenec, toda iz strahu pred Judi naskrivaj, prosil Pilata, da bi snel Jezusovo telo. Pilat je dovolil. Prišel je torej in snel njegovo telo.</verse>
				<verse number="39">Prišel pa je tudi Nikodém, tisti, ki je prvič ponoči prišel k Jezusu, in prinesel okrog sto funtov zmesi mire in aloje.</verse>
				<verse number="40">Vzela sta Jezusovo telo in ga z dišavami vred povila s povoji, kakor imajo Judje navado pokopavati.</verse>
				<verse number="41">Na kraju, kjer je bil Jezus križan, pa je bil vrt in na vrtu nov grob, v katerega ni bil pokopan še nihče.</verse>
				<verse number="42">Ker je bil grob blizu, sta zaradi judovskega dneva pripravljanja Jezusa položila tja.</verse>
			</chapter>
			<chapter number="20">
				<verse number="1">Prvi dan v tednu pride Marija Magdalena navsezgodaj, še v temi, h grobu in vidi, da je kamen odvaljen od groba.</verse>
				<verse number="2">Tedaj steče in pride k Simonu Petru in k drugemu učencu, ki ga je imel Jezus rad, ter jima reče: »Gospoda so vzeli iz groba in ne vemo, kam so ga položili.«</verse>
				<verse number="3">Peter in oni drugi učenec sta se odpravila na pot in šla h grobu.</verse>
				<verse number="4">Skupaj sta tekla, vendar je oni drugi učenec Petra prehitel in prvi prišel h grobu.</verse>
				<verse number="5">Sklonil se je in videl povoje na tleh, vendar ni vstopil.</verse>
				<verse number="6">Tedaj je prišel tudi Simon Peter, ki je šel za njim, in stopil v grob. Videl je povoje na tleh</verse>
				<verse number="7">in prtič, ki je bil na njegovi glavi, vendar ni ležal med povoji, temveč posebej zvit na drugem mestu.</verse>
				<verse number="8">Tedaj je vstopil tudi oni drugi učenec, ki je prvi prišel h grobu; videl je in veroval.</verse>
				<verse number="9">Nista namreč še doumela Svetega pisma, da mora vstati od mrtvih.</verse>
				<verse number="10">Nato sta se učenca vrnila domov.</verse>
				<verse number="11">Marija pa je stala zunaj pred grobom in se jokala. Med jokom se je sklonila v grob</verse>
				<verse number="12">in zagledala dva angela v belih oblačilih. Sedela sta eden pri vzglavju in eden pri znožju, kjer je bilo položeno Jezusovo telo.</verse>
				<verse number="13">Ogovorila sta jo: »Žena, zakaj jokaš?« Odgovorila jima je: »Mojega Gospoda so odnesli in ne vem, kam so ga položili.«</verse>
				<verse number="14">Ko je to izgovorila, se je obrnila in zagledala Jezusa. Stal je tam, pa ni vedela, da je Jezus.</verse>
				<verse number="15">Jezus ji reče: »Žena, zakaj jokaš? Koga iščeš?« Mislila je, da je vrtnar, in mu rekla: »Gospod, če si ga ti odnesel, mi povej, kam si ga položil, in ga bom jaz vzela.«</verse>
				<verse number="16">Jezus ji reče: »Marija!« Ona se obrne in po hebrejsko reče: »Rabuní« (to pomeni Učenik).</verse>
				<verse number="17">Jezus ji reče: »Ne zadržuj me! Nisem še namreč šel k Očetu; stopi pa k mojim bratom in jim povej: ‘Grem k svojemu Očetu in vašemu Očetu, k svojemu Bogu in vašemu Bogu.’«</verse>
				<verse number="18">Marija Magdalena je šla k učencem in jim oznanila: »Gospoda sem videla,« in to, kar ji je povedal.</verse>
				<verse number="19">Pod noč tistega dne, prvega v tednu, ko so bila tam, kjer so se zadrževali učenci iz strahu pred Judi, vrata zaklenjena, je prišel Jezus, stopil mednje in jim rekel: »Mir vam bodi!«</verse>
				<verse number="20">Ko je to izrekel, jim je pokazal roke in stran. Učenci so se razveselili, ko so videli Gospoda.</verse>
				<verse number="21">Tedaj jim je Jezus spet rekel: »Mir vam bodi! Kakor je Oče mene poslal, tudi jaz pošiljam vas.«</verse>
				<verse number="22">Ko je to izrekel, je dihnil vanje in jim dejal: »Prejmite Svetega Duha!</verse>
				<verse number="23">Komur grehe odpustite, so jim odpuščeni; komur jih zadržite, so jim zadržani.«</verse>
				<verse number="24">Tomaža, enega izmed dvanajsterih, ki se imenuje Dvojček, pa ni bilo med njimi, ko je prišel Jezus.</verse>
				<verse number="25">Drugi učenci so mu torej pripovedovali: »Gospoda smo videli.« Rekel jim je: »Če ne vidim na njegovih rokah znamenja žebljev in ne vtaknem prsta v rane od žebljev in ne položim roke v njegovo stran, že ne bom veroval.«</verse>
				<verse number="26">Čez osem dni so bili njegovi učenci spet notri in Tomaž med njimi. Jezus pride pri zaprtih vratih, stopi mednje in jim reče: »Mir vam bodi!«</verse>
				<verse number="27">Potem reče Tomažu: »Položi svoj prst semkaj in poglej moje roke! Daj svojo roko in jo položi v mojo stran in ne bodi neveren, temveč veren.«</verse>
				<verse number="28">Tomaž mu odgovori: »Moj Gospod in moj Bog!«</verse>
				<verse number="29">Jezus mu reče: »Ker si me videl, veruješ. Blagor tistim, ki niso videli, a so verovali!«</verse>
				<verse number="30">Jezus je vpričo svojih učencev storil še veliko drugih znamenj, ki niso zapisana v tej knjigi;</verse>
				<verse number="31">ta pa so zapisana, da bi vi verovali, da je Jezus Kristus Božji Sin, in da bi po veri imeli življenje v njegovem imenu.</verse>
			</chapter>
			<chapter number="21">
				<verse number="1">Potem se je Jezus spet prikazal učencem pri Tibêrijskem jezeru. Prikazal pa se je takóle:</verse>
				<verse number="2">Simon Peter, Tomaž, ki se imenuje Dvojček, Natánael iz galilejske Kane, Zebedéjeva sinova in dva druga izmed njegovih učencev so bili skupaj.</verse>
				<verse number="3">Simon Peter jim reče: »Ribe grem lovit.« »Tudi mi gremo s teboj,« mu pravijo. Odšli so in stopili v čoln, toda tisto noč niso nič ujeli.</verse>
				<verse number="4">Ko se je že zdanilo, je stal Jezus na bregu, vendar učenci niso vedeli, da je Jezus.</verse>
				<verse number="5">Jezus jim reče: »Dečki, imate kaj prigrizniti?« Odgovorijo mu: »Nič.«</verse>
				<verse number="6">Tedaj jim veli: »Vrzite mrežo na desno stran čolna in boste našli.« Vrgli so jo, pa jè zaradi obilice rib niso mogli več izvleči.</verse>
				<verse number="7">Učenec, ki ga je Jezus ljubil, reče tedaj Petru: »Gospod je.« Ko je Simon Peter slišal, da je Gospod, si je opasal haljo, ker je bil le za silo oblečen, in se vrgel v jezero.</verse>
				<verse number="8">Medtem so drugi učenci pripluli s čolnom in privlekli mrežo z ribami; niso bili namreč daleč od brega, le kakih dvesto komolcev.</verse>
				<verse number="9">Ko so stopili na kopno, so zagledali žerjavico na tleh in ribo na njej ter kruh.</verse>
				<verse number="10">Jezus jim reče: »Prinesite rib, ki ste jih pravkar ujeli!«</verse>
				<verse number="11">Simon Peter je tedaj stopil na breg in potegnil na kopno mrežo, polno velikih rib; bilo jih je sto triinpetdeset. Čeprav jih je bilo toliko, se mreža ni strgala.</verse>
				<verse number="12">Jezus jim je rekel: »Pridite jest!« Toda nobeden izmed učencev si ga ni upal vprašati: »Kdo si?«; vedeli so namreč, da je Gospod.</verse>
				<verse number="13">Jezus je pristopil, vzel kruh in jim ga ponudil; prav tako tudi ribo.</verse>
				<verse number="14">To je bilo že v tretje, da se je Jezus prikazal učencem, odkar je vstal od mrtvih.</verse>
				<verse number="15">Ko so pojedli, Jezus vpraša Simona Petra: »Simon, Janezov sin, ali me ljubiš bolj kakor tile?« Odgovori mu: »Dà, Gospod, ti veš, da te imam rad.« Reče mu: »Pasi moja jagnjeta!«</verse>
				<verse number="16">Spet v drugo ga vpraša: »Simon, Janezov sin, ali me ljubiš?« Odgovori mu: »Dà, Gospod, ti veš, da te imam rad.« Reče mu: »Pasi moje ovce!«</verse>
				<verse number="17">V tretje ga vpraša: »Simon, Janezov sin, ali me imaš rad?« Peter se užalosti, ker ga je v tretje vprašal: »Ali me imaš rad?« in mu odvrne: »Gospod, ti vse veš, ti veš, da te imam rad.« Jezus mu reče: »Pasi moje ovce!</verse>
				<verse number="18">Resnično resnično ti povem: ko si bil mlad, si se opasoval sam in si hodil, kamor si hotel; ko pa se postaraš, boš raztegnil roke in drug te bo opasal in te odvedel, kamor ne boš hotel.«</verse>
				<verse number="19">To pa je rekel, da je nakazal, s kakšno smrtjo bo poveličal Boga. Ko je to izrekel, mu je dejal: »Hôdi za menoj!«</verse>
				<verse number="20">Peter se je obrnil in videl, da gre za njima učenec, ki ga je Jezus ljubil in se je pri zadnji večerji naslonil na njegove prsi in ga vprašal: »Gospod, kdo je tisti, ki te bo izdal?«</verse>
				<verse number="21">Ko ga je Peter zagledal, je rekel Jezusu: »Gospod, kaj bo pa s tem?«</verse>
				<verse number="22">Jezus mu je odvrnil: »Če hočem, da ostane, dokler ne pridem, kaj ti to mar? Ti hôdi za menoj!«</verse>
				<verse number="23">Zavoljo tega se je med brati razširila govorica, da ta učenec ne bo umrl. Toda Jezus mu ni rekel, da ne bo umrl, temveč: »Če hočem, da ostane, dokler ne pridem, kaj ti to mar.«</verse>
				<verse number="24">To je učenec, ki o tem pričuje in je to napisal, in vemo, da je njegovo pričevanje resnično.</verse>
				<verse number="25">Jezus pa je storil še veliko drugega. Če bi popisali drugo za drugim, mislim, da ves svet ne bi mogel obseči knjig, ki bi jih bilo treba napisati.</verse>
			</chapter>
		</book>
		<book number="44">
			<chapter number="1">
				<verse number="1">V prvi knjigi sem poročal, Teófil, o vsem, kar je Jezus delal in učil</verse>
				<verse number="2">do dne, ko je bil vzet v nebesa. Še prej je apostolom, ki si jih je bil izbral, dal naročila po Svetem Duhu.</verse>
				<verse number="3">Po svojem trpljenju jim je z mnogimi znamenji dokazal, da živi: štirideset dni se jim je prikazoval in jim govoril o božjem kraljestvu.</verse>
				<verse number="4">Ko je bil z njimi pri jedi, jim je naročil, naj ne odhajajo iz Jeruzalema, temveč naj počakajo na Očetovo obljubo, »o kateri ste slišali od mene;</verse>
				<verse number="5">zakaj Janez je krščeval z vodo, vi pa boste v nekaj dneh krščeni v Svetem Duhu.«</verse>
				<verse number="6">Ko so bili zbrani, so ga vprašali: »Gospod, ali boš v tem času obnovil izraelsko kraljestvo?«</verse>
				<verse number="7">Rekel jim je: »Ni vam dano, da bi vedeli za čase in trenutke, ki jih je Oče določil v svoji oblasti.</verse>
				<verse number="8">Toda prejeli boste moč Svetega Duha, ki bo prišel na vas, in boste moje priče v Jeruzalemu in po vsej Judeji in Samaríji ter do skrajnih mej sveta.«</verse>
				<verse number="9">Po teh besedah se je vzdignil pred njihovimi očmi in oblak ga je zastrl njihovim pogledom.</verse>
				<verse number="10">Ko so po njegovem odhodu strmeli v nebo, glej, sta stala pri njih dva moža v belih oblačilih,</verse>
				<verse number="11">ki sta rekla: »Možje Galilejci, kaj stojite in gledate v nebo? Ta Jezus, ki je bil vzet od vas v nebo, bo prišel prav tako, kakor ste ga videli iti v nebo.«</verse>
				<verse number="12">Tedaj so se z gore, ki se imenuje Oljska in je sobotni dan hodá oddaljena od mesta, vrnili v Jeruzalem.</verse>
				<verse number="13">Ko so prišli v mesto, so stopili v gornje prostore hiše, kjer so se zadrževali: Peter in Janez, Jakob in Andrej, Filip in Tomaž, Bartolomej in Matej, Alféjev sin Jakob in Simon Gorečnik in Jakobov sin Juda.</verse>
				<verse number="14">Vsi ti so enodušno vztrajali v molitvi z ženami in z Jezusovo materjo Marijo in z njegovimi brati.</verse>
				<verse number="15">V tistih dneh je Peter vstal sredi bratov, zbrala se je skupina kakih sto dvajset ljudi, in rekel:</verse>
				<verse number="16">»Bratje! Moralo se je spolniti pismo, kakor je Sveti Duh napovedal po Davidovih ustih o Judu: postal je vodnik tistih, ki so zgrabili Jezusa.</verse>
				<verse number="17">Bil je prištet med nas in deležen naše službe.</verse>
				<verse number="18">Z nagrado, ki jo je dobil za svoje umazano delo, je kupil zemljišče; padel je z glavo navzdol, tako da se je po sredini razpočil in se mu je izsulo vse drobovje.</verse>
				<verse number="19">To se je razvedelo med vsemi, ki prebivajo v Jeruzalemu, tako da se tisto zemljišče zdaj po njihovo imenuje Hakéldama, to pomeni ‘njiva krvi’.</verse>
				<verse number="20">V knjigi psalmov je namreč zapisano: ‘Njegovo bivališče naj bo opustelo, nihče naj v njem ne prebiva!’ In dalje: ‘Njegovo službo naj prevzame kdo drug!’</verse>
				<verse number="21">Tu so možje, ki so hodili z nami ves čas, dokler je Gospod Jezus prebival med nami,</verse>
				<verse number="22">od Janezovega krsta do dne, ko je bil vzet od nas. Eden od njih mora biti z nami priča njegovega vstajenja!«</verse>
				<verse number="23">Predlagali so dva, Jožefa, ki se je imenoval Bársaba, z vzdevkom Jústus, in Matija.</verse>
				<verse number="24">Nato so takóle molili: »Gospod, ti poznaš srca vseh, pokaži, katerega od teh dveh si izbral,</verse>
				<verse number="25">da prevzame mesto v tej službi in apostolstvo, od katerega je odpadel Juda, ko je šel na svoj kraj!«</verse>
				<verse number="26">In žrebali so, žreb pa je določil Matija in pridružili so ga enajstim apostolom.</verse>
			</chapter>
			<chapter number="2">
				<verse number="1">Ko je prišel binkoštni dan, so bili vsi zbrani na istem kraju.</verse>
				<verse number="2">Nenadoma je nastal z neba šum, kot bi se bližal silovit vihar, in napolnil vso hišo, kjer so se zadrževali.</verse>
				<verse number="3">Prikazali so se jim jeziki, podobni plamenom, ki so se razdelili, in nad vsakim je obstal po eden.</verse>
				<verse number="4">Vsi so bili napolnjeni s Svetim Duhom in začeli so govoriti v tujih jezikih, kakor jim je Duh dajal izgovarjati.</verse>
				<verse number="5">V Jeruzalemu so tedaj prebivali Judje, pobožni možje iz vseh narodov pod nebom.</verse>
				<verse number="6">Ko se je razširil glas o tem, se je zbrala množica ljudi, ki so bili vsi iz sebe, kako da jih vsakdo sliši govoriti v svojem jeziku.</verse>
				<verse number="7">Strmeli so, se čudili in govorili: »Glejte, ali niso vsi ti, ki govorijo, Galilejci?</verse>
				<verse number="8">Kako, da jih slišimo vsak v svojem materinem jeziku?</verse>
				<verse number="9">Parti, Médijci in Elamíti in tisti, ki prebivamo v Mezopotámiji, Judeji in Kapadókiji, v Pontu in Aziji,</verse>
				<verse number="10">v Frígiji in Pamfíliji, v Egiptu in v libijskih krajih blizu Ciréne, in mi iz Rima, ki se zdaj mudimo tukaj,</verse>
				<verse number="11">Judje in spreobrnjenci, Krečáni in Arabci — vsi jih slišimo, kako v naših jezikih oznanjajo velika božja dela!«</verse>
				<verse number="12">Vsi so bili osupli in si tega niso znali razložiti. Drug drugega so spraševali: »Kaj naj to pomeni?«</verse>
				<verse number="13">Nekateri pa so se norčevali in govorili: »Sladkega vina so se napili.«</verse>
				<verse number="14">Tedaj je vstal Peter z enajsterimi, povzdignil glas in jih nagovoril: »Judje in vsi, ki prebivate v Jeruzalemu! To védite in prisluhnite mojim besedam!</verse>
				<verse number="15">Ti ljudje niso pijani, kakor vi mislite, saj je šele tretja dnevna ura,</verse>
				<verse number="16">temveč izpolnjuje se, kar je bilo napovedano po preroku Joélu:</verse>
				<verse number="17">‘In zgodilo se bo v poslednjih dneh, govori Bog: razlil bom od svojega Duha čez vse človeštvo, in prerokovali bodo vaši sinovi in vaše hčere in vaši mladeniči bodo gledali videnja in vaši starci bodo sanjali v sanjah.</verse>
				<verse number="18">Tudi čez svoje hlapce in čez svoje dekle bom v tistih dneh izlil od svojega Duha in bodo prerokovali.</verse>
				<verse number="19">In dal bom čudeže zgoraj na nebu in znamenja spodaj na zemlji, kri in ogenj in dimne oblake.</verse>
				<verse number="20">Sonce se bo spremenilo v temo in mesec v kri, preden sine véliki in sijajni Gospodov dan.</verse>
				<verse number="21">In zgodilo se bo: vsak, kdor bo klical Gospodovo ime, bo rešen.’</verse>
				<verse number="22">Možje Izraelci, poslušajte te besede! Jezusa nazaréjca, ki ga je Bog pred vami potrdil z močmi, čudeži in znamenji, ki jih je Bog po njem delal med vami, kakor sami veste,</verse>
				<verse number="23">njega so — prav kakor je Bog hotel in predvideval — izročili vam, vi pa ste ga po rokah krivičnežev pribili na križ in umorili.</verse>
				<verse number="24">Toda Bog ga je rešil iz smrtnih muk in obudil od mrtvih; saj ni bilo mogoče, da bi bila smrt imela oblast nad njim.</verse>
				<verse number="25">David namreč pravi o njem: ‘Vedno sem videl pred sabo Gospoda, na moji desnici je, da ne omahnem.</verse>
				<verse number="26">Zato se je razveselilo moje srce in vzdrhtel je moj jezik. In v upanju bo počivalo moje telo,</verse>
				<verse number="27">ker moje duše ne boš prepustil podzemlju, svojemu Svetemu ne boš dal trohneti.</verse>
				<verse number="28">Dal si mi spoznati pota življenja, napolnil me boš z veseljem pred svojim obličjem.’</verse>
				<verse number="29">Bratje! Dovolíte, da vam odkrito spregovorim o očaku Davidu: umrl je, bil pokopan in njegov grob je med nami do današnjega dne.</verse>
				<verse number="30">Ker je bil prerok, je vedel, da mu je Bog s prisego obljubil, da bo sad njegovih ledij posadil na njegov prestol.</verse>
				<verse number="31">Videl je v prihodnost in govoril o vstajenju Maziljenca, da ni bil prepuščen podzemlju in njegovo telo ni videlo trohnobe.</verse>
				<verse number="32">Tega Jezusa je Bog obudil in mi vsi smo temu priče.</verse>
				<verse number="33">Bil je povišan z božjo desnico in od Očeta je prejel obljubo Svetega Duha in tega je razlil, kakor vidite in slišite.</verse>
				<verse number="34">David ni šel v nebesa, in vendar sam pravi: ‘Gospod je rekel mojemu Gospodu: Sédi na mojo desnico,</verse>
				<verse number="35">dokler ne položim tvojih sovražnikov za podnožnik tvojih nog.’</verse>
				<verse number="36">Zagotovo naj torej vé vsa Izraelova hiša: tega Jezusa, ki ste ga vi križali, je Bog naredil za Gospoda in Maziljenca.«</verse>
				<verse number="37">Ko so to slišali, jih je do srca pretreslo. Rekli so Petru in drugim apostolom: »Bratje, kaj naj storimo?«</verse>
				<verse number="38">Peter jim je odgovoril: »Spreobrnite se! Vsak izmed vas naj se dá v imenu Jezusa Kristusa krstiti v odpuščanje svojih grehov in prejeli boste dar Svetega Duha.</verse>
				<verse number="39">Zakaj obljuba velja vam in vašim otrokom in vsem, ki so daleč, in kolikor jih bo k sebi poklical Gospod, naš Bog.«</verse>
				<verse number="40">Prepričeval jih je še z mnogimi drugimi besedami in jih opominjal in govoril: »Rešíte se iz tega pokvarjenega rodu!«</verse>
				<verse number="41">Tisti, ki so sprejeli njegovo besedo, so se dali krstiti; in tega dne se jim je pridružilo približno tri tisoč ljudi.</verse>
				<verse number="42">Bili so stanovitni v nauku apostolov in bratskem občestvu, v lomljenju kruha in molitvah.</verse>
				<verse number="43">Vse pa je v duši navdajal strah, zakaj po apostolih se je dogajalo veliko čudežev in znamenj.</verse>
				<verse number="44">Vsi verniki so se družili in imeli vse skupno:</verse>
				<verse number="45">prodajali so premoženje in imetje ter od tega delili vsem, kolikor je kdo potreboval.</verse>
				<verse number="46">Dan za dnem so se enodušno in vztrajno zbirali v templju, lomili kruh po domovih ter uživali hrano z veselim in preprostim srcem.</verse>
				<verse number="47">Hvalili so Boga in vsi ljudje so jih imeli radi. Gospod pa jim je vsak dan pridruževal take, ki so našli odrešenje.</verse>
			</chapter>
			<chapter number="3">
				<verse number="1">Peter in Janez sta šla ob deveti uri molit v tempelj.</verse>
				<verse number="2">Prinesli so moža, ki je bil od rojstva hrom. Vsak dan so ga polagali pred tempeljska vrata, ki se imenujejo Lepa, da bi prosil vbogajme tiste, ki so prihajali v tempelj.</verse>
				<verse number="3">Ko je mož videl, da nameravata Peter in Janez stopiti v tempelj, ju je prosil miloščine.</verse>
				<verse number="4">Peter in Janez sta se zazrla vanj in Peter je rekel: »Poglej naju!«</verse>
				<verse number="5">Mož ju je napeto gledal, če bo kaj dobil.</verse>
				<verse number="6">Peter pa je rekel: »Srebra in zlata nimam, dam ti pa, kar imam: v imenu Jezusa Kristusa nazaréjca, hôdi!«</verse>
				<verse number="7">In prijel ga je za desno roko in ga dvignil. V hipu so se mu utrdila stopala in gležnji.</verse>
				<verse number="8">Skočil je pokonci, čvrsto stal in hodil. Šel je z njima v tempelj in hodil okoli, poskakoval in hvalil Boga.</verse>
				<verse number="9">Vsi ljudje so videli, kako hodi in hvali Boga.</verse>
				<verse number="10">Prepoznali so ga: bil je prav tisti, ki je navadno sedèl pri tempeljskih Lepih vratih in prosil vbogajme. In čudili so se in bili čisto iz sebe spričo tega, kar se mu je zgodilo.</verse>
				<verse number="11">Mož pa se je držal Petra in Janeza, zato so vsi ljudje od začudenja hiteli za njima v stebrišče, ki se imenuje Sálomonovo.</verse>
				<verse number="12">Ko je Peter to videl, se je obrnil do ljudstva z besedami: »Možje Izraelci, kaj se temu čudite? Kaj strmite v naju, kot da bi bila s svojo močjo ali pobožnostjo dosegla, da je ta shodil?</verse>
				<verse number="13">Bog Abrahamov in Izakov in Jakobov, Bog naših očetov je poveličal svojega služabnika Jezusa, ki ste ga vi izdali in zavrgli pred Pilatom, ko je že razsodil, naj bi bil oproščen.</verse>
				<verse number="14">Vi ste Svetega in Pravičnega zavrgli in si izprosili ubijalca,</verse>
				<verse number="15">začetnika življenja pa ste ubili. Toda Bog ga je obudil od mrtvih in mi smo temu priče.</verse>
				<verse number="16">In ker je mož, ki ga vidite in poznate, veroval v njegovo ime, mu je to ime dalo moč; in vera, ki prihaja po njegovem imenu, mu je vrnila popolno zdravje, kakor ste vsi videli na svoje oči.</verse>
				<verse number="17">In zdaj, bratje — vem, da ste ravnali iz nevednosti, prav tako tudi vaši voditelji.</verse>
				<verse number="18">Tako je Bog izpolnil, kar je napovedoval po ustih vseh prerokov, da bo njegov Maziljenec trpel.</verse>
				<verse number="19">Skesajte se torej in spreobrnite se, da se vam izbrišejo grehi,</verse>
				<verse number="20">tako da pridejo od Gospodovega obličja časi pomiritve in vam pošlje Maziljenca Jezusa, ki vam je namenjen.</verse>
				<verse number="21">Njega morajo sprejeti nebesa do časov, ko bo vse prenovljeno. O tem je Bog govoril pred davnimi veki po ustih svojih svetih prerokov.</verse>
				<verse number="22">Mojzes je rekel: ‘Gospod, vaš Bog, vam bo med vašimi brati obudil preroka kakor mene. Njega poslušajte v vsem, karkoli vam bo govoril!</verse>
				<verse number="23">In vsak, kdor ne bo poslušal tega preroka, bo iz ljudstva iztrebljen.’</verse>
				<verse number="24">Vsi preroki, kar jih je bilo od Sámuela in njegovih naslednikov naprej, so napovedovali te dneve.</verse>
				<verse number="25">Vi ste sinovi prerokov in zaveze, ki jo je Bog sklenil z vašimi očeti, ko je govoril Abrahamu: ‘In v tvojem potomstvu bodo blagoslovljeni vsi rodovi na zemlji.’</verse>
				<verse number="26">Bog je najprej za vas obudil in poslal svojega služabnika, da vas blagoslovi in vsakega od vas odvrne od njegovih hudobij.«</verse>
			</chapter>
			<chapter number="4">
				<verse number="1">Medtem ko sta govorila ljudstvu, so k njima pristopili duhovniki in poveljnik templja in saduceji.</verse>
				<verse number="2">Bili so vznemirjeni, ker sta učila ljudstvo in oznanjala, da je v Jezusu vstajenje od mrtvih.</verse>
				<verse number="3">Zgrabili so ju in ju zadržali v ječi do naslednjega dne, zakaj večerilo se je že.</verse>
				<verse number="4">Mnogi od tistih, ki so slišali besedo, pa so sprejeli vero, in njihovo število je naraslo na kakih pet tisoč.</verse>
				<verse number="5">Drugi dan so se v Jeruzalemu zbrali poglavarji, starešine in pismouki.</verse>
				<verse number="6">Bili so tam véliki duhovnik Hana, Kajfa, Janez, Aleksander in vsi drugi iz rodu vélikih duhovnikov.</verse>
				<verse number="7">Dali so ju privesti predse in ju zasliševali: »Kako sta to naredila? S kakšno močjo? V čigavem imenu?«</verse>
				<verse number="8">Tedaj jim je Peter, poln Svetega Duha, odgovoril: »Poglavarji ljudstva in starešine!</verse>
				<verse number="9">Danes naju zaslišujete zaradi dobrote, ki sva jo storila bolnemu človeku. Po kom je ta ozdravel?</verse>
				<verse number="10">Bodi znano vsem vam in vsemu izraelskemu ljudstvu: v imenu Jezusa Kristusa nazaréjca, ki ste ga vi križali, Bog pa ga je obudil od mrtvih. V njegovem imenu stoji ta človek zdrav pred vami.</verse>
				<verse number="11">On je ‘kamen, ki ste ga vi zidarji zavrgli, a je postal vogelni kamen.’</verse>
				<verse number="12">V nikomer drugem ni odrešenja; zakaj pod nebom nam ni dano nobeno drugo ime, po katerem bi se ljudje lahko rešili.«</verse>
				<verse number="13">Videli so Petrovo in Janezovo pogumno odkritost; opazili so, da sta preprosta človeka in brez izobrazbe. Čudili so se in so spoznali, da sta se družila z Jezusom.</verse>
				<verse number="14">Toda ker so videli človeka, ki je stal ozdravljen poleg njiju, jima niso mogli ugovarjati.</verse>
				<verse number="15">Veleli so jima, naj se umakneta iz zbornice, ter se posvetovali.</verse>
				<verse number="16">»Kaj naj storimo z njima?« so govorili. »Po njima se je zgodil očiten čudež. Stvar se je razvedela med vsemi jeruzalemskimi prebivalci; tega ne moremo tajiti.</verse>
				<verse number="17">Da pa se ne bi glas o tem še bolj raznesel med ljudstvom, jima bomo zabičali, da ne smeta pred nikomer več govoriti o tem imenu.«</verse>
				<verse number="18">In poklicali so ju nazaj in jima zapovedali, da nikakor ne smeta več govoriti in učiti v Jezusovem imenu.</verse>
				<verse number="19">Toda Peter in Janez sta jim odvrnila: »Presodite, kaj je bolj pravično pred Bogom: poslušati vas ali Boga?</verse>
				<verse number="20">Ne moreva, da ne bi govorila o tem, kar sva videla in slišala.«</verse>
				<verse number="21">Nato so jima še huje grozili. Ker pa niso našli nobenega vzroka, da bi ju kaznovali, so ju odpustili zaradi ljudi, saj so vsi poveličevali Boga spričo tega, kar se je zgodilo;</verse>
				<verse number="22">zakaj človek, ki je bil tako čudežno ozdravljen, je imel že čez štirideset let.</verse>
				<verse number="23">Ko so ju izpustili, sta se vrnila k svojim in jim povedala vse, kar so jima bili povedali véliki duhovniki in starešine.</verse>
				<verse number="24">Ob njunih besedah so verniki enodušno povzdignili glas k Bogu in molili: »Gospod, ti si ustvaril nebo in zemljo in morje in vse, kar tam biva!</verse>
				<verse number="25">V Svetem Duhu si govoril po ustih našega očeta Davida, svojega služabnika: ‘Zakaj hrumijo narodi, zakaj se ljudstva zaganjajo v prazno?</verse>
				<verse number="26">Zemeljski kralji so se dvignili in oblastniki so se zarotili proti Gospodu in njegovemu Maziljencu.’</verse>
				<verse number="27">V tem mestu so se zares zbrali zoper tvojega svetega služabnika Jezusa, ki si ga ti mazilil. Zbrali so se Heród in Poncij Pilat, pogani in Izraelovi rodovi,</verse>
				<verse number="28">da bi storili, kar si ti v svoji môči in v svojem sklepu vnaprej določil.</verse>
				<verse number="29">In zdaj, Gospod, glej, kaj grozijo, in daj, da bomo tvoji služabniki pogumno oznanjali tvojo besedo!</verse>
				<verse number="30">Iztegni roko, da se bodo dogajala ozdravljenja in znamenja in čudeži v imenu tvojega svetega služabnika Jezusa!«</verse>
				<verse number="31">In ko so odmolili, se je potresel prostor, kjer so bili zbrani; in vsi so bili polni Svetega Duha in so oznanjali božjo besedo brez strahu.</verse>
				<verse number="32">Množica teh, ki so sprejeli vero, je bila kakor eno srce in ena duša. Nihče ni trdil, da je to, kar ima, njegova last, temveč jim je bilo vse skupno.</verse>
				<verse number="33">Apostoli so z veliko močjo pričevali o vstajenju Gospoda Jezusa in velika milost je bila nad vsemi.</verse>
				<verse number="34">Nihče med njimi ni trpel pomanjkanja. Lastniki, ki so prodajali zemljišča ali hiše, so prinašali izkupiček</verse>
				<verse number="35">ter ga polagali k nogam apostolov; in sleherni je od tega dobil, kar je potreboval.</verse>
				<verse number="36">Tudi Jožef, levít, po rodu s Cipra, ki so ga apostoli klicali Bárnaba (to v prevodu pomeni »sin tolažbe«),</verse>
				<verse number="37">je prodal njivo in prinesel denar ter ga položil k nogam apostolov.</verse>
			</chapter>
			<chapter number="5">
				<verse number="1">Toda mož po imenu Hananíja je z ženo Safíro prodal posestvo</verse>
				<verse number="2">in si pridržal nekaj izkupička in njegova žena je vedela za to; drugi del pa je prinesel in položil k nogam apostolov.</verse>
				<verse number="3">Peter mu je rekel: »Hananíja, zakaj je satan napolnil tvoje srce, da si lagal Svetemu Duhu in si pridržal del izkupička od zemljišča?</verse>
				<verse number="4">Če ga ne bi bil prodal, ali ne bi imetje ostalo tvoje? In ko si ga prodal, ali ti ni bil denar na voljo? Zakaj si v srcu sklenil takšno dejanje? Ne ljudem, temveč Bogu si lagal!«</verse>
				<verse number="5">Ko je Hananíja slišal te besede, se je zgrudil in izdihnil. In velika groza je navdala vse, ki so to slišali.</verse>
				<verse number="6">Pristopili so mladeniči, ga pokrili, odnesli in zagrebli.</verse>
				<verse number="7">Minile so kake tri ure in prišla je njegova žena, ki ni slutila, kaj se je bilo zgodilo.</verse>
				<verse number="8">Peter jo je ogovoril: »Povej mi, ali sta res za toliko prodala zemljišče?« »Dà,« je odvrnila, »za toliko.«</verse>
				<verse number="9">Peter ji je dejal: »Zakaj sta se domenila, da preskusita Gospodovega Duha? Glej, koraki teh, ki so pokopali tvojega moža, so že pri vratih! Tudi tebe bodo odnesli.«</verse>
				<verse number="10">In pri priči se je zgrudila k njegovim nogam in izdihnila. Vstopili so mladeniči in jo našli mrtvo; odnesli so jo ter jo zagrebli poleg njenega moža.</verse>
				<verse number="11">In velika groza je obšla vso Cerkev in vse, ki so to slišali.</verse>
				<verse number="12">Po rokah apostolov se je dogajalo veliko znamenj in čudežev med ljudmi; in vsi so se enodušno zbirali v Sálomonovem stebrišču.</verse>
				<verse number="13">Od drugih se jim nihče ni upal pridružiti, ljudstvo pa jih je zelo cenilo.</verse>
				<verse number="14">Vse bolj je raslo število mož in žená, ki so verovali v Gospoda.</verse>
				<verse number="15">In tako so prinašali bolnike na ceste ter jih polagali na ležišča in nosila, da bi se, kadar je šel Peter mimo, vsaj njegova senca dotaknila katerega izmed njih.</verse>
				<verse number="16">Tudi iz krajev v okolici Jeruzalema so prihajali ljudje in prinašali bolnike in takšne, ki so jih mučili nečisti duhovi; in vsi so bili ozdravljeni.</verse>
				<verse number="17">Tedaj so se polni nevoščljivosti dvignili véliki duhovnik in njegovi somišljeniki iz ločíne saducejev.</verse>
				<verse number="18">Prijeli so apostole in jih vrgli v mestno ječo.</verse>
				<verse number="19">Toda Gospodov angel je ponoči odprl vrata ječe, popeljal apostole na prostost in jim rekel:</verse>
				<verse number="20">»Pojdite, stopíte v tempelj in govorite ljudem vse besede tega življenja!«</verse>
				<verse number="21">Apostoli so ubogali in zarana šli v tempelj ter začeli učiti. Medtem se je véliki duhovnik sešel s svojimi somišljeniki ter sklical véliki zbor in vse starešinstvo Izraelovih sinov; poslali so v ječo, da bi apostole privedli prednje.</verse>
				<verse number="22">Stražarji so šli, vendar v ječi niso našli apostolov. Vrnili so se in sporočili:</verse>
				<verse number="23">»Ječo smo našli skrbno zapahnjeno in straže so stale pred vrati. Toda ko smo odprli, nismo našli v njej nikogar.«</verse>
				<verse number="24">Ko so poveljnik templja in véliki duhovniki slišali te besede, so se v zadregi spraševali, kaj naj bi to pomenilo.</verse>
				<verse number="25">Tu pa je nekdo vstopil in sporočil: »Glejte, možje, ki ste jih vrgli v ječo, stojijo v templju in učijo ljudstvo.«</verse>
				<verse number="26">Tedaj je odšel poveljnik s stražarji in privedel apostole, vendar ne s silo; bali so se ljudi, da jih ne bi kamenjali.</verse>
				<verse number="27">Pripeljali so apostole in jih postavili pred véliki zbor. In véliki duhovnik jih je zasliševal:</verse>
				<verse number="28">»Ali vam nismo zabičali, da ne smete učiti v tem imenu? Glejte, vi pa ste Jeruzalem napolnili s svojim naukom in hočete nad nas priklicati kri tega človeka!«</verse>
				<verse number="29">Peter in apostoli pa so odgovorili z besedami: »Boga je treba poslušati bolj kot ljudi!</verse>
				<verse number="30">Bog naših očetov je obudil Jezusa, ki ste ga vi pribili na križ in usmrtili.</verse>
				<verse number="31">Bog pa ga je kot voditelja in odrešenika povišal na svojo desnico, da bi se Izrael spreobrnil in dosegel odpuščanje svojih grehov.</verse>
				<verse number="32">In mi smo priče teh dogodkov, pa tudi Sveti Duh, ki ga je Bog dal njim, ki ga poslušajo.«</verse>
				<verse number="33">Ko so to slišali, so se razsrdili in jih hoteli pobiti.</verse>
				<verse number="34">Toda v zboru je vstal farizej z imenom Gamáliel, učitelj postave, ki je med vsemi ljudmi užival velik ugled. Vêlel je, naj apostole za nekaj časa pošljejo ven.</verse>
				<verse number="35">Nato je spregovoril: »Možje Izraelci, dobro preudarite, kaj nameravate narediti s temi ljudmi!</verse>
				<verse number="36">Pred časom se je dvignil Tevdá, ki se je izdajal za nekaj posebnega in je imel kakih štiristo privržencev; ubili so ga in vsi, ki so mu sledili, so se razkropili in izginili.</verse>
				<verse number="37">Za njim se je v času ljudskega štetja dvignil Juda iz Galileje in potegnil ljudstvo za sabo; tudi tega so ubili in njegovo gibanje je propadlo.</verse>
				<verse number="38">In zdaj vam pravim: roke proč od teh ljudi in izpustite jih! Zakaj če sta njihov načrt in njihovo početje od ljudi, bosta propadla;</verse>
				<verse number="39">če pa izhajata od Boga, jih ne boste mogli uničiti, temveč se boste znašli v boju proti Bogu.« Poslušali so njegov nasvet.</verse>
				<verse number="40">Poklicali so apostole, jih dali pretepsti in jim zabičali, da ne smejo govoriti v Jezusovem imenu; nato so jih izpustili.</verse>
				<verse number="41">In apostoli so zapustili véliki zbor, veseli, da so bili vredni trpeti zasramovanje zaradi (Jezusovega) imena.</verse>
				<verse number="42">Dan za dnem so v templju in po hišah neutrudno učili in oznanjali Kristusa Jezusa.</verse>
			</chapter>
			<chapter number="6">
				<verse number="1">Število učencev je naraščalo. Helenisti pa so v tistih dneh začeli godrnjati čez Hebrejce, češ da so njihove vdove zapostavljene pri vsakodnevni oskrbi.</verse>
				<verse number="2">Dvanajsteri so sklicali množico učencev in rekli: »Ni prav, da mi zanemarjamo božjo besedo, ker strežemo pri mizi.</verse>
				<verse number="3">Poiščite si, bratje, iz svojih vrst sedem mož, ki uživajo ugled in so polni Duha in modrosti, in določili jih bomo za to službo!</verse>
				<verse number="4">Mi pa se bomo posvetili molitvi in oznanjevanju besede.«</verse>
				<verse number="5">Množica je predlog soglasno sprejela. Izvolili so Štefana, moža, ki je bil poln vere in Svetega Duha, Filipa, Próhorja, Nikánorja, Tímona, Parmenája in Nikolája, spreobrnjenca in priseljenca iz Antiohíje.</verse>
				<verse number="6">Predstavili so jih apostolom in ti so med molitvijo položili nanje roke.</verse>
				<verse number="7">In božja beseda je rasla, število učencev v Jeruzalemu se je zelo množilo in tudi veliko duhovnikov je sprejelo vero.</verse>
				<verse number="8">Štefan pa je bil poln milosti in moči in je delal velike čudeže in znamenja med ljudmi.</verse>
				<verse number="9">Toda vstali so nekateri iz shodnice, ki se imenuje Shodnica osvobojencev in Kiréncev in Aleksandrijcev, in nekateri iz Kilíkije in Azije ter se prerekali s Štefanom.</verse>
				<verse number="10">In niso se mogli ustavljati modrosti in Duhu, v katerem je govoril.</verse>
				<verse number="11">Tedaj so naščuvali može, da so trdili: »Slišali smo, kako je govoril bogokletne besede proti Mojzesu in proti Bogu!«</verse>
				<verse number="12">In nahujskali so ljudstvo, starešine in pismouke, da so pristopili k njemu, ga zgrabili in odvlekli pred véliki zbor.</verse>
				<verse number="13">Privedli so krive priče, ki so trdile: »Ta človek kar naprej govori zoper ta sveti kraj in zoper postavo.</verse>
				<verse number="14">Slišali smo ga, kako je rekel, da bo tisti Jezus nazaréjec razdejal ta kraj in spremenil običaje, ki nam jih je izročil Mojzes.«</verse>
				<verse number="15">Vsi, ki so sedeli v vélikem zboru, so uprli pogled v Štefana in videli, da je njegov obraz tak kakor angelov.</verse>
			</chapter>
			<chapter number="7">
				<verse number="1">Véliki duhovnik je vprašal: »Ali je res tako?«</verse>
				<verse number="2">Štefan je odgovoril: »Možje, bratje in očetje! Poslušajte! Bog veličastva se je prikazal našemu očetu Abrahamu, ko je živel v Mezopotámiji, še preden se je naselil v Haránu,</verse>
				<verse number="3">in mu rekel: ‘Zapústi svojo deželo in sorodnike in pojdi v deželo, ki ti jo bom pokazal!’</verse>
				<verse number="4">Tedaj je Abraham zapustil kaldéjsko deželo in se naselil v Haránu. Po očetovi smrti mu je vêlel, naj odide od tam; in prišel je v deželo, v kateri zdaj vi prebivate.</verse>
				<verse number="5">In ni mu dal niti sežnja dedne posesti; obljubil pa mu je, da bo dal deželo v last njemu in njegovemu potomstvu, čeprav je bil brez otrok.</verse>
				<verse number="6">In Bog je takóle govoril: ‘Tvoji potomci bodo priseljenci v tuji deželi, kjer bodo živeli v suženjstvu in trpeli stisko štiristo let.</verse>
				<verse number="7">Toda jaz bom sodil ljudstvu, ki mu bodo hlapčevali kot sužnji,’ je rekel Bog. ‘In potem bodo odšli in me bodo častili na tem kraju.’</verse>
				<verse number="8">In dal mu je zavezo obrezovanja; in tako se mu je rodil Izak, ki ga je obrezal osmi dan, in Izaku Jakob in Jakobu dvanajst očakov.</verse>
				<verse number="9">Očaki so Jožefa iz nevoščljivosti prodali za sužnja v Egipt. Toda Bog je bil z njim</verse>
				<verse number="10">in ga je rešil iz vseh stisk ter mu izkazal milost in modrost pred faraonom, egiptovskim kraljem. Faraon ga je postavil za upravitelja nad Egiptom in vso svojo hišo.</verse>
				<verse number="11">Prišla pa je lakota nad ves Egipt in nad Kánaan. Stiska je bila velika in naši očetje niso mogli najti živeža.</verse>
				<verse number="12">Ko je Jakob slišal, da imajo v Egiptu žito, je prvič poslal naše prednike tja.</verse>
				<verse number="13">Ko pa so prišli drugič, se je dal Jožef prepoznati svojim bratom in faraon je spoznal Jožefov rod.</verse>
				<verse number="14">Jožef je poslal po svojega očeta Jakoba in ga povabil, naj pride k njemu z vsem sorodstvom, ki je štelo petinsedemdeset duš.</verse>
				<verse number="15">In Jakob se je preselil v Egipt in tam umrl, kakor tudi naši očetje.</verse>
				<verse number="16">Njihova trupla so prepeljali v Síhem in jih pokopali v grobu, ki ga je Abraham za srebrn denar kupil od Hemórjevih sinov v Síhemu.</verse>
				<verse number="17">Bolj ko se je bližal čas obljube, ki jo je Bog dal Abrahamu, bolj je ljudstvo raslo in se množilo v Egiptu,</verse>
				<verse number="18">dokler ni nad Egiptom zavladal drug kralj, ki ni poznal Jožefa.</verse>
				<verse number="19">Ta je varal naš narod in zatiral naše očete; silil jih je izpostavljati novorojence, da ne bi ostali pri življenju.</verse>
				<verse number="20">V tem času se je rodil Mojzes, ki je bil lep pred Bogom. Tri mesece je rasel v očetovi hiši.</verse>
				<verse number="21">Ko pa je bil izpostavljen, ga je vzela faraonova hči in si ga vzgojila za sina.</verse>
				<verse number="22">In Mojzes se je izobrazil v vsej egipčanski modrosti in bil silen v besedah in dejanjih.</verse>
				<verse number="23">Ko je dopolnil štirideset let, ga je v srcu obšlo, da bi obiskal brate, Izraelove sinove.</verse>
				<verse number="24">In ko je videl, kako se nekomu izmed njih godi krivica, ga je branil in se maščeval nad njegovim zatiralcem tako, da je Egipčana ubil.</verse>
				<verse number="25">Prepričan je bil, da bodo bratje razumeli, da jih hoče Bog po njegovi roki rešiti; pa niso razumeli.</verse>
				<verse number="26">Naslednjega dne je prišel mednje, ko so se prepirali. Skušal jih je pomiriti z besedami: ‘Možje, saj ste bratje! Zakaj delate krivico drug drugemu?’</verse>
				<verse number="27">Toda mož, ki je storil krivico sosedu, ga je odrinil in vprašal: ‘ Kdo te je postavil za poglavarja in sodnika nad nami?</verse>
				<verse number="28">Ali me hočeš ubiti, tako kakor si včeraj ubil Egipčana?’</verse>
				<verse number="29">Ob tej besedi je Mojzes zbežal in se naselil kot tujec v midjánski deželi; tam sta se mu rodila dva sinova.</verse>
				<verse number="30">Ko je minilo štirideset let, se mu je v puščavi ob Sínajski gori prikazal angel v plamenu gorečega grma.</verse>
				<verse number="31">Mojzes je ostrmel, ko je zagledal to prikazen, in se hotel približati, da bi jo bolje videl. Tedaj pa se je zaslišal Gospodov glas:</verse>
				<verse number="32">‘Jaz sem Bog tvojih očetov, Bog Abrahamov in Izakov in Jakobov.’ Mojzes je začel drgetati in si ni upal pogledati.</verse>
				<verse number="33">Gospod pa mu je rekel: ‘Sezuj si sandale z nog, zakaj kraj, kjer stojiš, je sveta zemlja!</verse>
				<verse number="34">Glej, videl sem stisko svojega ljudstva v Egiptu in slišal sem njihovo tožbo. Prišel sem, da jih rešim. In zdaj pojdi, pošiljam te v Egipt!’</verse>
				<verse number="35">Tega Mojzesa, ki so ga zavrgli z besedami: ‘Kdo te je postavil za poglavarja in sodnika?’ — tega je Bog poslal za poglavarja in rešitelja po angelu, ki se mu je prikazal v grmu.</verse>
				<verse number="36">On jih je odpeljal proč ter delal znamenja in čudeže v egiptovski deželi, v Rdečem morju in v puščavi štirideset let.</verse>
				<verse number="37">To je Mojzes, ki je rekel Izraelovim sinovom: ‘Bog vam bo med vašimi brati obudil preroka kakor mene.’</verse>
				<verse number="38">Ta je bil pri množici, zbrani v puščavi, z angelom, ki mu je govoril na Sínajski gori, in z našimi očeti; on je prejel besede življenja, da jih nam izroči.</verse>
				<verse number="39">Toda naši očetje ga niso hoteli ubogati. Zavrnili so ga in si v svojih srcih želeli nazaj v Egipt.</verse>
				<verse number="40">Govorili so Aronu: ‘Narêdi nam bogove, ki bodo hodili pred nami! Zakaj ta Mojzes, ki nas je popeljal iz Egipta — ne vemo, kaj se mu je zgodilo.’</verse>
				<verse number="41">In v tistih dneh so naredili tele, darovali maliku in se veselili nad izdelkom svojih rok.</verse>
				<verse number="42">Bog pa se je odvrnil od njih in dopustil, da so častili vojsko nebesnih teles, kakor je zapisano v knjigi prerokov: ‘Ali ste mi prinašali žrtve in daritve štirideset let v puščavi, Izraelova hiša?</verse>
				<verse number="43">Prevzeli ste Mólohov šotor in zvezdo svojega boga Rajfána, malike, ki ste jih naredili, da bi klečali pred njimi. Zato vas bom preselil onkraj Babilona.’</verse>
				<verse number="44">Naši očetje so imeli šotor pričevanja v puščavi. Tako je naročil on, ki je rekel Mojzesu, naj ga naredi po podobi, ki jo je videl.</verse>
				<verse number="45">Ta šotor so prevzeli v dediščino naši očetje in ga odnesli s seboj, ko so pod Józuetovim vodstvom vzeli deželo poganom, ki jih je Bog pregnal izpred obličja naših očetov. Tako je bilo do dni kralja Davida,</verse>
				<verse number="46">ki je našel milost pred Bogom in prosil, da bi našel bivališče Bogu Jakobovemu.</verse>
				<verse number="47">Toda šele Sálomon mu je sezidal hišo.</verse>
				<verse number="48">Vendar Najvišji ne prebiva v izdelku človeških rok, kakor pravi prerok:</verse>
				<verse number="49">‘Nebo mi je prestol, govori Gospod, in zemlja podnožnik mojih nog. Kakšno hišo mi boste sezidali? Kje bo kraj mojega počitka?</verse>
				<verse number="50">Ali ni moja roka naredila vsega tega?’</verse>
				<verse number="51">Vi, ki ste trdovratni in neobrezani v srcih in ušesih, vi, ki se vedno upirate Svetemu Duhu: kakor vaši očetje, tako tudi vi!</verse>
				<verse number="52">Katerega izmed prerokov niso preganjali vaši očetje? Ubijali so tiste, ki so napovedovali prihod Pravičnega; in vi ste zdaj postali njegovi izdajalci in ubijalci.</verse>
				<verse number="53">Vi, ki ste po naročilu angelov prejeli postavo, pa se je niste držali!«</verse>
				<verse number="54">Ko so to slišali, so se razsrdili v svojih srcih in škripali z zobmi proti njemu.</verse>
				<verse number="55">Štefan pa je poln Svetega Duha uprl pogled proti nebu in videl božjo slavo in Jezusa, ki je stal na božji desnici,</verse>
				<verse number="56">in rekel: »Glejte, nebesa vidim odprta in Sina človekovega, ki stoji na božji desnici!«</verse>
				<verse number="57">Tedaj so zakričali z močnim glasom, si zatisnili ušesa in vsi hkrati planili nadenj.</verse>
				<verse number="58">Pahnili so ga iz mesta in ga kamenjali. In priče so položile svoja oblačila k nogam mladeniča, ki mu je bilo ime Savel.</verse>
				<verse number="59">In kamenjali so Štefana. Ta pa je molil in govoril: »Gospod Jezus, sprejmi mojo dušo!«</verse>
				<verse number="60">Nato je pokleknil in zaklical z močnim glasom: »Gospod, ne prištevaj jim tega greha!« Ko je to rekel, je zaspal.</verse>
			</chapter>
			<chapter number="8">
				<verse number="1">Savel je bil med tistimi, ki so odobravali ta uboj. Tisti dan je nastalo veliko preganjanje Cerkve v Jeruzalemu. Vsi razen apostolov so se razkropili po krajih Judeje in Samaríje.</verse>
				<verse number="2">Pobožni možje so pokopali Štefana in glasnó žalovali za njim.</verse>
				<verse number="3">Savel pa je zatiral Cerkev; vdiral je v hiše, vlačil iz njih moške in ženske ter jih pehal v ječo.</verse>
				<verse number="4">Tisti, ki so se razkropili, so vsepovsod oznanjali besedo.</verse>
				<verse number="5">Filip je prišel v mesto Samaríjo in tam oznanjal Kristusa.</verse>
				<verse number="6">Množice so enodušno prisluhnile Filipovim besedam. Poslušale so ga in gledale znamenja, ki jih je delal:</verse>
				<verse number="7">veliko obsedencev so z glasnim krikom zapustili nečisti duhovi, veliko hromih in šepavih je bilo ozdravljenih.</verse>
				<verse number="8">V mestu je zavladalo veliko veselje.</verse>
				<verse number="9">V mestu je živel mož po imenu Simon, čarodej, ki je vzbujal začudenje med prebivalstvom Samaríje; govoril je, da je nekaj posebnega.</verse>
				<verse number="10">Vsevprek ga je občudovalo, mlado in staro. Govorili so: »On je božja moč, ki se imenuje Velika moč.«</verse>
				<verse number="11">Bili so njegovi privrženci, ker jih je že dolgo mešal s svojimi čarodejstvi.</verse>
				<verse number="12">Ko pa so možje in žene začeli verjeti Filipu, ki jim je oznanjal besedo o božjem kraljestvu in o imenu Jezusa Kristusa, so se dajali krstiti.</verse>
				<verse number="13">Tudi sam Simon je sprejel vero; dal se je krstiti in se oklenil Filipa. Gledal je znamenja in strmel nad velikimi čudeži, ki so se dogajali.</verse>
				<verse number="14">Apostoli v Jeruzalemu so slišali, da je Samaríja sprejela božjo besedo; zato so tja poslali Petra in Janeza.</verse>
				<verse number="15">Ko sta prispela tja, sta molila zanje, da bi prejeli Svetega Duha.</verse>
				<verse number="16">Zakaj Duh še ni bil prišel na nobenega izmed njih, bili so samó krščeni v imenu Gospoda Jezusa.</verse>
				<verse number="17">Tedaj sta nanje polagala roke in prejemali so Svetega Duha.</verse>
				<verse number="18">Ko je Simon videl, da apostola s polaganjem rok delita Svetega Duha, jima je prinesel denar</verse>
				<verse number="19">in rekel: »Dajta tudi meni moč, da bo vsak, na kogar bom položil roke, prejel Svetega Duha!«</verse>
				<verse number="20">Peter pa mu je rekel: »Pojdi v pogubo, ti in tvoj denar, če misliš, da si božji dar lahko kupiš z denarjem!</verse>
				<verse number="21">Ti nimaš deleža pri tem in ne pravice do tega, zakaj tvoje srce ni iskreno pred Bogom.</verse>
				<verse number="22">Spreobrni se od svoje grdobije in prôsi Gospoda, morda ti odpusti namero tvojega srca!</verse>
				<verse number="23">Vidim, da si poln grenkega žolča in ves v sponah krivičnosti.«</verse>
				<verse number="24">Simon je odgovoril z besedami: »Molíta zame h Gospodu, da me ne bi zadelo kaj takega, kar sta rekla!«</verse>
				<verse number="25">Potem ko sta izpričala in oznanila Gospodovo besedo, sta se napotila proti Jeruzalemu in ponesla veselo oznanilo v številne samaríjske vasi.</verse>
				<verse number="26">Gospodov angel je govoril Filipu z besedami: »Vstani in odpotuj proti jugu, k cesti, ki pelje iz Jeruzalema v Gazo!« Ta cesta je zapuščena.</verse>
				<verse number="27">Filip je vstal in odpotoval. In glej, etiopski evnuh, dvorjan etiopske kraljice kandáke, ki je upravljal vso njeno zakladnico, se je vračal iz Jeruzalema, kamor je šel molit.</verse>
				<verse number="28">Sedèl je na vozu in glasno bral preroka Izaija.</verse>
				<verse number="29">Duh je rekel Filipu: »Pohíti in pridruži se temu vozu!«</verse>
				<verse number="30">Filip je pritekel in ga je slišal, da bere preroka Izaija. Vprašal ga je: »Ali razumeš, kaj bereš?«</verse>
				<verse number="31">Ta je odgovoril: »Kako naj bi razumel, ko me pa nihče ne pouči?« Povabil je Filipa, naj stopi na voz in prisede.</verse>
				<verse number="32">Odlomek iz svetega spisa, ki ga je bral, se je glasil takole: »Kakor jagnje so ga gnali v zakol, in kakor ovca ne dá glasu, kadar jo strižejo, tako tudi on ni odprl svojih ust.</verse>
				<verse number="33">Ker se je ponižal, je bila sodba nad njim razveljavljena. Kdo bi mogel prešteti njegovo potomstvo? Zakaj njegovo življenje je vzeto z zemlje …«</verse>
				<verse number="34">Evnuh je ogovoril Filipa in rekel: »Prosim te, o kom govori tu prerok? O sebi ali o kom drugem?«</verse>
				<verse number="35">Filip je spregovoril, izhajal je iz tega mesta v spisu, nato pa je navezal na veselo oznanilo o Jezusu.</verse>
				<verse number="36">Ko sta potovala naprej, sta prišla do neke vode in evnuh je rekel: »Glej, voda! Kaj mi brani, da ne bi bil krščen?«</verse>
				<verse number="37">[Filip je rekel: »Če veruješ iz vsega srca, je to mogoče.« In odgovoril je: »Verujem, da je Jezus Kristus Božji Sin.«]</verse>
				<verse number="38">Vêlel je ustaviti voz, oba, Filip in evnuh, sta stopila v vodo in Filip ga je krstil.</verse>
				<verse number="39">Ko pa sta stopila iz vode, je Gospodov Duh vzel Filipa. Evnuh ga ni več videl; šel je veselo naprej po svoji poti.</verse>
				<verse number="40">Filip pa se je znašel v Ašdódu in spotoma je v vsa mesta prinašal veselo oznanilo, dokler ni prišel v Cezaréjo.</verse>
			</chapter>
			<chapter number="9">
				<verse number="1">Medtem je Savel še naprej besnel in grozil s smrtjo Gospodovim učencem. Šel je k vélikemu duhovniku</verse>
				<verse number="2">in si izprosil pisma za shodnice v Damasku, tako da bi lahko vsakega privrženca te poti, moškega ali žensko, vklenil in prignal v Jeruzalem.</verse>
				<verse number="3">Med potjo, ko se je bližal Damasku, pa ga je nenadoma obsijala luč z neba.</verse>
				<verse number="4">Padel je na tla in zaslišal glas, ki mu je rekel: »Savel, Savel! Zakaj me preganjaš?«</verse>
				<verse number="5">Rekel je: »Kdo si, Gospod?« Glas pa je odgovoril: »Jaz sem Jezus, ki ga ti preganjaš.</verse>
				<verse number="6">Zdaj pa vstani in pojdi v mesto in zvedel boš, kaj moraš storiti!«</verse>
				<verse number="7">Možje, ki so potovali z njim, so obstali brez besed; slišali so glas, videli pa niso nikogar.</verse>
				<verse number="8">Savel se je dvignil s tal. Toda čeprav je odprl oči, ni mogel nič videti. Prijeli so ga za roko in peljali v Damask.</verse>
				<verse number="9">Tri dni ni nič videl in ni ne jedel ne pil.</verse>
				<verse number="10">V Damasku je bil neki učenec z imenom Hananíja. Ta je imel videnje, v katerem mu je Gospod rekel: »Hananíja!« »Glej, tu sem, Gospod!« je odgovoril.</verse>
				<verse number="11">Gospod mu je rekel: »Vstani in pojdi v ulico, ki se imenuje Ravna! V Judovi hiši poišči človeka iz Tarza, ki mu je ime Savel! Glej, ta človek moli</verse>
				<verse number="12">in v prikazni je videl moža z imenom Hananíja, kako je vstopil in nanj položil roke, da bi spet videl.«</verse>
				<verse number="13">Hananíja je odgovoril: »Gospod, od mnogih sem slišal o tem človeku, koliko gorja je prizadel tvojim svetim v Jeruzalemu.</verse>
				<verse number="14">Tudi tu ima od vélikih duhovnikov pooblastilo, da lahko vklene vse, ki kličejo tvoje ime.«</verse>
				<verse number="15">Gospod pa mu je rekel: »Pojdi, zakaj on je posoda, ki sem si jo izbral, da ponese moje ime pred pogane in kralje in Izraelove sinove.</verse>
				<verse number="16">Pokazal mu bom, koliko bo moral trpeti za moje ime.«</verse>
				<verse number="17">Hananíja je šel in stopil v hišo. Položil je nanj roke in rekel: »Brat Savel! Gospod Jezus, ki se ti je prikazal na poti semkaj, me je poslal, da spregledaš in postaneš poln Svetega Duha.«</verse>
				<verse number="18">In v hipu so padle mrene z njegovih oči. Spet je videl, vstal in se dal krstiti.</verse>
				<verse number="19">Zaužil je hrano in vrnile so se mu moči. Nekaj dni je preživel z učenci v Damasku.</verse>
				<verse number="20">Takoj je šel v shodnice in oznanjal, da je Jezus Božji Sin.</verse>
				<verse number="21">Vsi, ki so ga slišali, so osupnili in govorili: »Ali ni ta človek v Jeruzalemu hotel iztrebiti tiste, ki so klicali to ime? Ali ni prišel semkaj z namenom, da jih vklenjene prižene pred vélike duhovnike?«</verse>
				<verse number="22">Savel pa je postal še srčnejši in je povsem zmedel Jude, ki so živeli v Damasku, ko jim je dokazoval: »Jezus je Maziljenec!«</verse>
				<verse number="23">Ko je minilo že precéj dni, so Judje sklenili, da ga ubijejo.</verse>
				<verse number="24">Savel je zvedel za njihov naklep. Tudi pri mestnih vratih so prežali dan in noč, da bi ga ubili.</verse>
				<verse number="25">Zato so ga učenci neko noč vzeli in po vrvi v košari spustili čez mestno obzidje.</verse>
				<verse number="26">Prišel je v Jeruzalem, kjer se je skušal pridružiti učencem. Toda vsi so se ga bali in mu niso verjeli, da je učenec.</verse>
				<verse number="27">Tedaj se je zanj zavzel Bárnaba in ga predstavil apostolom. Povedal jim je, kako je Savel med potjo videl Gospoda, ki mu je govoril, in kako je v Damasku brez strahu nastopal v Jezusovem imenu.</verse>
				<verse number="28">Poslej se je z njimi družil v Jeruzalemu in pogumno govoril v Gospodovem imenu.</verse>
				<verse number="29">Razpravljal je s helenisti in se z njimi prerekal, ti pa so ga nameravali ubiti.</verse>
				<verse number="30">Ko so bratje to zvedeli, so ga odpeljali v Cezaréjo, nato pa poslali v Tarz.</verse>
				<verse number="31">Cerkev je tedaj po vsej Judeji, Galileji in Samaríji živela v miru. Izgrajevala se je, napredovala v Gospodovem strahu ter rasla v tolažbi Svetega Duha.</verse>
				<verse number="32">Peter je potoval vsepovsod in tako je prišel tudi med vernike, ki so prebivali v Lidi.</verse>
				<verse number="33">Tam je našel moža z imenom Enéj, ki je že osem let ležal v postelji, ker je bil hrom.</verse>
				<verse number="34">Peter mu je rekel: »Enéj, Jezus Kristus te ozdravlja! Vstani in postelji si ležišče!« In pri priči je vstal.</verse>
				<verse number="35">Videli so ga vsi, ki prebivajo v Lidi in Šarónu, in se spreobrnili h Gospodu.</verse>
				<verse number="36">V Jópi je živela učenka, ki ji je bilo ime Tabíta, kar bi v prevodu pomenilo Gazela; bila je polna dobrih del in rada je delila miloščino.</verse>
				<verse number="37">Ravno v tistih dneh pa je zbolela in umrla. Umili so jo in položili v gornji prostor hiše.</verse>
				<verse number="38">Jópa leži nedaleč od Lide. In ker so učenci slišali, da se tam mudi Peter, so poslali k njemu dva moža s prošnjo: »Brez odlašanja pridi k nam!«</verse>
				<verse number="39">Peter je vstal in šel z njima. Ko je prispel tja, so ga peljali v gornji prostor. Obstopile so ga vdove, ki so vse imele solze v očeh; razkazovale so mu halje in obleke, ki jih je sešila Gazela, ko je živela med njimi.</verse>
				<verse number="40">Peter je poslal vse ljudi iz izbe, pokleknil in molil. Nato se je obrnil k truplu in rekel: »Tabíta, vstani!« Odprla je oči, in ko je zagledala Petra, je sedla.</verse>
				<verse number="41">Dal ji je roko in ji pomagal vstati. Nato je poklical vernike in vdove in jim jo predstavil živo.</verse>
				<verse number="42">Novica o tem se je razvedela po vsej Jópi in veliko ljudi je verovalo v Gospoda.</verse>
				<verse number="43">Nato je Peter dalj časa ostal v Jópi pri nekem strojarju Simonu.</verse>
			</chapter>
			<chapter number="10">
				<verse number="1">V Cezaréji je živel mož z imenom Kornelij, stotnik kohorte, ki se je imenovala italska.</verse>
				<verse number="2">Bil je pobožen in bogaboječ z vso svojo družino. Delil je obilno miloščino ljudem in vedno molil k Bogu.</verse>
				<verse number="3">Podnevi — približno ob deveti uri — je v prikazni razločno videl, kako prihaja k njemu božji angel, ki ga je ogovoril: »Kornelij!«</verse>
				<verse number="4">Kornelij se je zastrmel vanj in preplašen vprašal: »Kaj je, Gospod?« Angel mu je rekel: »Tvoje molitve in tvoje miloščine so prišle k Bogu in spomnil se je nate.</verse>
				<verse number="5">In zdaj pošlji nekaj mož v Jópo, da ti pripeljejo Simona, ki se imenuje Peter!</verse>
				<verse number="6">Ta je gost pri strojarju Simonu, ki ima hišo ob morju.«</verse>
				<verse number="7">Ko je angel, ki mu je to govoril, odšel, je Kornelij poklical dva izmed svojih služabnikov in vojaka, pobožnega moža iz svojega zvestega spremstva.</verse>
				<verse number="8">Povedal jim je vse in jih poslal v Jópo.</verse>
				<verse number="9">Naslednjega dne, ko so bili ti na poti in so se že bližali mestu, se je Peter vzpel na teraso, da bi molil; bilo je okrog poldne.</verse>
				<verse number="10">Postal je lačen in zaželel si je jesti. Pripravljali so mu jed, njega pa je obšlo zamaknjenje.</verse>
				<verse number="11">Videl je odprto nebo, s katerega se je spuščala posoda, podobna velikemu platnenemu prtu; s štirimi vogali je obstala na zemlji.</verse>
				<verse number="12">V njej so bile vsakovrstne štirinožne živali in laznina zemlje in ptice neba.</verse>
				<verse number="13">In do njega je prišel glas: »Vstani, Peter, zakolji in jej!«</verse>
				<verse number="14">Peter je odgovoril: »Ne, Gospod! Še nikoli nisem jedel nič omadeževanega in nečistega.«</verse>
				<verse number="15">Glas pa mu je drugič rekel: »Kar je Gospod očistil, ne imenuj nečisto!«</verse>
				<verse number="16">To se je ponovilo še tretjič in posoda se je v hipu dvignila v nebo.</verse>
				<verse number="17">Peter je ugibal, kaj naj bi pomenila prikazen, ki jo je videl. In glej, možje, ki jih je bil poslal Kornelij, so poizvedovali, kje je Simonova hiša, in že so stali pri vratih.</verse>
				<verse number="18">Zaklicali so in vprašali, ali se tu kot gost mudi Simon, ki se imenuje Peter.</verse>
				<verse number="19">Peter je še vedno premišljal o videnju, ko mu je Duh rekel:</verse>
				<verse number="20">»Glej, dva moža te iščeta. Vstani in stopi dol! Brez odlašanja odpotuj z njima, kajti jaz sem ju poslal!«</verse>
				<verse number="21">Peter je stopil k njima in rekel: »Glejta, jaz sem tisti, ki ga iščeta! Kaj vaju je pripeljalo sem?«</verse>
				<verse number="22">Odgovorila sta: »Stotnik Kornelij, pravičen in bogaboječ mož, ki uživa ugled pri vsem judovskem ljudstvu, je dobil od božjega angela naročilo, naj te povabi na svoj dom in posluša tvoje besede.«</verse>
				<verse number="23">Povabil ju je v hišo in pogostil. Drugi dan je vstal in odpotoval z njima; spremljalo ga je nekaj bratov iz Jópe.</verse>
				<verse number="24">Naslednjega dne je prispel v Cezaréjo; tam ga je že čakal Kornelij, ki je povabil k sebi svoje sorodnike in bližnje prijatelje.</verse>
				<verse number="25">Peter je hotel vstopiti, tedaj pa mu je Kornelij prišel naproti in padel pred njim na kolena.</verse>
				<verse number="26">Peter mu je vêlel vstati z besedami: »Vstani! Tudi jaz sem samo človek.«</verse>
				<verse number="27">Medtem ko se je z njim pogovarjal, je stopil v hišo; tam je našel zbranih veliko ljudi.</verse>
				<verse number="28">Rekel jim je: »Dobro veste, da je zoper postavo, če se človek judovskega rodu druži ali shaja s človekom tujega rodu. Meni pa je Bog pokazal, da ne smem nobenega človeka imenovati omadeževanega ali nečistega.</verse>
				<verse number="29">Zato sem brez ugovora prišel, ko ste me poklicali. Toda rad bi vas vprašal, zakaj ste poslali pome.«</verse>
				<verse number="30">Kornelij mu je odgovoril: »Bilo je pred štirimi dnevi, prav ob istem času. Molil sem ob deveti uri v svoji hiši in glej, predme je stopil mož v belem oblačilu</verse>
				<verse number="31">in mi rekel: ‘Kornelij! Bog je uslišal tvojo molitev in se spomnil tvoje miloščine.</verse>
				<verse number="32">Pošlji v Jópo in pokliči Simona, ki se imenuje Peter; kot gost se mudi pri strojarju Simonu, ki ima hišo ob morju.’</verse>
				<verse number="33">Takoj sem poslal pote. Lepo si storil, da si prišel. In tako smo zdaj vsi zbrani vpričo Boga, da slišimo vse, kar ti je naročil Gospod.«</verse>
				<verse number="34">Tedaj je Peter spregovoril: »Zdaj v resnici razumem, da Bog ne gleda na osebo,</verse>
				<verse number="35">temveč mu je v vsakem narodu všeč, kdor se ga boji in pravično ravna.</verse>
				<verse number="36">Izraelovim sinovom je poslal besedo in jim sporočil veselo oznanilo miru po Jezusu Kristusu, ki je Gospod vsega.</verse>
				<verse number="37">Veste, kaj se je dogajalo po vsej Judeji, začenši v Galileji s krstom, ki ga je oznanjal Janez:</verse>
				<verse number="38">Veste o Jezusu iz Nazareta, ki ga je Bog mazilil s Svetim duhom in z močjo; hodil je iz kraja v kraj ter delal dobra dela in ozdravljal vse, ki so bili pod hudičevo oblastjo, zakaj Bog je bil z njim.</verse>
				<verse number="39">Mi smo priče vsemu, kar je storil v judovski deželi in v Jeruzalemu. Razpeli so ga na križ in usmrtili.</verse>
				<verse number="40">Bog pa ga je obudil tretji dan in mu dal, da se je očitno prikazoval,</verse>
				<verse number="41">ne vsem ljudem, temveč pričam, ki jih je Bog vnaprej izbral, nam, ki smo z njim jedli in pili, potem ko je vstal od mrtvih.</verse>
				<verse number="42">Nam je tudi naročil, naj oznanjamo ljudem in pričamo, da je on tisti, ki ga je Bog določil za sodnika živih in mrtvih.</verse>
				<verse number="43">O njem pričujejo vsi preroki: Vsakdo, kdor veruje vanj, so mu v njegovem imenu odpuščeni grehi.«</verse>
				<verse number="44">Ko je Peter še govoril te besede, je prišel Sveti Duh na vse, ki so poslušali.</verse>
				<verse number="45">Verniki judovskega rodu, ki so prišli s Petrom, so se čudili, kako da se dar Svetega Duha razliva tudi na pogane;</verse>
				<verse number="46">slišali so jih namreč, kako govorijo v raznih jezikih in poveličujejo Boga. Tedaj je Peter spregovoril:</verse>
				<verse number="47">»Ti ljudje so prejeli Svetega Duha tako kakor mi. Ali more kdo braniti, da ne bi bili tudi krščeni z vodo?«</verse>
				<verse number="48">In naročil je, naj jih krstijo v imenu Jezusa Kristusa. Nato so ga prosili, naj ostane še nekaj dni med njimi.</verse>
			</chapter>
			<chapter number="11">
				<verse number="1">Apostoli in bratje, ki so prebivali v Judeji, so slišali, da so tudi pogani sprejeli božjo besedo.</verse>
				<verse number="2">Ko je Peter prišel v Jeruzalem, so se tisti, ki so bili iz obreze, z njim prepirali.</verse>
				<verse number="3">Rekli so mu: »Šel si v hišo neobrezanih in jedel z njimi.«</verse>
				<verse number="4">Peter pa jim je začel razlagati vse po vrsti.</verse>
				<verse number="5">»Bil sem v mestu Jópi in molil. Tedaj sem v zamaknjenju videl prikazen: posodo, podobno velikemu platnenemu prtu, ki se je s štirimi vogali spuščala z neba in prišla prav do mene.</verse>
				<verse number="6">Pogledal sem vanjo in videl štirinožne zemeljske živali, zveri, laznino in ptice neba.</verse>
				<verse number="7">Zaslišal sem tudi glas, ki mi je govoril: ‘Vstani, Peter, zakolji in jej!’</verse>
				<verse number="8">Odvrnil sem: ‘Ne, Gospod! Še nikdar ni v moja usta prišlo nič omadeževanega in nečistega.’</verse>
				<verse number="9">Glas z neba pa je spet odgovoril: ‘Kar je Bog očistil, tega ne imej za nečisto!’</verse>
				<verse number="10">To se je zgodilo še tretjič, nato pa se je vse dvignilo nazaj v nebo.</verse>
				<verse number="11">In glej, nenadoma so stali trije možje pred hišo, v kateri smo se mudili; bili so poslani k meni iz Cezaréje.</verse>
				<verse number="12">Duh mi je rekel, naj grem brez odlašanja z njimi. Z mano je šlo tudi teh šest bratov in stopili smo v hišo tistega človeka.</verse>
				<verse number="13">Povedal je, kako je videl angela, ki se je ustavil v njegovi hiši in rekel: ‘Pošlji v Jópo, da ti pripeljejo Simona, ki se imenuje Peter!</verse>
				<verse number="14">Ta ti bo govoril besede, po katerih boste zveličani ti in vsa tvoja hiša.’</verse>
				<verse number="15">Ko sem začel govoriti, je prišel nanje Sveti Duh, kakor je prišel ob začetku na nas.</verse>
				<verse number="16">Spomnil sem se Gospodove besede, kako je rekel: ‘Janez je krščeval z vodo, vi pa boste krščeni v Svetem Duhu.’</verse>
				<verse number="17">Torej jim je Bog dal tisti dar kakor nam, potem ko so začeli verovati v Gospoda Jezusa Kristusa. Kdo sem jaz, da bi mogel Bogu nasprotovati?«</verse>
				<verse number="18">Ko so to slišali, so se pomirili in slavili Boga z besedami: »Torej je Bog tudi poganom podelil spreobrnjenje, ki vodi v življenje!«</verse>
				<verse number="19">Tisti, ki so se razbežali pred preganjanjem ob Štefanovi smrti, so prišli do Feníkije, Cipra in Antiohíje; vendar niso nikomur oznanjali besede razen Judom.</verse>
				<verse number="20">Med njimi pa je bilo tudi nekaj mož s Cipra in iz Ciréne, ki so po prihodu v Antiohíjo navezali stike tudi z Grki in jim prinesli veselo oznanilo o Gospodu Jezusu.</verse>
				<verse number="21">Gospodova roka je bila z njimi in veliko ljudi se je spreobrnilo h Gospodu in sprejelo vero.</verse>
				<verse number="22">Glas o njih je prišel do ušes jeruzalemske Cerkve, tako da so poslali Bárnaba v Antiohíjo.</verse>
				<verse number="23">Ko je prišel tja in videl božjo milost, se je razveselil in vzpodbujal vse, naj z vsem srcem ostanejo zvesti Gospodu, kakor so se namenili.</verse>
				<verse number="24">Bil je dober človek, poln Svetega Duha in vere. In veliko ljudi se je pridružilo Gospodu.</verse>
				<verse number="25">Nato je odpotoval v Tarz po Savla.</verse>
				<verse number="26">Ko ga je našel, ga je odpeljal s sabo v Antiohíjo. Vse leto sta delovala skupaj v tamkajšnji Cerkvi in poučevala veliko množico. In v Antiohíji so učence najprej začeli imenovati ‘kristjane’.</verse>
				<verse number="27">V tistih dneh so prišli preroki iz Jeruzalema v Antiohíjo.</verse>
				<verse number="28">Vstal je eden izmed njih, po imenu Agab, in z močjo Duha napovedal, da bo prišla velika lakota čez ves svet; to se je uresničilo pod Klávdijem.</verse>
				<verse number="29">Sklenili so, naj vsak izmed učencev po svojih močeh pošlje podporo bratom, ki prebivajo v Judeji.</verse>
				<verse number="30">To so tudi storili ter po posredovanju Bárnaba in Savla pošiljali prispevke starešinam.</verse>
			</chapter>
			<chapter number="12">
				<verse number="1">V tistem času se je kralj Heród namenil, da udari po nekaterih udih Cerkve.</verse>
				<verse number="2">Z mečem je dal usmrtiti Janezovega brata Jakoba.</verse>
				<verse number="3">Ko je videl, da je to Judom všeč, je dal zgrabiti tudi Petra; bilo je v dneh opresnikov.</verse>
				<verse number="4">Dal ga je prijeti in vreči v ječo ter ukazal štirim četvericam vojakov, naj ga stražijo. Namenil se je, da mu bo po veliki noči javno sodil.</verse>
				<verse number="5">Peter je bil tedaj v ječi, Cerkev pa je zanj goreče molila k Bogu.</verse>
				<verse number="6">Tisto noč, preden ga je Heród nameraval pripeljati pred ljudstvo, je Peter spal med dvema stražarjema. Bil je vklenjen v dvojne verige in vojaka sta stala na straži pred vrati.</verse>
				<verse number="7">In glej, Gospodov angel je stopil k njemu in svetloba je oblila celico. Angel je Petra sunil v bok, ga prebudil in mu rekel: »Hitro vstani!« In verige so mu padle z rok.</verse>
				<verse number="8">Nato mu je angel rekel: »Opaši se in priveži si sandale!« In storil je tako. Nato mu je rekel: »Ogrni si plašč in pojdi za menoj!«</verse>
				<verse number="9">Šel je iz ječe in stopal za njim. In ni vedel, da je res, kar se dogaja po angelu; mislil je, da vidi prikazen.</verse>
				<verse number="10">Šla sta mimo prve in mimo druge straže ter prispela do železnih vrat, ki držijo v mesto. Vrata so se jima sama od sebe odprla. Stopila sta na prosto in hodila po ulici; in angel je nenadoma izginil.</verse>
				<verse number="11">Tedaj se je Peter zavedel in rekel: »Zdaj vem, da je res! Gospod je poslal svojega angela in me rešil iz Heródove roke in pred vsemi nakanami judovskega ljudstva.«</verse>
				<verse number="12">In ko si je o tem prišel na jasno, je stopil do hiše Marije, matere Janeza Marka, kjer je bilo veliko zbranih in so molili.</verse>
				<verse number="13">Potrkal je na vežna vrata in služkinja z imenom Roda je šla poslušat, kdo trka.</verse>
				<verse number="14">Prepoznala je Petrov glas in od samega veselja ni odprla vrat, ampak je stekla povedat: »Peter stoji pred vrati!«</verse>
				<verse number="15">Rekli so ji: »Blede se ti!« Ona pa je zatrjevala, da je res. Tedaj so rekli: »Njegov angel je.«</verse>
				<verse number="16">Peter je še kar naprej trkal. Ko so nazadnje le odprli, so ga zagledali in osupnili.</verse>
				<verse number="17">Z roko jim je dal znamenje, naj bodo tiho, in povedal jim je, kako ga je Gospod rešil iz ječe. »Sporočite to Jakobu in bratom!« je naročil, nato pa odšel in odpotoval v drug kraj.</verse>
				<verse number="18">Ko se je zdanilo, je zavladal med vojaki nemajhen preplah: Kaj neki se je zgodilo s Petrom?</verse>
				<verse number="19">Heród je ukazal, naj ga poiščejo. Ko ga ni našel, je zasliševal stražarje in jih dal usmrtiti. Nato je Peter odšel iz Judeje in ostal nekaj časa v Cezaréji.</verse>
				<verse number="20">Heród je bil ves divji na meščane Tira in Sídona. Ti so napotili k njemu skupno poslanstvo, si pridobili kraljevega dvorjana Blasta in prosili miru, ker je njihova dežela dobivala živež iz kraljeve dežele.</verse>
				<verse number="21">Na določeni dan si je Heród nadel kraljevsko oblačilo, sedel na prestol in imel slovesen govor.</verse>
				<verse number="22">In ljudstvo je vzklikalo: »Božji glas je to in ne človeški.«</verse>
				<verse number="23">V hipu pa ga je udaril Gospodov angel, ker ni dal Bogu časti. Razjedli so ga črvi in izdihnil je.</verse>
				<verse number="24">Božja beseda pa je rasla in se širila.</verse>
				<verse number="25">Bárnaba in Savel sta opravila svojo nalogo v Jeruzalemu in se vrnila; s sabo sta vzela Janeza Marka.</verse>
			</chapter>
			<chapter number="13">
				<verse number="1">V antiohíjski Cerkvi so bili preroki in učitelji: Bárnaba, Símeon z vzdevkom Niger, Lúkij iz Ciréne, Manaén, ki je bil v mladosti vrstnik četrtnega oblastnika Heróda, in Savel.</verse>
				<verse number="2">Ko so opravljali službo Gospodu in se postili, jim je Sveti Duh rekel: »Odberite mi Bárnaba in Savla za delo, kamor sem ju poklical!«</verse>
				<verse number="3">Nato so med postom in molitvijo položili roke nanju in ju odposlali.</verse>
				<verse number="4">Tako sta bila odposlana po Svetem Duhu in prispela v Selevkíjo, od tam pa sta odplula na Ciper.</verse>
				<verse number="5">Tam sta v Salamíni po judovskih shodnicah oznanjala božjo besedo; in za pomočnika sta imela Janeza.</verse>
				<verse number="6">Obhodila sta ves otok do Páfa. Tam sta naletela na judovskega vražarja in krivega preroka z imenom Barjézus;</verse>
				<verse number="7">ta je spremljal prokonzula Sergija Pavla, ki je bil bister mož. Poklical je Bárnaba in Savla k sebi, ker je želel slišati božjo besedo.</verse>
				<verse number="8">Toda Elíma, ‘vražar’, to namreč v prevodu pomeni njegovo ime, jima je nasprotoval in skušal prokonzula odvrniti od vere.</verse>
				<verse number="9">Savel, ki mu je bilo ime tudi Pavel, pa ga je ostro pogledal in mu poln Svetega Duha rekel:</verse>
				<verse number="10">»O ti, ki si poln vseh zvijač in vse hudobije, ti sin hudičev, sovražnik vse pravičnosti! Ali ne boš nehal kriviti Gospodovih ravnih potov?</verse>
				<verse number="11">Glej, udarila te bo Gospodova roka, oslepel boš in nekaj časa ne boš videl sonca!« In v hipu sta ga zagrnila mrak in tema, tipal je naokrog in iskal, da bi ga kdo peljal za roko.</verse>
				<verse number="12">Ko je prokonzul videl, kaj se je zgodilo, je veroval; tako ga je prevzel Gospodov nauk.</verse>
				<verse number="13">Pavel je s spremljevalcema odplul iz Páfa in prispel v Perge v Pamfíliji. Tu se je Janez ločil od njiju in se vrnil v Jeruzalem.</verse>
				<verse number="14">Onadva pa sta iz Perg potovala naprej in prišla v pizídijsko Antiohíjo. Na sobotni dan sta šla v shodnico in sedla.</verse>
				<verse number="15">Ko so prebrali postavo in preroke, so se načelniki shodnice obrnili k njima in rekli: »Brata, če imata kako spodbudno besedo za ljudstvo, povejta!«</verse>
				<verse number="16">Tedaj je Pavel vstal, dal znamenje z roko in rekel: »Možje Izraelci in vi, ki se Boga bojite, poslušajte!</verse>
				<verse number="17">Bog našega izraelskega ljudstva je izvolil naše očete in namnožil ljudstvo v egiptovskem izgnanstvu ter ga z dvignjeno roko popeljal iz tuje dežele.</verse>
				<verse number="18">Kakih štirideset let jih je hranil v puščavi.</verse>
				<verse number="19">Pokončal je sedem narodov v kanaánski deželi in jim razdelil njihovo zemljo v dediščino.</verse>
				<verse number="20">To je trajalo približno štiristo petdeset let. Nato jim je dal sodnike do preroka Sámuela.</verse>
				<verse number="21">Tedaj so si zaželeli kralja in Bog jim je dal Savla, Kíševega sina, moža iz Bénjaminovega rodu, za štirideset let.</verse>
				<verse number="22">Ko ga je zavrgel, jim je za kralja obudil Davida. O njem je sam potrdil: ‘Našel sem Davida, Jésejevega sina, moža po svojem srcu, ki bo izpolnil vse, kar želim.’</verse>
				<verse number="23">Iz njegovega rodu je Bog, kakor je bil obljubil, poslal Izraelu odrešenika Jezusa,</verse>
				<verse number="24">ki ga je pred njegovim prihodom Janez s krstom pokore napovedoval vsemu izraelskemu ljudstvu.</verse>
				<verse number="25">Ko pa je Janez končaval svoj tek, je govoril: ‘Mar mislite, da sem jaz? Jaz nisem. Toda glejte, za mano pride on, in jaz nisem vreden, da bi odvezal sandale z njegovih nog.’</verse>
				<verse number="26">Bratje, sinovi Abrahamovega rodu, in vi, ki se Boga bojite! Nam je bila poslana ta beseda odrešenja.</verse>
				<verse number="27">Prebivalci Jeruzalema in njihovi voditelji ga niso spoznali. S svojo sodbo so izpolnili besede prerokov, ki jih berejo vsako soboto.</verse>
				<verse number="28">Čeprav niso našli nobene krivde, da bi zaslužil smrt, so od Pilata zahtevali, naj ga dá usmrtiti.</verse>
				<verse number="29">In ko so izpolnili vse, kar je bilo zapisano o njem, so ga sneli s križa in položili v grob.</verse>
				<verse number="30">Toda Bog ga je obudil od mrtvih.</verse>
				<verse number="31">Več dni se je prikazoval tistim, ki so prišli z njim iz Galileje v Jeruzalem; ti so zdaj njegove priče pred ljudstvom.</verse>
				<verse number="32">In tudi mi vam oznanjamo, da se je izpolnila obljuba, dana očetom.</verse>
				<verse number="33">Bog jo je izpolnil nad nami, ki smo njihovi otroci, s tem da je obudil Jezusa, kakor je zapisano v drugem psalmu: ‘Ti si moj sin, danes sem te rodil.’</verse>
				<verse number="34">Rekel je, da ga je obudil od mrtvih, ker noče, da bi se vrnil v trohnobo. In prav tako je rekel: ‘Zvesto vam bom izpolnil obljube, dane Davidu.’</verse>
				<verse number="35">Zato tudi drugje pravi: ‘Svojemu svetemu ne boš dal gledati trohnobe.’</verse>
				<verse number="36">David je s svojim rodom služil Bogu pri tem načrtu; umrl je in bil pokopan k očetom in spoznal je trohnobo.</verse>
				<verse number="37">Ta pa, ki ga je Bog obudil, ni videl trohnobe.</verse>
				<verse number="38">Vedite, bratje: po njem se vam oznanja odpuščanje grehov.</verse>
				<verse number="39">In vsak, kdor veruje, dobi v njem opravičenje od vsega, od česar niste mogli dobiti opravičenja v Mojzesovi postavi.</verse>
				<verse number="40">Glejte torej, da ne pride na vas, kar je napovedano po prerokih:</verse>
				<verse number="41">‘Ozrite se, zaničevalci, čudíte se in izginite! Zakaj opravil bom delo v vaših dneh — če bi vam kdo o tem delu pripovedoval, ne bi verjeli.’«</verse>
				<verse number="42">Ob odhodu so ju prosili, naj jim prihodnjo soboto spregovorita o pomenu teh besed.</verse>
				<verse number="43">Ko se je zbor razšel, je veliko Judov in pobožnih spreobrnjencev spremljalo Pavla in Bárnaba. Onadva pa sta se z njimi pogovarjala in jih spodbujala, naj vztrajajo v božji milosti.</verse>
				<verse number="44">Naslednjo soboto se je zbralo skoraj vse mesto, da bi slišali Gospodovo besedo.</verse>
				<verse number="45">Ob pogledu na množice je Jude obšla nevoščljivost; ugovarjali so Pavlovim besedam in ga sramotili.</verse>
				<verse number="46">Tedaj sta Pavel in Bárnaba pogumno spregovorila: »Vam bi se morala najprej oznaniti božja beseda. Ker pa jo zavračate in sami sebe nimate za vredne večnega življenja, glejte, se obračava k poganom.</verse>
				<verse number="47">Tako nam je namreč naročil Gospod: ‘Postavil sem te za luč narodom, da prineseš odrešenje do skrajnih mej sveta.’«</verse>
				<verse number="48">Ob teh besedah so se pogani razveselili in poveličevali Gospodovo besedo; in tisti, ki so bili določeni za večno življenje, so sprejeli vero.</verse>
				<verse number="49">In Gospodova beseda se je širila po vsej deželi.</verse>
				<verse number="50">Medtem so Judje nahujskali pobožne in ugledne žene in mestne prvake; zanetili so preganjanje zoper Pavla in Bárnaba ter ju izgnali iz svoje dežele.</verse>
				<verse number="51">Onadva sta proti njim otresla prah s svojih nog in odpotovala v Ikónij,</verse>
				<verse number="52">njuni učenci pa so bili polni veselja in Svetega Duha.</verse>
			</chapter>
			<chapter number="14">
				<verse number="1">Podobno se je zgodilo v Ikóniju: šla sta v judovsko shodnico in govorila tako, da je veliko Judov in Grkov sprejelo vero.</verse>
				<verse number="2">Tisti Judje pa, ki so vero zavračali, so začeli hujskati in ščuvati pogane proti bratoma.</verse>
				<verse number="3">Kljub temu sta tam ostala precéj časa in pogumno pridigala z zaupanjem v Gospoda, ki je potrjeval besedo svoje milosti tako, da so se po njunih rokah dogajala znamenja in čudeži.</verse>
				<verse number="4">Med mestnim prebivalstvom je nastal razdor: eni so držali z Judi, drugi z apostoloma.</verse>
				<verse number="5">Tedaj so se pogani in Judje s svojimi voditelji namenili, da apostola mučijo in kamenjajo.</verse>
				<verse number="6">Apostola sta to zvedela, zato sta se zatekla v mesta Likaónije — v Listro, Derbo in sosedne kraje —</verse>
				<verse number="7">in tam oznanjala božjo besedo.</verse>
				<verse number="8">V Listri je živel mož, ki ni imel moči v nogah; bil je že od rojstva hrom in nikoli ni mogel hoditi.</verse>
				<verse number="9">Sedèl je in poslušal Pavlove besede. Pavel ga je premeril z očmi, in ko je videl, da ima vero, ki bi ga lahko rešila,</verse>
				<verse number="10">mu je zaklical z močnim glasom: »Vstani! Postavi se na noge!« In mož je poskočil in hodil.</verse>
				<verse number="11">Ko so množice videle, kaj je storil Pavel, so povzdignile glas in v likaónskem jeziku govorile: »Bogova v človeški podobi sta se spustila med nas.«</verse>
				<verse number="12">In Bárnaba so imenovali Zevsa, Pavla pa Hêrmesa, ker je prvi spregovoril.</verse>
				<verse number="13">Svečenik Zevsovega svetišča, ki je bilo pred mestom, je dal pred vrata pripeljati bike in vence, ker je hotel z množico opraviti žrtvovanje.</verse>
				<verse number="14">Ko sta apostola Bárnaba in Pavel to slišala, sta raztrgala svoja oblačila, planila med množico</verse>
				<verse number="15">in zavpila: »Možje, kaj počenjate? Tudi midva sva samo človeka, ki čutiva podobno kakor vi. Oznanjava vam, da se morate obrniti proč od teh ničevih reči k živemu Bogu, ki je ustvaril nebo in zemljo in morje in vse, kar biva na njih.</verse>
				<verse number="16">V prejšnjih časih je dopuščal, da je vsak narod hodil svoja pota.</verse>
				<verse number="17">In vendar ob tem sebe ni pustil brez pričevanja, saj vam je izkazoval dobrote: z neba je pošiljal deževje in rodovitne čase, dajal vam je hrano in srca napolnjeval z veseljem.«</verse>
				<verse number="18">S temi besedami sta komaj ubranila množicam, da jima niso opravile žrtvenih daritev.</verse>
				<verse number="19">Tedaj pa so prišli Judje iz Antiohíje in Ikónija; pridobili so množice ter kamenjali Pavla in ga odvlekli iz mesta, ker so mislili, da je mrtev.</verse>
				<verse number="20">Toda ko so ga obstopili učenci, je vstal in šel v mesto. Naslednjega dne je z Bárnabom odpotoval v Derbo.</verse>
				<verse number="21">Ko sta v to mesto prinesla veselo oznanilo in pridobila veliko učencev, sta se vrnila v Listro, od tam v Ikónij in od tam v Antiohíjo.</verse>
				<verse number="22">Vlivala sta pogum v srca učencev in jih spodbujala, naj vztrajajo v veri. »Skozi veliko stisk moramo iti, da pridemo v božje kraljestvo,« sta učila.</verse>
				<verse number="23">V vsaki Cerkvi sta določila starešine in jih z molitvijo in postom priporočala Gospodu, v katerega so verovali.</verse>
				<verse number="24">Prepotovala sta Pizídijo in prispela v Pamfílijo.</verse>
				<verse number="25">Oznanjala sta besedo v Pergi in se nato spustila v Atálejo.</verse>
				<verse number="26">Od tam sta odplula v Antiohíjo, kjer sta se bila priporočila božji milosti za delo, ki sta ga zdaj opravila.</verse>
				<verse number="27">Ob njunem prihodu se je zbrala vsa Cerkev in poročala sta ji, kaj vse je Bog storil po njima in kako je poganom odprl vrata vere.</verse>
				<verse number="28">Nato sta precéj časa ostala med svojimi učenci.</verse>
			</chapter>
			<chapter number="15">
				<verse number="1">Tedaj pa so prišli neki ljudje iz Judeje in učili brate: »Če se ne daste obrezati po Mojzesovem običaju, se ne morete zveličati.«</verse>
				<verse number="2">Pavel in Bárnaba sta se jim odločno postavila po robu in razpravljala z njimi o tem; sklenili so, naj Pavel in Bárnaba in še nekateri drugi odpotujejo k apostolom in starešinam v Jeruzalem, da bi razjasnili to sporno vprašanje.</verse>
				<verse number="3">Cerkev jih je slovesno pospremila. Potovali so čez Feníkijo in Samaríjo in pripovedovali, kako se pogani spreobračajo, in to je vse brate navdalo z velikim veseljem.</verse>
				<verse number="4">Ko sta prišla v Jeruzalem, jih je sprejela Cerkev z apostoli in starešinami in poročali so, kaj vse je Bog storil po njih.</verse>
				<verse number="5">Tedaj pa so vstali nekateri iz kroga farizejev, ki so bili sprejeli vero, in rekli: »Treba jih je obrezati in jim naročiti, naj se držijo Mojzesove postave.«</verse>
				<verse number="6">Apostoli in starešine so se zbrali, da bi presodili to zadevo.</verse>
				<verse number="7">Po daljšem razpravljanju je Peter vstal in jim spregovoril: »Bratje! Vi veste, da me je Bog že pred davnim časom izbral izmed vas, da bi pogani po mojih ustih slišali besedo veselega oznanila in sprejeli vero.</verse>
				<verse number="8">Bog, ki pozna srca, je to potrdil tako, da jim je dal Svetega Duha prav tako kakor nam.</verse>
				<verse number="9">Nobene razlike ni naredil med nami in njimi, saj je z vero očistil srca.</verse>
				<verse number="10">Zakaj torej zdaj skušate Boga in hočete naložiti na tilnik učencev jarem, ki ga ne naši očetje ne mi nismo mogli nositi?</verse>
				<verse number="11">Mi vendar verujemo, da smo po milosti Gospoda Jezusa zveličani tako kakor oni.«</verse>
				<verse number="12">Vsi, ki so bili zbrani, so utihnili. Nato so poslušali Bárnaba in Pavla, ko sta pripovedovala, kako velika znamenja in čudeže je Bog po njima storil med pogani.</verse>
				<verse number="13">Ko sta umolknila, je spregovoril Jakob: »Poslušajte me, bratje!</verse>
				<verse number="14">Simon nam je razložil, kako je Bog že od začetka gledal, da bi si iz vrst poganov izbral ljudstvo zase.</verse>
				<verse number="15">S tem se tudi ujemajo besede prerokov, kakor je zapisano:</verse>
				<verse number="16">‘Tedaj se bom vrnil in spet bom sezidal Davidovo hišo iz razvalin, na ruševinah jo bom obnovil in na novo postavil.</verse>
				<verse number="17">Takrat bodo iskali Boga tudi drugi ljudje in vsa ljudstva, nad katerimi se kliče moje ime. Tako govori Gospod, ki uresničuje,</verse>
				<verse number="18">kar mu je znano od vekomaj.’</verse>
				<verse number="19">Zato mislim, da ne smemo delati težav ljudem, ki se od poganstva spreobračajo k Bogu.</verse>
				<verse number="20">Rajši jim naročimo, naj se ne omadežujejo s tem, kar je darovano malikom, naj se vzdržijo nečistovanja in mesa zadavljenih živali in krvi.</verse>
				<verse number="21">Mojzes ima namreč že od davnih časov svoje oznanjevalce po vseh mestih, saj ga vsako soboto beró po shodnicah.«</verse>
				<verse number="22">Tedaj so apostoli in starešine z vso Cerkvijo sklenili, da izberejo iz svojih vrst dva moža in ju s Pavlom in Bárnabom pošljejo v Antiohíjo; to sta bila Juda s priimkom Bársaba in Sila, moža, ki sta uživala velik ugled med brati.</verse>
				<verse number="23">Po njima so poslali tole pismo: »Mi, apostoli in starešine, vaši bratje, pozdravljamo brate iz poganstva v Antiohíji, Siriji in Kilíkiji!</verse>
				<verse number="24">Slišali smo, da so vas nekateri naši, čeprav jih za to nismo pooblastili, s svojimi besedami zbegali in zasejali nemir v vaša srca.</verse>
				<verse number="25">Zato smo soglasno sklenili, da izberemo in pošljemo k vam dva moža skupaj z našima dragima Bárnabom in Pavlom,</verse>
				<verse number="26">ki sta svoje življenje zastavila za ime našega Gospoda Jezusa Kristusa.</verse>
				<verse number="27">Poslali smo torej Juda in Sila, ki naj vam to tudi ustno sporočita.</verse>
				<verse number="28">Sveti Duh je sklenil in mi z njim, da vam ne nalagamo nobenega drugega bremena kakor tale nujna določila:</verse>
				<verse number="29">Vzdržite se tega, kar je bilo darovano malikom, krvi in mesa zadavljenih živali in nečistovanja. Če se boste tega varovali, boste prav ravnali. Pozdravljeni!«</verse>
				<verse number="30">Poslanci so se poslovili in odpotovali v Antiohíjo, tam so sklicali množico in izročili pismo.</verse>
				<verse number="31">Ob branju spodbudnih besed je zavladalo veliko veselje.</verse>
				<verse number="32">Juda in Sila, ki sta bila tudi sama preroka, sta s svojimi govori potolažila brate in jim vlila pogum.</verse>
				<verse number="33">Nekaj časa sta se mudila med njimi, nato sta se s pozdravom miru poslovila od njih in se vrnila k tistim, ki so ju bili odposlali.</verse>
				<verse number="34">[Toda Sila je sklenil, da ostane med njimi, in tako je Juda odpotoval sam.]</verse>
				<verse number="35">Pavel in Bárnaba pa sta ostala v Antiohíji in z mnogimi drugimi učila in oznanjala Gospodovo besedo.</verse>
				<verse number="36">Čez nekaj dni je Pavel rekel Bárnabu: »Obiščiva še enkrat vse kraje, kjer sva oznanjala Gospodovo besedo, in poglejva, kako je z brati!«</verse>
				<verse number="37">Bárnaba je hotel vzeti s sabo na pot tudi Janeza Marka.</verse>
				<verse number="38">Pavel pa je bil proti temu, da bi vzela s sabo človeka, ki ju je zapustil v Pamfíliji in ni šel z njima na delo.</verse>
				<verse number="39">Tedaj je med njima prišlo do spora, tako da sta se razšla. Bárnaba je z Markom odplul na Ciper.</verse>
				<verse number="40">Pavel pa si je izbral Sila in odpotoval z njim; in bratje so ga priporočili Gospodovi milosti.</verse>
				<verse number="41">Potoval je skozi Sirijo in Kilíkijo in tam utrjeval cerkvena občestva.</verse>
			</chapter>
			<chapter number="16">
				<verse number="1">Prišel je v Derbo in od tam v Listro. Tam je živel učenec z imenom Timótej, sin Judinje, ki je sprejela vero, njegov oče pa je bil Grk.</verse>
				<verse number="2">Bratje v Listri in v Ikóniju so imeli o njem zelo dobro mnenje.</verse>
				<verse number="3">Pavel ga je hotel vzeti s sabo, zato ga je dal obrezati. To je storil zaradi Judov, ki so živeli v tistih krajih; vsi so namreč vedeli, da je bil njegov oče Grk.</verse>
				<verse number="4">Ko so potovali skozi mesta, so vernikom naročali, naj se držijo navodil, ki so jih sprejeli apostoli in starešine v Jeruzalemu.</verse>
				<verse number="5">Cerkvena občestva so se utrjevala v veri in po številu rasla iz dneva v dan.</verse>
				<verse number="6">Potovali so skozi Frígijo in deželo Galačanov, ker jim Sveti Duh ni dal, da bi oznanjali besedo v provinci Aziji.</verse>
				<verse number="7">Ko so prišli do Mízije, so poskušali priti v Bitínijo, toda Jezusov Duh jim tega ni dovolil.</verse>
				<verse number="8">Zato so potovali prek Mízije in se spustili v Troádo.</verse>
				<verse number="9">Neko noč pa je Pavel imel videnje. Pred njim je stal neki Makedonec in ga prosil: »Pridi v Makedonijo in pomagaj nam!«</verse>
				<verse number="10">In ko je imel to videnje, smo takoj začeli iskati priložnost, da bi odrinili v Makedonijo. Doumeli smo, da nam Bog veleva, naj tja ponesemo veselo oznanilo.</verse>
				<verse number="11">Iz Troáde smo po najkrajši poti odjadrali do Samotráke, naslednjega dne pa v Neápolo.</verse>
				<verse number="12">Od tam smo odrinili v Filípe; to je mesto v prvem okrožju Makedonije in rimska kolonija; v tem mestu smo ostali nekaj dni.</verse>
				<verse number="13">Na sobotni dan smo šli skozi mestna vrata ob reki, ker smo domnevali, da je tam prostor za molitev. Sedli smo in se pogovarjali z ženskami, ki so se tam zbirale.</verse>
				<verse number="14">Poslušala nas je tudi ženska po imenu Lidija, trgovka s škrlatnimi oblačili v mestu Tiatíri. Bila je bogaboječa in Gospod je odprl njeno srce, da je prisluhnila Pavlovim besedam.</verse>
				<verse number="15">Ko se je dala krstiti tudi njena hiša, nas je povabila z besedami: »Če ste prepričani, da verujem v Gospoda, stopíte v mojo hišo in ostanite tu!« Primorala nas je, da smo vstopili.</verse>
				<verse number="16">Nekega dne smo šli k molitvi. Srečala nas je dekla, ki je imela duha vedeževanja in je s prerokbami prinašala precéj zaslužka svojim gospodarjem.</verse>
				<verse number="17">Pritekla je za Pavlom in za nami ter vpila: »Ti ljudje so služabniki Boga Najvišjega; oznanjajo vam pot odrešenja.«</verse>
				<verse number="18">To je počenjala več dni. Nazadnje se jè je Pavel naveličal, se obrnil in rekel duhu: »V imenu Jezusa Kristusa ti zapovedujem: pojdi iz nje!« In pri priči jo je duh zapustil.</verse>
				<verse number="19">Ko so njeni gospodarji videli, da jim je splahnelo upanje na dobiček, so prijeli Pavla in Sila ter ju odvlekli na trg pred mestne poglavarje.</verse>
				<verse number="20">Prignali so ju pred zastopnike rimske oblasti in rekli: »Ta dva netita nemir v našem mestu.</verse>
				<verse number="21">Juda sta in širita običaje, ki jih mi kot Rimljani ne moremo sprejeti in ne smemo spolnjevati.«</verse>
				<verse number="22">Tudi ljudstvo se je dvignilo proti njima. Rimska oblastnika sta jima strgala oblačila in ju velela pretepsti.</verse>
				<verse number="23">Ko so ju hudo pretepli, so ju vrgli v ječo, ječarju pa zabičali, naj skrbno pazi nanju.</verse>
				<verse number="24">Ječar je izpolnil ukaz in ju vrgel v najbolj notranjo temnico, nogé pa jima je vklenil v klado.</verse>
				<verse number="25">Okoli polnoči sta Pavel in Sila molila in pela Bogu hvalnice, drugi jetniki pa so ju poslušali.</verse>
				<verse number="26">Iznenada pa je nastal silen potres, tako da se je ječa v temeljih zamajala; v hipu so se vsa vrata odprla in vsem jetnikom so odpadle verige.</verse>
				<verse number="27">Ječar se je prebudil. Ko je videl, da so vrata ječe odprta, je izdrl meč in se hotel ubiti; mislil je, da so mu jetniki pobegnili.</verse>
				<verse number="28">Pavel pa mu je zaklical z močnim glasom: »Nič žalega si ne stôri! Vsi smo še tukaj!«</verse>
				<verse number="29">Ječar je zahteval luč in planil noter. Trepetaje je padel pred Pavla in Sila,</verse>
				<verse number="30">nato ju je popeljal ven in vprašal: »Gospoda, kaj naj storim, da se rešim?«</verse>
				<verse number="31">Odgovorila sta mu: »Veruj v Gospoda Jezusa in rešen boš ti in tvoja hiša!«</verse>
				<verse number="32">Nato sta oznanila Gospodovo besedo njemu in vsem, ki so bili v njegovi hiši.</verse>
				<verse number="33">Vzel ju je s sabo še tisto nočno uro ter jima izpral rane; in pri priči se je dal krstiti z vso svojo družino.</verse>
				<verse number="34">Peljal ju je na svoj dom in ju povabil k mizi; in veselje je navdalo njega in vso njegovo hišo, ker so našli vero v Boga.</verse>
				<verse number="35">Ko pa se je zdanilo, sta oblastnika poslala redarje z naročilom: »Osvobôdi tista človeka!«</verse>
				<verse number="36">Ječar je te besede sporočil Pavlu: »Oblastnika sta naročila, naj vaju izpustim. Pojdita torej, potujta v miru!«</verse>
				<verse number="37">Toda Pavel je sporočil redarjem: »Čeprav sva rimska državljana, so naju dali javno pretepsti, ne da bi nama bili dokazali krivdo, in naju vrgli v ječo. Zdaj pa bi naju radi skrivaj odpravili. Ne, tako ne gre! Naj prideta zastopnika oblasti sama semkaj in naju spremita na prostost!«</verse>
				<verse number="38">Redarji so te besede sporočili zastopnikoma oblasti. Le-tá sta se prestrašila, ko sta slišala, da sta Pavel in Sila Rimljana.</verse>
				<verse number="39">Prišla sta k njima in se opravičila, ju odpeljala iz ječe ter prosila, naj odideta iz mesta.</verse>
				<verse number="40">Ko sta Pavel in Sila zapustila ječo, sta odšla v Lidijino hišo. Tam sta našla brate in jih osrčila v veri. Nato sta odpotovala.</verse>
			</chapter>
			<chapter number="17">
				<verse number="1">Potovala sta skozi Amfípolo in Apolónijo ter prispela v Tesaloníko, kjer so Judje imeli shodnico.</verse>
				<verse number="2">Pavel je po svoji navadi šel mednje in tri sobote zapovrstjo razpravljal z njimi. Iz Svetega pisma</verse>
				<verse number="3">jim je razlagal in dokazoval, da je Kristus moral trpeti in vstati od mrtvih. »Ta Kristus,« je govoril, »ki vam ga jaz oznanjam, je Jezus.«</verse>
				<verse number="4">Nekateri od njih so se dali prepričati in se pridružili Pavlu in Sili, prav tako pa tudi precéj Grkov, ki so častili Boga, med njimi nemalo uglednih žená.</verse>
				<verse number="5">Judje so besneli od nevoščljivosti. Najeli so si nekaj izprijencev, ki so postopali po trgu, ter z njimi zanetili nemir in razgrajali po mestu. Pridrli so pred Jázonovo hišo, ko so iskali Pavla in Sila, da bi ju odgnali pred skupščino.</verse>
				<verse number="6">Ko ju niso našli, so Jázona in nekaj bratov odvlekli pred mestne načelnike in kričali: »Ti ljudje, ki svet postavljajo na glavo, so zdaj prišli tudi k nam</verse>
				<verse number="7">in Jázon jih gosti. Vsi ti ljudje ravnajo v nasprotju s cesarjevimi postavami in trdijo, da je kralj nekdo drug — Jezus.«</verse>
				<verse number="8">S temi besedami so nahujskali množico in mestne načelnike.</verse>
				<verse number="9">Jázon in drugi so morali plačati varščino, nato so jih izpustili.</verse>
				<verse number="10">Takoj ko se je znočilo, so bratje Pavla in Sila odpravili v Berójo. Ko sta prispela tja, sta odšla v judovsko shodnico.</verse>
				<verse number="11">Tamkajšnji Judje so bili bolj prijazni od tistih v Tesaloníki. Z veliko naklonjenostjo so sprejeli besedo in vsak dan preiskovali svete spise, če je res tako.</verse>
				<verse number="12">Mnogi med njimi so sprejeli vero, in tudi nemalo uglednih grških žená in mož.</verse>
				<verse number="13">Ko pa so Judje v Tesaloníki zvedeli, da Pavel tudi v Beróji oznanja božjo besedo, so prišli tudi tja, da bi vznemirili in nahujskali množice.</verse>
				<verse number="14">Tedaj so bratje Pavla nemudoma odpravili, da je odpotoval do morja; Sila in Timótej pa sta ostala v Beróji.</verse>
				<verse number="15">Spremljevalci so Pavla pripeljali do Aten; nato so se vrnili z naročilom, naj Sila in Timótej čimprej prideta za njim.</verse>
				<verse number="16">Ko je Pavel v Atenah čakal nanju, ga je v dno duše prizadelo, ker je videl, kako je mesto polno malikov.</verse>
				<verse number="17">Pogovarjal se je z Judi in z bogaboječimi v shodnici, pa tudi s tistimi, ki jih je vsak dan po naključju srečeval na trgu.</verse>
				<verse number="18">Tudi nekaj epikurejskih in stoiških modrijanov je razpravljalo z njim. Eni so govorili: »Le kaj bi neki rad povedal ta kvasač?« Drugi pa: »Verjetno je glasník kakih tujih božanstev.« Oznanjal je namreč veselo sporočilo o Jezusu in o vstajenju.</verse>
				<verse number="19">Vzeli so ga s sabo in odpeljali v Areopág ter vprašali: »Ali bi lahko zvedeli, kakšen je ta novi nauk, ki ga oznanjaš?</verse>
				<verse number="20">To, kar prinašaš, zveni nekam čudno našim ušesom. Zato bi radi vedeli, kaj to pomeni.«</verse>
				<verse number="21">Vsi Atenci in tujci, ki živijo med njimi, namreč ne poznajo večjega užitka, kakor pripovedovati ali poslušati zadnje novice.</verse>
				<verse number="22">Tedaj je Pavel stopil v sredino Areopága in spregovoril: »Možje Atenci! Po vsem, ker vidim, ste zelo pobožni.</verse>
				<verse number="23">Sprehajal sem se po vašem mestu in si ogledoval vaše svetínje. Ob tem sem opazil tudi oltar z napisom ‘Nepoznanemu bogu’. Kar vi častite, ne da bi poznali, vam jaz oznanjam.</verse>
				<verse number="24">Bog, ki je ustvaril vesolje in vse, kar je v njem, on, ki je neba in zemlje gospodar, ne domuje v svetiščih, ki jih je zgradila človeška roka.</verse>
				<verse number="25">On sploh ne potrebuje, da bi mu stregle človeške roke, temveč sam vsem daje življenje in dihanje in vse.</verse>
				<verse number="26">Iz enega je ustvaril ves človeški rod, da bi napolnil obličje zemlje in ljudem odmeril čase in meje bivanja,</verse>
				<verse number="27">da bi Boga iskali in se morda do njega dotipali in ga našli, saj ni daleč od nikogar izmed nas.</verse>
				<verse number="28">Zakaj v njem živimo, se gibljemo in smo. Ali kakor so povedali nekateri od vaših pesnikov: ‘… sáj smo po ródu iz njéga.’</verse>
				<verse number="29">Ker smo torej božjega rodu, ne smemo misliti, da je božanstvo nekaj, kar je podobno zlatu ali srebru ali kamnu, ki sta ga izoblikovali človeška umetnost in domiselnost.</verse>
				<verse number="30">Bog je zatisnil oči nad časi, ko so ljudje tavali v nevednosti; zdaj pa naroča, naj se vsepovsod vsi spokorijo.</verse>
				<verse number="31">Zakaj določil je dan, ko bo vesoljnemu svetu pravično sodil po možu, ki ga je za to izbral in pred vsemi potrdil tako, da ga je obudil od mrtvih.«</verse>
				<verse number="32">Ko so slišali o vstajenju od mrtvih, so se eni norčevali, drugi pa so rekli: »O tem bi te poslušali kdaj drugič.«</verse>
				<verse number="33">Tako je Pavel odšel iz njihove srede.</verse>
				<verse number="34">Nekateri možje pa so se mu pridružili in sprejeli vero. Med temi je bil Dionízij Areopagít, dalje žena po imenu Dámaris in še nekaj drugih.</verse>
			</chapter>
			<chapter number="18">
				<verse number="1">Nato je Pavel zapustil Atene in šel v Korint.</verse>
				<verse number="2">Tam je našel Juda, ki mu je bilo ime Akvila, po rodu pa je bil iz Ponta. Ta je s svojo ženo Priskílo pred kratkim prišel iz Italije, ker je cesar Klávdij ukazal, da se morajo vsi Judje izseliti iz Rima. Pavel ju je obiskal,</verse>
				<verse number="3">in ker je znal isto obrt, je ostal pri njima in se zaposlil. Po poklicu sta bila namreč izdelovalca šotorov.</verse>
				<verse number="4">Vsako soboto pa je razpravljal v shodnici ter prepričeval Jude in Grke.</verse>
				<verse number="5">Ko sta iz Makedonije prišla za njim Sila in Timótej, se je Pavel lahko ves posvetil oznanjevanju besede in Judom dokazoval, da je Jezus Maziljenec.</verse>
				<verse number="6">Ko pa so mu nasprotovali in grdo govorili, je otresel prah s svojih oblačil in jim rekel: »Vaša kri nad vašo glavo! Jaz tega nisem kriv. Odslej bom hodil med pogane.«</verse>
				<verse number="7">Umaknil se je od tam in šel k bogaboječemu možu, ki mu je bilo ime Títij Jústus in čigar hiša je bila tik ob shodnici.</verse>
				<verse number="8">Krísp, načelnik shodnice, je z vso svojo hišo sprejel vero v Gospoda. In tudi veliko Korinčanov, ki so ga slišali, je verovalo in se dalo krstiti.</verse>
				<verse number="9">Neke noči pa se je Gospod prikazal Pavlu in mu rekel: »Ne boj se! Govôri in ne mólči!</verse>
				<verse number="10">Zakaj jaz sem s teboj. Nihče se te ne bo dotaknil, da bi ti storil kaj zlega, zakaj v tem mestu imam veliko svojih ljudi.«</verse>
				<verse number="11">Ostal je tam eno leto in šest mesecev ter učil božjo besedo med njimi.</verse>
				<verse number="12">Ko pa je bil Galíon cesarski namestnik v Aháji, so se Judje kakor en mož dvignili zoper Pavla, ga privlekli pred sodišče</verse>
				<verse number="13">in rekli: »Ta človek zavaja ljudi, da bi častili Boga tako, kot ni v skladu s postavo.«</verse>
				<verse number="14">Pavel je že hotel spregovoriti, ko je Galíon rekel Judom: »Če bi šlo za kako krivično dejanje ali hudodelstvo, bi bila moja dolžnost, Judje, da vas poslušam.</verse>
				<verse number="15">Če pa gre za sporna vprašanja o vaši besedi in izrazih in postavah, razčistite sami: v teh zadevah jaz ne maram biti sodnik.«</verse>
				<verse number="16">In odgnal jih je izpred sodišča.</verse>
				<verse number="17">Tedaj so se vsi spravili nad Sosténa, načelnika shodnice in ga pred sodiščem pretepli. Toda Galíon se za to sploh ni zmenil.</verse>
				<verse number="18">Pavel je še precéj časa ostal v Korintu. Nato se je od bratov poslovil in odplul proti Siriji, in z njim tudi Priskíla in Akvila. Preden se je v Kenhréjah vkrcal, se je dal ostriči, ker se je bil zaobljubil.</verse>
				<verse number="19">Prispeli so v Efez. Tam ju je pustil, sam pa je šel v shodnico, da bi razpravljal z Judi.</verse>
				<verse number="20">Prosili so ga, naj bi ostal še dlje, pa ni privolil.</verse>
				<verse number="21">Odplul je iz Efeza in se poslovil z besedami: »Še se vrnem k vam, če Bog dá.«</verse>
				<verse number="22">Ko se je izkrcal v Cezaréji, je šel peš naprej, da bi pozdravil Cerkev. Nato se je napotil v Antiohíjo.</verse>
				<verse number="23">Tam je ostal nekaj časa, nato pa je po vrsti prehodil deželo Galačanov in Frígijo ter povsod utrjeval učence.</verse>
				<verse number="24">Medtem je v Efez prišel Jud, ki mu je bilo ime Apólo in je bil po rodu iz Aleksandríje. Bil je izobražen in dobro izveden v svetih spisih.</verse>
				<verse number="25">Tudi z Gospodovim naukom je bil seznanjen. Poln navdušenja je govoril in natančno pripovedoval o Jezusu; vendar je poznal samó Janezov krst.</verse>
				<verse number="26">Začel je pogumno oznanjati v shodnici. Priskíla in Akvila sta ga slišala, ga povabila k sebi in mu še podrobneje razložila božji nauk.</verse>
				<verse number="27">Ko je nameraval odpotovati v Ahájo, so ga bratje spodbujali in pisali učencem, naj ga prijazno sprejmejo. Prišel je tja in po božji milosti vernikom veliko koristil.</verse>
				<verse number="28">Z vso odločnostjo je namreč oporekal Judom in iz svetih spisov javno dokazoval, da je Jezus Maziljenec.</verse>
			</chapter>
			<chapter number="19">
				<verse number="1">Medtem ko se je Apólo mudil v Korintu, je Pavel prepotoval kraje v notranjosti in prišel v Efez. Tam je našel nekaj učencev</verse>
				<verse number="2">in jih vprašal: »Ali ste prejeli Svetega Duha, ko ste postali verni?« »Saj še slišali nismo, da je Sveti Duh,« so odvrnili učenci.</verse>
				<verse number="3">In vprašal jih je: »V kaj ste bili tedaj krščeni?« »V Janezovem krstu,« so odgovorili.</verse>
				<verse number="4">Pavel pa je rekel: »Janez je delil krst pokore in ljudem govoril, naj verujejo v tistega, ki pride za njim, to je v Jezusa.«</verse>
				<verse number="5">Po teh besedah so se dali krstiti v ime Gospoda Jezusa.</verse>
				<verse number="6">Pavel je nanje položil roke in nadnje je prišel Sveti Duh: govorili so v tujih jezikih in prerokovali.</verse>
				<verse number="7">Bilo je vsega skupaj kakih dvanajst mož.</verse>
				<verse number="8">Nato je šel v shodnico, tam je kake tri mesece pogumno govoril, razpravljal in prepričeval o božjem kraljestvu.</verse>
				<verse number="9">Toda nekateri so se zakrknili in se niso dali prepričati, temveč so pred množico sramotili nauk. Tedaj jim je Pavel obrnil hrbet in odpeljal svoje učence ter dan za dnem razpravljal v Tiránovi šoli.</verse>
				<verse number="10">To je trajalo dve leti, tako da so vsi, ki so prebivali v Aziji, Judje in Grki, lahko slišali Gospodovo besedo.</verse>
				<verse number="11">Bog je po Pavlovih rokah delal nenavadne čudeže,</verse>
				<verse number="12">tako da so ljudje prinašali bolnikom robce ali rute, ki so se dotaknile Pavlovega telesa, in bolezni so izginjale in zli duhovi so jih zapuščali.</verse>
				<verse number="13">Tudi nekateri Judje, ki so hodili okoli in izganjali hudobne duhove, so poskušali pri zarotitvah klicati ime Gospoda Jezusa. Govorili so: »Zaklinjam vas pri Jezusu, ki ga oznanja Pavel.«</verse>
				<verse number="14">Neki Skevá, ki je bil judovski véliki duhovnik, je imel sedem sinov; tudi ti so to delali.</verse>
				<verse number="15">Toda hudobni duh jim je odgovoril: »Jezusa poznam in tudi za Pavla vem. Kdo pa ste vi?«</verse>
				<verse number="16">In človek, v katerem je bil hudobni duh, je planil nanje, jih vse obvladal in potolkel, tako da so goli in ranjeni zbežali iz njegove hiše.</verse>
				<verse number="17">To se je razvedelo med vsemi Judi in Grki, ki so prebivali v Efezu; vse je obšla velika groza in poveličevali so ime Gospoda Jezusa.</verse>
				<verse number="18">Prihajalo je veliko vernikov, ki so javno priznavali svoja dejanja.</verse>
				<verse number="19">Številni med temi, ki so se pečali z vražarstvom, so znesli knjige na kup in jih javno sežgali. Preračunali so njihovo ceno in ugotovili, da so bile vredne petdeset tisoč srebrnikov.</verse>
				<verse number="20">Tako je Gospodova beseda v môči rasla in se krepila.</verse>
				<verse number="21">Po teh dogodkih se je Pavel namenil, da skozi Makedonijo in Ahájo odpotuje v Jeruzalem. »Potem ko bom tam,« je rekel, »moram obiskati tudi Rim.«</verse>
				<verse number="22">Dva izmed svojih sodelavcev, Timóteja in Erásta, je poslal v Makedonijo, sam pa je še nekaj časa ostal v provinci Aziji.</verse>
				<verse number="23">V tistem času je nastalo nemajhno razburjenje zaradi nauka.</verse>
				<verse number="24">Neki zlatar z imenom Demétrij je izdeloval srebrne odlitke Artémidinega templja in s tem omogočal rokodelcem čeden zaslužek.</verse>
				<verse number="25">Sklical je svoje sodelavce in druge, ki so se ukvarjali s takšno obrtjo, in jim rekel: »Možje! Dobro veste, da je naša dejavnost vir naše blaginje.</verse>
				<verse number="26">Zdaj pa vidite in slišite, kaj počenja ta Pavel: govori, da bogovi, ki jih naredi človeška roka, niso pravi bogovi. Posrečilo se mu je, da je s tem zavêdel že precéj ljudi, ne samó v Efezu, ampak skoraj v vsej provinci Aziji.</verse>
				<verse number="27">Toda nismo samó mi v nevarnosti, da pride naše delo na slab glas. Tudi tempelj vélike boginje Artémide bo izgubil veljavo. Ogrožena je veličina boginje, ki jo časti vsa naša provinca in ves obljudeni svet.«</verse>
				<verse number="28">Po teh besedah so kot pobesneli začeli vzklikati: »Mogočna je Artémida Efeška!«</verse>
				<verse number="29">V mestu je vse vrelo, trumoma so drveli v gledališče; s sabo so vlekli Makedonca Gaja in Aristárha, ki sta Pavla spremljala na njegovi poti.</verse>
				<verse number="30">Pavel je hotel nastopiti med množico, pa mu učenci niso pustili.</verse>
				<verse number="31">Tudi nekateri visoki provincialni uradniki, ki so mu bili naklonjeni, so mu poslali sporočilo in odsvetovali, da bi se napotil v gledališče.</verse>
				<verse number="32">Tam pa so kričali drug čez drugega, vladala je velika zmešnjava in večina sploh ni vedela, po kaj so prišli.</verse>
				<verse number="33">Nekateri iz množice so mislili, da je kriv Aleksander, ki so ga Judje potiskali pred sabo. Aleksander je dajal z roko znamenje, ker se je hotel zagovarjati pred množico.</verse>
				<verse number="34">Ko pa so spoznali, da je Jud, se je iz vseh grl dvignil en sam krik, ki skoraj dve uri ni ponehal: »Mogočna je Artémida Efeška!«</verse>
				<verse number="35">Nazadnje je mestni pisar množico pomiril z besedami: »Možje Efežani! Vsemu svetu je znano, da mesto Efez časti in váruje tempelj velike Artémide in njeno podobo, ki je padla z neba.</verse>
				<verse number="36">Tega ne more nihče zanikati. Zato ostanite mirni in se ne prenaglite!</verse>
				<verse number="37">Privlekli ste ta dva človeka, čeprav nista oskrunila templja in nista preklinjala naše boginje.</verse>
				<verse number="38">Če Demétrij in njegovi rokodelci menijo, da jih je kdo oškodoval, so za to sodni dnevi in cesarski namestniki: tam naj se tožijo med sabo!</verse>
				<verse number="39">Če pa zahtevate kaj drugega, naj se to razčisti na redni skupščini.</verse>
				<verse number="40">Obstaja nevarnost, da nas obtožijo zaradi današnjih dogodkov, saj ni nobenega razloga, s katerim bi lahko opravičili te nemire.« Po teh besedah je razpustil zborovanje.</verse>
			</chapter>
			<chapter number="20">
				<verse number="1">Ko se je nemir polegel, je Pavel sklical učence in jim spregovoril v spodbudo. Nato se je od njih poslovil in odpotoval v Makedonijo.</verse>
				<verse number="2">Potoval je skozi tiste kraje in z mnogimi besedami spodbujal vernike. Naposled je prišel v Grčijo</verse>
				<verse number="3">in tam je ostal tri mesece. Že je nameraval odpluti proti Siriji, tedaj pa so ga Judje zalezovali, zato je sklenil, da se vrne čez Makedonijo.</verse>
				<verse number="4">Spremljali so ga Sópater, Pirov sin iz Beróje, Aristárh in Sekúndus iz Tesaloníke, Gaj iz Derbe, Timótej, Tíhik in Trófim iz province Azije.</verse>
				<verse number="5">Ti so potovali pred nami in nas pričakali v Troádi.</verse>
				<verse number="6">Mi pa smo po prazniku opresnikov odpluli iz Filípov in čez pet dni prišli k njim v Troádo. Tam smo preživeli teden dni.</verse>
				<verse number="7">Ko smo se prvi dan v tednu zbrali k lomljenju kruha, jim je Pavel govoril. Ker je nameraval naslednji dan odpotovati, se je pogovor zavlekel do polnoči.</verse>
				<verse number="8">V gornji izbi, kjer smo bili zbrani, je gorelo veliko svetilk.</verse>
				<verse number="9">Na oknu je sedèl mladenič, po imenu Evtih, ki je med Pavlovim dolgim govorom trdnó zaspal. V spanju je padel s tretjega nadstropja, tako da so ga pobrali mrtvega.</verse>
				<verse number="10">Pavel je stopil dol, se sklonil nadenj, ga objel in rekel: »Ne delajte hrupa! Še je življenje v njem.«</verse>
				<verse number="11">Nato se je povzpel nazaj, lomil kruh, ga zaužil ter še dolgo govoril, vse dokler se ni zdanilo. Potem je odšel.</verse>
				<verse number="12">Fanta pa so pripeljali živega domov in to jim je bilo v nemajhno tolažbo.</verse>
				<verse number="13">Mi pa smo se vkrcali na ladjo in odpluli naprej v Asos. Tam smo nameravali vzeti na krov Pavla, kot je bil naročil; do tja je hotel iti peš.</verse>
				<verse number="14">Ko se je z nami sešel v Asosu, smo ga vzeli na krov in prišli v Mitiléno.</verse>
				<verse number="15">Naslednji dan smo odjadrali in pristali nasproti Híosu. Drugega dne smo se prepeljali na Sámos in dan pozneje prišli v Milét.</verse>
				<verse number="16">Pavel je sklenil pluti mimo Efeza, da se ne bi zamujal v provinci Aziji. Mudilo se mu je, da bi bil, če le mogoče, za binkoštni praznik v Jeruzalemu.</verse>
				<verse number="17">Iz Miléta je poslal sporočilo v Efez in poklical k sebi cerkvene starešine.</verse>
				<verse number="18">Ko so prišli, jim je rekel: »Dobro vam je znano, kako sem od prvega dne, ko sem stopil na tla province Azije, ves čas živel med vami.</verse>
				<verse number="19">Z vso ponižnostjo sem služil Gospodu, v solzah in preskušnjah, ko so me Judje zalezovali.</verse>
				<verse number="20">Ničesar vam nisem zamolčal, kar vam je v korist, ampak sem vam oznanjal in vas učil, javno in po vaših domovih.</verse>
				<verse number="21">Jude in Grke sem rotil, naj se spreobrnejo k Bogu in naj verujejo v našega Gospoda Jezusa.</verse>
				<verse number="22">In glejte, zdaj grem, zavezan Duhu, v Jeruzalem, in ne vem, kaj me bo tam doletelo.</verse>
				<verse number="23">Vem edinole, na kar me Sveti Duh v vseh mestih opominja, da me čakajo vezi in stiske.</verse>
				<verse number="24">Vendar mislim, da moje življenje ni omembe vredno, samo da dokončam svoj tek in dovršim službo, ki sem jo prejel od Gospoda Jezusa, da izpričam veselo oznanilo o božji milosti.</verse>
				<verse number="25">In glejte, hodil sem med vami in vam oznanjal kraljestvo, a zdaj vem, da me ne bo več videl nobeden izmed vas.</verse>
				<verse number="26">Zato vam današnji dan slovesno povem: če bo kateri pogubljen, ni moja krivda.</verse>
				<verse number="27">Ničesar nisem zamolčal, vso božjo voljo sem vam oznanil.</verse>
				<verse number="28">Pazíte nase in na vso čredo, kateri vas je Sveti Duh postavil za skrbnike, da bi pasli božjo Cerkev, ki si jo je bil pridobil s svojo krvjo.</verse>
				<verse number="29">Vem, da bodo po mojem odhodu prišli med vas grabežljivi volkovi, ki ne bodo prizanašali čredi.</verse>
				<verse number="30">Tudi iz vaših vrst bodo vstali možje, ki bodo s svojimi krivimi nauki potegnili učence za sabo.</verse>
				<verse number="31">Zato ostaníte budni in ne pozabíte, da tri leta noč in dan nisem nehal s solzami opominjati vsakega izmed vas!</verse>
				<verse number="32">Zdaj pa vas izročam Bogu in besedi njegove milosti. On ima moč, da vas izgradi in vam zagotovi dediščino med vsemi posvečenimi.</verse>
				<verse number="33">Od nikogar si nisem poželel srebra, zlata ali obleke.</verse>
				<verse number="34">Dobro veste, da so te roke prislužile vse, kar smo potrebovali jaz in moji spremljevalci.</verse>
				<verse number="35">Vsem sem vam dal zgled, kako moramo s trdim delom pomagati slabotnim in se spominjati besed Gospoda Jezusa, ki je rekel: ‘Večja sreča je dajati kakor prejemati.’«</verse>
				<verse number="36">Po teh besedah je pokleknil in vsi skupaj so molili.</verse>
				<verse number="37">Nastal je velik jok, vrgli so se Pavlu okrog vratu in ga v slovo poljubljali.</verse>
				<verse number="38">Še posebej so bili potrti ob njegovi besedi, da ga poslej ne bodo več videli. Nato so ga pospremili do ladje.</verse>
			</chapter>
			<chapter number="21">
				<verse number="1">Ko smo se od njih odtrgali in odrinili, smo pluli po najkrajši poti na Kos, naslednji dan na Ródos in od tam v Pátaro.</verse>
				<verse number="2">Tam smo našli ladjo za Feníkijo, se nanjo vkrcali in odpluli.</verse>
				<verse number="3">Zagledali smo Ciper, ga objadrali ob južni obali in pluli v Sirijo. Pristali smo v Tiru, kamor je bil namenjen ladijski tovor.</verse>
				<verse number="4">Tam smo našli učence in pri njih smo ostali teden dni. Ti so Pavla v môči Duha svarili, naj ne hodi v Jeruzalem.</verse>
				<verse number="5">Toda ko so se dnevi iztekli, smo potovali naprej. Vsi so nas z ženami in otroki pospremili iz mesta. Tam smo na obrežju pokleknili in molili.</verse>
				<verse number="6">Nato smo se poslovili drug od drugega in se vkrcali na ladjo, oni pa so se vrnili na svoje domove.</verse>
				<verse number="7">Pluli smo naprej in iz Tira prišli v Ptolemáido. Tam smo pozdravili brate in ostali en dan pri njih.</verse>
				<verse number="8">Naslednji dan smo šli naprej in prispeli v Cezaréjo. Stopili smo v hišo oznanjevalca Filipa, ki je bil eden izmed sedmerih, in ostali pri njem.</verse>
				<verse number="9">Imel je štiri neporočene hčere, ki so imele dar prerokovanja.</verse>
				<verse number="10">Tam smo ostali več dni. Tedaj je prišel iz Judeje prerok z imenom Agab.</verse>
				<verse number="11">Stopil je k nam, vzel Pavlov pas, si z njim zvezal noge in roke ter rekel: »To govori Sveti Duh: Takó bodo Judje v Jeruzalemu zvezali moža, ki nosi ta pas, in ga izročili poganom.«</verse>
				<verse number="12">Ko smo to slišali, smo z domačini vred Pavlu prigovarjali, naj ne hodi v Jeruzalem.</verse>
				<verse number="13">Pavel pa je odvrnil: »Kaj počnete? Zakaj jokate? Zakaj mi trgate srce? Pripravljen sem ne samo biti zvezan, ampak tudi umreti v Jeruzalemu za ime Gospoda Jezusa.«</verse>
				<verse number="14">Ker se ni dal pregovoriti, smo odnehali in rekli: »Zgôdi se Gospodova volja!«</verse>
				<verse number="15">Po teh dneh smo se pripravili in odpotovali v Jeruzalem.</verse>
				<verse number="16">Spremljalo nas je tudi nekaj učencev iz Cezaréje. Peljali so nas k nekemu Mnázonu, pri katerem naj bi prenočevali; bil je s Cipra in učenec iz prvih časov.</verse>
				<verse number="17">V Jeruzalemu so nas bratje prisrčno sprejeli.</verse>
				<verse number="18">Naslednji dan je šel Pavel z nami k Jakobu; tam so se zbrali tudi vsi starešine.</verse>
				<verse number="19">Pozdravil jih je in jim izčrpno poročal, kaj je Bog po njegovi službi naredil med pogani.</verse>
				<verse number="20">Ko so ga slišali, so slavili Boga in mu rekli: »Ali vidiš, brat, koliko deset tisočev Judov je sprejelo vero? In vsi so vneti privrženci postave.</verse>
				<verse number="21">O tebi pa so slišali, da učiš Jude, ki živijo med pogani, naj odpadejo od Mojzesa; govoriš jim, naj ne obrezujejo svojih otrok in naj se ne držijo starodavnih šeg.</verse>
				<verse number="22">In kaj zdaj? Gotovo bodo zvedeli, da si tu.</verse>
				<verse number="23">Stôri, kar ti pravimo: med nami so štirje možje, ki so se zaobljubili.</verse>
				<verse number="24">Vzemi jih s sabo in opravi z njimi očiščevalne obrede! Plačaj zanje, da se bodo ostrigli! Tako bodo vsi spoznali, da ni res, kar govorijo o tebi, ampak da si na pravi poti in se držiš postave.</verse>
				<verse number="25">Glede tistih iz vrst poganov, ki so sprejeli vero, pa smo že odločili in jim naročili, naj se vzdržijo živali, ki so bile darovane malikom, in krvi in mesa zadavljenih živali in nečistovanja.«</verse>
				<verse number="26">Tedaj je Pavel vzel može s sabo. Naslednjega dne je šel z njimi v tempelj k očiščevanju. Sporočil je, kdaj se jim dopolnijo dnevi očiščevanja, ko naj se za vsakega izmed njih opravi zaobljubljena daritev.</verse>
				<verse number="27">Ko se je že skoraj izteklo sedem dni, so ga Judje iz province Azije opazili v templju. Nahujskali so množico, ga popadli</verse>
				<verse number="28">in kričali: »Možje Izraelci! Na pomoč! Tu je človek, ki vsepovsod vse ljudi uči proti ljudstvu, zoper postavo in zoper ta kraj. Zdaj je celó Grke pripeljal v tempelj in onečastil ta sveti prostor!«</verse>
				<verse number="29">Malo poprej so namreč v mestu videli v njegovi družbi Efežana Trófima, pa so mislili, da ga je Pavel pripeljal v tempelj.</verse>
				<verse number="30">Vse mesto je bilo na nogah, ljudje so drli skupaj. Zgrabili so Pavla, ga vlekli iz templja in takoj zaprli tempeljska vrata.</verse>
				<verse number="31">Že so ga nameravali ubiti, tedaj pa je poveljnik kohorte zvedel, da je po vsem Jeruzalemu izbruhnil nemir.</verse>
				<verse number="32">Takoj je vzel s sabo vojake in stotnike in odhitel nadnje. Ko pa so ljudje zagledali poveljnika in vojake, so Pavla nehali pretepati.</verse>
				<verse number="33">Tedaj se mu je poveljnik približal, ga dal prijeti in ga ukazal vkleniti z dvojnimi verigami. Vprašal je: »Kdo je ta človek? Kaj je naredil?«</verse>
				<verse number="34">V množici so vpili eden to, drugi drugo, tako da poveljnik zaradi zmešnjave ni mogel ugotoviti nič zanesljivega; zato ga je dal odgnati v vojašnico.</verse>
				<verse number="35">Ko so bili na stopnicah, so ga morali vojaki nesti, da bi ga zavarovali pred nasiljem drhali,</verse>
				<verse number="36">ki jih je spremljala in kričala: »Proč z njim!«</verse>
				<verse number="37">Ko so ga ravno hoteli odpeljati v vojašnico, je Pavel vprašal poveljnika: »Ali ti smem nekaj reči?« »Kaj? Grško znaš?« je vprašal poveljnik.</verse>
				<verse number="38">»Potemtakem ti nisi tisti Egipčan, ki je pred dnevi zanetil upor in odpeljal v puščavo štiri tisoč razbojnikov?«</verse>
				<verse number="39">Pavel mu je odgovoril: »Jud sem iz Tarza v Kilíkiji, meščan mesta, ki ni brez slovesa. Prosim te, dovôli mi, da spregovorim ljudem!«</verse>
				<verse number="40">Ko mu je dovolil, se je Pavel na stopnicah ustavil in dal z roko znamenje ljudem. Zavladala je velika tišina in Pavel je spregovoril po hebrejsko:</verse>
			</chapter>
			<chapter number="22">
				<verse number="1">»Možje, bratje in očetje, poslušajte zdaj, kaj vam imam povedati v svoj zagovor!«</verse>
				<verse number="2">Ko so slišali, da govori po hebrejsko, so še bolj utihnili. Nato je nadaljeval:</verse>
				<verse number="3">»Jaz sem Jud, rojen v Tarzu v Kilíkiji, odrasel pa sem v tem mestu. Ob Gamaliélovih nogah sem se natančno poučil, kaj veleva postava naših očetov. Bil sem vnet za Boga, tako kot ste danes vi vsi.</verse>
				<verse number="4">Smrtno sem preganjal ta nauk: moške in ženske sem vklepal v verige in metal v ječo.</verse>
				<verse number="5">Véliki duhovnik in vse starešinstvo lahko potrdita, da govorim resnico. Od njih sem tudi prejel pismo za brate v Damasku, kamor sem šel, da bi tudi tamkajšnje vernike prignal v Jeruzalem, kjer naj bi bili kaznovani.</verse>
				<verse number="6">Med potjo pa, ko sem se že bližal Damasku, se mi je zgodilo tole. Okoli poldneva me je nenadoma zaslepila močna luč z neba.</verse>
				<verse number="7">Padel sem na tla in zaslišal glas, ki mi je rekel: ‘Savel, Savel! Zakaj me preganjaš?’</verse>
				<verse number="8">Vprašal sem: ‘Kdo si, Gospod?’ In rekel mi je: ‘Jaz sem Jezus nazaréjec, ki ga ti preganjaš.’</verse>
				<verse number="9">Moji spremljevalci so sicer videli svetlobo, pa niso slišali glasu, ki je govoril z mano.</verse>
				<verse number="10">Vprašal sem: ‘Kaj naj naredim, Gospod?’ Gospod pa mi je vêlel: ‘Vstani in pojdi v Damask! Tam boš zvedel vse, kar moraš storiti!’</verse>
				<verse number="11">Oslepila me je močna svetloba, tako da so me morali spremljevalci voditi za roko, dokler nisem prišel v Damask.</verse>
				<verse number="12">V Damasku je živel neki Hananíja, pobožen mož, ki se je držal postave in užival velik ugled med vsemi tamkajšnjimi Judi.</verse>
				<verse number="13">Prišel je k meni, se ustavil pred mano in rekel: ‘Brat Savel, odpri oči!’ In tisti trenutek sem ga zagledal.</verse>
				<verse number="14">Nato je rekel: ‘Bog naših očetov te je izbral, da spoznaš njegovo voljo in da vidiš Pravičnega in slišiš glas iz njegovih ust,</verse>
				<verse number="15">da boš pred vsemi ljudmi pričal zanj, kaj si videl in slišal.</verse>
				<verse number="16">In kaj še čakaš zdaj? Vstani in daj se krstiti! Operi se svojih grehov in kliči njegovo ime!’</verse>
				<verse number="17">Zgodilo pa se mi je tole: Vrnil sem se v Jeruzalem, in ko sem molil v templju, me je obšlo zamaknjenje.</verse>
				<verse number="18">Videl sem njega, ki mi je rekel: ‘Pohíti, nemudoma zapústi Jeruzalem, ker ne bodo sprejeli tvojega pričevanja o meni!’</verse>
				<verse number="19">Jaz pa sem odvrnil: ‘Gospod, saj dobro vedo, da sem zapiral tvoje vernike in jih dal po shodnicah pretepati.</verse>
				<verse number="20">In ko je bila prelita kri tvojega pričevalca Štefana, sem bil tudi jaz zraven. Odobraval sem njihovo početje in varoval oblačila njegovih ubijalcev.’</verse>
				<verse number="21">Gospod pa mi je rekel: ‘Pojdi, poslal te bom daleč med pogane!’«</verse>
				<verse number="22">Do tu so ga poslušali. Pri teh besedah pa so začeli vpiti: »Proč z njim! Ta ne sme ostati živ!«</verse>
				<verse number="23">Kričali so, trgali svoja oblačila in jih metali v zrak, da se je dvigal prah.</verse>
				<verse number="24">Poveljnik je ukazal, naj ga odpeljejo v vojašnico; naročil je, naj ga z bičanjem zaslišijo, da bi zvedel, zakaj tako kričijo zoper njega.</verse>
				<verse number="25">Ko pa so ga z jermeni zvezali, je Pavel vprašal stotnika, ki je stal zraven: »Ali vam je dovoljeno bičati človeka, ki je rimski državljan in ni bil niti obsojen?«</verse>
				<verse number="26">Stotnik je odhitel k poveljniku in mu sporočil, kaj je slišal, ter ga vprašal: »Ali veš, kaj počenjaš? Ta človek je vendar rimski državljan!«</verse>
				<verse number="27">Poveljnik je prišel k Pavlu in ga vprašal: »Povej mi: ali si res rimski državljan?« »Dà,« je odvrnil Pavel.</verse>
				<verse number="28">Poveljnik mu je rekel: »Jaz sem si moral državljanstvo kupiti za drag denar.« »Jaz pa ga imam od rojstva,« je pripomnil Pavel.</verse>
				<verse number="29">In takoj so odstopili od njega tisti, ki so ga nameravali zasliševati. Tudi poveljnik se je zbal, ko je zvedel, da je dal zvezati človeka, ki je rimski državljan.</verse>
				<verse number="30">Poveljnik pa je hotel zanesljivo zvedeti, česa Judje obtožujejo Pavla. Zato mu je drugi dan dal sneti vezi, hkrati pa je ukazal, naj se zberejo véliki duhovniki in ves zbor starešin. Nato je dal pripeljati Pavla in ga postavil prednje.</verse>
			</chapter>
			<chapter number="23">
				<verse number="1">Pavel je uprl pogled v zbor starešin in rekel: »Bratje! Vse do današnjega dne sem živel pred Bogom s čisto vestjo.«</verse>
				<verse number="2">Ob tem je véliki duhovnik Hananíja ukazal tistim, ki so stali zraven: »Udarite ga po ustih!«</verse>
				<verse number="3">»Tebe bo Bog udaril, ti pobeljeni zid!« mu je rekel Pavel. »Tukaj sediš, da bi mi sodil po postavi, pa velevaš, naj me tolčejo mimo postave?«</verse>
				<verse number="4">Tisti, ki so stali okrog njega, so mu rekli: »Vélikega duhovnika božjega psuješ?«</verse>
				<verse number="5">Pavel je odvrnil: »Nisem vedel, bratje, da je véliki duhovnik. Zakaj pisano je: Voditelja svojega ljudstva ne boš sramotil!«</verse>
				<verse number="6">Pavel je vedel, da so v zboru deloma saduceji, deloma farizeji, zato je zaklical: »Bratje! Jaz sem farizej, sin farizejev! Moral sem pred sodišče, ker upam v vstajenje od mrtvih!«</verse>
				<verse number="7">Ob teh njegovih besedah se je vnel prepir med farizeji in saduceji in množica se je razcepila.</verse>
				<verse number="8">Saduceji namreč trdijo, da ni vstajenja in ne angelov in duhov, farizeji pa vse to priznavajo.</verse>
				<verse number="9">Nastalo je veliko vpitje. Nekaj pismoukov iz stranke farizejev je vstalo in odločno ugovarjalo: »Nič slabega ne najdemo na tem človeku. Kaj, če mu je govoril duh ali angel?«</verse>
				<verse number="10">Prepir je postajal vse bolj vroč. Poveljnik se je zbal, da ne bi Pavla raztrgali. Zato je ukazal, naj pride oddelek vojakov. Ti so Pavla potegnili iz njihove srede in ga odgnali v vojašnico.</verse>
				<verse number="11">Naslednjo noč je Gospod stopil k Pavlu in mu rekel: »Pogum! Kakor si pričal o meni v Jeruzalemu, tako boš moral pričati tudi v Rimu.«</verse>
				<verse number="12">Ko se je zdanilo, so se Judje zbrali in se zakleli, da ne bodo ne jedli ne pili, dokler Pavla ne ubijejo.</verse>
				<verse number="13">Več kot štirideset se jih je tako zaklelo.</verse>
				<verse number="14">Odšli so k vélikim duhovnikom in starešinam in rekli: »Slovesno smo se zakleli, da ne bomo zaužili ničesar, dokler Pavla na ubijemo.</verse>
				<verse number="15">Vi v soglasju z zborom starešin sporočite poveljniku, naj ga privede k vam, češ da bi radi njegov primer podrobneje raziskali. Mi pa smo pripravljeni, da ga ubijemo, še preden bo tukaj.«</verse>
				<verse number="16">Sin Pavlove sestre pa je zvedel za ta naklep. Šel je in stopil v vojašnico in o tem obvestil Pavla.</verse>
				<verse number="17">Pavel je poklical enega izmed stotnikov in mu rekel: »Odpelji tega fanta k poveljniku! Nekaj mu ima sporočiti.«</verse>
				<verse number="18">Stotnik ga je vzel s sabo, ga peljal k poveljniku in rekel: »Jetnik Pavel me je poklical in prosil, naj tega fanta odpeljem k tebi, ker bi ti rad nekaj povedal.«</verse>
				<verse number="19">Poveljnik je fanta prijel za roko, se z njim umaknil in ga na samem vprašal: »Kaj bi mi rad sporočil?«</verse>
				<verse number="20">»Judje so se dogovorili,« je rekel, »da te poprosijo, naj bi jutri pripeljal Pavla pred zbor starešin, češ da bi radi podrobneje raziskali njegov primer.</verse>
				<verse number="21">Nikar jim ne verjemi! V zasedi bo namreč prežalo več kot štirideset mož, ki so se zakleli, da ne bodo ne jedli ne pili, dokler ga ne ubijejo. Že so pripravljeni, samo na tvojo odločitev še čakajo.«</verse>
				<verse number="22">Poveljnik je fantu naročil: »Nikomur ne povej, da si mi to sporočil!« Nato ga je odslovil.</verse>
				<verse number="23">Nato je poklical dva stotnika in jima ukazal: »Pripravita dvesto vojakov, sedemdeset konjenikov in dvesto lahkooborožencev, da ob tretji nočni uri odrinejo v Cezaréjo!«</verse>
				<verse number="24">Tudi konja naj pripravita, da bodo nanj posadili Pavla in ga varno spravili do cesarskega namestnika Feliksa.</verse>
				<verse number="25">Zanj je napisal pismo s tole vsebino:</verse>
				<verse number="26">»Klávdij Lízija spoštovanemu cesarskemu namestniku Feliksu pozdrav!</verse>
				<verse number="27">Tega moža so Judje prijeli in nameravali ubiti. Zvedel sem, da je rimski državljan, zato sem z vojsko posegel vmes in ga rešil.</verse>
				<verse number="28">Hotel sem ugotoviti, česa ga obtožujejo, zato sem ga dal pripeljati pred njihov zbor starešin.</verse>
				<verse number="29">Odkril sem, da ga obtožujejo zaradi spornih vprašanj v svoji postavi, da pa obtožbe ne vsebujejo ničesar, za kar bi zaslužil smrt ali ječo.</verse>
				<verse number="30">Ker sem bil obveščen, da mu strežejo po življenju, sem ga takoj poslal k tebi, hkrati pa sem tožnikom sporočil, da lahko zoper njega nastopijo pred tabo.«</verse>
				<verse number="31">Vojaki so vzeli Pavla, kakor jim je bilo ukazano, in ga ponoči pripeljali do Antipatríde.</verse>
				<verse number="32">Drugi dan so se vrnili v vojašnico, konjenike pa so pustili, da so odšli z njim naprej.</verse>
				<verse number="33">Prispeli so v Cezaréjo, izročili pismo namestniku in tudi Pavla pripeljali predenj.</verse>
				<verse number="34">Ta je pismo prebral in vprašal Pavla, iz katere province je. Ko je zvedel, da je iz Kilíkije,</verse>
				<verse number="35">mu je rekel: »Zaslišal te bom, kadar pridejo tudi tvoji tožniki.« Nato je ukazal, naj ga imajo pod stražo v Heródovem dvorcu.</verse>
			</chapter>
			<chapter number="24">
				<verse number="1">Čez pet dni je prišel tja véliki duhovnik Hananíja z nekaj starešinami in z nekim pravnikom Tertúlom.</verse>
				<verse number="2">Poklicali so Pavla in Tertúl je začel obtožbo s temile besedami: »Velespoštovani Feliks! Po tvoji zaslugi že dolgo uživamo mir in po tvoji prizadevnosti se je marsikaj izboljšalo za naše ljudstvo.</verse>
				<verse number="3">To ti vedno in povsod priznavamo z iskreno hvaležnostjo.</verse>
				<verse number="4">Vendar te ne bi rad preveč nadlegoval, zato te prosim, prisluhni nam s svojo blago naklonjenostjo!</verse>
				<verse number="5">Odkrili smo, da je ta človek kuga, da neti nemire med vsemi Judi po svetu in da je kolovodja ločíne nazaréjcev.</verse>
				<verse number="6">Poskusil je celo tempelj oskruniti, pa smo ga prijeli. [Hoteli smo mu soditi po naši postavi.</verse>
				<verse number="7">Pa je posegel vmes poveljnik Lizija in ga iztrgal iz naših rok</verse>
				<verse number="8">ter ukazal, naj tožniki zoper njega nastopijo pred tabo.] Če ga boš zaslišal, boš lahko sam ugotovil vse, česar ga obtožujemo.«</verse>
				<verse number="9">Judje so mu pritrjevali in govorili, da je to čista resnica.</verse>
				<verse number="10">Ko mu je namestnik namignil, je Pavel odgovoril z besedami: »Vem, da že vrsto let deliš pravico našemu ljudstvu, zato se poln zaupanja zagovarjam pred tabo.</verse>
				<verse number="11">Lahko se prepričaš, da ni minilo več kot dvanajst dni, odkar sem prišel molit v Jeruzalem.</verse>
				<verse number="12">Niso me zalotili, da bi se bil s kom prepiral v templju. Tudi nisem povzročal nemirov med ljudstvom — ne v shodnicah ne drugod po mestu.</verse>
				<verse number="13">Svojih sedanjih obtožb zoper mene ne morejo podpreti z nobenim dokazom.</verse>
				<verse number="14">Priznam pa ti tudi to, da po tem nauku, ki ga označujejo kot ‘ločíno’, služim Bogu naših očetov. Verujem v vse, kar je zapisano v postavi in prerokih,</verse>
				<verse number="15">in zaupam v Boga, da bodo vstali pravični in krivični, kakor pričakujejo tudi ti tukaj.</verse>
				<verse number="16">Zato si tudi sam prizadevam, da bi imel vseskozi čisto vest pred Bogom in pred ljudmi.</verse>
				<verse number="17">Po več letih sem se vrnil med svoje rojake, da bi prinesel miloščino in opravil daritve.</verse>
				<verse number="18">Ko sem se s tem namenom očistil v templju, so me našli</verse>
				<verse number="19">nekateri Judje iz province Azije, vendar ne med množico ali v hrupu; ti bi se morali zglasiti pri tebi in me tožiti, če imajo kaj zoper mene.</verse>
				<verse number="20">Ali pa naj tile tukaj sami povedo, kakšen prekršek so našli, ko sem stal pred zborom starešin!</verse>
				<verse number="21">Morda tisti stavek, ki sem ga vzkliknil, ko sem stal sredi med njimi: ‘Zaradi vstajenja mrtvih mi danes sodite!’«</verse>
				<verse number="22">Feliks je precéj natančno poznal nauk, zato je obravnavo preložil z besedami: »O vaši zadevi bom razsodil, ko pride poveljnik Lízija.«</verse>
				<verse number="23">Stotniku je ukazal, naj Pavla drži pod stražo, vendar z olajšavami, in naj nobenemu izmed njegovih ne brani, da bi mu stregel.</verse>
				<verse number="24">Čez nekaj dni je prišel Feliks s svojo ženo Druzílo, ki je bila Judinja. Dal je poklicati Pavla in ga poslušal, ko je govoril o veri v Jezusa Kristusa.</verse>
				<verse number="25">Ko pa je beseda nanesla na pravičnost, vzdržnost in prihodnjo sodbo, se je Feliks prestrašil, zato je rekel: »Za zdaj lahko greš! Ko najdem čas, te bom spet poklical.«</verse>
				<verse number="26">Ob tem pa je tudi upal, da bo od Pavla prejel denar. Zato ga je dal še večkrat poklicati in se z njim pogovarjal.</verse>
				<verse number="27">Ko sta se dopolnili dve leti, je Feliksa zamenjal Pórkij Fest. Feliks se je hotel Judom prikupiti, zato je Pavla pustil v ječi.</verse>
			</chapter>
			<chapter number="25">
				<verse number="1">Fest je tri dni po tem, ko je prevzel upravo province, odpotoval iz Cezaréje v Jeruzalem.</verse>
				<verse number="2">Véliki duhovniki in judovski prvaki so se oglasili pri njem z obtožbami zoper Pavla in ga prosili,</verse>
				<verse number="3">naj jim izkaže naklonjenost, tako da bi dal Pavla prepeljati v Jeruzalem; pripravljali so se namreč, da ga spotoma iz zasede umorijo.</verse>
				<verse number="4">Fest pa jim je odgovoril, da ostane Pavel zaprt v Cezaréji; tja da namerava tudi sam nemudoma odpotovati.</verse>
				<verse number="5">»Vaši veljaki lahko odpotujejo z mano,« je rekel, »in če ima mož kaj slabega na vesti, ga lahko obtožijo.«</verse>
				<verse number="6">Med njimi ni ostal dlje kot osem ali deset dni, nato se je vrnil v Cezaréjo. Naslednje jutro je sédel na sodni stol in ukazal, naj Pavla privedejo predenj.</verse>
				<verse number="7">Ko se je Pavel prikazal, so ga obstopili Judje, ki so prišli iz Jeruzalema, in izrekli zoper njega veliko hudih obtožb, vendar jih niso mogli dokazati.</verse>
				<verse number="8">Pavel se je branil: »Z ničimer se nisem pregrešil ne zoper judovsko postavo ne zoper tempelj ne zoper cesarja.«</verse>
				<verse number="9">Fest se je hotel Judom prikupiti, zato je Pavlu odgovoril z besedami: »Ali si pripravljen iti v Jeruzalem, da se tvoja zadeva razsodi tam v moji navzočnosti?«</verse>
				<verse number="10">Pavel je odgovoril: »Pred cesarjevim sodnim stolom stojim in tu se mora razsoditi moja zadeva. Judom nisem storil krivice, in ti to tudi prav dobro veš.</verse>
				<verse number="11">Če sem kriv in če sem storil hudodelstvo, zaradi katerega zaslužim smrt, se ne branim umreti. Če pa so njihove obtožbe neresnične, me nihče ne more njim izročiti. Na cesarja se sklicujem!«</verse>
				<verse number="12">Tedaj se je Fest pogovoril s svetovalci in odvrnil: »Na cesarja si se skliceval, pred cesarja pojdeš!«</verse>
				<verse number="13">Čez nekaj dni sta prišla kralj Agrípa in Bereníka v Cezaréjo na vljudnostni obisk k Festu.</verse>
				<verse number="14">Ko sta se več dni mudila tam, je Fest kralju razložil Pavlov primer z besedami: »Feliks je pustil v ječi nekega moža.</verse>
				<verse number="15">Ko sem prišel v Jeruzalem, so se oglasili zaradi njega pri meni véliki duhovniki in judovski starešine in so zahtevali njegovo obsodbo.</verse>
				<verse number="16">Odgovoril sem jim: ‘Rimljani nimajo navade, da bi kakega človeka izročali, dokler se obtoženec ni soočil s tožitelji in dokler ni imel priložnosti, da bi se branil pred obtožbami.’</verse>
				<verse number="17">Ko so se zbrali tukaj, nisem izgubljal časa, ampak sem takoj naslednji dan sedel na sodni stol in ukazal, naj moža privedejo.</verse>
				<verse number="18">Tožitelji so ga obstopili, vendar niso mogli navesti nobene obtožbe zaradi hudodelstev, kakor sem pričakoval,</verse>
				<verse number="19">temveč so se z njim prerekali o svojih verskih vprašanjih in o nekem Jezusu, ki je umrl, Pavel pa je trdil, da živi.</verse>
				<verse number="20">Ker nisem vedel, kako naj raziščem ta primer, sem ga vprašal, če je pripravljen odpotovati v Jeruzalem, da se zadeva razsodi tam.</verse>
				<verse number="21">Toda Pavel je vložil priziv: dokler ne razsodi njegovo veličanstvo, hoče ostati v ječi. Zato sem ukazal, naj ga zadržijo v ječi, dokler ga ne pošljem pred cesarja.«</verse>
				<verse number="22">»Tega človeka bi tudi jaz rad slišal,« je rekel Agrípa Festu.</verse>
				<verse number="23">Naslednje jutro sta v velikem sijaju prišla Agrípa in Bereníka. Ko sta v spremstvu višjih častnikov in mestnih veljakov stopila v sprejemno dvorano, je Fest ukazal, naj pripeljejo Pavla.</verse>
				<verse number="24">In Fest je spregovoril: »Kralj Agrípa in vi vsi, ki ste z nami tu navzoči! Zdaj vidite človeka, zaradi katerega me je nadlegovala vsa judovska skupnost v Jeruzalemu in tukaj in kričala, da ne sme več ostati živ.</verse>
				<verse number="25">Jaz pa nisem mogel ugotoviti ničesar, za kar bi zaslužil smrtno kazen. Ker je obtoženi vložil priziv na njegovo veličanstvo, sem odločil, da ga pošljem predenj.</verse>
				<verse number="26">Vendar ne vem, kaj naj pravzaprav o njem poročam svojemu gospodu. Zato sem ukazal, naj ga pripeljejo sèm pred vas, zlasti predte, kralj Agrípa, da bi po zaslišanju vedel, kaj naj poročam.</verse>
				<verse number="27">Zdi se mi namreč nerazumno, da bi poslal koga kot jetnika, ne da bi navedel, kakšne obtožbe ga bremenijo.«</verse>
			</chapter>
			<chapter number="26">
				<verse number="1">Agrípa je rekel Pavlu: »Dovoljeno ti je, da govoriš o svoji zadevi.« Pavel je vzdignil roko in začel svoj zagovor:</verse>
				<verse number="2">»Mislim, da sem srečen, da se lahko zaradi vsega, kar mi Judje očitajo, danes zagovarjam pred tabo, kralj Agrípa,</verse>
				<verse number="3">ker temeljito poznaš vse judovske postave in sporna vprašanja. Zato te prosim, da me potrpežljivo poslušaš!</verse>
				<verse number="4">Vsi Judje vedo, kako sem živel od začetka, od svoje mladosti naprej, med svojim ljudstvom v Jeruzalemu.</verse>
				<verse number="5">Ker me že od prej poznajo, lahko potrdijo, če hočejo, da sem živel po naši najstrožji verski ločíni, kot farizej.</verse>
				<verse number="6">Zdaj pa stojim pred sodiščem zaradi upanja v obljubo, ki jo je Bog dal našim očetom.</verse>
				<verse number="7">Dvanajst naših rodov noč in dan časti Boga, ker vztrajno pričakujejo izpolnitev te obljube, mene pa Judje ravno zaradi tega upanja tožijo, o kralj.</verse>
				<verse number="8">Zakaj se vam zdi neverjetno, da Bog obuja mrtve?</verse>
				<verse number="9">Sam pri sebi sem mislil, da moram z vso močjo nasprotovati imenu Jezusa nazaréjca.</verse>
				<verse number="10">In to sem res počel v Jeruzalemu. S pooblastilom vélikih duhovnikov sem veliko svetih zapiral v ječe; in ko so jih pobijali, sem glasoval za to.</verse>
				<verse number="11">Po vseh shodnicah sem se pogosto znašal nad njimi in jih silil k bogokletstvu. Neizmerno sem divjal in jih preganjal celó po tujih mestih.«</verse>
				<verse number="12">»S takšnim namenom sem po pooblastilu vélikih duhovnikov in z njihovim dovoljenjem potoval tudi v Damask.</verse>
				<verse number="13">Na poti tja sem opoldne zagledal luč, o kralj, svetlejšo od sončne svetlobe, ki je z neba posijala čezme in čez moje sopotnike.</verse>
				<verse number="14">Vsi smo popadali na tla in zaslišal sem glas, ki mi je v hebrejskem jeziku govoril: ‘Savel, Savel, zakaj me preganjaš? Težkó ti je, da se upiraš ostnu.’</verse>
				<verse number="15">Vprašal sem: ‘Kdo si, Gospod?’ Gospod pa je rekel: ‘Jaz sem Jezus, ki ga ti preganjaš.</verse>
				<verse number="16">Zdaj pa vstani in postavi se na nóge! Zato sem se ti prikazal, da bi te izvolil za svojega služabnika in za pričo tega, kar si videl in kar ti bom še pokazal.</verse>
				<verse number="17">Zato te bom rešil iz rok tvojega ljudstva in iz rok poganov, h katerim te pošiljam,</verse>
				<verse number="18">da jim odpreš oči, da bi se odvrnili od temé k luči in od satanove oblasti k Bogu in da bi po veri vame prejeli odpuščanje grehov in delež med posvečenimi.’</verse>
				<verse number="19">Zato, kralj Agrípa, nisem mogel biti neposlušen nebeški prikazni,</verse>
				<verse number="20">ampak sem najprej v Damasku in Jeruzalemu ter po vsej Judeji, nato pa med pogani oznanjal, naj se spokorijo in spreobrnejo k Bogu in naj opravljajo dela, ki so v duhu spokornosti.</verse>
				<verse number="21">Zato so me Judje prijeli v templju in me poskušali umoriti.</verse>
				<verse number="22">Toda vse do danes mi je Bog pomagal, zato stojim zdaj tukaj, da pričujem malim in velikim. Nič drugega ne govorim kakor to, kar se je moralo zgoditi po besedi prerokov in Mojzesa:</verse>
				<verse number="23">da mora Kristus trpeti in da bo kot prvi, ki je vstal od mrtvih, naznanil luč (judovskemu) ljudstvu in poganom.«</verse>
				<verse number="24">Ko je to povedal v svoj zagovor, je Fest na ves glas zavpil: »Ne bodi nor, Pavel! Prevelika učenost ti je zmešala pamet.«</verse>
				<verse number="25">Pavel pa mu je odvrnil: »Nisem nor, spoštovani Fest. Resnične in pametne besede govorim.</verse>
				<verse number="26">Kralj se na to razume, in ker zaupam vanj, govorim prostodušno. Prepričan sem, da mu nobena teh stvari ni tuja, saj se niso zgodile v kakšnem zakotju.</verse>
				<verse number="27">Ali verjameš prerokom, kralj Agrípa? Vem, da verjameš.«</verse>
				<verse number="28">Agrípa pa je rekel Pavlu: »Še malo, pa me boš prepričal, da postanem kristjan.«</verse>
				<verse number="29">Pavel je odvrnil: »Še malo ali še veliko — daj Bog, da bi ne samo ti, ampak da bi vsi, ki me danes poslušajo, postali takšni, kakor sem jaz, le da brez teh verig.«</verse>
				<verse number="30">Kralj in namestnik sta vstala, prav tako tudi Bereníka in vsi, ki so sedeli z njimi.</verse>
				<verse number="31">Oddaljili so se in se pogovarjali med sabo: »Ta človek ne dela nič takega, da bi zaslužil smrtno ali zaporno kazen.«</verse>
				<verse number="32">Agrípa je rekel Festu: »Tega človeka bi lahko izpustili, ko se ne bi skliceval na cesarja.«</verse>
			</chapter>
			<chapter number="27">
				<verse number="1">Ko je bilo sklenjeno, da odplovemo v Italijo, so Pavla in nekaj drugih jetnikov izročili stotniku Júliju iz Avgustove čete.</verse>
				<verse number="2">Vkrcali smo se na ladjo iz Adramítija, ki je bila namenjena v kraje ob obali province Azije, in odpluli; spremljal nas je Aristárh, Makedonec iz Tesaloníke.</verse>
				<verse number="3">Drugi dan smo pristali v Sídonu. Júlij je s Pavlom človeško ravnal; dovolil mu je, da obišče prijatelje in ti so poskrbeli zanj.</verse>
				<verse number="4">Ko smo odrinili od tam, smo pluli za Ciprom, kamor so nas gnali neugodni vetrovi.</verse>
				<verse number="5">Prejadrali smo morje ob Kilíkiji in Pamfíliji in prispeli v Miro v Líkiji.</verse>
				<verse number="6">Tam je stotnik našel ladjo, ki je plula iz Aleksandríje v Italijo, in nas vkrcal nanjo.</verse>
				<verse number="7">Pluli smo zelo počasi in potrebovali precéj dni, tako da smo komaj prispeli do bližine Knida. Ker nam je veter nagajal, smo jadrali za Kreto mimo Salmóne.</verse>
				<verse number="8">Z veliko muko smo pluli vzdolž otoka, dokler nismo prispeli v kraj, ki se imenuje Dobri Pristani, nedaleč od mesta Lasáje.</verse>
				<verse number="9">Zgubili smo precéj časa in plovba je postajala čedalje bolj nevarna, saj so že minili postni dnevi. Zato je Pavel svaril</verse>
				<verse number="10">in govoril: »Možje, vidim, da bo plovba nevarna in pogubna ne samo za tovor in za ladjo, ampak tudi za naše življenje.«</verse>
				<verse number="11">Toda stotnik je bolj zaupal krmarju in ladijskemu lastniku kakor Pavlovim besedam.</verse>
				<verse number="12">In ker pristanišče ni bilo primerno za prezimovanje, je večina sklenila, da odplujemo naprej, da bi po možnosti dospeli do Fojniksa in tam prezimili. To je pristanišče na Kreti, odprto proti jugozahodu in severozahodu.</verse>
				<verse number="13">Začel je pihljati rahel južni veter in mislili so že, da se jim je načrt posrečil: dvignili so sidra in pluli naprej blizu obale Krete.</verse>
				<verse number="14">Toda kmalu je od otoka planil orkanski veter, ki se imenuje evrakílon.</verse>
				<verse number="15">Potegnil je ladjo s seboj, da ni mogla več držati smeri, in predali smo se vetru, kamor nas je nosil.</verse>
				<verse number="16">Neslo nas je mimo otočka, ki se imenuje Kávda; tam smo s skrajnimi napori komaj obvladovali pomožni čoln.</verse>
				<verse number="17">Mornarji so ga dvignili, nato so ladjo zavarovali tako, da so jo vso opasali z vrvmi. Ker so se bali, da jih bo zaneslo v Sirto, so spustili zavorno sidro in se tako vozili naprej.</verse>
				<verse number="18">Ker nas je vihar silovito premetaval, so naslednji dan začeli z ladje odmetavati tovor,</verse>
				<verse number="19">tretji dan pa so s krova sami od sebe odvrgli ladijsko opremo.</verse>
				<verse number="20">Več dni ni bilo videti ne sonca ne zvezd in divje neurje ni pojenjalo. In tako nam je izginjalo vsako upanje na rešitev.</verse>
				<verse number="21">Že dolgo nam ni nobena jed več teknila. Tedaj je Pavel stopil mednje in jim rekel: »Morali bi me poslušati, možje, in se ne bi smeli oddaljiti od Krete: tako bi si bili prihranili to nezgodo in škodo.</verse>
				<verse number="22">A zdaj vas spodbujam, bodite pogumni! Nobeden izmed vas ne bo izgubil življenja, samo ladja bo šla v izgubo.</verse>
				<verse number="23">Zakaj nocoj je stopil k meni angel Boga, ki mu pripadam in služim,</verse>
				<verse number="24">in mi je rekel: ‘Ne boj se, Pavel! Pred cesarja moraš stopiti in glej, Bog ti poklanja življenje vseh, ki so s tabo na ladji!’</verse>
				<verse number="25">Zato bodite pogumni, možje! Zaupam v Boga, da bo tako, kakor mi je bilo rečeno.</verse>
				<verse number="26">Mora nas zanesti na kak otok.«</verse>
				<verse number="27">Bila je že štirinajsta noč, odkar nas je premetavalo po Adriji. Okrog polnoči se je mornarjem zazdelo, da se bliža kopnina.</verse>
				<verse number="28">Spustili so grezilo in namerili petnajst sežnjev.</verse>
				<verse number="29">Bali so se, da ne bi zadeli ob kak oster greben, zato so s krme vrgli štiri sidra in željno čakali, da bi se zdanilo.</verse>
				<verse number="30">Mornarji so nato poskušali pobegniti z ladje: spustili so v morje pomožni čoln s pretvezo, da nameravajo vreči sidra tudi s premca.</verse>
				<verse number="31">Tedaj je Pavel rekel stotniku in vojakom: »Če ti ne ostanejo na krovu, za vas ni več rešitve.«</verse>
				<verse number="32">Zato so vojaki posekali vrvi pomožnega čolna in pustili, da ga je odneslo.</verse>
				<verse number="33">Preden se je začelo daniti, je Pavel vsem prigovarjal, naj kaj zaužijejo. Govoril je: »Danes je že štirinajsti dan, odkar čakate brez jedi in se ne dotaknete hrane.</verse>
				<verse number="34">Zato vas prosim, zaužijte kaj: to je vaša rešitev! Nikomur od vas se ne bo las izgubil z glave.«</verse>
				<verse number="35">Po teh besedah je vzel kruh, se vpričo vseh zahvalil Bogu, ga razlomil in začel jesti.</verse>
				<verse number="36">Vsem se je vrnil pogum, tako da so tudi sami segli po hrani.</verse>
				<verse number="37">Na ladji nas je bilo vsega dvesto šestinsedemdeset.</verse>
				<verse number="38">Ko so se dosita najedli, so začeli metati žito v morje, da bi bila ladja lažja.</verse>
				<verse number="39">Ko se je zdanilo, niso prepoznali kopnine. Zagledali so zaliv z nizkim obrežjem; preudarjali so, ali bi mogli ladjo spraviti tja.</verse>
				<verse number="40">Na obeh straneh so odvezali sidra in jih pustili v morju. Obenem so zrahljali vrvi pri krmilih ter razpeli prednje jadro in se z vetrom, ki je pihal, usmerili proti obrežju.</verse>
				<verse number="41">Toda naleteli so na greben, tako da je ladja nasedla: premec se je zagozdil in ostal nepremičen, krma pa se je začela lomiti pod silo valov.</verse>
				<verse number="42">Vojaki so sklenili jetnike pobiti, da ne bi kateri odplaval proč in pobegnil.</verse>
				<verse number="43">Stotnik pa je hotel rešiti Pavla, zato jim je preprečil njihov naklep. Ukazal je, naj se najprej poženejo v vodo vsi, ki znajo plavati, in odidejo na suho.</verse>
				<verse number="44">Drugi pa naj odrinejo na deskah ali na ladijskih razbitinah. In tako se je zgodilo, da so se vsi rešili na kopno.</verse>
			</chapter>
			<chapter number="28">
				<verse number="1">Ko smo se tako rešili na suho, smo zvedeli, da se otok imenuje Malta.</verse>
				<verse number="2">Domačini so nas sprejeli neverjetno ljubeznivo. Ker se je napravljalo k dežju in nas je zeblo, so zakurili kres in nas vse zbrali ob njem.</verse>
				<verse number="3">Pavel je nabral kup dračja in ga vrgel na ogenj; tedaj pa je zaradi vročine iz dračja švignila kača in se mu privila na roko.</verse>
				<verse number="4">Ko so domačini videli, kako mu žival visi od roke, so govorili med sabo: »Ta človek je gotovo morilec: rešil se je iz morja, zdaj pa mu Pravičnost ne pusti, da bi živel.«</verse>
				<verse number="5">Pavel pa je kačo stresel v ogenj, ne da bi se mu bilo kaj zgodilo.</verse>
				<verse number="6">Pričakovali so, da bo otekel ali da se bo hipoma zgrudil mrtev. Dolgo so čakali; nazadnje pa so videli, da se mu ni zgodilo nič hudega. Tedaj so spremenili svoje mnenje in govorili: »To je bog!«</verse>
				<verse number="7">V okolici tega kraja so bila zemljišča; njihov lastnik je bil prvak otoka, z imenom Públij. Ta nas je prijazno sprejel in nas gostil tri dni.</verse>
				<verse number="8">Públijev oče je prav tedaj ležal bolan, dajala sta ga mrzlica in griža. Pavel je prišel k njemu in molil, položil nanj roke in ga ozdravil.</verse>
				<verse number="9">Po tem dogodku so prihajali tudi drugi bolniki z otoka in bili so ozdravljeni.</verse>
				<verse number="10">Zato so nas obsipali z velikimi častmi in ob odhodu so nas oskrbeli z vsem, da ne bi trpeli pomanjkanja.</verse>
				<verse number="11">Po treh mesecih smo se odpeljali z ladjo, ki je prezimila na otoku; bila je iz Aleksandríje in je imela znamenja Dioskúrov.</verse>
				<verse number="12">Pripluli smo v Sirakúze, kjer smo ostali tri dni.</verse>
				<verse number="13">Od tam smo vzdolž obale jadrali v Région. Naslednji dan je začel pihati jug, tako da smo bili v dveh dneh že v Putéolih.</verse>
				<verse number="14">Tam smo našli brate; ti so nas povabili, naj ostanemo pri njih teden dni. In tako smo prišli v Rim.</verse>
				<verse number="15">Tamkajšnji bratje so slišali o nas, zato so nam prišli naproti do Apijevega Trga in do Treh Tavern. Ko jih je Pavel zagledal, se je zahvalil Bogu in zrasel mu je pogum.</verse>
				<verse number="16">Ko smo prišli v Rim, so Pavlu dovolili, da lahko stanuje zasebno z vojakom, ki ga je stražil.</verse>
				<verse number="17">Tri dni po tem je sklical judovske prvake. Ko so se zbrali, jim je rekel: »Jaz, bratje, nisem storil ničesar zoper svoj narod ali zoper šege naših očetov. In vendar so me v Jeruzalemu prijeli in me kot jetnika izročili Rimljanom.</verse>
				<verse number="18">Ti so me zaslišali in me hoteli izpustiti, ker na meni niso našli krivde, da bi moral umreti.</verse>
				<verse number="19">Toda Judje so ugovarjali. Zato sem bil prisiljen sklicevati se na cesarja, vendar ne, ker bi hotel tožiti svoj narod.</verse>
				<verse number="20">Iz tega vzroka sem vas prosil, da bi vas smel videti in z vami govoriti: zaradi Izraelovega upanja me namreč oklepajo te verige.«</verse>
				<verse number="21">Oni pa so mu odgovorili: »Mi nismo iz Judeje dobili nobenega pisma o tebi. Tudi nobeden izmed bratov ni prišel, da bi nam sporočil ali povedal kaj slabega o tebi.</verse>
				<verse number="22">Vseeno pa bi radi slišali, kaj ti misliš, zakaj o tem nauku nam je znano samó, da mu povsod ugovarjajo.«</verse>
				<verse number="23">Dogovorili so se za dan, ko jih je še več prišlo k njemu v stanovanje. Od jutra do večera jim je razlagal, jim pričeval o božjem kraljestvu in jih skušal pridobiti za Jezusa z besedami iz Mojzesove postave in prerokov.</verse>
				<verse number="24">In eni so se dali prepričati, drugi pa niso verovali.</verse>
				<verse number="25">Razšli so se, ne da bi bili enih misli, ob tem pa jim je Pavel rekel samó še tole: »Kako resnično je, kar je Sveti Duh po preroku Izaiju govoril vašim očetom</verse>
				<verse number="26">z besedami: ‘Pojdi k temu ljudstvu in mu reci: Poslušali boste, poslušali — a ne boste razumeli, gledali boste, gledali — a ne boste spoznali.</verse>
				<verse number="27">Zakaj srce tega ljudstva je okamenelo, zamašili so si ušesa, zatisnili so si oči, da ne bi z očmi videli, da ne bi z ušesi slišali, da ne bi s srcem razumeli in se spreobrnili in bi jih jaz ozdravil.’</verse>
				<verse number="28">Zato védite, da je bilo to božje odrešenje poslano poganom: ti ga bodo tudi poslušali.«</verse>
				<verse number="29">[In ko jim je to govoril, so Judje odšli in med sabo živahno razpravljali.]</verse>
				<verse number="30">Celi dve leti je Pavel ostal v stanovanju, ki si ga je bil najel, in sprejemal vse, ki so prihajali k njemu.</verse>
				<verse number="31">Oznanjal je božje kraljestvo in o Gospodu Jezusu Kristusu učil z vso svobodo in brez ovir.</verse>
			</chapter>
		</book>
		<book number="45">
			<chapter number="1">
				<verse number="1">Pavel, služabnik Kristusa Jezusa, poklican za apostola, odbran za oznanjevanje božjega evangelija,</verse>
				<verse number="2">ki ga je Bog napovedal po svojih prerokih v svetih knjigah,</verse>
				<verse number="3">torej za evangelij o njegovem Sinu, ki se je po telesu rodil iz Davidovega rodu, po duhu svetosti pa je</verse>
				<verse number="4">po obujenju od mrtvih postavljen za mogočnega Božjega Sina. To je Jezus Kristus, naš Gospod,</verse>
				<verse number="5">po katerem smo prejeli milost apostolskega poklica, da bi v slavo njegovega imena privedli vse narode k poslušnosti vere.</verse>
				<verse number="6">Med njimi ste tudi vi, ki vas je poklical Jezus Kristus.</verse>
				<verse number="7">Vsem, ki ste v Rimu božji ljubljenci in poklicani k svetosti, milost vam in mir od Boga, našega Očeta, in Gospoda Jezusa Kristusa.</verse>
				<verse number="8">Najprej se po Jezusu Kristusu zahvaljujem svojemu Bogu za vas vse, ker gre glas o vaši veri po vsem svetu.</verse>
				<verse number="9">Bog, kateremu služim z vsem srcem, s tem da oznanjam evangelij njegovega Sinú, mi je priča, kako se vas nenehoma spominjam</verse>
				<verse number="10">v vseh svojih molitvah. Prosim Boga, da bi se mi nekako posrečilo priti kdaj do vas, če je to njegova volja.</verse>
				<verse number="11">Hrepenim namreč po tem, da bi vas videl in vam posredoval kakšno duhovno milost, ki naj vas utrdi,</verse>
				<verse number="12">še več, da bi se sam okrepil med vami, ko bom z vami sodoživljal vero, ki je skupna vam in meni.</verse>
				<verse number="13">Védite, bratje, da sem se že večkrat namenil priti k vam, da bi tudi med vami dosegel kaj sadu kakor med drugimi narodi, a mi je bilo do danes to onemogočeno.</verse>
				<verse number="14">Dolžnik sem, tako Grkom kakor barbarom, tako izobraženim kakor preprostim,</verse>
				<verse number="15">zato sem pripravljen, kar zadeva mene, ponesti veselo oznanilo tudi vam, ki živite v Rimu.</verse>
				<verse number="16">Ne sramujem se evangelija, saj je vendar božja moč, dana v rešitev vsakomur, ki veruje, najprej Judu in potem Grku.</verse>
				<verse number="17">V njem se namreč razodeva božja pravičnost, ki vodi iz vere v vero, kakor je zapisano: »Pravični bo živel iz vere.«</verse>
				<verse number="18">Božja jeza se namreč razodeva iz nebes nad vsakršno brezbožnostjo in krivičnostjo ljudi, ki s svojo krivičnostjo dušijo resnico.</verse>
				<verse number="19">Saj jim je to, kar je mogoče spoznati o Bogu, očitno: sam Bog jim je namreč to razodel.</verse>
				<verse number="20">Zakaj od stvarjenja sveta naprej je mogoče to, kar je v njem nevidno, z razumom spoznati iz ustvarjenih bitij: njegovo večno mogočnost in božanskost. Zato so ti ljudje neopravičljivi.</verse>
				<verse number="21">Čeprav so namreč Boga spoznali, ga niso kot Boga slavili ali se mu zahvaljevali, marveč so postali v svojih mislih prazni in nespametno srce jim je otemnelo.</verse>
				<verse number="22">Domišljali so si, da so modri, pa so se poneumili in</verse>
				<verse number="23">veličastvo neminljivega Boga so zamenjali z upodobitvami minljivega človeka in ptic, četveronožcev in plazilcev.</verse>
				<verse number="24">Zato jih je Bog prepustil nečistosti, kamor jim je težilo srce, tako da so sami oskrunjali svoja telesa.</verse>
				<verse number="25">Božjo resnico so zamenjali z lažjo. Častili in oboževali so stvarstvo namesto Stvarnika, ki je blagoslovljen na veke, amen.</verse>
				<verse number="26">Zaradi tega jih je Bog prepustil sramotnim strastem. Njihove ženske so namreč zamenjale naravno občevanje s protinaravnim,</verse>
				<verse number="27">podobno so tudi moški opustili naravno občevanje z žensko in se v svojem poželenju vneli drug do drugega. Moški so počenjali nespodobnosti z moškimi in tako sami na sebi prejemali plačilo, ustrezno svoji zablodi.</verse>
				<verse number="28">In ker se jim ni zdelo vredno, da bi živeli skladno s svojim spoznanjem Boga, jih je Bog prepustil njihovi blodni pameti, tako da počenjajo, kar se ne spodobi.</verse>
				<verse number="29">Polni so vsakršne krivičnosti, zlobnosti, lakomnosti, hudobije. Zvrhani so nevoščljivosti, ubijanja, prepirljivosti, zvijačnosti, zlohotnosti. Hujskači so,</verse>
				<verse number="30">obrekljivci, Bogu sovražni, objestneži, domišljavci, bahači, iznajdljivi v hudobiji, neposlušni staršem,</verse>
				<verse number="31">brez pameti, brez zvestobe, brez srca, brez usmiljenja.</verse>
				<verse number="32">Čeprav poznajo božji zakon, po katerem so tisti, ki delajo takšne stvari, vredni smrti, jih ne samo počenjajo, temveč tistim, ki jih delajo, celo pritrjujejo.</verse>
			</chapter>
			<chapter number="2">
				<verse number="1">Zato si neopravičljiv, o človek, ki sodiš, kdorkoli že si. Zakaj s tem, ko sodiš drugega, obsojaš sam sebe; saj ti, ki sodiš, delaš isto.</verse>
				<verse number="2">Vemo pa, da Bog izvaja svojo sodbo nad tistimi, ki počenjajo takšne stvari, v skladu z resnico.</verse>
				<verse number="3">Mar misliš, o človek, ki sodiš tiste, ki počenjajo takšne stvari, pa jih tudi sam počenjaš, da boš ubežal božji sodbi?</verse>
				<verse number="4">Ali mar preziraš bogastvo njegove dobrote, potrpežljivosti in prizanesljivosti, ne da bi vedel, da te Bog s svojo dobroto navaja k spreobrnjenju?</verse>
				<verse number="5">Toda s svojo zakrknjenostjo in z nespokorjenim srcem si nakopavaš srd za dan jeze, ko se bo Bog razodel s pravično sodbo.</verse>
				<verse number="6">On bo vsakomur povrnil po njegovih delih,</verse>
				<verse number="7">in sicer z večnim življenjem tistim, ki z vztrajanjem pri dobrih delih iščejo slavo, čast in nesmrtnost;</verse>
				<verse number="8">z jezo in srdom pa tistim, ki iz sebičnosti ne sledijo resnici, ampak se pokoravajo krivici.</verse>
				<verse number="9">Stiska in bridkost se zgrneta nad dušo vsakega človeka, ki dela zlo, najprej nad Juda, potem nad Grka;</verse>
				<verse number="10">slava, čast in mir pa nad vsakogar, ki dela dobro, najprej nad Juda, potem nad Grka.</verse>
				<verse number="11">Zakaj pri Bogu ni pristranosti.</verse>
				<verse number="12">Vsi, ki so grešili brez postave, se bodo tudi pogubili brez postave; in vsi, ki so grešili pod postavo, bodo sojeni po postavi.</verse>
				<verse number="13">Pred Bogom namreč niso pravični tisti, ki postavo slišijo, pač pa bodo opravičeni tisti, ki postavo spolnjujejo.</verse>
				<verse number="14">Zakaj kadar pogani, ki nimajo postave, po naravnem vzgibu spolnjujejo to, kar veleva postava, so sami sebi postava, čeprav so brez postave.</verse>
				<verse number="15">S tem dokazujejo, da je to, kar ukazuje postava, zapisano v njihovih srcih: o tem pričuje tudi njihova vest, saj jih notranje sodbe bodisi obtožujejo bodisi zagovarjajo.</verse>
				<verse number="16">To se bo pokazalo na dan, ko bo Bog v skladu z mojim evangelijem po Jezusu Kristusu sodil, kar se skriva v ljudeh.</verse>
				<verse number="17">Če pa se ti imenuješ Jud, če se brezskrbno opiraš na postavo, če se ponašaš z Bogom</verse>
				<verse number="18">in poznaš njegovo voljo, če poučen o postavi znaš razločevati, kaj je boljše,</verse>
				<verse number="19">če si prepričan, da si vodnik slepim, luč tistim, ki so v temi,</verse>
				<verse number="20">vzgojitelj neukih, učitelj preprostih, ker imaš v postavi vodilo spoznanja in resnice,</verse>
				<verse number="21">če torej poučuješ druge, kako to, da ne poučiš sam sebe? Kako to, da oznanjaš: »Ne kradi,« pa kradeš?</verse>
				<verse number="22">Da praviš: »Ne prešuštvuj,« pa prešuštvuješ? Da s studom zavračaš malike, obenem pa ropaš svetišča?</verse>
				<verse number="23">Da se ponašaš s postavo, a žališ Boga s kršenjem postave?</verse>
				<verse number="24">Zakaj zaradi vas se preklinja božje ime med pogani, kakor je pisano.</verse>
				<verse number="25">Obreza je namreč v korist, če spolnjuješ postavo; če pa postavo prelamljaš, tvoja obreza postane neobreza.</verse>
				<verse number="26">Če se torej neobrezani drži tega, kar predpisuje postava, mar ne bo njegova neobreza veljala za obrezo?</verse>
				<verse number="27">In tisti, ki je telesno neobrezan, pa spolnjuje postavo, bo sodil tebe, ki kršiš postavo, Svetemu pismu in obrezi navkljub.</verse>
				<verse number="28">Jud namreč ni tisti, ki je takšen na zunaj, pa tudi obreza ni tista, ki se kaže v mesu;</verse>
				<verse number="29">pač pa je Jud tisti, ki je to v srcu, in obreza je obreza srca, po duhu in ne po črki. Priznanja ne dobiva od ljudi, temveč od Boga.</verse>
			</chapter>
			<chapter number="3">
				<verse number="1">V čem je torej prednost Judov? Ali kakšna je korist obreze?</verse>
				<verse number="2">Velika, in to vsestransko. Najprej zato, ker so jim bila zaupana božja razodetja.</verse>
				<verse number="3">Kaj zato, če nekateri niso verovali? Bo mar njihova nevera uničila božjo zvestobo?</verse>
				<verse number="4">Nikakor ne. Naj se rajši pokaže, da je Bog resnicoljuben, vsak človek pa lažniv, kakor je pisano: »Da se izkažeš pravičnega v svojih besedah in zmagaš, kadar te sodijo.«</verse>
				<verse number="5">Kaj pa bomo rekli, če se ob naši krivičnosti še bolj pokaže božja pravičnost? Morda ne, da je Bog krivičen, ko nas udarja s svojo jezo? Govorim pač po človeško.</verse>
				<verse number="6">Nikakor ne! Kajti kako naj bi sicer Bog sodil svet?</verse>
				<verse number="7">Če pa sem s svojo lažjo pomagal, da božja resnica še bolj žari v božjo slavo, le kako me zadeva obsodba, češ da sem grešnik?</verse>
				<verse number="8">Ali naj bi počenjali zlo, da bi iz tega prišlo dobro, kakor nam obrekljivo podtikajo nekateri. Obsodba takih je pravična.</verse>
				<verse number="9">Kaj torej? Smo mar mi na boljšem? Nikakor ne! Saj smo pravkar ugotovili, da so vsi, Judje in Grki, v oblasti greha,</verse>
				<verse number="10">kakor je pisano: »Ni pravičnega, niti enega ne,</verse>
				<verse number="11">ni razumnega, nikogar ni, ki bi iskal Boga.</verse>
				<verse number="12">Vsi so zablodili in se vsi skupaj izpridili; ni ga, ki bi delal dobro, ni ga, niti enega.</verse>
				<verse number="13">Njihovo grlo je odprt grob, s svojimi jeziki pletejo zvijače, pod njihovimi ustnicami je kačji strup,</verse>
				<verse number="14">usta so jim polna kletev in grenkobe.</verse>
				<verse number="15">Noge jim hitijo prelivat kri,</verse>
				<verse number="16">na njihovih poteh je uničenje in beda,</verse>
				<verse number="17">poti miru ne poznajo.</verse>
				<verse number="18">Ni strahu božjega pred njihovimi očmi.«</verse>
				<verse number="19">Vemo pa: karkoli govori postava, govori tistim, ki so pod postavo, da bi vsak jezik umolknil in bi se ves svet priznal krivega pred Bogom.</verse>
				<verse number="20">Zakaj noben človek se ne bo opravičil pred njim z deli postave, kajti postava nam le omogoča, da spoznamo greh.</verse>
				<verse number="21">Sedaj pa se je neodvisno od postave pokazala božja pravičnost, o kateri pričujejo postava in preroki.</verse>
				<verse number="22">Božja pravičnost pa se daje po veri v Jezusa Kristusa, in sicer vsem, ki verujejo. Ni namreč nobene razlike:</verse>
				<verse number="23">saj so vsi grešili in so brez božje slave,</verse>
				<verse number="24">opravičeni pa so zastonj po njegovi milosti, v môči odrešenja, ki je prišlo po Kristusu Jezusu.</verse>
				<verse number="25">Njega je Bog javno določil, da bi bil s svojo krvjo orodje sprave, h kateri prideš po veri. S tem je hotel pokazati svojo pravičnost, potem ko je v času potrpežljivosti prizanesel prej storjenim grehom.</verse>
				<verse number="26">Hotel je pokazati svojo pravičnost v sedanjem času, da je sam pravičen in da opravičuje tistega, ki veruje v Jezusa.</verse>
				<verse number="27">Kje je torej razlog za ponašanje? Ni ga. V imenu kakšne postave? V imenu del? Ne, temveč po postavi vere.</verse>
				<verse number="28">Menimo namreč, da človek doseže opravičenje po veri, neodvisno od del postave.</verse>
				<verse number="29">Je morda Bog samo Bog Judov? Ni tudi Bog poganov? Gotovo, tudi Bog poganov.</verse>
				<verse number="30">Saj je en sam Bog, ki bo obrezane opravičil iz vere, neobrezane pa po veri.</verse>
				<verse number="31">Mar potemtakem z vero razveljavljamo postavo? Nikakor, pač pa s tem postavo uveljavljamo.</verse>
			</chapter>
			<chapter number="4">
				<verse number="1">Kaj bomo torej rekli, da je dosegel Abraham, naš praoče, po telesu?</verse>
				<verse number="2">Če je bil namreč Abraham opravičen po delih, se ima s čim ponašati. Vendar ne pred Bogom.</verse>
				<verse number="3">Kaj namreč pravi Sveto pismo? »Abraham je veroval Bogu in to mu je bilo všteto v pravičnost.«</verse>
				<verse number="4">Kdor dela, temu se plačilo ne daje kot dar, ampak kot dolžno izplačilo.</verse>
				<verse number="5">Kdor pa ne opravlja del, ampak veruje v tistega, ki opravičuje brezbožneža, temu se njegova vera prišteva v pravičnost.</verse>
				<verse number="6">Tako tudi David blagruje človeka, ki mu Bog prišteva pravičnost ne glede na dela:</verse>
				<verse number="7">»Blagor tistim, ki so jim hudobije odpuščene in njihovi grehi pokriti;</verse>
				<verse number="8">blagor človeku, ki mu Gospod ne prišteva greha.«</verse>
				<verse number="9">Se torej blagrovanje nanaša na tistega, ki je obrezan, ali tudi na tistega, ki je neobrezan? Pravimo namreč: »Vera je bila Abrahamu všteta v pravičnost.«</verse>
				<verse number="10">Kako mu je bila torej všteta? Ko je bil obrezan ali ko je bil neobrezan? Ne, ko je bil obrezan, temveč ko je bil neobrezan.</verse>
				<verse number="11">Saj je znamenje obreze dobil kot pečat pravičnosti, ta pa je izvirala iz vere, ki jo je bil prejel, ko je bil še neobrezan. To pa zato, da bi postal oče vseh neobrezanih, ki verujejo, da bi se pravičnost prisodila tudi njim.</verse>
				<verse number="12">Obenem pa naj bi postal tudi oče obrezanih, in sicer tistih, ki niso samo obrezani, temveč tudi hodijo po stopinjah vere, ki jo je imel naš oče Abraham, preden je bil obrezan.</verse>
				<verse number="13">Zakaj obljuba, ki je bila dana Abrahamu ali njegovemu potomstvu, da bodo dediči sveta, ni bila dana zaradi postave, ampak zaradi pravičnosti, ki izvira iz vere.</verse>
				<verse number="14">Če bi namreč postali dediči tisti, ki se sklicujejo na postavo, bi se vera izvotlila, obljuba pa bi bila brez učinka.</verse>
				<verse number="15">Kajti postava povzroča jezo. Kjer pa ni postave, tudi ni prestopka.</verse>
				<verse number="16">Potemtakem postajamo dediči po veri, tako da je dedovanje iz milosti in da je obljuba zagotovljena vsemu potomstvu, ne samo tistemu, ki izvira iz postave, ampak tudi tistemu, ki izvira iz vere Abrahama, ki je pred Bogom oče nas vseh,</verse>
				<verse number="17">kakor je pisano: Postavil sem te za očeta mnogih narodov, ker je veroval njemu, ki oživlja mrtve in kliče v bivanje stvari, ki jih ni.</verse>
				<verse number="18">Upal je proti upanju in veroval, da bo postal oče mnogih narodov, kakor je bilo rečeno: »Takó bo s tvojim potomstvom.«</verse>
				<verse number="19">In vera se mu ni omajala, čeprav je videl, da mu je telo že zamrlo, saj je imel nekako sto let, in da je Sari naročje omrtvelo.</verse>
				<verse number="20">Ob božji obljubi ni maloverno omahoval, marveč se je v svoji veri še okrepil in izkazal čast Bogu,</verse>
				<verse number="21">popolnoma prepričan, da more Bog to, kar je bil obljubil, tudi uresničiti.</verse>
				<verse number="22">Zato mu je tudi bilo to všteto v pravičnost.</verse>
				<verse number="23">To, da mu je bilo všteto, pa ni bilo zapisano samo zaradi njega,</verse>
				<verse number="24">temveč tudi zaradi nas. Saj bo všteto tudi nam, ker verujemo v njega, ki je obudil od mrtvih Jezusa, našega Gospoda:</verse>
				<verse number="25">on je bil izročen v smrt zaradi naših grehov in je vstal zaradi našega opravičenja.</verse>
			</chapter>
			<chapter number="5">
				<verse number="1">Ker smo torej opravičeni iz vere, živimo v miru z Bogom po našem Gospodu Jezusu Kristusu.</verse>
				<verse number="2">On nam je tudi po veri odprl dostop v to milost, v kateri stojimo in se ponašamo z upanjem na božjo slavo.</verse>
				<verse number="3">Pa ne samo to, ampak se celo ponašamo z bridkostmi, saj vemo, da bridkost rodi potrpljenje,</verse>
				<verse number="4">potrpljenje preizkušenost, preizkušenost upanje.</verse>
				<verse number="5">Upanje pa ne osramoti, ker je božja ljubezen izlita v naša srca po Svetem Duhu, ki nam je bil dan.</verse>
				<verse number="6">Zakaj ko smo bili še slabotni, je Kristus v času, ki je bil za to določen, umrl za brezbožne.</verse>
				<verse number="7">Težkó namreč, da bi kdo umiral za pravičnega: morda bi si kdo še upal umreti za dobrotnika.</verse>
				<verse number="8">Bog pa izkazuje svojo ljubezen do nas s tem, da je Kristus umrl za nas, ko smo bili še grešniki.</verse>
				<verse number="9">Veliko bolj bomo torej po njem rešeni jeze sedaj, ko smo opravičeni z njegovo krvjo.</verse>
				<verse number="10">Zakaj če nas je smrt njegovega Sina spravila z Bogom, ko smo bili še sovražniki, bomo veliko bolj rešeni po njegovem življenju, odkar smo prišli do sprave.</verse>
				<verse number="11">Pa ne samo to, ampak se celo ponašamo v Bogu po našem Gospodu Jezusu Kristusu, po katerem smo sedaj dosegli spravo.</verse>
				<verse number="12">Kakor je torej po enem človeku prišel greh na svet in po grehu smrt in je tako smrt prišla na vse ljudi, ker so vsi grešili …;</verse>
				<verse number="13">greh je bil namreč na svetu, preden je nastopila postava. In čeprav se greh ne prisoja, če ni postave,</verse>
				<verse number="14">je vendar od Adama do Mojzesa smrt kraljevala tudi nad tistimi, ki se niso pregrešili podobno kakor Adam. On pa je podoba njega, ki je imel priti.</verse>
				<verse number="15">Vendar pa z milostjo ni tako kakor s prestopkom. Če so namreč zaradi prestopka enega mnogi umrli, sta se v veliko večji meri razlila na mnoge milost, ki prihaja od Boga, in dar, ki prihaja od enega človeka, Jezusa Kristusa.</verse>
				<verse number="16">Z darom milosti pa ni kakor z grehom enega človeka: sodba, ki je izhajala iz enega greha, se je povzpela v obsodbo, medtem ko se je milost, ki je prišla po mnogih grehih, iztekla v opravičenje.</verse>
				<verse number="17">Zakaj če je smrt zaradi enega prestopka zakraljevala po enem človeku, bodo tembolj tisti, ki v obilju prejemajo milost in dar pravičnosti, kraljevali v življenju po enem, Jezusu Kristusu.</verse>
				<verse number="18">Kakor se je torej po prestopku enega človeka zgrnila obsodba na vse ljudi, tako tudi zaradi pravičnega dejanja enega prihaja na vse ljudi opravičenje, ki daje življenje.</verse>
				<verse number="19">Kakor so namreč zaradi nepokorščine enega človeka mnogi postali grešniki, tako bodo tudi zaradi pokorščine enega mnogi postali pravični.</verse>
				<verse number="20">Postava pa je nastopila zato, da bi se greh pomnožil. Toda, kjer se je pomnožil greh, se je še veliko bolj pomnožila milost,</verse>
				<verse number="21">da bi prav tako, kakor je greh kraljeval s smrtjo, po našem Gospodu Jezusu Kristusu milost kraljevala s pravičnostjo za večno življenje.</verse>
			</chapter>
			<chapter number="6">
				<verse number="1">Kaj bomo torej rekli? Naj vztrajamo v grehu, da se pomnoži milost?</verse>
				<verse number="2">Nikakor ne. Le kako bomo mi, ki smo odmrli grehu, mogli še živeti v njem?</verse>
				<verse number="3">Ali mar ne veste, da smo bili vsi, ki smo bili krščeni v Kristusa Jezusa, krščeni v njegovo smrt?</verse>
				<verse number="4">S krstom smo bili torej skupaj z njim pokopani v smrt, da bi prav tako, kakor je Kristus po veličastnem Očetovem posegu vstal od mrtvih, tudi mi stopili na pot novega življenja.</verse>
				<verse number="5">Če smo namreč njemu postali podobni v njegovi smrti, mu bomo tudi pridruženi v njegovem vstajenju.</verse>
				<verse number="6">Dobro vemo, da je bil naš stari človek križan z njim vred, da bi bilo telo greha uničeno in da bi mi več ne hlapčevali grehu.</verse>
				<verse number="7">Zakaj kdor je umrl, je osvobojen greha.</verse>
				<verse number="8">Če pa smo s Kristusom umrli, verujemo, da bomo z njim tudi živeli,</verse>
				<verse number="9">saj vemo, da Kristus, potem ko je vstal od mrtvih, več ne umrje; smrt nad njim nima več oblasti.</verse>
				<verse number="10">Zakaj smrt, ki jo je za greh pretrpel, je pretrpel enkrat za vselej; življenje pa, ki ga živi, živi Bogu.</verse>
				<verse number="11">Tako tudi vi: mislite, da ste mrtvi za greh, a da živite za Boga, v Kristusu Jezusu.</verse>
				<verse number="12">Zatorej naj v vašem umrljivem telesu ne kraljuje greh, tako da bi se vdajali njegovim poželenjem.</verse>
				<verse number="13">Ne izročajte svojih udov grehu, da bi postali orožje zla, marveč izročite sebe Bogu kot ljudje, ki so prešli od smrti v življenje, svoje ude pa izročite Bogu, da postanejo orožje pravičnosti.</verse>
				<verse number="14">Zakaj greh ne bo več gospodoval nad vami, saj ne živite pod postavo, ampak pod milostjo.</verse>
				<verse number="15">Kaj torej? Naj mar grešimo, ker nismo pod postavo, temveč pod milostjo? Nikakor!</verse>
				<verse number="16">Ali ne veste: če se izročite komu kot sužnji, da bi mu bili pokorni, ste pač sužnji tistega, ki se mu pokoravate; bodisi greha, ki pelje v smrt, bodisi pokorščine, ki pelje v pravičnost?</verse>
				<verse number="17">Zahvalímo se Bogu, ker ste bili sužnji greha, pa ste se iz srca uklonili nauku, ki vam je bil posredovan.</verse>
				<verse number="18">Osvobodili ste se greha in postali služabniki pravičnosti.</verse>
				<verse number="19">Zaradi šibkosti vašega mesa govorim pač po človeško. Kakor ste torej usužnjili svoje ude nečistosti in hudobiji, da bi živeli v zlu, tako dajte svoje ude v službo pravičnosti, da bi se posvetili.</verse>
				<verse number="20">Zakaj ko ste bili sužnji greha, ste bili svobodni v svojem razmerju do pravičnosti.</verse>
				<verse number="21">Toda kakšen sad ste imeli takrat od dejanj, ki se jih zdaj sramujete? Saj vodijo v smrt.</verse>
				<verse number="22">Zdaj pa, ko ste se osvobodili greha in začeli služiti Bogu, pobirate sad, ki vam je v posvečenje, za konec pa imate večno življenje.</verse>
				<verse number="23">Plačilo za greh je namreč smrt; dar pa, ki ga milostno daje Bog, je večno življenje v Kristusu Jezusu, našem Gospodu.</verse>
			</chapter>
			<chapter number="7">
				<verse number="1">Ali ne veste, bratje — govorimo namreč ljudem, ki poznajo postavo — da ima postava oblast nad človekom samo, dokler je živ?</verse>
				<verse number="2">Poročena žena je namreč po postavi vezana na moža, dokler ta živi; če pa mož umrje, je oproščena postave, ki jo je vezala na moža.</verse>
				<verse number="3">Če torej gre z drugim moškim, dokler njen mož živi, bo veljala za prešuštnico; če pa ji mož umre, je oproščena postave, tako da ni prešuštnica, če gre z drugim moškim.</verse>
				<verse number="4">Prav tako ste tudi vi, bratje moji, bili po Kristusovem telesu usmrčeni glede na postavo, da bi pripadli nekomu drugemu, namreč njemu, ki je vstal od mrtvih, tako da bi mi obrodili sadove za Boga.</verse>
				<verse number="5">Ko smo bili namreč v mesu, so grešne strasti, ki jih je postava še prebujala, rovarile po naših udih, da smo obrodili sadove za smrt.</verse>
				<verse number="6">Sedaj pa smo bili oproščeni postave in smo odmrli temu, kar nas je uklepalo, tako da služimo v novosti duha in ne v okostenelosti črke.</verse>
				<verse number="7">Kaj bomo torej rekli? Je mar postava greh? Nikakor ne! Vendar greha nisem spoznal razen prek postave, saj tudi za poželenje ne bi vedel, ko postava ne bi govorila »Ne požêli!«</verse>
				<verse number="8">Ob tej zapovedi je greh sprostil v meni vsakršne strasti; zakaj če ni postave, je greh mrtev.</verse>
				<verse number="9">Nekoč sem živel brez postave. Ko pa je prišla zapoved, je greh oživel</verse>
				<verse number="10">in jaz sem umrl; izkazalo se je, da je zapoved, ki naj bi mi bila v življenje, bila v smrt.</verse>
				<verse number="11">Greh, ki je ob zapovedi dobil povod, me je namreč prevaral in me prek nje usmrtil.</verse>
				<verse number="12">Tako je torej postava svéta in zapoved je svéta, pravična in dobra.</verse>
				<verse number="13">Je torej to, kar je dobro, postalo zame smrt? Nikakor ne. Pač pa je to postal greh. Da bi se izkazal kot greh, mi je po tem, kar je dobro, povzročil smrt. Zaradi zapovedi naj bi se greh pokazal v svoji čezmerni grešnosti.</verse>
				<verse number="14">Vemo namreč, da je postava duhovna, medtem ko sem jaz mesen, prodan grehu.</verse>
				<verse number="15">Saj ne razumem niti tega, kar delam: ne delam namreč tega, kar hočem, temveč počenjam to, kar sovražim.</verse>
				<verse number="16">Če pa počenjam to, česar nočem, priznavam, da je postava dobra.</verse>
				<verse number="17">Potemtakem tega ne počenjam več jaz, ampak greh, ki prebiva v meni.</verse>
				<verse number="18">Vem namreč, da v meni, hočem reči v mojem mesu, ni nič dobrega; zakaj dobro hoteti je sicer v moji môči, dobro delati pa ni.</verse>
				<verse number="19">Ne delam namreč dobrega, ki ga hočem, marveč delam zlo, ki ga nočem.</verse>
				<verse number="20">Če pa delam to, česar nočem, tega ne počenjam več jaz, ampak greh, ki prebiva v meni.</verse>
				<verse number="21">V sebi torej odkrivam tole postavo: kadar hočem delati dobro, se mi ponuja zlo.</verse>
				<verse number="22">Kot notranji človek namreč z veseljem soglašam z božjo postavo,</verse>
				<verse number="23">v svojih udih pa vidim drugo postavo, ki se bojuje proti postavi mojega razuma in me usužnjuje postavi greha, ki je v mojih udih.</verse>
				<verse number="24">Jaz nesrečnež! Kdo me bo rešil tega telesa, ki je zapisano smrti?</verse>
				<verse number="25">Zahvaljen bodi Bog po Jezusu Kristusu, našem Gospodu. Potemtakem z razumom služim božji postavi, z mesom pa postavi greha.</verse>
			</chapter>
			<chapter number="8">
				<verse number="1">Zdaj ni torej več nobene obsodbe za tiste, ki so v Kristusu Jezusu.</verse>
				<verse number="2">Zakaj postava Duha, ki daje življenje v Kristusu Jezusu, te je osvobodila postave greha in smrti.</verse>
				<verse number="3">Kar je bilo namreč nemogoče postavi, ker je bila zaradi mesa brez moči, je uresničil Bog s tem, da je poslal svojega Sina v podobi grešnega mesa; da bi zmagal greh, je obsodil greh v mesu.</verse>
				<verse number="4">Zapovedi postave naj bi se tako izpolnile v nas, ki ne hodimo po smernicah mesa, ampak duha.</verse>
				<verse number="5">Zakaj tisti, ki se usmerjajo po mesu, mislijo na to, kar je meseno; tisti pa, ki se usmerjajo po Duhu, mislijo na to, kar je duhovno.</verse>
				<verse number="6">Toda težnje mesa vodijo v smrt, težnje duha pa vodijo v življenje in v mir.</verse>
				<verse number="7">Zakaj v težnjah mesa je sovraštvo do Boga, ker se ne podrejajo božji postavi in se podrejati tudi ne morejo.</verse>
				<verse number="8">Tisti, ki živijo po mesu, ne morejo biti všeč Bogu.</verse>
				<verse number="9">Vi pa ne živite po mesu, ampak po duhu, če le prebiva v vas božji Duh. Če kdo nima Kristusovega Duha, ni njegov.</verse>
				<verse number="10">Če pa je v vas Kristus, je telo sicer mrtvo zaradi greha, duh pa je življenje zaradi opravičenja.</verse>
				<verse number="11">In če prebiva v vas Duh njega, ki je obudil od mrtvih Jezusa, bo on, ki je obudil Kristusa od mrtvih, po svojem Duhu, ki prebiva v vas, priklical v življenje tudi vaša umrljiva telesa.</verse>
				<verse number="12">Potemtakem, bratje, nismo dolžniki mesu, da bi živeli po mesu.</verse>
				<verse number="13">Če namreč živite po mesu, boste umrli, če pa z duhom morite dela telesa, boste živeli.</verse>
				<verse number="14">Zakaj vsi, ki se dajo voditi božjemu Duhu, so božji sinovi.</verse>
				<verse number="15">Saj niste prejeli duha suženjstva, da bi spet zapadli v strah, ampak ste prejeli duha posinovljenja, v katerem kličemo: »Aba, Oče!«</verse>
				<verse number="16">Sam Duh pričuje našemu duhu, da smo božji otroci.</verse>
				<verse number="17">Če smo pa otroci, smo tudi dediči: dediči pri Bogu, sodediči pa s Kristusom, če le trpimo z njim, da bomo z njim tudi poveličani.</verse>
				<verse number="18">Mislim namreč, da se trpljenje sedanjega časa ne dá primerjati s slavo, ki se bo razodela v nas.</verse>
				<verse number="19">Zakaj stvarstvo nestrpno hrepeni po razodetju božjih sinov.</verse>
				<verse number="20">Stvarstvo je bilo namreč podvrženo minljivosti, in sicer ne po svoji volji, ampak po volji njega, ki ga je podvrgel, a vendar v upanju:</verse>
				<verse number="21">da se bo tudi stvarstvo iz suženjstva razpadljivosti rešilo v svobodo poveličanih božjih otrok.</verse>
				<verse number="22">Saj vemo, da celotno stvarstvo vse do zdaj skupno zdihuje in trpi porodne bolečine.</verse>
				<verse number="23">Pa ne samo ono: tudi mi, ki imamo prvine Duha, tudi mi zdihujemo sami v sebi, ko željno pričakujemo posinovljenje, odrešenje svojega telesa.</verse>
				<verse number="24">Odrešeni smo bili namreč v upanju; upanje, ki je uresničeno, pa ni več upanje; kdo bo upal to, kar že vidi.</verse>
				<verse number="25">Če pa upamo to, česar ne vidimo, pričakujemo to s potrpežljivostjo.</verse>
				<verse number="26">Prav tako tudi Duh prihaja na pomoč naši slabotnosti. Saj niti ne vemo, kaj je treba prositi, toda sam Duh prosi za nas z nedopovedljivim zdihovanjem.</verse>
				<verse number="27">In on, ki preiskuje srca, vé, kaj namerava Duh: saj prosi za svete, v skladu z božjo voljo.</verse>
				<verse number="28">Sicer pa vemo, da njim, ki ljubijo Boga, vse pripomore k dobremu, namreč njim, ki so bili poklicani po njegovem načrtu.</verse>
				<verse number="29">Zakaj tiste, ki jih je že vnaprej poznal, je tudi vnaprej določil, naj bodo podobni njegovemu Sinu, da bi bil ta prvorojenec med mnogimi brati.</verse>
				<verse number="30">Tiste, ki jih je vnaprej določil, pa je tudi poklical; in tiste, ki jih je poklical, je tudi opravičil; tiste pa, ki jih je opravičil, je tudi poveličal.</verse>
				<verse number="31">Kaj bomo torej rekli k vsemu temu? Če je Bog za nas, kdo bo zoper nas?</verse>
				<verse number="32">On ni prizanesel lastnemu Sinu, temveč ga je dal za nas vse. Kako nam torej ne bo z njim podaril tudi vsega drugega?</verse>
				<verse number="33">Kdo bo obtoževal božje izvoljence? Bog opravičuje!</verse>
				<verse number="34">Kdo bo obsojal? Kristus Jezus, ki je umrl, še več, je vstal od mrtvih in sedi na božji desnici ter prosi za nas?</verse>
				<verse number="35">Kdo nas bo ločil od ljubezni, s katero nas ljubi Kristus? Mar stiska ali nadloga, preganjanje ali lakota, nagota ali nevarnost ali meč?</verse>
				<verse number="36">Prav kakor je pisano: »Zaradi tebe nas ves dan pobijajo, imajo nas za klavne ovce.«</verse>
				<verse number="37">Toda v vseh teh preskušnjah zmagujemo po njem, ki nas je vzljubil.</verse>
				<verse number="38">Zakaj prepričan sem: ne smrt ne življenje, ne angeli ne poglavarstva, ne sedanjost ne prihodnost, ne oblastva</verse>
				<verse number="39">ne visokost, ne globokost ne kakršnakoli druga stvar nas ne bo mogla ločiti od ljubezni, s katero nas ljubi Bog v Jezusu Kristusu, našem Gospodu.</verse>
			</chapter>
			<chapter number="9">
				<verse number="1">Govorim resnico v Kristusu, ne lažem, moja vest mi je priča v Svetem Duhu:</verse>
				<verse number="2">v svojem srcu nosim veliko žalost in nenehno bolečino.</verse>
				<verse number="3">Zakaj želel bi biti sam zavržen in ločen od Kristusa v prid svojim bratom, ki so moji rojaki po mesu.</verse>
				<verse number="4">Oni so Izraelci. Njim pripadajo posinovljenje in slava, zaveze in zakonodaja, bogoslužje in obljube;</verse>
				<verse number="5">njihovi so očaki in iz njih izhaja po telesni strani Kristus, Bog, ki je nad vsem, blagoslovljen na veke, amen.</verse>
				<verse number="6">Vendar pa božja beseda ni odpovedala. Saj niso Izraelci vsi, ki so se rodili iz Izraela.</verse>
				<verse number="7">In tisti, ki so potomci Abrahama, niso vsi božji otroci. Pač pa: »V Izaku boš imel svoje potomstvo.«</verse>
				<verse number="8">To se pravi: za božje otroke ne veljajo otroci po mesu, marveč otroci po obljubi.</verse>
				<verse number="9">Obljuba se namreč glasi takole: »V tem času bom prišel in Sara bo dobila sina.«</verse>
				<verse number="10">To pa še ni vse: ampak tudi Rebéka, ki je zanosila z enim možem, z našim očetom Izakom.</verse>
				<verse number="11">Njena otroka se še nista rodila in še nista naredila nič dobrega ali slabega, ko ji je bilo rečeno, — da bi ostal božji načrt po izvolitvi, ker se ne opira na</verse>
				<verse number="12">dela, ampak nanj, ki kliče —: »Starejši bo služil mlajšemu,«</verse>
				<verse number="13">kakor je pisano: »Vzljubil sem Jakoba, Ézava pa zasovražil.«</verse>
				<verse number="14">Kaj bomo torej rekli? Je mar Bog krivičen? Nikakor ne!</verse>
				<verse number="15">Saj pravi Mojzesu: »Usmilil se bom, kogar se bom hotel, in milosrčen bom, s komer bom hotel.«</verse>
				<verse number="16">Torej ni odvisno od tistega, ki hoče, ampak od Boga, ki izkazuje usmiljenje.</verse>
				<verse number="17">Saj pravi Sveto pismo faraonu: »Prav zato sem ti dal nastopiti, da na tebi pokažem svojo moč in da se moje ime razglasi po vsej zemlji!«</verse>
				<verse number="18">Bog se torej usmili, kogar se hoče, in zakrkne, kogar hoče.</verse>
				<verse number="19">Vendar mi boš lahko rekel: »Zakaj torej še graja, če se nihče ne more upirati njegovi volji?«</verse>
				<verse number="20">O človek, kdo si vendar ti, da bi se prerekal z Bogom? Bo mar lončenina rekla tistemu, ki jo je naredil: »Zakaj si me naredil takšno?«</verse>
				<verse number="21">Mar lončar ne razpolaga z glino tako, da lahko iz iste mešanice naredi posodo, namenjeno izjemni rabi, kakor posodo, namenjeno vsakdanji rabi?</verse>
				<verse number="22">Bog pa, ki je hotel pokazati svojo jezo in razodeti svojo mogočnost, je z veliko potrpežljivostjo prenašal posode jeze, že pripravljene za pogubljenje.</verse>
				<verse number="23">S tem je pokazal bogastvo svoje slave posodam usmiljenja, vnaprej določenim za poveličanje,</verse>
				<verse number="24">se pravi nam, ki nas je poklical ne samo izmed Judov, ampak tudi izmed poganov …</verse>
				<verse number="25">To je tisto, kar pravi pri Ozéju: »Ljudstvo, ki ni moje, bom imenoval svoje ljudstvo, in njo, ki ni ljubljena, ljubljeno.</verse>
				<verse number="26">In zgodilo se bo tole: prav tam, kjer jim je bilo rečeno: ‘Niste moje ljudstvo,’ tam se bodo imenovali sinovi živega Boga.«</verse>
				<verse number="27">In glede Izraela kliče Izaija: »Tudi če bi bilo število Izraelovih sinov kakor peska ob morju, se bo rešil samo ostanek:</verse>
				<verse number="28">zakaj Gospod bo temeljito in naglo uresničil svojo besedo na zemlji.«</verse>
				<verse number="29">In kakor je napovedal Izaija: »Ko bi nam Gospod nad vojskami ne bil zapustil potomstva, bi bili postali kakor Sódoma in bili bi podobni Gomóri.«</verse>
				<verse number="30">Kaj bomo torej rekli? Pogani, ki niso iskali pravičnosti, so pravičnost dosegli, namreč tisto pravičnost, ki je iz vere.</verse>
				<verse number="31">Izrael pa, ki je iskal postavo, ki naj bi mu dala pravičnost, ni prišel do tega, da bi jo spolnjeval.</verse>
				<verse number="32">Zakaj ne? Zato, ker pravičnosti ni pričakoval iz vere, temveč je mislil, da jo bo dosegel iz del. Tako so zadeli ob kamen spotike,</verse>
				<verse number="33">kakor je pisano: »Glej, na Síon postavim kamen spotike in skalo pohujšanja, toda kdor bo veroval vanj, ne bo osramočen.«</verse>
			</chapter>
			<chapter number="10">
				<verse number="1">Bratje, hrepenenje mojega srca in moja prošnja k Bogu veljata njim, da bi se zveličali.</verse>
				<verse number="2">Saj jim priznam, da so goreči za božjo stvar, le da to ni po pravem spoznanju.</verse>
				<verse number="3">Ker namreč niso poznali božje pravičnosti in so skušali uveljaviti svojo, se niso podredili božji pravičnosti.</verse>
				<verse number="4">Zakaj konec postave je Kristus, zato se daje pravičnost vsakomur, ki veruje.</verse>
				<verse number="5">Mojzes namreč takole opisuje pravičnost, ki je iz postave: »Človek, ki se ravna po njej, bo živel od nje.«</verse>
				<verse number="6">Toda pravičnost, ki je iz vere, pravi takole: »Ne govôri v svojem srcu: ‘Kdo se bo povzpel v nebesa?’ To pomeni pripeljal dol Kristusa.</verse>
				<verse number="7">Ali: ‘Kdo se bo spustil v podzemlje?’ To pomeni pripeljal Kristusa nazaj od mrtvih.«</verse>
				<verse number="8">Kaj torej pravi? »Blizu tebe je beseda, v tvojih ustih in v tvojem srcu;« namreč beseda vere, ki jo oznanjamo.</verse>
				<verse number="9">Zakaj če boš s svojimi usti priznal, da je Jezus Gospod, in boš v svojem srcu veroval, da ga je Bog obudil od mrtvih, boš rešen.</verse>
				<verse number="10">S srcem namreč verujemo, da bi prišli do opravičenja, z usti pa izpovedujemo vero, da bi prišli do zveličanja.</verse>
				<verse number="11">Saj pravi Sveto pismo: »Kdorkoli vanj veruje, ne bo osramočen.«</verse>
				<verse number="12">Ni namreč razločka med Judom in Grkom, zakaj isti je Gospod vseh, bogat za vse, ki ga kličejo.</verse>
				<verse number="13">In res: »Kdorkoli bo klical Gospodovo ime, bo zveličan.«</verse>
				<verse number="14">Toda kako naj ga kličejo, če niso verovali vanj? In kako naj verujejo, če niso slišali o njem? In kako naj slišijo o njem, če ni oznanjevalca?</verse>
				<verse number="15">In kako naj oznanjajo, če niso bili poslani? Kakor je pisano: »Kako lepe so noge tistih, ki prinašajo veselo oznanilo o dobrem!«</verse>
				<verse number="16">Toda evangeliju niso bili vsi poslušni. Izaija namreč pravi: »Gospod, kdo je veroval našemu oznanjevanju?«</verse>
				<verse number="17">Potemtakem je vera iz oznanjevanja, oznanjevanje pa posredovanje Kristusove besede.</verse>
				<verse number="18">Sprašujem: mar niso slišali? O, pač! »Njihov glas se je razlegal po vsej zemlji in njihove besede do skrajnih mejá sveta.«</verse>
				<verse number="19">Vendar sprašujem: morda Izrael ni razumel? Mojzes je prvi, ki pravi: »Storil bom, da boste ljubosumni na narod, ki ni narod, da se boste jezili na nerazumno ljudstvo.«</verse>
				<verse number="20">Izaija si celo upa reči: »Našli so me tisti, ki me niso iskali, razodel sem se njim, ki niso spraševali po meni.«</verse>
				<verse number="21">O Izraelu pravi: »Ves dan sem stegoval svoje roke proti neposlušnemu in upornemu ljudstvu.«</verse>
			</chapter>
			<chapter number="11">
				<verse number="1">Vprašam torej: je mar Bog zavrgel svoje ljudstvo? Nikakor! Saj sem tudi jaz Izraelec, Abrahamov potomec, iz Bénjaminovega rodu.</verse>
				<verse number="2">Bog ni zavrgel svojega ljudstva, ki si ga je bil izvolil od vsega začetka. Ali mar ne veste, kaj pravi Sveto pismo na tistem mestu, kjer Elíja kliče Boga proti Izraelu?</verse>
				<verse number="3">»Gospod, pobili so tvoje preroke; razkopali so tvoje oltarje, jaz sem edini ostal in še meni strežejo po življenju.«</verse>
				<verse number="4">Toda kaj mu odgovori božji glas? »Prihranil sem si sedem tisoč mož, ki niso upognili kolen pred Báalom.«</verse>
				<verse number="5">Prav tako se je tudi v sedanjem času rešil ostanek, ki je bil odbran po milosti.</verse>
				<verse number="6">Če pa je bil odbran po milosti, ni bil po delih, sicer milost ne bi bila več milost.</verse>
				<verse number="7">Kaj naj rečemo? Izrael ni dobil tega, kar je iskal, pač pa so to dobili izvoljenci. Vsi drugi pa so se zakrknili,</verse>
				<verse number="8">kakor je pisano: »Bog jim je dal duha omrtvelosti: oči, da ne vidijo, ter ušesa, da ne slišijo, in to vse do današnjega dne.«</verse>
				<verse number="9">David pa pravi: »Njihova miza naj se jim sprevrže v past in zanko, v spotaknjenje in v povračilo,</verse>
				<verse number="10">oči naj jim otemnijo, da ne bodo videli, in njihov hrbet za zmeraj upogni!«</verse>
				<verse number="11">Sprašujem torej: So se mar spotaknili tako, da so obležali za zmeraj? Nikakor ne! Vendar je zaradi njihovega padca odrešenje prešlo k poganom, da bi zbudilo njihovo ljubosumnost.</verse>
				<verse number="12">Če pa je njihov padec postal bogastvo za svet in njihovo pomanjšanje bogastvo za pogane, kaj bo šele prineslo njihovo polnoštevilno spreobrnjenje!</verse>
				<verse number="13">Vam, poganom, pa pravim: Kolikor sem apostol za pogane, častno spolnjujem svojo službo v upanju,</verse>
				<verse number="14">da zbudim tekmovalnost svojih rojakov in rešim vsaj nekatere izmed njih.</verse>
				<verse number="15">Zakaj če je njihovo zavrženje postalo sprava za svet, kaj bo šele njihovo ponovno sprejetje? Mar ne prehod od smrti k življenju?</verse>
				<verse number="16">Če je kvas svét, bo sveto tudi testo; in če je korenina svéta, bodo svete tudi veje.</verse>
				<verse number="17">Če pa so bile nekatere veje odlomljene in si bil ti, divja oljka, vcepljen na njihovo mesto in začel iz korenin črpati sočnost oljke,</verse>
				<verse number="18">se ne prevzemaj na račun vej. Če pa se prevzemaš, vedi, da ne nosiš ti korenine, pač pa korenina nosi tebe.</verse>
				<verse number="19">Gotovo boš rekel: »Veje so bile odlomljene zato, da bi bil jaz vcepljen.«</verse>
				<verse number="20">Pravilno: odlomljene so bile zaradi nevere, ti pa stojiš zaradi vere. Zato se ne prepuščaj domišljavosti, ampak se boj!</verse>
				<verse number="21">Če namreč Bog ni prizanesel naravnim vejam, tudi tebi ne bo prizanesel.</verse>
				<verse number="22">Poglej torej, kako je Bog dober in strog: strog do tistih, ki so padli, dober pa do tebe, če ostaneš zvest božji dobroti, sicer boš tudi ti odsekan.</verse>
				<verse number="23">Pa tudi oni bodo vcepljeni, če ne bodo vztrajali v svoji neveri, saj ima Bog moč, da jih ponovno vcepi.</verse>
				<verse number="24">Če si bil torej ti odsekan z divje oljke, kateri si po naravi pripadal, in bil proti naravi vcepljen v žlahtno oljko, koliko bolj bodo ti, ki so iste narave, vcepljeni na lastno oljko!</verse>
				<verse number="25">Nočem namreč, bratje, da bi ne vedeli te skrivnosti, da se ne bi imeli za pametne: del Izraela se je zakrknil, dokler ne pristopijo k veri množice poganov.</verse>
				<verse number="26">In tako bo rešen ves Izrael, kakor je pisano: »S Síona bo prišel rešitelj, odvrnil bo brezbožnost od Jakoba;</verse>
				<verse number="27">to bo moja zaveza z njimi, ko bom odvzel njihove grehe.«</verse>
				<verse number="28">Glede na evangelij so sovražniki, in to v vaš prid, glede na izvolitev pa jih Bog ljubi zaradi očetov;</verse>
				<verse number="29">zakaj Bog se ne kesa svojih darov in svoje izvolitve.</verse>
				<verse number="30">Kakor ste bili namreč vi nekoč Bogu neposlušni, sedaj pa ste zaradi njihove neposlušnosti dosegli usmiljenje,</verse>
				<verse number="31">tako so sedaj tudi ti zaradi usmiljenja, ki ste ga bili deležni, postali neposlušni, da bi tudi oni prišli do usmiljenja.</verse>
				<verse number="32">Bog je namreč vse uklenil v nepokorščino, da bi vsem izkazal usmiljenje.</verse>
				<verse number="33">O globočina bogastva in modrosti in vednosti v Bogu! Kako nedoumljivi so njegovi sklepi in neizsledna njegova pota!</verse>
				<verse number="34">»Kdo je namreč spoznal Gospodovo misel? Ali kdo mu je bil za svetovalca?</verse>
				<verse number="35">Ali mu je kdo prej kaj dal, da bi moral dobiti povračilo?«</verse>
				<verse number="36">Zakaj iz njega, po njem in zanj je vse: njemu slava na veke! Amen.</verse>
			</chapter>
			<chapter number="12">
				<verse number="1">Ker je torej Bog tako usmiljen, vas rotim, bratje: darujte svoja telesa v živo, sveto in Bogu všečno daritev! Tako bo vaše bogoslužje duhovno.</verse>
				<verse number="2">In nikar se ne prilagajajte miselnosti tega sveta, ampak se tako preobrazujte, da boste prenavljali svojega duha. Tako boste lahko razpoznavali, kaj hoče Bog, kaj je dobro, njemu všečno in popolno.</verse>
				<verse number="3">Sicer pa naročam v imenu milosti, ki mi je dana, vsakomur izmed vas: ne dajajte na svojo pamet več, kot je treba dati, ampak samo toliko, kolikor je razumno; vsak pač po deležu vere, ki mu ga je Bog dal.</verse>
				<verse number="4">Kajti kakor imamo v enem telesu mnogo udov, ti udje pa nimajo vsi iste vloge,</verse>
				<verse number="5">tako smo tudi mi, čeprav nas je več, eno telo v Kristusu, posamezni pa smo si udje med seboj.</verse>
				<verse number="6">Imamo različne darove, pač po milosti, ki nam je bila dana. Če ima kdo dar preroštva, naj ga uporablja v skladu z vero.</verse>
				<verse number="7">Kdor ima dar slúženja, naj ga uporablja za slúženje. Kdor ima dar učenja, naj uči.</verse>
				<verse number="8">Kdor ima dar spodbujanja, naj spodbuja. Kdor daje, naj daje širokosrčno. Kdor je predstojnik, naj ga odlikuje vestnost. Kdor se posveča dobrodelnosti, naj to dela z veseljem.</verse>
				<verse number="9">Ljubezen naj bo brez hinavščine. Odklanjajte zlo, oklepajte pa se dobrega.</verse>
				<verse number="10">Drug drugega ljubíte z bratovsko ljubeznijo. Tekmujte v medsebojnem spoštovanju.</verse>
				<verse number="11">Ne popuščajte v vnemi, temveč bodite goreči v duhu, služíte Gospodu.</verse>
				<verse number="12">Veselite se v upanju, potrpite v stiski, vztrajajte v molitvi,</verse>
				<verse number="13">pomagajte svetim v potrebi, gojite gostoljubje.</verse>
				<verse number="14">Blagoslavljajte tiste, ki vas preganjajo, blagoslavljajte jih in ne preklinjajte.</verse>
				<verse number="15">Veselite se s tistimi, ki se veselijo, in jokajte s tistimi, ki jočejo.</verse>
				<verse number="16">Drug do drugega gojite ista čustva, ne hrepenite po visokih stvareh, marveč se prilagajajte skromnim. Ne imejte se v svojih očeh za pametne.</verse>
				<verse number="17">Nikomur ne vračajte hudega s hudim. Pred vsemi ljudmi skušajte delati dobro.</verse>
				<verse number="18">Če je mogoče, kolikor je odvisno od vas, živite v miru z vsemi ljudmi.</verse>
				<verse number="19">Ne obračunavajte na svojo roko, predragi, ampak prepuščajte obračun božji jezi, saj je pisano: »Meni gre maščevanje, jaz bom povrnil,« pravi Gospod.</verse>
				<verse number="20">Nasprotno: »Če je tvoj sovražnik lačen, mu daj jesti; če je žejen, mu daj piti; če boš namreč delal tako, mu boš sipal na glavo žarečega oglja.«</verse>
				<verse number="21">Ne daj se premagati hudemu, temveč premagaj húdo z dobrim.</verse>
			</chapter>
			<chapter number="13">
				<verse number="1">Vsak naj se podreja oblastem, ki so nad njim. Ni je namreč oblasti, ki ne bi bila od Boga. In te, ki so, so postavljene od Boga.</verse>
				<verse number="2">Kdor se torej upira oblasti, se upira redu, ki ga je določil Bog. Tisti, ki se upirajo, pa si bodo nakopali obsodbo.</verse>
				<verse number="3">Oblastnikov se namreč ni treba bati, kadar delamo dobro, ampak kadar delamo húdo. Hočeš, da ne bi imel strahu pred oblastjo? Delaj dobro, pa boš imel od nje priznanje.</verse>
				<verse number="4">Oblast je namreč božja služabnica tebi v dobro. Če pa delaš húdo, se boj! Ne nósi namreč meča zastonj; božja služabnica je, da pravično kaznuje tistega, ki počenja húdo.</verse>
				<verse number="5">Zato se je treba pokoravati, in sicer ne samo iz strahu pred kaznijo, marveč tudi zaradi vesti.</verse>
				<verse number="6">Saj tudi davke plačujete zato, ker so tisti, ki jih izterjavajo, božji izvrševalci.</verse>
				<verse number="7">Dajte vsem, kar jim gre: davek, komur davek, pristojbino, komur pristojbina, strah, komur strah, čast, komur čast.</verse>
				<verse number="8">Ne bodite nikomur dolžniki, razen če gre za bratovsko ljubezen; kdor namreč ljubi bližnjega, je izpolnil postavo.</verse>
				<verse number="9">Zakaj zapovedi »Ne prešuštvuj, Ne ubijaj, Ne kradi, Ne požêli,« pa tudi vse druge zapovedi so obsežene v besedi: »Ljubi svojega bližnjega kakor sam sebe.«</verse>
				<verse number="10">Ljubezen bližnjemu ne prizadeva hudega; ljubezen je torej spolnitev postave.</verse>
				<verse number="11">Prepoznavajte čas, v katerem smo. Ura je že, da se zbudite iz spanja, zdaj je naše zveličanje bliže kakor takrat, ko smo vero sprejeli.</verse>
				<verse number="12">Noč se je pomaknila naprej in dan se je približal. Odvrzimo torej dela teme in nadenímo si orožje luči.</verse>
				<verse number="13">Živímo pošteno, kakor se v dnevni svetlobi spodobi: ne v požrešnosti in v popivanju, ne v nečistosti in v razuzdanosti, ne v prepirljivosti in v nevoščljivosti.</verse>
				<verse number="14">Pač pa si oblecite Gospoda Jezusa Kristusa in ne skrbite za svoje telo, s tem da strežete njegovim strastem.</verse>
			</chapter>
			<chapter number="14">
				<verse number="1">Slabotnega v veri sprejemajte medse, ne da bi presojali njegove pomisleke.</verse>
				<verse number="2">Nekdo je prepričan, da sme jesti vse; drugi, ki je slaboten, pa jé samo sočivje.</verse>
				<verse number="3">Kdor jé, naj ne zaničuje tistega, ki ne jé; kdor pa ne jé, naj ne sodi tistega, ki jé, saj ga je Bog sprejel med svoje.</verse>
				<verse number="4">Kdo si ti, da sodiš tujega služabnika? Naj stoji ali pade, to je stvar njegovega gospodarja. Vendar pa bo stal, saj je Gospod dovolj močan, da ga drži pokonci.</verse>
				<verse number="5">Nekdo razločuje med dnevom in dnevom, drugemu pa so vsi dnevi enaki; vsak naj skuša poglobiti svoje osebno prepričanje.</verse>
				<verse number="6">Kdor upošteva dneve, naj jih upošteva za Gospoda. Pa tudi kdor jé, jé za Gospoda, saj je zato hvaležen Bogu. Tudi kdor ne jé, se zdrži jedi za Gospoda in je prav tako hvaležen Bogu.</verse>
				<verse number="7">Zakaj nobeden med nami ne živi zase in nobeden ne umira zase.</verse>
				<verse number="8">Če namreč živimo, živimo za Gospoda; če pa umiramo, umiramo za Gospoda. Naj torej živimo ali umiramo, smo Gospodovi.</verse>
				<verse number="9">Zakaj Kristus je umrl in oživel prav zato, da bi gospodoval mrtvim in živim.</verse>
				<verse number="10">In ti, zakaj sodiš svojega brata? Ali pa ti, zakaj zaničuješ svojega brata? Saj bomo vendar vsi stopili pred božji sodni stol.</verse>
				<verse number="11">Zakaj pisano je: »Kakor je res, da živim, pravi Gospod, se bo pred mano upognilo vsako koleno in vsak jezik bo slavil Boga.«</verse>
				<verse number="12">Potemtakem bo vsak izmed nas dajal Bogu račun o sebi.</verse>
				<verse number="13">Zatorej nehajmo soditi drug drugega. Rajši pazíte na to, da ne boste bratu v spotiko ali v pohujšanje.</verse>
				<verse number="14">Vem in sem prepričan v Gospodu Jezusu, da ni nič sámo na sebi nečisto; a če kdo misli, da je kaj nečisto, je zanj nečisto.</verse>
				<verse number="15">Če je torej tvoj brat vznemirjen zaradi tega, kar ješ, ne ravnaš več v skladu z ljubeznijo. Nikar ne pogubljaj s svojo jedjo človeka, za katerega je Kristus umrl!</verse>
				<verse number="16">Naj se torej nikakor ne jemlje čast dobrini, ki vam je dana.</verse>
				<verse number="17">Zakaj božje kraljestvo ni jed in pijača, marveč pravičnost, mir in veselje v Svetem Duhu.</verse>
				<verse number="18">Kdor namreč s tem služi Kristusu, je všeč Bogu in spoštovan pri ljudeh.</verse>
				<verse number="19">Prizadevajmo si torej za to, kar je v prid míru in medsebojni spodbudi.</verse>
				<verse number="20">Nikar ne razdiraj božjega dela zaradi jedi! Vse stvari so sicer čiste, vendar pa je slabo za človeka, če z jedjo koga pohujšuje.</verse>
				<verse number="21">Zato je dobro ne jesti mesa niti piti vina niti delati karkoli, ob čemer se utegne tvoj brat pohujšati.</verse>
				<verse number="22">Prepričanje, ki ga imaš iz vere glede jedi, ohrani zase pred Bogom. Blagor tistemu, ki ne obsoja sam sebe v tem, za kar se je odločil.</verse>
				<verse number="23">Kdor pa jé v dvomu, je obsojen, če jé, ker tega ne dela iz prepričanja. Karkoli pa ne izvira iz prepričanja, je greh.</verse>
			</chapter>
			<chapter number="15">
				<verse number="1">Mi, ki smo močni, smo dolžni prenašati slabosti šibkih, ne pa iskati lastno ugodje.</verse>
				<verse number="2">Vsak izmed nas naj skuša ugoditi bližnjemu, in sicer v njegovo dobro in njegovo spodbudo.</verse>
				<verse number="3">Saj tudi Kristus ni iskal lastnega ugodja, ampak kakor je pisano: »Sramotenje tistih, ki te sramotijo, me je prizadelo.«</verse>
				<verse number="4">Karkoli je bilo namreč napisano pred nami, je bilo napisano v naše poučenje, da bi oprti na potrpežljivost in na tolažbo, ki jo daje Sveto pismo, zdržali v upanju.</verse>
				<verse number="5">Bog, vir potrpežljivosti in tolažbe, pa vam daj, da bi bili med seboj istih misli, kakor hoče Jezus Kristus, in</verse>
				<verse number="6">da bi z enim srcem in kakor iz enih ust slavili Boga in Očeta našega Gospoda Jezusa Kristusa.</verse>
				<verse number="7">Zato sprejemajte drug drugega, kakor je tudi Kristus sprejel vas, Bogu v slavo.</verse>
				<verse number="8">Pravim namreč, da je Kristus postal služabnik obreze, da bi dokazal božjo verodostojnost ter uresničil obljube, dane očakom,</verse>
				<verse number="9">medtem ko narodi slavijo Boga, ker se jih je usmilil. Kakor je pisano: »Zato te bom slavil med narodi in pel v čast tvojemu imenu.«</verse>
				<verse number="10">In še pravi Sveto pismo: »Veselite se, narodi, skupaj z njegovim ljudstvom!«</verse>
				<verse number="11">In še: »Hvalíte Gospoda, vsi narodi, in slavijo naj ga vsa ljudstva!«</verse>
				<verse number="12">In Izaija še pravi: »Pognala bo Jésejeva korenina, on, ki prihaja vladat narodom: narodi bodo upali vanj.«</verse>
				<verse number="13">Bog upanja pa naj napolni vaše verovanje z vsem veseljem in mirom, da bi bili v môči Svetega Duha polni upanja.</verse>
				<verse number="14">Sicer pa sem glede vas tudi sam prepričan, bratje moji, da ste tudi sami od sebe polni dobrote, napolnjeni z vsakršnim znanjem, sposobni, da se tudi medsebojno svarite.</verse>
				<verse number="15">Vendar sem vam mestoma napisal nekoliko drzneje, da bi vas spomnil na to, kar že veste; to pa v môči milosti, ki mi jo je dal Bog.</verse>
				<verse number="16">Po njej sem služabnik Kristusa Jezusa med pogani in opravljam sveto službo za božji evangelij, da bi tako pogani postali Bogu prijetna daritev, posvečena v Svetem Duhu.</verse>
				<verse number="17">Kar torej zadeva božjo stvar, se smem ponašati v Kristusu Jezusu.</verse>
				<verse number="18">Saj si tudi ne bi upal govoriti o stvareh, ki jih ne bi bil Kristus naredil po meni, da bi bili pogani poslušni, in sicer z besedo in z dejanjem,</verse>
				<verse number="19">z močjo znamenj in čudežev, z močjo božjega Duha. Vse od Jeruzalema tja do Ilírika sem v velikem krogu oznanjal Kristusov evangelij.</verse>
				<verse number="20">Vendar je zame stvar časti, da pridigam evangelij tam, kjer Kristus še ni bil znan, da ne bi zidal na tujem temelju,</verse>
				<verse number="21">temveč kakor je pisano: »Videli ga bodo tisti, ki jim ni bil oznanjen, in razumeli bodo tisti, ki niso slišali o njem.«</verse>
				<verse number="22">Zaradi tega mi je bilo večkrat preprečeno, da bi prišel k vam.</verse>
				<verse number="23">Sedaj pa v teh krajih nimam več dela in si že nekaj let želim priti k vam,</verse>
				<verse number="24">ko bom potoval v Španijo. Upam namreč, da vas bom spotoma videl in da mi boste pomagali iti tja, potem ko se bom nekoliko naužil vaše družbe.</verse>
				<verse number="25">Sedaj pa odhajam v Jeruzalem, da bi služil svetim.</verse>
				<verse number="26">Makedonija in Ahája sta namreč sklenili napraviti nabirko za uboge med svetimi v Jeruzalemu.</verse>
				<verse number="27">To sta sklenili, ker sta njihovi dolžnici. Zakaj če so pogani postali deležni njihovih duhovnih dobrin, so jim dolžni pomagati tudi v njihovih telesnih potrebah.</verse>
				<verse number="28">Ko bom torej to opravil in jim v redu izročil to darilo, bom mimo vas šel v Španijo.</verse>
				<verse number="29">In ko bom prišel k vam, vem, da bom prišel v polnosti Kristusovega blagoslova.</verse>
				<verse number="30">Pri našem Gospodu Jezusu Kristusu in pri ljubezni Duha pa vas opominjam, bratje, da se bojujete z mano v svojih molitvah. Prosíte Boga zame,</verse>
				<verse number="31">da bi bil rešen nevernikov v Judeji in bi sveti v Jeruzalemu radi sprejeli mojo podporo,</verse>
				<verse number="32">tako da bi veselo prišel k vam in se odpočil med vami, če bo Bog dal.</verse>
				<verse number="33">Bog miru naj bo z vami vsemi. Amen.</verse>
			</chapter>
			<chapter number="16">
				<verse number="1">Priporočam vam našo sestro Fójbo, ki je diakonísa v Cerkvi v Kenhréjah:</verse>
				<verse number="2">sprejmite jo v Gospodu, kakor se spodobi svetim, in ji stojte ob strani v vsem, kar bi potrebovala od vas, saj je bila tudi ona v pomoč mnogim in tudi meni.</verse>
				<verse number="3">Pozdravite Prísko in Akvila, moja sodelavca v Jezusu Kristusu,</verse>
				<verse number="4">ki sta tvegala glavo, da bi mi rešila življenje. Hvaležen sem jima ne samo jaz, ampak tudi vse Cerkve med pogani.</verse>
				<verse number="5">Pozdravite tudi skupnost, ki se zbira v njuni hiši. Pozdravite mojega dragega Epájneta, prvega, ki ga je dala Azija Kristusu.</verse>
				<verse number="6">Pozdravite Marijo, ki se je zelo trudila za vas.</verse>
				<verse number="7">Pozdravite Andrónika in Júnija, moja rojaka in sojetnika, odlična apostola, ki sta bila že pred mano v Kristusu.</verse>
				<verse number="8">Pozdravite Ampliáta, ki mi je drag v Gospodu.</verse>
				<verse number="9">Pozdravite Urbána, našega sodelavca v Kristusu, in mojega dragega Stáhija.</verse>
				<verse number="10">Pozdravite Apéla, ki se je izkazal v Kristusu. Pozdravite Aristobúlove domače.</verse>
				<verse number="11">Pozdravite mojega rojaka Heródiona. Pozdravite tiste člane Narcísove hiše, ki so v Gospodu.</verse>
				<verse number="12">Pozdravite Trífajno in Trifózo, ki se trudita v Gospodu. Pozdravite drago Pêrsido, ki se je veliko trudila v Gospodu.</verse>
				<verse number="13">Pozdravite Rúfa, izvoljenca v Gospodu, in njegovo mater, ki je tudi moja.</verse>
				<verse number="14">Pozdravite Asínkrita, Flégona, Hêrmesa, Patrobája, Hermája in brate, ki so z njimi.</verse>
				<verse number="15">Pozdravite Filológa in Júlijo, Neréja in njegovo sestro, Olimpája in vse svete, ki so z njimi.</verse>
				<verse number="16">Pozdravite se med seboj s svetim poljubom. Pozdravljajo vas vse Kristusove Cerkve.</verse>
				<verse number="17">Opominjam pa vas, bratje, varujte se tistih, ki delajo razprtije in stavljajo ovire nauku, v katerem ste bili poučeni: izogibajte se jih!</verse>
				<verse number="18">Zakaj taki ne služijo našemu Gospodu Kristusu, ampak lastnemu trebuhu, in s privzdignjenim in priliznjenim govorjenjem varajo srca preprostih.</verse>
				<verse number="19">Glas o vaši poslušnosti je prodrl povsod. Veselim se vas torej, obenem pa hočem, da si pametno prizadevate za dobro in da ste nedovzetni za zlo.</verse>
				<verse number="20">Bog miru pa bo prav kmalu strl satana pod vašimi nogami. Milost našega Gospoda naj bo z vami!</verse>
				<verse number="21">Pozdravlja vas moj sodelavec Timótej in moji rojaki Lúkij, Jázon ter Sozípater.</verse>
				<verse number="22">Pozdravljam vas v Gospodu jaz, Têrtij, ki sem napisal to pismo.</verse>
				<verse number="23">Pozdravlja vas Gaj, pri katerem uživam gostoljubje jaz in celotna skupnost. Pozdravlja vas mestni blagajnik Erást ter brat Kvart.</verse>
				<verse number="24">[Milost našega Gospoda Jezusa Kristusa z vami vsemi. Amen.]</verse>
				<verse number="25">Njemu pa, ki vas more po mojem evangeliju in po oznanjevanju Jezusa Kristusa utrditi v veri — v skladu z razodetjem skrivnosti, ki je bila zamolčana skozi večne čase,</verse>
				<verse number="26">a je bila zdaj razodeta in je po ukazu večnega Boga oznanjena v preroških pisanjih vsem narodom, da bi bili poslušni veri —</verse>
				<verse number="27">Bogu, ki je edini moder, po Jezusu Kristusu slava na veke. Amen.</verse>
			</chapter>
		</book>
		<book number="46">
			<chapter number="1">
				<verse number="1">Pavel, po božji volji poklican apostol Kristusa Jezusa, in brat Sostén</verse>
				<verse number="2">božji Cerkvi v Korintu. Vam, ki ste posvečeni v Kristusu Jezusu in poklicani k svetosti z vsemi, ki kličejo ime našega Gospoda Jezusa Kristusa kjer si bodi, na svojem ali našem kraju:</verse>
				<verse number="3">milost vam in mir od Boga, našega Očeta, in Gospoda Jezusa Kristusa.</verse>
				<verse number="4">Vedno se za vas zahvaljujem svojemu Bogu za božjo milost, ki vam je bila dana v Kristusu Jezusu.</verse>
				<verse number="5">V njem ste vsestransko obogateli v vsej besedi in v vsem spoznanju.</verse>
				<verse number="6">Pričevanje o Kristusu se je namreč med vami utrdilo,</verse>
				<verse number="7">tako da ne pogrešate nobenega daru milosti, ko pričakujete razodetje našega Gospoda Jezusa Kristusa.</verse>
				<verse number="8">Ta vas bo tudi do konca utrdil, da boste brez krivde na dan našega Gospoda Jezusa Kristusa.</verse>
				<verse number="9">Zvest je Bog, ki vas je poklical v občestvo s svojim Sinom Jezusom Kristusom, našim Gospodom.</verse>
				<verse number="10">Bratje, kljub temu vas opominjam v imenu našega Gospoda Jezusa Kristusa: v govorjenju bodite vsi enih misli in naj ne bo med vami razprtij! Med seboj bodite povezani v istem duhu in istem mišljenju!</verse>
				<verse number="11">Hlóini domači so mi namreč sporočili o vas, bratje moji, da se prepirate.</verse>
				<verse number="12">V mislih imam, da ta ali oni izmed vas govori: »Jaz sem Pavlov, jaz Apólov, jaz Kéfov, jaz pa Kristusov.«</verse>
				<verse number="13">Mar je Kristus razdeljen? Mar je bil Pavel križan za vas? Mar ste bili krščeni v Pavlovo ime?</verse>
				<verse number="14">Hvala Bogu, da nisem krstil nobenega izmed vas, razen Kríspa in Gaja.</verse>
				<verse number="15">Tako nihče ne more reči, da ste bili krščeni v moje ime.</verse>
				<verse number="16">Pač, krstil sem tudi Stefanájevo družino. Sicer pa ne vem, da bi bil še koga drugega krstil.</verse>
				<verse number="17">Kristus me namreč ni poslal krščevat, ampak oznanjat evangelij, in sicer brez govorniške spretnosti, da Kristusov križ ne bi zgubil svoje moči.</verse>
				<verse number="18">Beseda o križu je namreč za tiste, ki so na poti pogubljenja, nespamet; nam, ki smo na poti zveličanja, pa božja moč.</verse>
				<verse number="19">Pisano je: »Uničil bom modrost modrih in spodnesel razumnost razumnih.«</verse>
				<verse number="20">Kje je modrijan, kje je pismouk, kje je učenjak tega sveta? Mar ni Bog modrosti tega sveta obrnil v nespamet?</verse>
				<verse number="21">Ker pač svet s svojo modrostjo ni spoznal Boga v njegovi modrosti, je Bog sklenil rešiti tiste, ki verujejo, po nespameti oznanila.</verse>
				<verse number="22">Judje namreč zahtevajo znamenja, Grki iščejo modrost,</verse>
				<verse number="23">mi pa oznanjamo Kristusa, križanega, ki je Judom v spotiko, poganom nespamet.</verse>
				<verse number="24">Tistim pa, ki so poklicani, Judom in Grkom, oznanjamo Kristusa, božjo moč in božjo modrost.</verse>
				<verse number="25">Zakaj to, kar je nespametno pri Bogu, je modrejše od ljudi, in kar je pri Bogu slabotno, je močnejše od ljudi.</verse>
				<verse number="26">Glejte, bratje, kakšni ste bili poklicani! Ni vas veliko modrih v očeh ljudi, ni vas veliko mogočnih, ni vas veliko imenitnih.</verse>
				<verse number="27">Nasprotno, Bog si je izbral tisto, kar je v očeh sveta nespametno, da bi osramotil modre. Tisto, kar je v očeh sveta slabotno, si je Bog izbral, da bi osramotil tisto, kar je močno.</verse>
				<verse number="28">Bog si je izbral tisto, kar je na svetu preprosto in zaničevano, tisto, kar ni nič, da bi onesposobil tisto, kar je,</verse>
				<verse number="29">da se pred Bogom ne bi ponašal noben človek.</verse>
				<verse number="30">Iz njega pa ste vi v Kristusu Jezusu, ki je za nas postal božja modrost, pravičnost, posvečenje in odrešenje,</verse>
				<verse number="31">kakor je zapisano: »Kdor se ponaša, naj se ponaša v Gospodu.«</verse>
			</chapter>
			<chapter number="2">
				<verse number="1">Bratje, tudi ko sem jaz prišel k vam, nisem prišel zato, da bi vam z izbranimi besedami ali z modrostjo oznanjal božjo skrivnost.</verse>
				<verse number="2">Sklenil sem, da med vami ne bom vedel za nič drugega kakor za Jezusa Kristusa, in sicer za križanega.</verse>
				<verse number="3">K vam sem prišel slaboten, v strahu in velikem trepetu.</verse>
				<verse number="4">Nisem govoril in nisem oznanjal s prepričevalnimi besedami modrosti, temveč sta se izkazala Duh in moč,</verse>
				<verse number="5">da vaša vera ne bi temeljila na človeški modrosti, ampak na božji môči.</verse>
				<verse number="6">In vendar oznanjamo modrost med zrelimi; pa ne modrosti tega sveta, tudi ne modrosti voditeljev tega sveta. Ti so minljivi.</verse>
				<verse number="7">Oznanjamo pa skrivnostno božjo modrost, tisto prikrito, ki jo je Bog pred veki vnaprej določil za naše zveličanje.</verse>
				<verse number="8">Te ni spoznal noben mogočnik tega sveta. Zakaj ko bi jo bili spoznali, Gospoda veličastva pač ne bi križali.</verse>
				<verse number="9">Nasprotno, zapisano je: » Česar oko ni videlo in uho ni slišalo in kar v človekovo srce ni prišlo, kar je Bog pripravil tistim, ki ga ljubijo,«</verse>
				<verse number="10">to nam je Bog razodel po Duhu. Duh namreč preiskuje vse, celo božje globine.</verse>
				<verse number="11">Kdo izmed ljudi pa vé, kaj je v človeku? Mar ne človekov Duh, ki je v njem? Tako tudi to, kar je v Bogu, pozna samo božji Duh.</verse>
				<verse number="12">Mi pa nismo prejeli posvetnega duha, temveč Duha, ki je iz Boga, da bi spoznali to, kar nam je Bog milostno podaril.</verse>
				<verse number="13">To tudi oznanjamo, pa ne z besedami, kakršne uči človeška modrost, ampak kakršne uči Duh, tako da duhovno razlagamo z duhovno govorico.</verse>
				<verse number="14">Posvetni človek pa ne sprejema tega, kar prihaja iz božjega Duha. Zanj je to nespamet in tega ne more razumeti, ker se to presoja duhovno.</verse>
				<verse number="15">Duhovni človek pa presoja vse, le njega ne presoja nihče.</verse>
				<verse number="16">»Kdo je spoznal Gospodovo misel? Kdo bo njega učil?« Mi pa imamo Kristusovo misel!</verse>
			</chapter>
			<chapter number="3">
				<verse number="1">Bratje, nisem vam mogel govoriti kot duhovnim, ampak kot zgolj čutnim bitjem, kot nedoraslim v Kristusu.</verse>
				<verse number="2">Mleka sem vam dal piti, ne jedi, saj jè še niste zmogli. Pa tudi zdaj jè še ne zmorete.</verse>
				<verse number="3">Še ste namreč zgolj čutni. Mar niste še vedno zgolj čutni in živite po človeško, dokler sta med vami nevoščljivost in prepir?</verse>
				<verse number="4">Ali ne ravnate po človeško, če kdo pravi »Jaz sem Pavlov,« drug pa »Jaz sem Apólov.«</verse>
				<verse number="5">Kaj je vendar Apólo? Kaj je Pavel? Služabnika sta, po katerih ste prejeli vero, in sicer kakor je komu dal Gospod.</verse>
				<verse number="6">Jaz sem sadil, Apólo je zalival, Bog pa je dajal rast,</verse>
				<verse number="7">tako da ni nič tisti, ki sadi, in nič tisti, ki zaliva, ampak tisti, ki daje rast, Bog.</verse>
				<verse number="8">Kdor sadi in kdor zaliva, sta eno. Vsak bo prejel svoje plačilo po lastnem prizadevanju.</verse>
				<verse number="9">Božja sodelavca sva, vi pa ste božja njiva in božja zgradba.</verse>
				<verse number="10">Po božji milosti, ki mi je bila dana, sem kot moder stavbenik položil temelj, drug pa zida naprej. Vsak pa naj gleda, kako zida naprej.</verse>
				<verse number="11">Drugega temelja namreč nihče ne more položiti razen tistega, ki je že položen, in ta je Jezus Kristus.</verse>
				<verse number="12">Naj kdo na ta temelj zida zlato, srebro, dragocene kamne, les, seno ali slamo,</verse>
				<verse number="13">delo vsakega bo postalo vidno! Razkril ga bo namreč tisti dan, ker se bo razodel z ognjem, in ogenj bo preskusil, kakšno je delo tega ali onega.</verse>
				<verse number="14">Tisti, čigar delo bo zdržalo, bo prejel plačilo;</verse>
				<verse number="15">tisti pa, katerega delo bo zgorelo, bo trpel škodo. Sam se bo sicer rešil, vendar kakor bi šel skozi ogenj.</verse>
				<verse number="16">Mar ne veste, da ste božji tempelj in da božji Duh prebiva v vas?</verse>
				<verse number="17">Če pa kdo božji tempelj podira, bo Bog njega uničil. Božji tempelj je namreč svet, in to ste vi.</verse>
				<verse number="18">Nihče naj se ne vara! Če kdo izmed vas misli, da je moder na tem svetu, naj postane nespameten, da bo moder,</verse>
				<verse number="19">zakaj modrost tega sveta je v božjih očeh nespamet. Zapisano je namreč: »Modre ujame v njihovo lastno zvijačnost,«</verse>
				<verse number="20">in zopet: »Gospod vé, da so misli modrih prazne.«</verse>
				<verse number="21">Zato naj se nihče ne ponaša s tem ali onim človekom! Vse je namreč vaše:</verse>
				<verse number="22">Pavel, Apólo, Kéfa, svet, življenje in smrt, sedanjost in prihodnost. Vse je vaše,</verse>
				<verse number="23">vi Kristusovi, Kristus pa božji.</verse>
			</chapter>
			<chapter number="4">
				<verse number="1">Imejte nas torej za Kristusove služabnike, za oskrbnike božjih skrivnosti.</verse>
				<verse number="2">Seveda pa se od oskrbnikov zahteva, da so zvesti.</verse>
				<verse number="3">Meni je malo mar, če o meni sodite vi ali kakšno človeško sodišče, pa tudi jaz o sebi ne sodim.</verse>
				<verse number="4">Ne zavedam se sicer nobene krivde, vendar zato še nisem opravičen. Moj sodnik je namreč Gospod.</verse>
				<verse number="5">Zato ničesar ne sodíte prezgodaj, dokler ne pride Gospod. On bo osvetlil, kar je skrito v temi. Razodel bo misli src. Tedaj bo vsak prejel od Boga priznanje, ki mu gre.</verse>
				<verse number="6">Bratje, to sem pa obrnil nase in na Apóla, in sicer zaradi vas, da bi se na nama naučili, kaj pomeni pregovor: »Ne prek tega, kar je napisano!« Nihče med vami naj se ne napihuje v prid enega proti drugemu.</verse>
				<verse number="7">Kdo ti namreč more dati prednost? Kaj imaš, česar bi ne bil prejel? Kaj se ponašaš, kakor bi ne bil prejel, če si pa prejel?</verse>
				<verse number="8">Vi ste že nasičeni, vi ste že obogateli. Brez nas ste zakraljevali. O, da bi bili res zakraljevali, tako bi tudi mi z vami prišli do kraljevanja.</verse>
				<verse number="9">Občutek imam namreč, da je Bog nas apostole postavil na zadnje mesto, kakor da smo obsojeni na smrt, kakor da smo postali igralci, ki zabavajo svet, angele in ljudi.</verse>
				<verse number="10">Mi smo zaradi Kristusa nespametni, vi pa v Kristusu pametni. Mi slabotni, vi močni. Vi slavni, mi zaničevani.</verse>
				<verse number="11">Prav do tega trenutka smo lačni in žejni, revno oblečeni smo, tepejo nas, iz kraja v kraj begamo,</verse>
				<verse number="12">trudni smo, ker delamo z lastnimi rokami. Kadar nas sramotijo, blagoslavljamo, kadar nas preganjajo, prenašamo,</verse>
				<verse number="13">kadar nas preklinjajo, odgovarjamo blágo. Postali smo kakor smeti sveta, kakor odpadek vseh, do tega trenutka.</verse>
				<verse number="14">Tega vam ne pišem zato, da bi vas sramotil, marveč da bi vas kot svoje ljube otroke posvaril.</verse>
				<verse number="15">Čeprav bi namreč imeli na tisoče vzgojiteljev v Kristusu, vendar nimate mnogo očetov. V Kristusu Jezusu sem vas namreč po evangeliju rodil jaz.</verse>
				<verse number="16">Prosim vas torej, posnemajte me.</verse>
				<verse number="17">Tudi Timóteja, svojega dragega zvestega sina v Gospodu, vam zato pošiljam. On vam bo priklical v spomin moja pota v Kristusu Jezusu, ki jih učim povsod po vseh Cerkvah.</verse>
				<verse number="18">Ker pa so nekateri mislili, da me k vam ne bo, so postali prevzetni.</verse>
				<verse number="19">Pa bom prav kmalu prišel, če bo Gospod hotel, in bom pozvedel ne le, kaj ti prevzetneži govorijo, ampak kaj zmorejo.</verse>
				<verse number="20">Božje kraljestvo namreč ni v besedi, temveč v dejanju.</verse>
				<verse number="21">Kaj vam je po volji? Naj pridem k vam s palico ali z ljubeznijo in krotkim srcem?</verse>
			</chapter>
			<chapter number="5">
				<verse number="1">Slišim o nečistosti med vami, in sicer o taki, kakršne niti med pogani ni, tako da nekdo živi z ženo svojega očeta.</verse>
				<verse number="2">Vi se pa celo bahate, namesto da bi bili žalostni in bi tistega, ki to grdobijo počne, pognali iz svoje srede.</verse>
				<verse number="3">Res sem telesno odsoten, toda v duhu sem navzoč. Zato sem — kakor če bi bil pri vas — v imenu našega Gospoda Jezusa že sklenil: ko bomo zbrani</verse>
				<verse number="4">vi in moj duh, bom tega, ki to počne, v môči našega Gospoda Jezusa</verse>
				<verse number="5">izročil satanu v telesno pogubo, da bi se njegova duša rešila na Gospodov dan.</verse>
				<verse number="6">Ni lepo, da se ponašate. Mar ne veste, da ščepec kvasu prekvasi vse testo!</verse>
				<verse number="7">Postrgajte stari kvas, da boste novo testo, saj ste opresni. Kristus, naše velikonočno jagnje, je namreč darovan.</verse>
				<verse number="8">Praznujmo, pa ne s starim kvasom hudobije in malopridnosti, ampak z opresniki čistosti in resnice.</verse>
				<verse number="9">Pisal sem vam v pismu: »Ne družite se z nečistniki.«</verse>
				<verse number="10">Pa nisem mislil na nečistnike tega sveta ali na lakomnike in roparje in na malikovalce na splošno, ker bi sicer morali vi oditi s tega sveta.</verse>
				<verse number="11">Sedaj pa vam pišem: ne družite se s takim, ki se ima za brata, pa je nečistnik ali lakomnik ali malikovalec ali obrekljivec ali pijanec ali ropar. S takim niti ne jejte skupaj!</verse>
				<verse number="12">Sicer pa, čemú naj bi jaz sodil tiste, ki so zunaj? Mar ne sodite tudi vi le tiste, ki so znotraj?</verse>
				<verse number="13">One zunaj bo sodil Bog. »Izločite hudobneža iz svoje srede!«</verse>
			</chapter>
			<chapter number="6">
				<verse number="1">Kako si upa kdo izmed vas, ki ima tožbo zoper drugega, iskati pravico pred nepravičnimi in ne pred svetimi?</verse>
				<verse number="2">Mar ne veste, da bodo svet sodili sveti? In če boste vi sodili svet, ste mar nevredni, da bi bili sodniki v majhnih rečeh?</verse>
				<verse number="3">Ali ne veste, da bomo sodili angele, pa ne bi vsakdanjih reči?</verse>
				<verse number="4">Kako da v pravdah o vsakdanjih rečeh postavljate za sodnike take, ki v Cerkvi nimajo ugleda?</verse>
				<verse number="5">Povem vam, da vas je lahko sram. Potemtakem med vami ni nobenega modrega, ki bi mogel razsojati med svojimi brati.</verse>
				<verse number="6">Pa se pravda celo brat z bratom, in še pred neverniki!</verse>
				<verse number="7">Sploh je za vas sramotno že to, da se pravdate. Zakaj krivice raje ne prenašate? Zakaj si raje ne pustite jemati?</verse>
				<verse number="8">Ne, vi sami delate krivico in kradete, in sicer takim, ki so vaši bratje.</verse>
				<verse number="9">Ali ne veste, da krivičniki ne bodo deležni božjega kraljestva? Ne motíte se! Ne nečistniki ne malikovalci ne prešuštniki ne mehkužneži ne hotníki moških</verse>
				<verse number="10">ne tatovi ne lakomniki ne pijanci ne obrekljivci ne roparji ne bodo dediči božjega kraljestva.</verse>
				<verse number="11">In taki ste bili nekateri. Toda umili ste se, se posvetili in opravičenje dosegli v imenu Gospoda Jezusa Kristusa in v Duhu našega Boga.</verse>
				<verse number="12">»Vse mi je dovoljeno,« toda ni vse koristno! »Vse mi je dovoljeno,« toda jaz se ne bom dal ničemur podvreči!</verse>
				<verse number="13">Jedi so za trebuh in trebuh je za jedi. Bog pa bo oboje storil za nepotrebno. Telo ni za nečistost, ampak za Gospoda, Gospod pa je za telo.</verse>
				<verse number="14">Bog je obudil Gospoda in bo s svojo močjo obudil tudi nas.</verse>
				<verse number="15">Mar ne veste, da so vaša telesa Kristusovi udje! Ali bom vzel Kristusove ude in iz njih napravil ude za hotníco? Nikakor!</verse>
				<verse number="16">Mar ne veste, da tisti, ki se druži s hotníco, postane z njo eno telo! Saj je rečeno: »Dva bosta eno telo.«</verse>
				<verse number="17">Kdor pa se z Gospodom druži, je z njim en duh.</verse>
				<verse number="18">Bežíte pred nečistostjo! Vsak greh, ki ga stori človek, je zunaj telesa; kdor pa nečistuje, greši proti lastnemu telesu.</verse>
				<verse number="19">Mar ne veste, da je vaše telo, ki ga imate od Boga, tempelj Svetega Duha, ki je v vas! Ne pripadate sebi,</verse>
				<verse number="20">saj ste bili odkupljeni za visoko ceno. Zato poveličujte Boga v svojem telesu.</verse>
			</chapter>
			<chapter number="7">
				<verse number="1">Zdaj pa k vprašanjem iz vašega pisma. »Za človeka je dobro, da se ženske ne dotika.«</verse>
				<verse number="2">Ker pa obstaja nevarnost nečistovanja, naj ima vsak svojo ženo in vsaka naj ima svojega moža.</verse>
				<verse number="3">Mož naj ženi izpolni dolžnost, prav tako tudi žena možu.</verse>
				<verse number="4">Žena nima oblasti nad svojim telesom, marveč mož, enako pa tudi mož nima oblasti nad svojim telesom, marveč žena.</verse>
				<verse number="5">Ne odtegujta se drug drugemu, razen morda za nekaj časa, in sicer sporazumno, da se bosta posvetila molitvi. Potem pa bodita zopet skupaj, da vaju zaradi vajine zdržnosti ne bi skušal satan.</verse>
				<verse number="6">To pa velja kot privolitev, ni pa ukaz.</verse>
				<verse number="7">Želel pa bi, da bi bili vsi ljudje kakor jaz. Toda vsak ima svoj milostni dar od Boga, eden takó, drugi takó.</verse>
				<verse number="8">Povem pa neporočenim in vdovam, da je zanje dobro, če ostanejo kakor jaz.</verse>
				<verse number="9">Če pa se ne morejo obvladati, naj se poročijo, ker je boljše, da se poročijo, kakor da bi jih žgalo.</verse>
				<verse number="10">Zakonskim pa naročam — ne jaz, temveč Gospod — naj se žena ne loči od moža.</verse>
				<verse number="11">Če pa se že loči, naj ostane neomožena ali naj se z možem spravi. Tudi mož naj žene ne odpušča.</verse>
				<verse number="12">Drugim pravim jaz, ne Gospod: če ima kak brat neverno ženo in je ta voljna živeti z njim, naj jè ne odpušča,</verse>
				<verse number="13">in če ima kakšna žena nevernega moža, pa je ta voljan živeti z njo, naj moža ne odpušča.</verse>
				<verse number="14">Neverni mož je namreč posvečen po ženi in neverna žena je posvečena po možu. Sicer bi bili vaši otroci nečisti, tako pa so sveti.</verse>
				<verse number="15">Če pa se neverni hoče ločiti, naj se loči. Brat ali sestra v takih primerih nista suženjsko vezana. Bog vas je namreč poklical k miru.</verse>
				<verse number="16">Kaj veš, žena, če boš rešila moža, ali kaj veš, mož, če boš rešil ženo.</verse>
				<verse number="17">Sicer pa naj vsak živi tako, kakor mu je odmeril Gospod in kakor je koga poklical Bog. Tako ukazujem po vseh Cerkvah.</verse>
				<verse number="18">Kdor je bil poklican obrezan, naj tega ne taji. Kdor je bil poklican neobrezan, naj se ne dá obrezati.</verse>
				<verse number="19">Obreza ni nič, tudi neobrezanost ni nič, pač pa spolnjevanje božjih zapovedi.</verse>
				<verse number="20">Vsak naj ostane v tistem stanu, v katerem je bil poklican.</verse>
				<verse number="21">Si bil suženj, ko si bil poklican? Nič ne maraj za to. Nasprotno, če bi tudi mogel postati svoboden, raje še živi kot suženj.</verse>
				<verse number="22">Suženj, ki ga je Gospod poklical, je namreč Gospodov osvobojenec, in prav tako je tisti, ki ga je poklical kot svobodnega, Kristusov suženj.</verse>
				<verse number="23">Za visoko ceno ste bili odkupljeni, zato ne bodite sužnji ljudem.</verse>
				<verse number="24">Bratje, vsak naj ostane pred Bogom v tistem stanu, v katerem je bil poklican.</verse>
				<verse number="25">Glede deviških nimam Gospodovega naročila, dajem pa nasvet, ker sem prejel milost od Gospoda, da sem vreden zaupanja.</verse>
				<verse number="26">Mislim, da je to dobro zaradi sedanje stiske, da je torej dobro, če človek živi tako.</verse>
				<verse number="27">Če si vezan na ženo, ne išči razveze, če nisi vezan na ženo, žene ne išči.</verse>
				<verse number="28">Pa tudi če se oženiš, ne grešiš; in če se deviška omoži, ne greši, vendar bodo taki morali prenašati hude preskušnje. Jaz pa vam bi rad prizanesel.</verse>
				<verse number="29">To pa vam povem, bratje, da je čas kratek. Odslej naj bodo tisti, ki imajo žene, kakor da jih ne bi imeli,</verse>
				<verse number="30">tisti, ki jočejo, kakor da ne bi jokali, veseljaki, kakor da ne bi bili veseli, trgovci, kakor da ne bi imeli lastnine,</verse>
				<verse number="31">in tisti, ki ta svet uživajo, kakor da ga ne bi uživali, zakaj podoba tega sveta je minljiva.</verse>
				<verse number="32">Želim pa, da bi bili vi brez skrbi. Kdor ni oženjen, skrbi za to, kar je Gospodovo, kako bi ugajal Gospodu,</verse>
				<verse number="33">kdor pa je oženjen, skrbi za to, kar je posvetno, kako bi ugajal ženi,</verse>
				<verse number="34">in je razdeljen. Neomožena ali samska skrbi za to, kar je za Gospoda, da bi bila sveta po telesu in po duhu. Tista pa, ki je omožena, skrbi za svetne reči, za to, kako bi ugajala možu.</verse>
				<verse number="35">To pa pravim vam v korist, nikakor ne zato, da bi vam nastavljal zanko, temveč zato, da bi mogli pošteno in nemoteno služiti Gospodu.</verse>
				<verse number="36">Če kdo misli, da bi svoje dekle spravil v sramoto, ko bi se postarala, in se mora za nekaj odločiti, naj stori, kakor se je odločil. Greši ne. Omoži naj se.</verse>
				<verse number="37">Kdor pa je v svojem srcu trden in ga nič ne priganja ter obvlada svojo voljo in je odločen v svojem srcu, da bo za svoje dekle skrbel, bo storil prav.</verse>
				<verse number="38">Kdor torej omoži svoje dekle, stori prav, kdor pa jè ne omoži, stori še bolje.</verse>
				<verse number="39">Žena je vezana, dokler njen mož živi. Če pa mož umrje, je prosta. Naj se omoži, s komer hoče, da se le v Gospodu.</verse>
				<verse number="40">Bolj srečna pa bo, če bo ostala takó, po mojem nasvetu. Mislim pa, da imam tudi jaz božjega Duha.</verse>
			</chapter>
			<chapter number="8">
				<verse number="1">Glede malikom darovanega mesa! Vemo, da imamo vsi spoznanje. Spoznanje sámo napihuje, zida pa ljubezen.</verse>
				<verse number="2">Če kdo misli, da kaj vé, še ni spoznal, kakor bi bilo treba vedeti.</verse>
				<verse number="3">Če pa kdo ljubi Boga, ga tudi Bog pozna.</verse>
				<verse number="4">O jedeh, ki so bile darovane malikom, pa vemo to: noben malik ne biva v svetu in noben bog; samo Eden je.</verse>
				<verse number="5">Čeprav je veliko tako imenovanih bogov na nebu in na zemlji — in res je veliko bogov in gospodarjev —</verse>
				<verse number="6">pa je vendar za nas en Bog, Oče, od katerega je vse, mi pa zanj, in en Gospod Jezus Kristus, po katerem je vse in mi po njem.</verse>
				<verse number="7">Vendar nimajo vsi spoznanja. Nekateri namreč, ki so bili vse do tega trenutka navajeni na malika, jedo meso, kot da bi bilo darovano malikom. In tako se njihova vest omadežuje, ker je pač slabotna.</verse>
				<verse number="8">Toda jed nas ne bo približala Bogu. Če namreč ne jemo, nismo nič slabši, in če jemo, nismo nič boljši.</verse>
				<verse number="9">Pazíte pa, da zavest o vaši svobodi ne bo v spotiko slabotnim!</verse>
				<verse number="10">Če namreč kdo opazi tebe, ki imaš spoznanje, kako sediš v malikovalnici za mizo, ali ga ne bo njegova vest zavêdla, da bo jedel, kar je darovano malikom, ker je pač slaboten?</verse>
				<verse number="11">Tako bo pač zaradi tvojega spoznanja propadel slabotni brat, ki pa je Kristus zanj umrl.</verse>
				<verse number="12">Če tako grešite proti bratom in s tem prizadenete njihovo slabotno vest, grešite proti Kristusu.</verse>
				<verse number="13">Zato pa: če jed pohujša mojega brata, nikoli več ne bom jedel mesa, da ne pohujšam svojega brata.</verse>
			</chapter>
			<chapter number="9">
				<verse number="1">Mar nisem svoboden! Mar nisem apostol! Mar nisem videl Jezusa, našega Gospoda! Ali niste vi moje delo v Gospodu?</verse>
				<verse number="2">Če nisem apostol drugim, sem pa vendar vam! Vi ste namreč pečat mojega apostolstva v Gospodu.</verse>
				<verse number="3">Moj zagovor pred tistimi, ki me tožijo, je ta:</verse>
				<verse number="4">Ali res nimamo pravice jesti in piti?</verse>
				<verse number="5">Ali nimamo pravice s seboj vzeti žensko kot sestro, kakor drugi apostoli in Gospodovi bratje in Kéfa?</verse>
				<verse number="6">Ali samó jaz in Bárnaba nimava pravice, da bi opustila ročno delo?</verse>
				<verse number="7">Kdo je že kdaj služil vojaščino na svoje stroške? Kdo nasadi vinograd in ne uživa njegovega sadu? Kdo pase čredo in ne uživa mleka od črede?</verse>
				<verse number="8">Govorim po človeško. Mar ne pravi tega tudi postava?</verse>
				<verse number="9">V Mojzesovi postavi namreč piše: »Ne natikaj volu torbe, kadar mane.« Pa je bil Bog res v skrbeh za vole?</verse>
				<verse number="10">Mar ne govori prav o nas? Dà, zaradi nas je bilo zapisano, da mora orač orati v upanju in mlatič upati na delež.</verse>
				<verse number="11">Če smo torej mi vam sejali duhovne dobrine, ali bi bilo preveč, če bi želi vaše zemeljske dobrote?</verse>
				<verse number="12">Če so pri vas drugi deležni te pravice, ali jè nismo toliko bolj mi? Vendar nismo izkoristili te pravice. Nasprotno, vse prenašamo, da le ne bi povzročili kakšne ovire Kristusovemu evangeliju.</verse>
				<verse number="13">Ali ne veste, da tisti, ki skrbijo za bogoslužje, živijo od svetišča in da dobijo delež pri oltarju tisti, ki delajo pri oltarju.</verse>
				<verse number="14">Tako je tudi Gospod določil, naj tisti, ki oznanjajo evangelij, živijo od oznanjevanja evangelija.</verse>
				<verse number="15">Jaz pa se s tem nisem okoristil. Tudi tega ne pišem zato, da bi take pravice uveljavljal. Raje bi umrl kakor … No, nihče mi ne bo vzel tega ponosa!</verse>
				<verse number="16">Če namreč oznanjam evangelij, nimam pravice, da bi se ponašal, ker mi je naložena dolžnost. Zakaj gorje meni, če evangelija ne bi oznanjal.</verse>
				<verse number="17">Ko bi namreč to delal na lastno pobudo, bi imel pravico do plačila. Če pa tega ne delam na lastno pobudo, mi je zaupano poslanstvo.</verse>
				<verse number="18">Kaj je torej moje plačilo? To, da oznanjam evangelij zastonj in da pri tem ne uveljavljam svojih pravic, ki mi gredo iz oznanjevanja evangelija.</verse>
				<verse number="19">Čeprav sem neodvisen od vseh, sem vendar služabnik vseh, da bi jih čim več pridobil.</verse>
				<verse number="20">Judom sem postal kakor Jud, da bi pridobil Jude; tistim, ki so pod postavo, kakor bi bil pod postavo, čeprav sam nisem pod postavo, da bi pridobil tiste, ki so pod postavo.</verse>
				<verse number="21">Tistim, ki so brez postave, kakor bi bil sam brez postave. Pa nisem brez božje postave, ker sem pod Kristusovo postavo, da bi pridobil tiste brez postave.</verse>
				<verse number="22">Slabotnim sem postal slaboten, da bi pridobil slabotne. Vsem sem postal vse, da bi jih vsaj nekaj rešil.</verse>
				<verse number="23">Vse delam zaradi evangelija, da bi bil tudi sam deležen njegovih obljub.</verse>
				<verse number="24">Mar ne veste, da tisti, ki tečejo na tekališču, res vsi tečejo, da pa le eden dobi nagrado? Tako tecite, da jo boste dosegli.</verse>
				<verse number="25">Vsak tekmovalec naj se odpove vsemu, oni, da prejmejo venec, ki ovene, mi pa nevenljivega.</verse>
				<verse number="26">Zato jaz ne tečem kar na slepo, ne bojujem se, kakor bi mahal po zraku.</verse>
				<verse number="27">Nasprotno, trdo ravnam s svojim telesom. V sužnosti ga držim, da ne bi bil sam zavržen, ko oznanjam drugim.</verse>
			</chapter>
			<chapter number="10">
				<verse number="1">Nočem namreč, bratje, da vi ne bi vedeli, da so bili naši očetje pod oblakom in da so šli vsi skozi morje</verse>
				<verse number="2">in da so bili v oblaku in morju vsi krščeni v Mojzesa.</verse>
				<verse number="3">Vsi so jedli isto duhovno jed</verse>
				<verse number="4">in vsi so pili isto duhovno pijačo. Pili so namreč iz duhovne skale, ki jih je spremljala, in ta skala je bil Kristus.</verse>
				<verse number="5">Toda večina izmed njih ni bila Bogu po volji. Popadali so namreč v puščavi.</verse>
				<verse number="6">To se je zgodilo v zgled nam, da mi ne bi drveli za hudim, kakor so oni.</verse>
				<verse number="7">Ne bodite malikovalci, kakor so bili nekateri izmed njih, kakor je pisano: »Ljudje so sedli jest in pit in vstali, da bi se zabavali.«</verse>
				<verse number="8">Tudi ne nečistujmo, kakor so nečistovali nekateri izmed njih in jih je padlo v enem dnevu triindvajset tisoč.</verse>
				<verse number="9">Ne preskušajmo Kristusa, kakor so nekateri izmed njih izzivali in so jih pomorile kače.</verse>
				<verse number="10">Ne godrnjajte, kakor so nekateri izmed njih godrnjali in jih je pokončevalec uničil.</verse>
				<verse number="11">To se je ónim zgodilo, da bi bili za zgled, zapisano pa je bilo v svarilo nam, ki smo dočakali dopolnitev časov.</verse>
				<verse number="12">Kdor torej misli, da stoji, naj pazi, da ne pade.</verse>
				<verse number="13">Saj vas je zgrabila le skušnjava, ki ne presega človeških moči. Bog pa je zvest in ne bo dopustil, da bi bili skušani čez vaše moči, ampak bo ob skušnjavi tudi pomagal, da jo boste premagali.</verse>
				<verse number="14">Zato, preljubi, bežite od malikovanja,</verse>
				<verse number="15">saj govorim razumnim ljudem. Sami pa presodite, kaj govorim.</verse>
				<verse number="16">Mar blagoslovljeni kelih zahvale ni udeležba pri Kristusovi krvi? Mar kruh, ki ga lomimo, ni udeležba pri Kristusovem telesu?</verse>
				<verse number="17">Ker je en kruh, smo mi, ki nas je veliko, eno telo, ker smo vsi deležni enega kruha.</verse>
				<verse number="18">Glejte Izraelov rod! Mar niso tisti, ki uživajo od daritev, deležni oltarja?</verse>
				<verse number="19">Kaj hočem reči? Da je kaj to, kar se daruje malikom, da je morda malik sam nekaj?</verse>
				<verse number="20">Nikakor! Povedati hočem, da to, kar darujejo, darujejo hudim duhovom in ne Bogu. Nočem pa, da bi vi postali družabniki hudih duhov.</verse>
				<verse number="21">Ne morete piti Gospodovega keliha in keliha hudih duhov, ne morete biti deležni Gospodove mize in hkrati mize hudih duhov.</verse>
				<verse number="22">Ali hočemo izzivati Gospoda? Ali smo močnejši od njega?</verse>
				<verse number="23">»Vse je dovoljeno,« vendar ni vse koristno! »Vse je dovoljeno,« toda ni vse ustvarjalno!</verse>
				<verse number="24">Nihče naj ne misli nase, marveč na bližnjega.</verse>
				<verse number="25">Vse, kar je na trgu naprodaj, jejte in se nič ne sprašujte glede vesti,</verse>
				<verse number="26">»zakaj Gospodova je zemlja in vse stvari na njej.«</verse>
				<verse number="27">Če vas kdo izmed nevernikov povabi in bi radi šli, jejte vse, kar postavijo pred vas. Nič se ne sprašujte glede vesti!</verse>
				<verse number="28">Če pa bi vam kdo rekel: »To je darovano bogovom,« ne jejte zaradi tistega, ki vas je opozoril in zaradi vesti.</verse>
				<verse number="29">Tu pa ne mislim na vašo vest, ampak vest bližnjega. Le čemú bi vest drugega presojala mojo zavest svobode?</verse>
				<verse number="30">Če pa se udeležim pojedine in se zahvalim, zakaj bi me kdo zaradi tega obiral, če sem se zahvalil?</verse>
				<verse number="31">Lahko jeste ali pijete ali kaj drugega delate, vse delajte v božjo slavo.</verse>
				<verse number="32">Ne bodite v spotiko ne Judom ne Grkom ne božji Cerkvi!</verse>
				<verse number="33">Tako skušam tudi jaz v vseh rečeh ugoditi vsem, pri tem pa nimam pred očmi svoje koristi, ampak to, da bi se mnogi zveličali.</verse>
			</chapter>
			<chapter number="11">
				<verse number="1">Posnemajte mene, kakor jaz posnemam Kristusa!</verse>
				<verse number="2">Hvalim vas, ker se me vedno spominjate in ker se držite izročil, kakor sem vam jih dal.</verse>
				<verse number="3">Hočem pa, da veste: vsakemu moškemu je glava Kristus, glava ženski je moški, glava Kristusu pa Bog.</verse>
				<verse number="4">Vsak moški, ki moli ali prerokuje s pokrito glavo, dela sramoto svoji glavi.</verse>
				<verse number="5">Vsaka ženska pa, ki moli ali prerokuje z odkrito glavo, dela sramoto svoji glavi, ker je to isto, kakor če bi bila ostrižena.</verse>
				<verse number="6">Če se namreč ženska ne pokriva, naj se še ostriže! Če je pa za žensko sramotno, da bi se ostrigla ali obrila, naj se pokriva.</verse>
				<verse number="7">Moškemu ni treba, da bi si glavo pokrival, ker je podoba in odsev Boga. Ženska pa je odsev moškega.</verse>
				<verse number="8">Ni namreč moški iz ženske, ampak ženska iz moškega,</verse>
				<verse number="9">in ni bil moški ustvarjen zaradi ženske, temveč ženska zaradi moškega.</verse>
				<verse number="10">Zato mora imeti na glavi pokrivalo, ker se tako vedejo angeli,</verse>
				<verse number="11">sicer pa v Gospodu ni ženske brez moškega in ne moškega brez ženske.</verse>
				<verse number="12">Kakor namreč ženska izvira iz moškega, tako moški prejme življenje od ženske, vse je pa od Boga.</verse>
				<verse number="13">Sami presodite, ali se spodobi, da bi ženska razoglava molila Boga!</verse>
				<verse number="14">Ali vas ne uči že narava sama, da je za moškega nespodobno, če si pusti dolge lase,</verse>
				<verse number="15">ženski pa v čast, če ima dolge lase. Njej so namreč dani dolgi lasje za ogrinjalo.</verse>
				<verse number="16">Če bi kdo rad ugovarjal, mi te navade nimamo, božje Cerkve pa tudi ne.</verse>
				<verse number="17">Ko vam to naročam, vas ne morem pohvaliti. Ne shajate se namreč tako, da bi se poboljšali. Slabši postajate.</verse>
				<verse number="18">Najprej tole: slišim, da so med vami razprtije, kadar se zberete pri bogoslužju. Deloma verjamem.</verse>
				<verse number="19">Med vami pač morajo biti ločíne, da bodo med vami izstopali tudi tisti, ki so zanesljivi.</verse>
				<verse number="20">Vi se res zberete, a temu se ne reče jesti Gospodovo večerjo,</verse>
				<verse number="21">saj se vsem mudi pojesti svojo večerjo in je tako eden lačen, drugi pa že pijan.</verse>
				<verse number="22">Mar nimate domov, da bi jedli in pili? Ali hočete zaničevati božjo Cerkev in sramotiti tiste, ki nimajo? Kaj naj vam rečem? Naj vas hvalim? V tem vas ne hvalim.</verse>
				<verse number="23">Jaz sem namreč prejel od Gospoda, kar sem vam tudi izročil: Gospod Jezus je tisto noč, ko je bil izdan, vzel kruh</verse>
				<verse number="24">in se zahvalil, ga razlomil in rekel: »To je moje telo, ki se daje za vas. To delajte v moj spomin.«</verse>
				<verse number="25">Prav tako je vzel tudi kelih po večerji in rekel: »Ta kelih je nova zaveza, sklenjena z mojo krvjo. Kolikorkrat boste pili, delajte to v moj spomin.«</verse>
				<verse number="26">Zakaj kolikorkrat jeste ta kruh in pijete kelih, oznanjate Gospodovo smrt, dokler ne pride.</verse>
				<verse number="27">Kdor bo torej nevredno jedel ta kruh in pil Gospodov kelih, se bo pregrešil nad Gospodovim telesom in krvjo.</verse>
				<verse number="28">Naj torej vsak sebe presodi in takó jé od tega kruha in pije iz keliha,</verse>
				<verse number="29">kajti kdor jé in pije, jé in pije svojo obsodbo, če se ne zaveda, da je to Gospodovo telo.</verse>
				<verse number="30">Med vami je veliko slabotnih in bolehnih in veliko jih spi.</verse>
				<verse number="31">Ko bi sami sebe presojali, bi ne bili sojeni.</verse>
				<verse number="32">Če pa nas sodi Gospod, nas vzgaja, da ne bi bili s svetom vred obsojeni.</verse>
				<verse number="33">Bratje moji! Kadar se shajate k jedi, počakajte drug drugega!</verse>
				<verse number="34">Če je kdo lačen, naj jé doma, da se ne boste shajali v obsodbo. Drugo bom uredil, ko pridem.</verse>
			</chapter>
			<chapter number="12">
				<verse number="1">Glede duhovnih darov, bratje, nočem, da bi bili vi v nevednosti.</verse>
				<verse number="2">Veste, kako ste bili zapeljani in ste se dali voditi k nemim malikom, ko ste bili še pogani.</verse>
				<verse number="3">Zato vam pravim, da nihče, ki govori v božjem Duhu, ne reče: »Preklet bodi Jezus,« in nihče ne more reči »Jezus je Gospod,« razen v Svetem Duhu.</verse>
				<verse number="4">Različni so duhovni darovi, Duh pa je isti.</verse>
				<verse number="5">Različne so službe, Gospod pa je isti.</verse>
				<verse number="6">Različna so dela, isti pa je Bog, ki dela vse v vseh.</verse>
				<verse number="7">Vsakomur se daje razodetje Duha v korist vseh.</verse>
				<verse number="8">Enemu je po Duhu dana beseda modrosti, drugemu po istem Duhu beseda spoznanja.</verse>
				<verse number="9">Drugemu vera po istem Duhu, drugemu po istem Duhu darovi ozdravljanja,</verse>
				<verse number="10">drugemu čudežna moč, drugemu prerokovanje, drugemu razločevanje duhov, drugemu raznovrstni jeziki, drugemu razlaganje jezikov.</verse>
				<verse number="11">Vse to pa dela isti Duh, ki daje vsakomur, kakor hoče.</verse>
				<verse number="12">Kakor je namreč telo eno in ima veliko udov, vsi telesni udje pa so eno, čeprav jih je veliko, tako je tudi Kristus.</verse>
				<verse number="13">V enem Duhu namreč smo bili vsi krščeni v eno telo, naj bomo Judje ali Grki, sužnji ali svobodni, in vsi smo pili enega Duha.</verse>
				<verse number="14">Tudi telo namreč ni iz enega uda, ampak iz več.</verse>
				<verse number="15">Če bi noga rekla: »Ker nisem roka, ne spadam k telesu,« vendarle spada k telesu.</verse>
				<verse number="16">Če bi uho reklo: »Ker nisem oko, ne spadam k telesu,« vendarle spada k telesu.</verse>
				<verse number="17">Kje bi bil sluh, če bi bilo vse telo oko! Kje bi bil vonj, če bi bilo vse telo sluh!</verse>
				<verse number="18">Tako pa je Bog vse posamezne ude v telesu razpostavil, kakor je hotel.</verse>
				<verse number="19">Ko bi bilo vse skupaj en sam ud, kje bi bilo telo!</verse>
				<verse number="20">Tako pa je veliko udov, telo pa je eno.</verse>
				<verse number="21">Ne more oko reči roki: »Ne potrebujem te,« tudi ne glava nogam: »Ne potrebujem vas.«</verse>
				<verse number="22">Še več, telesni udje, ki se zdijo slabotnejši, so še bolj potrebni,</verse>
				<verse number="23">in tistim, ki se nam zdijo na našem telesu manj vredni časti, izkazujemo večje spoštovanje in z manj uglednimi lepše ravnamo.</verse>
				<verse number="24">Naši ugledni udje pa ničesar ne potrebujejo. Dà, Bog je sestavil telo in skromnemu namenil več časti,</verse>
				<verse number="25">da v telesu ne bi bilo razdvojenosti, marveč da bi udje enako skrbeli drug za drugega.</verse>
				<verse number="26">Če en ud trpi, trpijo z njim vsi udje, če je en ud v časti, se z njim veselijo vsi udje.</verse>
				<verse number="27">Vi ste pa Kristusovo telo in vsak zase ud.</verse>
				<verse number="28">Tisti, ki jih je Bog v Cerkvi postavil, pa so: prvič apostoli, drugič preroki, tretjič učitelji, potem darovi moči, potem darovi ozdravljanja, pomaganja, vodenja in različnih jezikov.</verse>
				<verse number="29">So mar vsi apostoli? So vsi preroki? Vsi učitelji? Ali imajo vsi čudežne moči,</verse>
				<verse number="30">ali imajo vsi darove ozdravljanja? Ali vsi govorijo jezike, mar jih vsi razlagajo?</verse>
				<verse number="31">Hrepenite pa po večjih darovih! Pokazal vam bom namreč še odličnejšo pot.</verse>
			</chapter>
			<chapter number="13">
				<verse number="1">Ko bi govoril človeške in angelske jezike, ljubezni pa ne bi imel, sem brneč bron ali zveneče cimbale.</verse>
				<verse number="2">In ko bi imel dar preroštva in ko bi poznal vse skrivnosti in imel vso vednost in ko bi imel vso vero, da bi gore prestavljal, ljubezni pa ne bi imel, nisem nič.</verse>
				<verse number="3">In ko bi razdal vse svoje imetje in ko bi žrtvoval svoje telo, da bi zgorel, pa ne bi imel ljubezni, mi nič ne koristi.</verse>
				<verse number="4">Ljubezen je potrpežljiva, dobrotljiva, ni nevoščljiva, ljubezen se ne ponaša, se ne napihuje,</verse>
				<verse number="5">ni brezobzirna, ne išče svojega, se ne dá razdražiti, ne misli hudega.</verse>
				<verse number="6">Ne veseli se krivice, veseli se pa resnice.</verse>
				<verse number="7">Vse opraviči, vse veruje, vse upa, vse prenese.</verse>
				<verse number="8">Ljubezen nikoli ne mine. Preroštva bodo prenehala, jeziki bodo umolknili, vednost bo prešla,</verse>
				<verse number="9">kajti nepopolno spoznavamo in nepopolno prerokujemo.</verse>
				<verse number="10">Ko pa pride popolno, bo minilo nepopolno.</verse>
				<verse number="11">Ko sem bil otrok, sem govoril kakor otrok, mislil kakor otrok, sodil kakor otrok. Ko pa sem postal mož, sem dal slovo temu, kar je otroškega.</verse>
				<verse number="12">Zdaj gledamo v ogledalu, megleno, takrat pa iz obličja v obličje. Zdaj spoznavam nepopolno, takrat pa bom spoznal, kakor sem bil spoznan.</verse>
				<verse number="13">Za zdaj pa ostanejo vera, upanje, ljubezen, to troje. Največja od teh pa je ljubezen.</verse>
			</chapter>
			<chapter number="14">
				<verse number="1">Prizadevajte si za ljubezen! Hrepenite po duhovnih darovih, posebno še, da bi prerokovali.</verse>
				<verse number="2">Kdor namreč govori z darom jezika, ne govori ljudem, temveč Bogu. Nihče ga namreč ne razume, ker v Duhu govori o skrivnosti.</verse>
				<verse number="3">Kdor pa prerokuje, govori ljudem in jih spodbuja, osrčuje in tolaži.</verse>
				<verse number="4">Kdor govori z darom jezika, oblikuje sam sebe, kdor pa prerokuje, gradi Cerkev.</verse>
				<verse number="5">Želim, da bi vi vsi govorili z darom jezikov, še bolj pa, da bi prerokovali. Večji je namreč tisti, ki prerokuje, kakor tisti, ki govori z darom jezikov, razen če tudi razlaga in tako gradi Cerkev.</verse>
				<verse number="6">Kaj bi vam koristil, bratje, če bi prišel k vam in govoril z darom jezikov, pa vam ne bi povedal ne razodetja ne spoznanja ne prerokbe ne nauka!</verse>
				<verse number="7">Podobno je z neživimi stvarmi, ki dajejo glas, kakor sta piščal in citre. Kako bomo razumeli, kaj igra piščal ali kaj igrajo citre, če ne dasta različnih glasov!</verse>
				<verse number="8">Kdo se bo pripravil za boj, če trobenta ne bi dala razločnega glasu.</verse>
				<verse number="9">Tako tudi vas ne bodo mogli razumeti, kaj pravite, če z darom jezika govorite nerazumljive besede. V zrak boste govorili.</verse>
				<verse number="10">Kdo vé, koliko vrst jezikov je na svetu, pa ni nobeden nerazumljiv.</verse>
				<verse number="11">Če torej ne vem, kaj pomeni glas, bom za tistega, ki govori, tujec, in tisti, ki govori, bo zame tujec.</verse>
				<verse number="12">Tako se tudi vi, ker hrepenite po duhovnih darovih, potrudite, da boste obilno koristili pri graditvi Cerkve.</verse>
				<verse number="13">Kdor torej govori z darom jezika, naj prosi, da bi mogel tudi razlagati.</verse>
				<verse number="14">Če namreč molim z darom jezika, moli moj duh, toda moj razum ostane brez sadu.</verse>
				<verse number="15">Kaj torej? Molil bom v duhu, molil pa tudi z razumom. Prepeval bom v duhu, prepeval pa tudi z razumom.</verse>
				<verse number="16">Zakaj če moliš zahvalno molitev v duhu, kako bo mogel preprost človek na tvojo zahvalno molitev reči »amen«, ko pa ne vé, kaj govoriš.</verse>
				<verse number="17">Res da se ti lepo zahvaljuješ, a drugemu to ni v spodbudo.</verse>
				<verse number="18">Hvala Bogu, bolj kakor vi vsi govorim z darom jezikov,</verse>
				<verse number="19">toda v Cerkvi hočem raje povedati pet razumljivih besed, da bi tudi druge poučil, kakor pa na tisoče besedí v daru jezika.</verse>
				<verse number="20">Bratje, ne bodite otroci glede razumnosti. V hudobiji le bodite otroški, glede razumnosti pa bodite odrasli.</verse>
				<verse number="21">V postavi piše: »V tujih jezikih in z ustnicami tujcev bom govoril temu ljudstvu, pa me tudi tako ne bodo poslušali,« govori Gospod.</verse>
				<verse number="22">Zato dar jezikov ni znamenje za vernike, temveč za nevernike, preroštvo pa ni znamenje za nevernike, temveč za vernike.</verse>
				<verse number="23">Če bi se torej zbrala na istem kraju vsa Cerkev in bi vsi govorili z darom jezikov, pa bi vstopili neuki in neverni, ali ne bodo rekli, da blaznite?</verse>
				<verse number="24">Če pa bi vsi prerokovali in bi vstopil kakšen neveren ali neuk človek, bi ga vsi opominjali in presojali.</verse>
				<verse number="25">Tedaj se bodo razkrile skrivnosti njegovega srca. Padel bo na obraz, molil Boga in priznal, da je resnično Bog v vas.</verse>
				<verse number="26">Kaj torej, bratje? Kadar se shajate, vsak nekaj prispeva: ta pesem, oni nauk, eden razodetje, drugi dar jezika, tretji razlaganje. Vse pa naj bo v spodbudo.</verse>
				<verse number="27">Če kdo govori z darom jezika, naj nastopita dva ali kvečjemu trije, in sicer po vrsti, eden pa naj razlaga.</verse>
				<verse number="28">Če razlagalca ni, naj na shodu molči, govori pa sebi in Bogu.</verse>
				<verse number="29">Od prerokov naj spregovorijo dva ali trije, drugi pa naj razsojajo.</verse>
				<verse number="30">Če pa pride razodetje drugemu, ki sedi, naj prejšnji umolkne.</verse>
				<verse number="31">Vsi morete prerokovati, in sicer po eden, da se bodo vsi učili in vsi prejeli spodbudo.</verse>
				<verse number="32">Duhovi prerokov se namreč prerokom podrejajo,</verse>
				<verse number="33">kajti Bog ni Bog zmešnjave, ampak miru. Kakor v vseh Cerkvah svetih,</verse>
				<verse number="34">naj žene na shodih molčijo. Ni jim namreč dovoljeno govoriti. Podložne naj bodo, kakor pravi tudi postava.</verse>
				<verse number="35">Če pa se hočejo v čem poučiti, naj doma vprašajo svoje može, ker ne bi bilo lepo, če bi žena imela besedo v cerkvi.</verse>
				<verse number="36">Ali je božja beseda od vas izšla, ali je morda dospela samo do vas?</verse>
				<verse number="37">Če kdo misli, da je prerok ali da je navdihnjenec, naj spozna, da je to, kar vam pišem, Gospodova zapoved.</verse>
				<verse number="38">Če pa kdo tega ne spozna, tudi sam ne bo spoznan.</verse>
				<verse number="39">Zato si prizadevajte, bratje moji, da bi prerokovali, govoriti z darom jezikov pa tudi ne branite.</verse>
				<verse number="40">Vse naj poteka spodobno in urejeno.</verse>
			</chapter>
			<chapter number="15">
				<verse number="1">Spominjam vas pa, bratje, na evangelij, ki sem vam ga oznanil in ste ga tudi sprejeli ter vztrajate v njem.</verse>
				<verse number="2">Po njem ste na poti zveličanja, če se ga trdno držite, kakor sem vam ga oznanil, razen če ste zaman postali verni.</verse>
				<verse number="3">Izročil sem vam predvsem to, kar sem tudi prejel: Kristus je umrl za naše grehe, kakor je v knjigah Svetega pisma.</verse>
				<verse number="4">Pokopan je bil. Tretji dan je vstal, kakor je v knjigah Svetega pisma.</verse>
				<verse number="5">Prikazal se je Kéfu, nato dvanajsterim.</verse>
				<verse number="6">Potem se je prikazal več kot petsto bratom hkrati. Od teh je še sedaj večina živih, nekateri pa so zaspali.</verse>
				<verse number="7">Nato se je prikazal Jakobu, potem vsem apostolom.</verse>
				<verse number="8">Nazadnje za vsemi pa se je kot negodniku prikazal tudi meni.</verse>
				<verse number="9">Jaz sem namreč najmanjši izmed apostolov in nisem vreden, da bi se imenoval apostol, ker sem preganjal božjo Cerkev.</verse>
				<verse number="10">Po božji milosti pa sem to, kar sem, in njegova milost, ki mi je bila dana, ni ostala brez sadov. Nasprotno, bolj kakor oni vsi sem se trudil, pa ne le jaz, ampak božja milost, ki je z menoj.</verse>
				<verse number="11">Naj bom torej jaz ali oni, takó oznanjamo in takó ste vero sprejeli.</verse>
				<verse number="12">Če oznanjamo, da je Kristus vstal od mrtvih, kako morejo nekateri izmed vas govoriti, da ni vstajenja mrtvih?</verse>
				<verse number="13">Če ni vstajenja mrtvih, potem tudi Kristus ni vstal.</verse>
				<verse number="14">Če pa Kristus ni vstal, je tudi naše oznanilo prazno in tudi vaša vera prazna.</verse>
				<verse number="15">To pa bi tudi nas napravilo za lažnive božje priče, ker smo proti Bogu pričali, da je obudil Kristusa, ki ga potemtakem ni obudil, če je res, da mrtvi ne vstajajo.</verse>
				<verse number="16">Če torej mrtvi ne vstajajo, tudi Kristus ni vstal.</verse>
				<verse number="17">Če pa Kristus ni vstal, je prazna vaša vera in ste še v svojih grehih.</verse>
				<verse number="18">Tedaj so izgubljeni tudi tisti, ki so zaspali v Kristusu.</verse>
				<verse number="19">Če samo zaradi tostranskega življenja zaupamo v Kristusa, smo od vseh ljudi najbolj pomilovanja vredni.</verse>
				<verse number="20">Toda Kristus je vstal, prvenec tistih, ki so zaspali.</verse>
				<verse number="21">Ker je namreč po človeku smrt, je po človeku tudi vstajenje mrtvih.</verse>
				<verse number="22">Kakor namreč v Adamu vsi umirajo, tako bodo v Kristusu tudi vsi oživljeni,</verse>
				<verse number="23">vendar vsak po vrsti: najprej kot prvenec Kristus, potem pa tisti, ki bodo Kristusovi ob njegovem prihodu.</verse>
				<verse number="24">Nato bo dovršitev. Spodnesel bo vsakršno poglavarstvo in sleherno oblast in moč, kraljevanje pa izročil Bogu Očetu.</verse>
				<verse number="25">Zakaj on mora kraljevati, dokler ne položi vseh sovražnikov pod svoje noge.</verse>
				<verse number="26">Kot zadnji sovražnik pa bo uničena smrt, zakaj</verse>
				<verse number="27">»vse je položil pod njegove noge«. Ko pa pravi, da mu je vse podvrženo, je jasno, da razen tistega, ki mu je vse podvrgel.</verse>
				<verse number="28">Ko mu bo vse podvrženo, se bo tudi Sin sam podvrgel njemu, ki mu je vse podvrgel, da bo Bog vse v vsem.</verse>
				<verse number="29">Kaj bi sicer koristili mrtvim tisti, ki se dajejo krstiti zanje? Če sploh mrtvi ne vstajajo, čemú se dajejo še krstiti zanje?</verse>
				<verse number="30">Čemú se tudi mi vsak trenutek izpostavljamo nevarnosti!</verse>
				<verse number="31">Dan za dnem sem v smrtni nevarnosti. Tako to drži, bratje: kakor je res, da sem v Kristusu Jezusu, našem Gospodu, na vas ponosen!</verse>
				<verse number="32">Kaj mi koristi, če sem se v Efezu »boril z zvermi,« kakor temu pravijo? Če mrtvi ne vstajajo, »jejmo in pijmo, saj bomo jutri umrli.«</verse>
				<verse number="33">Nikar se ne dajte zapeljati! Slaba družba pokvari dobre nravi.</verse>
				<verse number="34">Zares se streznite in ne grešite! Nekateri namreč ne poznajo Boga. Sram vas bodi, da moram tako reči.</verse>
				<verse number="35">Pa bo kdo rekel: »Kako vstajajo mrtvi? S kakšnim telesom pridejo?«</verse>
				<verse number="36">Neumnež! Kar ti seješ, ne oživi, če prej ne umrje.</verse>
				<verse number="37">In to, kar vseješ, ni prihodnja rastlina, ampak golo zrno pšenice ali česa drugega.</verse>
				<verse number="38">Bog pa mu dá steblo, kakor je sklenil, in sicer vsakemu izmed semen lastno steblo.</verse>
				<verse number="39">Niso vsa živa bitja iz istega mesa, ampak je drugo pri ljudeh, drugo pa meso pri živini, drugo je ptičje meso, drugo pa ribje.</verse>
				<verse number="40">So nebesna in zemeljska telesa. Toda drug je sijaj nebesnih, drug zemeljskih teles.</verse>
				<verse number="41">Drug je sijaj sonca in drug sijaj lune, drug sijaj zvezd. Pa še zvezda se od zvezde razlikuje po sijaju.</verse>
				<verse number="42">Tako je tudi z vstajenjem mrtvih. Seje se v minljivosti, vstaja v neminljivosti.</verse>
				<verse number="43">Kar sejemo v nečasti, vstaja v slavi. Kar sejemo v slabosti, vstaja v môči.</verse>
				<verse number="44">Sejemo zemeljsko telo, vstaja duhovno telo. Če obstaja zemeljsko telo, obstaja tudi duhovno.</verse>
				<verse number="45">Tako tudi piše: Prvi »človek« Adam »je postal živo bitje,« poslednji Adam pa oživljajoč duh.</verse>
				<verse number="46">Toda ni najprej to, kar je duhovno, ampak to, kar je zemeljsko, potem to, kar je duhovno.</verse>
				<verse number="47">Prvi človek je iz prsti, zemeljski, drugi človek je iz nebes.</verse>
				<verse number="48">Kakršen je bil zemeljski, taki so zemeljski, in kakršen je nebeški, taki so tudi nebeški.</verse>
				<verse number="49">In kakor smo imeli podobo zemeljskega, bomo imeli tudi podobo nebeškega.</verse>
				<verse number="50">To pa povem, bratje: meso in kri ne moreta podedovati božjega kraljestva, pa tudi minljivost ne podeduje neminljivosti.</verse>
				<verse number="51">Glejte, skrivnost vam povem: vsi ne bomo zaspali, vsi pa se bomo spremenili,</verse>
				<verse number="52">hipoma, kakor bi trenil z očmi, ob glasu poslednje trobente. Zadonela bo namreč in mrtvi bodo vstali neuničljivi in mi bomo spremenjeni.</verse>
				<verse number="53">Zakaj to, kar je uničljivo, si mora obleči neuničljivost, in kar je umrljivo, obleči neumrljivost.</verse>
				<verse number="54">Ko pa si bo to, kar je uničljivo, obleklo neuničljivost, in kar je umrljivo, obleklo neumrljivost, tedaj se bo spolnila beseda, ki je zapisana: » Smrt je použita v zmagi.</verse>
				<verse number="55">Smrt, kje je tvoja zmaga? Smrt, kje je tvoje želo?«</verse>
				<verse number="56">Želo smrti je greh, moč greha pa je postava.</verse>
				<verse number="57">Hvala torej Bogu, ki nam daje zmago po našem Gospodu Jezusu Kristusu.</verse>
				<verse number="58">Moji ljubi bratje, bodite stanovitni, neomahljivi, vedno uspešni v Gospodovem delu, ker veste, da vaš trud ni prazen v Gospodu.</verse>
			</chapter>
			<chapter number="16">
				<verse number="1">Glede nabirke za svete pa storite tudi vi, kakor sem naročil Cerkvam v Galatíji.</verse>
				<verse number="2">Vsak prvi dan v tednu naj vsak izmed vas doma deva na stran in zbira, kolikor more, da ne bodo zbirali šele tedaj, ko pridem.</verse>
				<verse number="3">Ko pa pridem, bom tiste, ki jih boste priporočili, s pismom poslal, da bodo odnesli vaše darove v Jeruzalem.</verse>
				<verse number="4">Če pa bo primerno, da bi šel tudi jaz, bodo šli z menoj.</verse>
				<verse number="5">K vam bom prišel, ko bom končal pot po Makedoniji; potovati namreč nameravam skozi Makedonijo.</verse>
				<verse number="6">Morda bom ostal pri vas ali celo prezimil, da me boste opremili za pot, kamor bom pač šel.</verse>
				<verse number="7">Tókrat vas namreč nočem obiskati le mimogrede. Upam namreč, da bom nekaj časa ostal pri vas, če bo Gospod dovolil.</verse>
				<verse number="8">V Efezu bom ostal do binkošti.</verse>
				<verse number="9">Odprla so se mi velika in pomembna vrata, pa tudi nasprotnikov je veliko.</verse>
				<verse number="10">Če pride Timótej, glejte, da bo pri vas brez strahu, ker dela za Gospoda kakor jaz.</verse>
				<verse number="11">Nihče naj ga torej ne prezira. V miru ga opremite za pot, da pride k meni, ker ga pričakujem z brati.</verse>
				<verse number="12">Glede brata Apóla pa tole: silno sem ga prosil, da bi šel z brati k vam, pa ga nikakor ni bila volja, da bi šel zdaj. Pride pa, ko bo utegnil.</verse>
				<verse number="13">Budni bodite, bodite trdni v veri, možati bodite, bodite močni!</verse>
				<verse number="14">Pri vas naj se vse dela iz ljubezni.</verse>
				<verse number="15">Prosim vas, bratje: vi veste, da je Stefanájeva hiša prvenec Aháje in da so se posvetili službi svetim.</verse>
				<verse number="16">Tudi vi ubogajte take in vsakega, ki sodeluje z njimi in se trudi.</verse>
				<verse number="17">Veselim se, da so pri meni Stefaná in Fortunát in Ahájik, ker so nadomestili vašo odsotnost.</verse>
				<verse number="18">Poživili so namreč mojega in vašega duha. Zato take spoštujte!</verse>
				<verse number="19">Pozdravljajo vas Cerkve v Aziji. Iskreno vas v Gospodu pozdravljata Akvila in Príska s Cerkvijo, ki se zbira v njuni hiši.</verse>
				<verse number="20">Pozdravljajo vas vsi bratje. Pozdravite se med seboj s svetim poljubom.</verse>
				<verse number="21">Pozdrav z mojo, Pavlovo roko.</verse>
				<verse number="22">Če kdo ne ljubi Gospoda, bodi izobčen! Maránata.</verse>
				<verse number="23">Milost Gospoda Jezusa z vami.</verse>
				<verse number="24">Moja ljubezen z vami vsemi v Kristusu Jezusu!</verse>
			</chapter>
		</book>
		<book number="47">
			<chapter number="1">
				<verse number="1">Pavel, po božji volji apostol Kristusa Jezusa, in brat Timótej božji Cerkvi, ki je v Korintu, kakor tudi vsem svetim, ki so po vsej Aháji:</verse>
				<verse number="2">milost vam in mir od Boga, našega Očeta, in Gospoda Jezusa Kristusa!</verse>
				<verse number="3">Hvaljen Bog in Oče našega Gospoda Jezusa Kristusa, Oče usmiljenja in Bog vse tolažbe.</verse>
				<verse number="4">On nas tolaži v vsaki stiski, tako da moremo tudi mi tolažiti tiste, ki so v kakršnikoli stiski, in sicer s spodbudo, s kakršno nas same Bog spodbuja.</verse>
				<verse number="5">Kakor namreč Kristusovo trpljenje za nas presega vse meje, tako po Kristusu prekipeva tudi naša tolažba.</verse>
				<verse number="6">Če smo v stiskah, smo v vašo tolažbo in odrešenje. Če nas kaj spodbuja, nas spodbuja v vašo tolažbo, ki pomaga, da potrpežljivo prenašate isto trpljenje, ki ga prenašamo tudi mi.</verse>
				<verse number="7">Naše zaupanje v vas je trdno, ker vemo, da ste z nami deležni tudi tolažbe, kakor ste z nami deležni trpljenja.</verse>
				<verse number="8">Nočemo namreč, bratje, da vi ne bi vedeli za našo stisko, ki nas je zadela v Aziji. Čez mero in čez naše moči nas je potrlo, tako da smo obupali celo nad življenjem.</verse>
				<verse number="9">Dà, sami sebi smo že izrekli smrtno obsodbo, tako da nismo več zaupali vase, ampak v Boga, ki obuja mrtve.</verse>
				<verse number="10">Le on nas je rešil iz tako velike nevarnosti. In še nas bo reševal. Vanj zaupamo, da nas bo še rešil.</verse>
				<verse number="11">V tem nas z drugimi tudi vi podpirate z molitvijo. In tako se bo v mojem imenu veliko ljudi zahvaljevalo za milostni dar, ki nam je bil podeljen.</verse>
				<verse number="12">Naš ponos je v tem, kar govori naša vest, in sicer: v svetu in še posebno pri vas smo se vêdli preprosto in z iskrenostjo, ki jo daje Bog, torej ne v posvetni modrosti, ampak po božji milosti.</verse>
				<verse number="13">Pišemo vam namreč samo to, kar lahko v pismu berete in razumete. Seveda pa upam, da boste do dna razumeli,</verse>
				<verse number="14">saj ste nas deloma že razumeli, da smo tudi mi vam v ponos, kakor boste vi nam v ponos na dan našega Gospoda Jezusa.</verse>
				<verse number="15">V tem prepričanju sem hotel najprej priti k vam, da bi vi v drugo prejeli milost.</verse>
				<verse number="16">Od vas sem hotel odpotovati v Makedonijo in iz Makedonije zopet k vam, da bi me vi preskrbeli za potovanje v Judejo.</verse>
				<verse number="17">Sem mar res lahkomiselno ravnal, če sem se odločil tako? Mar po človeško sklenem, kar sklenem? Je pri meni moj »dà« hkrati »ne«?</verse>
				<verse number="18">Bog mi je priča, da naša beseda do vas ni »dà« in hkrati »ne«.</verse>
				<verse number="19">Saj Božji Sin Jezus Kristus, ki smo ga med vami oznanili jaz in Silván in Timótej, ni »dà« in hkrati »ne«. V njem je samo »dà«.</verse>
				<verse number="20">Vse božje obljube imajo v njem svoj »dà«. Zato se po njem dviga k Bogu v slavo tudi naš »amen«.</verse>
				<verse number="21">Nas in vas utrjuje za Kristusa in nas mazili Bog,</verse>
				<verse number="22">ki nam je tudi vtisnil pečat in v naša srca položil poroštvo Duha.</verse>
				<verse number="23">Boga kličem za pričo in prisegam pri svojem življenju, da v Korint nisem šel samo zato, ker sem vam prizanašal.</verse>
				<verse number="24">Saj vendar ne maramo gospodovati nad vašo vero, nasprotno, zavzeti smo za vaše veselje. V veri ste namreč že utrjeni.</verse>
			</chapter>
			<chapter number="2">
				<verse number="1">Vendar sem sklenil sam pri sebi: v drugo k vam ne bom hodil, da bi vas žalostil.</verse>
				<verse number="2">Če vam jaz povzročam žalost, le kdo bo razveselil mene, če ne tisti, ki mu jaz povzročam žalost?</verse>
				<verse number="3">In prav zato vam pišem, da mi ob mojem prihodu ne bi povzročili žalosti tisti, ki bi me morali razveseliti. O vas vseh sem namreč prepričan, da je moje veselje tudi veselje vas vseh.</verse>
				<verse number="4">Pišem vam namreč v veliki stiski in tesnobi srca in v mnogih solzah, vendar ne zato, ker bi vas hotel prizadeti, ampak da bi spoznali ljubezen, ki jo imam prav posebno do vas.</verse>
				<verse number="5">Če je kdo povzročil žalost, jè ni povzročil le meni, ampak deloma vsem vam, čeprav ne bi rad pretiraval.</verse>
				<verse number="6">Za takega zadostuje tista kazen, ki mu jo naloži skupnost.</verse>
				<verse number="7">Zato mu raje odpustite in ga potolažite, da se tak človek morda ne bi pogreznil v preveliko žalost.</verse>
				<verse number="8">Zato vas prosim, da ga ponovno vzljubite.</verse>
				<verse number="9">Saj sem vam bil prav zato tudi pisal, da bi spoznal in preskusil, če ste res poslušni.</verse>
				<verse number="10">Komur namreč vi odpustite, odpuščam tudi jaz. Če pa jaz kaj odpustim in kar odpustim, odpustim zaradi vas pred Kristusom,</verse>
				<verse number="11">da nas ne bi ukanil satan. Njegove namere pa nam niso neznane.</verse>
				<verse number="12">Ko sem prišel v Troádo, da bi oznanjal Kristusov evangelij, in so mi bila v Gospodu vrata odprta,</verse>
				<verse number="13">za svojega duha nisem našel miru, ker nisem našel svojega brata Tita. Zato sem se poslovil od njih in odšel v Makedonijo.</verse>
				<verse number="14">Hvala Bógu, ki nas po Kristusu kar naprej venča z zmagoslavjem in ki po nas razširja po vseh krajih prijeten vonj njegovega spoznanja.</verse>
				<verse number="15">Pred Bogom smo namreč prijeten Kristusov vonj med tistimi, ki so na poti zveličanja, in tistimi, ki so na poti pogubljenja,</verse>
				<verse number="16">za ene vonj po smrti, ki vodi v smrt, za druge vonj po življenju, ki vodi v življenje. Le kdo je zmožen za tolikšno poslanstvo?</verse>
				<verse number="17">Vsaj mi nismo kakor množica tistih, ki kupčujejo z božjo besedo. Mi govorimo iskreno, kakor iz Boga, pred Bogom, v Kristusu.</verse>
			</chapter>
			<chapter number="3">
				<verse number="1">Mar začenjamo znova sami sebe priporočati? Mar res potrebujemo, kakor nekateri, priporočilna pisma za vas ali pa od vas?</verse>
				<verse number="2">Naše pismo ste vi; pismo, ki je zapisano v naših srcih in ga poznajo in berejo vsi ljudje.</verse>
				<verse number="3">Znano je, da ste Kristusovo pismo, ki sem ga pisal jaz in ga nisem pisal s črnilom, temveč z Duhom živega Boga, pa ne na kamnite table, marveč na table človeških src.</verse>
				<verse number="4">Zaupanje, ki ga imamo po Kristusu v Boga, je takšno,</verse>
				<verse number="5">da nismo sami od sebe zmožni, da bi se sami nase zanašali, ampak vse zmoremo v Bogu.</verse>
				<verse number="6">On nas je tudi usposobil za služabnike nove zaveze, ne črke, ampak Duha. Črka namreč ubija, Duh pa oživlja.</verse>
				<verse number="7">Če je bila že služba, ki vodi v smrt, v črkah vklesana v kamen, obdana s takšnim sijajem, da Izraelci niso mogli Mojzesu pogledati v obličje zaradi sijaja na obličju, čeprav je bil minljiv,</verse>
				<verse number="8">kako ne bo še bolj obdana s sijajem služba Duha?</verse>
				<verse number="9">Če je bila sijajna že služba, ki je vodila v obsodbo, je tembolj sijajna služba, ki vodi v pravičnost.</verse>
				<verse number="10">Pa saj v tem primeru zaradi tega neizmernega sijaja oni sijaj sploh ni sijaj.</verse>
				<verse number="11">Če je bilo namreč sijajno že to, kar naj bi izginilo, je toliko bolj sijajno to, kar ostane.</verse>
				<verse number="12">Ker imamo torej tako veliko upanje, živimo v popolnem zaupanju,</verse>
				<verse number="13">in ne kakor Mojzes, ki si je zagrinjal obraz, da Izraelovi sinovi ne bi uzrli konca tega, kar mineva.</verse>
				<verse number="14">Toda njihov um je otopel. Vse do današnjega dne namreč še leži isto zagrinjalo nad branjem Stare zaveze neodgrnjeno, ker ga odgrinja šele Kristus.</verse>
				<verse number="15">Dà, vse do danes leži na njihovem srcu zagrinjalo, kadarkoli berejo Mojzesa.</verse>
				<verse number="16">Samo če se bo kdo spreobrnil h Gospodu, se bo zagrinjalo odgrnilo.</verse>
				<verse number="17">Gospod je namreč Duh, kjer pa je Gospodov duh, tam je svoboda.</verse>
				<verse number="18">Vsi mi, ki z odgrnjenim obrazom kakor ogledalo odsevamo Gospodovo slavo, se spreminjamo v isto podobo, iz sijaja v sijaj, kakor deluje v nas Gospodov Duh.</verse>
			</chapter>
			<chapter number="4">
				<verse number="1">Ker imamo po usmiljenju, ki smo ga bili deležni, to službo, ne omagujemo.</verse>
				<verse number="2">Odrekli smo se skrivnih del, ki bi se jih morali sramovati. Ne ravnamo zvijačno, tudi ne pačimo božje besede, marveč oznanjamo resnico in se pred Bogom priporočamo vsaki človeški vesti.</verse>
				<verse number="3">Če je pa naš evangelij zakrit, je zakrit za tiste, ki so na poti pogubljenja,</verse>
				<verse number="4">za nevernike, ki jim je bog tega sveta zaslepil um, tako da jim ne zasveti luč evangelija o veličastvu Kristusa, ki je podoba Boga.</verse>
				<verse number="5">Saj ne oznanjamo sebe, ampak Gospoda Jezusa Kristusa, sebe pa le kot vaše služabnike zaradi Jezusa.</verse>
				<verse number="6">Bog, ki je rekel: »Iz teme bo zasvetila luč,« je zasijal v naših srcih, da bi jasno spoznali veličastvo Boga, ki žari na obrazu Jezusa Kristusa.</verse>
				<verse number="7">Ta zaklad pa imamo v lončenih posodah, da bi bila ta obilna moč od Boga in ne od nas.</verse>
				<verse number="8">Od vseh strani pritiskajo na nas, pa nismo utesnjeni. Ne vidimo poti, pa jo še najdemo.</verse>
				<verse number="9">Preganjajo nas, pa nismo zapuščeni. Ob tla nas mečejo, a nismo pobiti.</verse>
				<verse number="10">Vedno nosimo v svojem telesu Jezusovo umiranje, da bi se v našem telesu razodelo Jezusovo življenje.</verse>
				<verse number="11">Čeprav še živimo, nas zaradi Jezusa vedno pošiljajo v smrt, da bi se tudi Jezusovo življenje razodelo v našem umrljivem telesu.</verse>
				<verse number="12">Tako v nas deluje smrt, v vas pa življenje.</verse>
				<verse number="13">Ker pa imamo istega duha vere, kakor je pisano: »Veroval sem, zato sem govoril,« tudi mi verujemo in zato tudi govorimo.</verse>
				<verse number="14">Vemo namreč, da bo tisti, ki je obudil Gospoda Jezusa, tudi nas obudil z Jezusom in hkrati z vami postavil predse.</verse>
				<verse number="15">Vse prenašamo zaradi vas, da bi milost po mnogih obogatila češčenje in prekipela v božjo slavo.</verse>
				<verse number="16">Zato ne zgubljamo poguma. Nasprotno, čeprav naš zunanji človek razpada, se naš notranji iz dneva v dan obnavlja.</verse>
				<verse number="17">Naša sedanja lahka stiska nam namreč pripravlja čez vso mero veliko, večno bogastvo slave,</verse>
				<verse number="18">ker ne gledamo na to, kar se vidi, ampak na to, kar se ne vidi. Kar se namreč vidi, je bežno, kar pa se ne vidi, je večno.</verse>
			</chapter>
			<chapter number="5">
				<verse number="1">Vemo namreč to: če razpade naša zemeljska hiša, ki je le šotor, imamo v nebesih božjo zgradbo, hišo, ki je niso naredile človeške roke in je večna.</verse>
				<verse number="2">Zato tudi v tem svojem stanju hrepenimo in si vroče želimo kar po vrhu obleči naše nebeško bivališče,</verse>
				<verse number="3">seveda, če se tudi izkažemo, da smo oblečeni in ne goli.</verse>
				<verse number="4">Dokler namreč živimo v tem šotoru, vzdihujemo in tlači nas, ker se ne bi radi slekli, ampak bi se radi kar povrh oblekli, tako da bi življenje použilo to, kar je umrljivo.</verse>
				<verse number="5">Tisti pa, ki nam je to željo vsadil, je Bog, in on nam je za jamstvo dal Duha.</verse>
				<verse number="6">Vedno smo polni zaupanja, čeprav vemo, da smo zdoma in daleč od Gospoda, dokler smo doma v telesu,</verse>
				<verse number="7">saj le v veri potujemo in ne v gledanju.</verse>
				<verse number="8">Vendar zaupamo in si želimo, da bi se izselili iz telesa in se vselili h Gospodu.</verse>
				<verse number="9">Zato si tudi prizadevamo, da bi mu bili všeč, bodisi da živimo v telesu bodisi da se izselimo.</verse>
				<verse number="10">Vsi se bomo namreč morali prikazati pred Kristusovim sodnim stolom, da bo vsak prejel plačilo za to, kar je v zemeljskem življenju delal, dobro ali slabo.</verse>
				<verse number="11">Ker torej vemo, kaj je strah pred Gospodom, skušamo ljudi prepričevati. Bog pa nas pozna in upamo, da nas pozna tudi vaša vest.</verse>
				<verse number="12">S tem se vam nočemo ponovno opravičevati, marveč vam ponujamo oporo, da boste lahko ponosni na nas, da boste imeli kaj odgovoriti tistim, ki so ponosni le na zunaj, v srcu pa ne.</verse>
				<verse number="13">Če sem bil namreč ves iz uma, sem bil zaradi Boga, če pa smo pametni, smo zaradi vas.</verse>
				<verse number="14">Kristusova ljubezen nas sili k temu spoznanju, da je eden umrl za vse in so zato umrli vsi.</verse>
				<verse number="15">Za vse pa je umrl zato, da tisti, ki živijo, ne bi živeli več sebi, ampak tistemu, ki je zanje umrl in vstal.</verse>
				<verse number="16">Zato odslej nikogar več ne poznamo po človeško. Čeprav smo Kristusa poznali po človeško, ga zdaj ne poznamo več tako.</verse>
				<verse number="17">Če je kdo v Kristusu, je nova stvar. Staro je minilo. Glejte, nastalo je novo!</verse>
				<verse number="18">Vse pa je od Boga. On nas je po Kristusu spravil s seboj, nam pa naložil službo sprave.</verse>
				<verse number="19">Vsekakor pa je v Kristusu spravil svet s seboj, s tem da ljudem ni zaračunal njihovih grehov, nam pa naložil, da oznanimo besedo sprave.</verse>
				<verse number="20">V Kristusovem imenu smo torej poslani, kakor če bi Bog opominjal po nas: v Kristusovem imenu vas prosimo, spravite se z Bogom.</verse>
				<verse number="21">Iz njega, ki ni poznal greha, je za nas napravil greh, da bi mi v njem postali božja pravičnost.</verse>
			</chapter>
			<chapter number="6">
				<verse number="1">Ker smo njegovi sodelavci, vas tudi prosimo: božje milosti vendar ne boste prejemali kar tjavdan!</verse>
				<verse number="2">Pravi namreč: »Ob času milosti te uslišim in na dan rešitve ti pomagam.« Glejte, zdaj je čas milosti! Glejte, zdaj je dan rešitve!</verse>
				<verse number="3">V ničemer ne dajemo nobenega pohujšanja, da se naša služba ne bi grajala,</verse>
				<verse number="4">ampak se v vsem vedemo kot božji služabniki: v veliki potrpežljivosti, v nadlogah, v nesrečah, v stiskah,</verse>
				<verse number="5">pod udarci, v ječah, pri uporih, v naporih, v prečutih nočeh, v postih,</verse>
				<verse number="6">s čistostjo, s spoznanjem, z velikodušnostjo, z dobroto, s Svetim Duhom, z iskreno ljubeznijo,</verse>
				<verse number="7">z oznanjevanjem resnice, z božjo močjo, z orožjem pravice v desnici in levici,</verse>
				<verse number="8">v časti in ponižanju, na slabem in dobrem glasu, kakor zapeljivci, a vendar resnicoljubni,</verse>
				<verse number="9">kakor nepoznani, a vendar poznani, kakor umirajoči, pa glejte, živimo, kakor pretepeni, a ne usmrčeni,</verse>
				<verse number="10">kakor žalostni, pa vedno veseli, kakor ubogi, pa mnoge bogatimo, kakor bi nič ne imeli, pa imamo vse.</verse>
				<verse number="11">Korinčani! Naša usta so vam govorila odkrito, naše srce je na široko odprto.</verse>
				<verse number="12">V meni ni pretesno za vas, je pa zame tesno v vas.</verse>
				<verse number="13">Kakor otrokom vam povem: povrnite tudi vi meni z enako odprtostjo!</verse>
				<verse number="14">Ne dajte se vpregati v jarem z neverniki! Kaj imata namreč skupnega pravičnost in krivičnost? Kakšno zvezo ima luč s temo?</verse>
				<verse number="15">Kakšno je soglasje med Kristusom in Beliárjem? Kaj imata skupnega vernik in nevernik? Kaj ima božje svetišče skupnega z maliki? Mi smo namreč svetišče živega Boga, kakor je rekel Bog:</verse>
				<verse number="16">»Prebival bom med njimi in med njimi bom hodil in bom njihov Bog in oni bodo moje ljudstvo.</verse>
				<verse number="17">Zato pojdite iz njihove družbe in se ločite od njih!« Tako pravi Gospod. »In nečistega se ne dotikajte! In jaz vas bom sprejel.</verse>
				<verse number="18">In jaz vam bom Oče in vi boste moji sinovi in hčere,« tako govori vsemogočni Gospod.</verse>
			</chapter>
			<chapter number="7">
				<verse number="1">Take obljube torej imamo, predragi. Zato se očistimo vseh človeških madežev in madežev duha in v božjem strahu dopolnjujmo svoje posvečenje!</verse>
				<verse number="2">Imejte srce za nas! Nikomur nismo storili krivice, nikomur nismo naredili škode, nikogar nismo prevarali.</verse>
				<verse number="3">Tega ne pravim zato, da bi vas obsojal, saj sem že prej povedal, da ste z mojim srcem povezani na življenje in smrt.</verse>
				<verse number="4">Silno zaupam v vas, zelo sem ponosen zaradi vas. Pri vsej svoji stiski sem poln tolažbe in prekipevajočega veselja.</verse>
				<verse number="5">Tudi po prihodu v Makedonijo nismo imeli nobenega pokoja. Na vse načine nas je tlačilo: zunaj boji, znotraj strah.</verse>
				<verse number="6">Toda Bog tolaži potrte in potolažil nas je s Titovim prihodom,</verse>
				<verse number="7">pa ne le z njegovim prihodom, marveč tudi s tolažbo, ki ste mu jo dali vi. Pripovedoval nam je namreč o vašem hrepenenju, o vaši žalosti in o vaši vnemi zame. In tako sem bil še bolj vesel.</verse>
				<verse number="8">Čeprav sem vas s prejšnjim pismom užalostil, mi tega ni žal … Čeprav mi je bilo hudo — vidim namreč, da vas je tisto pismo vsaj za nekaj časa užalostilo —</verse>
				<verse number="9">sem zdaj vesel, pa ne zato, ker sem vas spravil v žalost, ampak zato, ker je žalost v vas sprožila spreobrnitev. Užalostili ste se namreč po božji volji in tako od nas niste trpeli nobene škode.</verse>
				<verse number="10">Žalost, ki je po božji volji, namreč rodi stanovitno spreobrnitev, ki pelje v zveličanje, svetna žalost pa povzroči smrt.</verse>
				<verse number="11">Prav to, da ste bili žalostni po božji volji, glejte, kakšno gorečnost vam je obrodilo; poleg tega pa še opravičevanje, nejevoljo, strah, hrepenenje, gorečnost, pa tudi kazen. Vsekakor ste sami dokazali, da ste v tej stvari nedolžni.</verse>
				<verse number="12">Čeprav sem vam torej pisal, nisem zaradi tistega, ki je storil krivico, tudi ne zaradi tistega, ki je krivico trpel, marveč zato, da bi se pred Bogom zavedali, kako vneti ste zame.</verse>
				<verse number="13">Zato smo potolaženi. Poleg te tolažbe pa nas je še bolj razveselilo to, da je bil vesel Tit, ker ste vi vsi poživili njegovega duha.</verse>
				<verse number="14">Če sem namreč pred njim kdaj pokazal, da sem na vas ponosen, me zdaj ni sram. Nasprotno, kakor smo vam povedali vse po resnici, tako se je tudi naš ponos na vas izkazal pred Titom za utemeljenega.</verse>
				<verse number="15">Njegovo srce vam je še posebej naklonjeno, ko se spominja ubogljivosti vas vseh, ker ste ga v spoštljivem strahu sprejeli.</verse>
				<verse number="16">Vesel sem, da se lahko na vas popolnoma zanesem.</verse>
			</chapter>
			<chapter number="8">
				<verse number="1">Bratje, spregovoriti vam hočem o božji milosti, ki je bila dana Cerkvam v Makedoniji.</verse>
				<verse number="2">Čeprav so izkusile mnoge stiske, sta njihovo prekipevajoče veselje in njihovo skrajno uboštvo prerasli v njihovo bogato radodarnost.</verse>
				<verse number="3">Po svojih močeh in — za pričo sem — celo čez svoje moči so iz lastnega nagiba dajali,</verse>
				<verse number="4">nas pa vneto prosili, da bi smeli sodelovati pri podpiranju svetih.</verse>
				<verse number="5">Proti našemu upanju so najprej sebe podarili Gospodu, nato pa po božji volji nam,</verse>
				<verse number="6">tako da smo prosili Tita, naj pri vas to delo ljubezni tudi izpelje, kakor ga je bil že začel.</verse>
				<verse number="7">In kakor imate vsega v obilju, vero, besedo in spoznanje, vsakršno gorečnost in ljubezen, ki smo jo prebudili v vas, tako se tudi odlikujte v tem dobrem delu.</verse>
				<verse number="8">Tega ne pravim, ker bi vam hotel ukazovati, ampak da bi po vzoru drugih tudi vi meni dokazali pristnost svoje ljubezni.</verse>
				<verse number="9">Saj vendar poznate plemenitost našega Gospoda Jezusa Kristusa! Bogat je bil, pa je zaradi vas postal ubog, da bi vi obogateli po njegovem uboštvu.</verse>
				<verse number="10">V tem vam svetujem: za vas je koristno, da stvar, ki ste jo lani ne le začeli, ampak tudi želeli,</verse>
				<verse number="11">zdaj še uresničite. Tako se bo tudi pripravljenost volje uresničila po vaših močeh.</verse>
				<verse number="12">Kdor ima namreč dobro voljo, je kljub pomanjkanju dobrodošel s tistim, kar ima.</verse>
				<verse number="13">Ne gre namreč za to, da bi sebe obremenjevali, ko pomagate drugim. Za enakost gre.</verse>
				<verse number="14">Naj v sedanjih okoliščinah vaše obilje olajša njihovo pomanjkanje, da bo nekoč tudi njihovo obilje olajšalo vaše pomanjkanje. Tako bo prišlo do enakosti,</verse>
				<verse number="15">kakor je pisano: »Kdor je veliko nabral, ni imel preveč, in kdor je malo, ni imel premalo.«</verse>
				<verse number="16">Hvala Bogu, ki je Titu položil v srce enako vnemo za vas.</verse>
				<verse number="17">Res je ustregel moji prošnji, ker pa je bil že sam zelo vnet, je po svojem nagibu prišel k vam.</verse>
				<verse number="18">Z njim pa pošiljamo brata, ki ga zaradi evangelija hvalijo vse Cerkve.</verse>
				<verse number="19">Pa ne le to. Cerkve so nam ga tudi izvolile za popotnega tovariša pri tej nabirki, ki smo jo mi prevzeli Gospodu samemu v čast in da bi dokazali našo dobro voljo.</verse>
				<verse number="20">Seveda pa se varujemo, da nam ne bi kdo naprtil kakega očitka zaradi teh obilnih darov, ki smo jih prevzeli.</verse>
				<verse number="21">Saj skrbimo za dobro ne le v očeh Gospoda, ampak tudi v očeh ljudi.</verse>
				<verse number="22">Z njima pošiljamo našega brata, ki smo ga v mnogih stvareh velikokrat preskusili in spoznali za vnetega, zdaj pa je še bolj vnet zaradi velikega zaupanja, ki ga ima do vas.</verse>
				<verse number="23">Če gre za Tita, je moj tovariš in sodelavec za vas. Če gre za naša brata, sta odposlanca Cerkvá, Kristusova slava.</verse>
				<verse number="24">Izkažite jim vpričo Cerkvá svojo ljubezen in potrdite, da sem ponosen na vas!</verse>
			</chapter>
			<chapter number="9">
				<verse number="1">Ni potrebno, da bi vam pisal, kako naj bi podpirali svete.</verse>
				<verse number="2">Poznam vašo dobro voljo, ki jo vam v čast hvalim pred Makedonci. Pravim jim, da je Ahája že od lani pripravljena in da je vaša vnema izzvala tudi mnogo drugih.</verse>
				<verse number="3">Vendar pošiljam brate zato, da se ne bi v tem zaman ponašal z vami in da bi bili, kakor sem že povedal, res pripravljeni,</verse>
				<verse number="4">da glede tega ne bi doživel sramote, saj bi jo tudi vi, če namreč z menoj pridejo Makedonci in bi vas dobili nepripravljene.</verse>
				<verse number="5">Zato sem menil, da moram prositi brate, naj gredo pred nami k vam in vnaprej zberejo vaš obljubljeni obilni dar, tak, ki bo zbran iz velikodušnosti in ne iz stiskaštva.</verse>
				<verse number="6">To pa rečem: kdor na redko seje, bo tudi pičlo žel, kdor pa na gosto seje, bo tudi bogato žel.</verse>
				<verse number="7">Vsak naj dá, kakor se je v srcu odločil, pa ne čemerno ali na silo, zakaj Bog ljubi veselega darovalca.</verse>
				<verse number="8">Bog pa vas more obdariti z vsakršno milostjo, tako da boste v vsem vedno imeli vsega dovolj in bo še obilno ostalo za vsakršno dobro delo,</verse>
				<verse number="9">kakor je pisano: »Razdelil je, dal ubogim, njegova pravičnost ostane vekomaj.«</verse>
				<verse number="10">Tisti, ki sejalcu priskrbi seme, bo priskrbel tudi kruh za živež in pomnožil bo vaše seme ter pospeševal sadove vaše pravičnosti.</verse>
				<verse number="11">Dovolj ste bogati, da ste lahko tako radodarni, da boste po nas dajali Bogu zahvalo.</verse>
				<verse number="12">Zakaj daritvena služba v tej nabirki ni le v tem, da rešuje pomanjkanje pri svetih, temveč v tem, da se Bogu daje večja zahvala.</verse>
				<verse number="13">Če se namreč v tej dobrodelnosti skažete, bodo Boga poveličevali zaradi vaše poslušnosti, ki jo izkazujete Kristusovemu evangeliju, in zaradi vaše vzajemne radodarnosti do njih in do vseh.</verse>
				<verse number="14">Pa še molili bodo za vas in vas radi imeli zaradi obilne milosti, ki vam jo je naklonil Bog.</verse>
				<verse number="15">Hvala Bogu za njegov neizrekljivi dar!</verse>
			</chapter>
			<chapter number="10">
				<verse number="1">Jaz sam, Pavel, ki sem sicer tako popustljiv, dokler sem med vami, od daleč pa do vas pogumen, vas pri krotkosti in prizanesljivosti Kristusa rotim</verse>
				<verse number="2">in prosim: uredite, da ne bom osebno prisiljen pokazati neustrašeno odločnost, s katero mislim resno nastopiti proti nekaterim, ki menijo, da živim po človeško.</verse>
				<verse number="3">Res živimo po človeško, a se ne bojujemo po človeško.</verse>
				<verse number="4">Orožje našega bojevanja ni človeško, ampak ima v Bogu moč, da podira trdnjave.</verse>
				<verse number="5">Naklepe uničujemo in vsakršno prevzetnost, ki se dviga proti spoznanju Boga, in podvržemo vsak razum pokorščini do Kristusa.</verse>
				<verse number="6">Pripravljeni smo kaznovati vsako neposlušnost, brž ko bo vaša poslušnost popolna.</verse>
				<verse number="7">Samo to vidite, kar je pred očmi. Če je kdo prepričan, da je Kristusov, naj sam še enkrat premisli, da smo prav tako kakor on tudi mi Kristusovi.</verse>
				<verse number="8">Tudi če bi se še bolj ponašal s svojo oblastjo, ki jo je dal Gospod v vaše napredovanje in ne v vaše uničenje, me ne bo sram.</verse>
				<verse number="9">Naj se nikar ne zdi, da vas hočem strašiti s pismi.</verse>
				<verse number="10">Resda pravijo: »Pisma so ostra in krepka, ko je osebno navzoč, pa je šibek in njegova beseda zanič.«</verse>
				<verse number="11">Tak naj se zaveda: kakršni smo v pismih z besedo, kadar smo odsotni, takšni smo tudi v dejanju, kadar smo navzoči!</verse>
				<verse number="12">Vsekakor se ne drznemo primerjati ali šteti med tiste nekatere, ki priporočajo sami sebe. Taki so prav zato nespametni, ker sami sebe po sebi merijo in presojajo.</verse>
				<verse number="13">Mi pa se ne bomo hvalili čez mero temveč le v mejah tistega, kar nam je odmeril Bog, merilo vsega. To pa je v tem, da smo prišli tudi do vas.</verse>
				<verse number="14">Nikakor se namreč ne povzdigujemo čez mero, kot da ne bi bili prišli do vas, saj smo vendar s Kristusovim evangelijem dospeli tudi k vam.</verse>
				<verse number="15">Nikakor nismo čez mero ponosni na tuje prizadevanje. Upamo pa, da bomo zaradi vaše rastoče vere pri vas presegli naša dosedanja merila,</verse>
				<verse number="16">tako da bomo oznanili evangelij onkraj vaših mejá, ne da bi se hvalili z delom, ki so ga na tujem področju opravili drugi.</verse>
				<verse number="17">Kdor se hvali, naj se hvali v Gospodu.</verse>
				<verse number="18">Zakaj potrjen ni tisti, ki sam sebe priporoča, ampak tisti, ki ga priporoča Gospod.</verse>
			</chapter>
			<chapter number="11">
				<verse number="1">Ko bi vi le mogli prenesti kanček moje nespameti! Pa saj me tudi prenašate.</verse>
				<verse number="2">Do vas čutim nekakšno božjo ljubosumnost. Vse sem namreč storil, da bi vas zaročil in pripeljal kot čisto devico edinemu možu, Kristusu.</verse>
				<verse number="3">Bojim pa se, da se ne bi vaše misli skazile in oddaljile od iskrene vdanosti do Kristusa, kakor je kača s svojo zvijačo preslepila Evo.</verse>
				<verse number="4">Če namreč pride kdo in oznanja drugega Jezusa, ki ga mi nismo oznanili, ali če prejmete drugega Duha, ki ga niste prejeli, ali drug evangelij, ki ga niste slišali, seveda voljno prenašate.</verse>
				<verse number="5">Vendar mislim, da v ničemer ne zaostajam za vélikimi apostoli.</verse>
				<verse number="6">Čeprav sem kot govornik šibek, pa nisem v spoznanju. To smo vam med vsemi vsestransko dokazali.</verse>
				<verse number="7">Morda sem se pa tedaj pregrešil, ko sem se ponižal, da bi vas dvignil, tedaj, ko sem vam brez plačila oznanjal božji evangelij?</verse>
				<verse number="8">Druge Cerkve sem oškodoval in od njih dobil sredstva za preživljanje, da bi lahko služil vam.</verse>
				<verse number="9">Ko sem bil pri vas in sem trpel pomanjkanje, nisem bil nikomur v breme. Kar mi je namreč manjkalo, so dodali bratje, ki so prišli iz Makedonije. Skratka, varoval sem se in se bom še varoval, da vam ne bi bil v breme.</verse>
				<verse number="10">Pri Kristusovi resnici, ki je v meni, vam povem, da mi nič ne bo utišalo tega ponosa v pokrajinah Aháje.</verse>
				<verse number="11">Zakaj? Ker vas morda ne ljubim? To vé Bog.</verse>
				<verse number="12">Kar zdaj delam, bom delal še naprej, da spodnesem oporo tistim, ki iščejo pretvezo, da bi se lahko ponašali z istim kakor jaz.</verse>
				<verse number="13">Taki so namreč lažni apostoli, nepošteni delavci, ki si nadevajo krinko Kristusovih apostolov.</verse>
				<verse number="14">Toda to ni nič čudnega, saj si tudi sam satan nadeva krinko angela luči.</verse>
				<verse number="15">Nič posebnega torej ni, če si tudi njegovi hlapci nadevajo krinko pravičnih služabnikov. Toda njihov konec bo po meri njihovih del.</verse>
				<verse number="16">Ponavljam: nihče naj ne misli, da sem nespameten! Sicer pa, kar imejte me za nespametnega, da se bom tudi jaz malce pohvalil.</verse>
				<verse number="17">Kar mislim povedati, tega ne bom govoril v Gospodu, marveč kakor v blodnji, iz tistega lažnega ponosa.</verse>
				<verse number="18">Ker se že mnogi hvalijo po človeško, se bom tudi jaz.</verse>
				<verse number="19">Saj voljno prenašate nespametne vi, ki ste pametni!</verse>
				<verse number="20">Prenašate, če vas kdo zasužnjuje, če vas kdo izkorišča, če vas kdo ovira, če se kdo povišuje, če vas kdo udari po obrazu.</verse>
				<verse number="21">V svojo sramoto govorim, kakor da bi bil res šibek. V čemer si kdo upa — še zmeraj govorim v blodnji — si upam tudi jaz.</verse>
				<verse number="22">So Hebrejci? Jaz tudi. So Izraelci? Jaz tudi. So Abrahamovi potomci? Jaz tudi.</verse>
				<verse number="23">So Kristusovi služabniki? V blodnji govorim: jaz še bolj! V hujših naporih, večkrat v ječah, neprimerno bolj pod udarci, večkrat v smrtni nevarnosti.</verse>
				<verse number="24">Od Judov sem jih petkrat dobil po eno manj ko štirideset.</verse>
				<verse number="25">Trikrat so me bičali, enkrat kamnali, trikrat sem doživel brodolom in eno noč in dan preživel na globokem morju.</verse>
				<verse number="26">Pogosto sem bil v nevarnostih na potovanjih, v nevarnostih na rekah, v nevarnostih pred razbojniki, v nevarnosti pred rojaki, v nevarnosti pred neverniki, v nevarnosti v mestu, v nevarnosti v samoti, v nevarnosti na morju, v nevarnosti med lažnivimi brati.</verse>
				<verse number="27">V trudu in mukah, v pogostem bedenju, v lakoti in žeji, v pogostih postih, v mrazu in goloti.</verse>
				<verse number="28">Poleg tega še vse, kar me dan na dan zaposluje, skrb za vse Cerkve.</verse>
				<verse number="29">Kdo je slaboten, ne da bi bil tudi jaz? Kdo se pohujšuje, da mene ne bi žgalo?</verse>
				<verse number="30">Ko bi se bilo že treba hvaliti, se bom hvalil s svojimi slabostmi.</verse>
				<verse number="31">Bog in Oče Gospoda Jezusa, ki je hvaljen na veke, vé, da ne lažem.</verse>
				<verse number="32">V Damasku je dal namestnik kralja Haréta zastražiti mesto Damaščanov, da bi me ujel,</verse>
				<verse number="33">pa so me v košu spustili skozi okno po zidu, da sem ušel njegovim rokam.</verse>
			</chapter>
			<chapter number="12">
				<verse number="1">Ali se je res treba hvaliti? To sicer nič ne koristi, vendar povem še o videnjih in razodetjih Gospoda.</verse>
				<verse number="2">Poznam človeka v Kristusu. Pred štirinajstimi leti je bil vzdignjen do tretjega neba — ali v telesu, ne vem, ali zunaj telesa, ne vem. To vé Bog.</verse>
				<verse number="3">Vem tudi, da je bil ta človek vzet v nebesa — ali v telesu ali zunaj telesa, ne vem. To vé Bog.</verse>
				<verse number="4">Ta je slišal neizrekljive besede, ki jih človeku ni dano govoriti.</verse>
				<verse number="5">S tem človekom se bom ponašal, s seboj pa se ne bom ponašal, razen s slabostmi.</verse>
				<verse number="6">Če bi se že hotel hvaliti, ne bi bil nespameten, saj bi govoril resnico. Pa se rajši zdržim, da ne bi kdo mislil o meni več kakor to, kar na meni vidi ali kar povem.</verse>
				<verse number="7">Da se pa ne bi zaradi izrednih razodetij prevzel, mi je bil dan v telo trn, satanov angel, ki me tepe, da se ne bi prevzel.</verse>
				<verse number="8">Zato sem trikrat prosil Gospoda, da bi ga odstranil od mene,</verse>
				<verse number="9">a mi je rekel: »Dovolj ti je moja milost. Moč se v težavah utrjuje.« Zato se bom zelo rad ponašal z težavami, da bi v meni delovala Kristusova moč.</verse>
				<verse number="10">Vesel sem torej težav, žalitev, nesreč, preganjanj in stisk za Kristusa. Zakaj močan sem tedaj, ko sem slaboten.</verse>
				<verse number="11">Zdaj sem pa res nespameten. Toda vi ste me prisilili! V resnici bi vi morali govoriti meni v prid, saj nisem v ničemer zaostal za vélikimi apostoli, čeprav nisem nič.</verse>
				<verse number="12">Tista znamenja, ki so znamenja apostola, to je znamenja, čudeži in moči, so se namreč med vami stalno dogajala.</verse>
				<verse number="13">V čem ste bili na slabšem kakor druge Cerkve? Samo v tem, da vam jaz nisem bil v breme. Odpustite mi to krivico!</verse>
				<verse number="14">Glejte, zdaj se že v tretje odpravljam k vam, vendar vam ne bom v breme, ker ne iščem vaših dobrin, ampak vas. Niso namreč otroci dolžni zbirati prihranke za starše, ampak starši za otroke.</verse>
				<verse number="15">Sam bom prav rad razdajal in celo sam sebe bom razdal za vaše duše. Ali me boste zato manj ljubili, če vas pa jaz tako zelo ljubim?</verse>
				<verse number="16">Pa naj bo! V breme vam nisem bil. Recimo pa, da sem vas — prekanjen, kakor sem — ujel v precep!</verse>
				<verse number="17">Ali sem vas morda izkoristil po kom od tistih, ki sem jih poslal k vam?</verse>
				<verse number="18">Naprosil sem bil Tita in z njim poslal brata. Morda vas je ukanil Tit? Mar nisva hodila v istem duhu in po istih stopinjah?</verse>
				<verse number="19">Ali ste že dolgo prepričani, da se pred vami zagovarjamo? Ne, pred Bogom v Kristusu govorimo in vse, preljubi, v vašo spodbudo.</verse>
				<verse number="20">Bojim se namreč, da vas morda ob prihodu ne dobim takšnih, kakršne si vas želim, in da boste vi mene našli takšnega, kakršnega si ne želite. Bojim se, da bo med vami pričkanje, nevoščljivost, razdraženost, prepirljivost, opravljanje, podpihovanje, napihovanje in upornost.</verse>
				<verse number="21">Bojim se, da bi me ob ponovnem prihodu moj Bog med vami ponižal in bi moral objokovati mnoge, ki so prej grešili, pa se za nečistost in prešuštvovanje in razuzdanost, ki so jo zagrešili, niso spokorili.</verse>
			</chapter>
			<chapter number="13">
				<verse number="1">V tretje zdaj prihajam k vam. »Vsaka stvar se bo odločila na izjavo dveh ali treh prič.«</verse>
				<verse number="2">Napovedal sem bil že, in kakor tedaj ob drugem obisku, tudi zdaj v odsotnosti napovedujem tistim, ki so prej grešili in vsem drugim: ko pridem, ne bom več prizanašal,</verse>
				<verse number="3">ker sami zahtevate dokaz, da v meni govori Kristus. Ta pa vam ne bo prizanesel, ampak vam bo dokazal svojo moč.</verse>
				<verse number="4">Res, križan je bil zaradi slabosti, toda živí iz božje moči. Tudi mi smo slabotni v njem, a pred vami bomo živi z njim zaradi božje moči.</verse>
				<verse number="5">Sami se preverite, ali ste verni. Preskušajte se! Ali se res ne zavedate, da je Jezus Kristus v vas? Morda pa že preskušnje niste prestali!</verse>
				<verse number="6">Upam pa, da boste spoznali, da smo mi preskušnjo prestali.</verse>
				<verse number="7">Boga prosimo, da bi vi ne storili nič hudega. Ni nam do tega, da bi se mi skazali kot preskušene, ampak samo do tega, da bi vi delali dobro, čeprav bi mi veljali za nepreskušene.</verse>
				<verse number="8">Ničesar namreč ne zmoremo proti resnici, smo pa za resnico.</verse>
				<verse number="9">Veseli smo, kadar smo mi slabotni, vi pa močni. Zato tudi prosimo za vašo složnost.</verse>
				<verse number="10">To v odsotnosti pišem zato, da ne bom navzoč nastopal ostro z oblastjo, ki mi jo je dal Gospod, da bi zidal, ne pa podiral.</verse>
				<verse number="11">Končno, bratje, veselite se, spopolnjujte se, spodbujajte se, bodite istih misli, varujte mir, pa bo Bog ljubezni in miru z vami.</verse>
				<verse number="12">Pozdravite drug drugega s svetim poljubom. Pozdravljajo vas vsi sveti.</verse>
				<verse number="13">Milost Gospoda Jezusa Kristusa in ljubezen Boga in občestvo Svetega Duha z vami vsemi!</verse>
			</chapter>
		</book>
		<book number="48">
			<chapter number="1">
				<verse number="1">Pavel, apostol ne po človeški pobudi ne po človeškem posredovanju, temveč po Jezusu Kristusu in Bogu Očetu, ki ga je obudil od mrtvih,</verse>
				<verse number="2">in vsi bratje, ki so z mano, Cerkvam v Galatíji:</verse>
				<verse number="3">milost vam in mir od Boga, našega Očeta, in Gospoda Jezusa Kristusa!</verse>
				<verse number="4">On je daroval sam sebe za naše grehe, da bi nas iztrgal iz sedanjega pokvarjenega sveta, kakor je hotel naš Bog in Oče,</verse>
				<verse number="5">kateremu bodi slava na veke vekov! Amen.</verse>
				<verse number="6">Čudim se, da se od tistega, ki vas je poklical po Kristusovi milosti, tako hitro obračate k nekemu drugemu evangeliju.</verse>
				<verse number="7">Sicer pa drugega evangelija dejansko ni. Pač pa so nekateri, ki vas begajo in hočejo Kristusov evangelij postaviti na glavo.</verse>
				<verse number="8">Toda tudi če bi vam mi sami ali pa angel iz nebes oznanjal drugačen evangelij, kakor smo vam ga mi oznanili, naj bo zavržen!</verse>
				<verse number="9">Kakor smo poprej rekli, tako pravimo ponovno: Če vam kdo oznanja evangelij, ki je drugačen od tistega, ki ste ga prejeli, naj bo zavržen!</verse>
				<verse number="10">Koga si namreč skušam dobiti na svojo stran, ljudi ali Boga? Si mar prizadevam, da bi ugajal ljudem? Ko bi hotel ugajati še ljudem, ne bi bil Kristusov služabnik.</verse>
				<verse number="11">Izjavljam vam torej, bratje: Evangelij, ki sem ga oznanil, ne izvira od človeka.</verse>
				<verse number="12">Nikakor ga namreč nisem prejel in se ga naučil od človeka, temveč po razodetju Jezusa Kristusa.</verse>
				<verse number="13">Slišali ste namreč, kako sem nekoč živel v judovstvu, kako sem zagrizeno preganjal božjo Cerkev in jo skušal uničiti.</verse>
				<verse number="14">Po svoji strastni vnemi za očetna izročila sem v ljudstvu prekašal mnoge sovrstnike in rojake.</verse>
				<verse number="15">Toda Bog, ki me je izbral že v materinem telesu in me poklical s svojo milostjo,</verse>
				<verse number="16">je sklenil razodeti v meni svojega Sina, da bi ga oznanjal med pogani. Tedaj se nisem šel posvetovat z nobenim človekom,</verse>
				<verse number="17">pa tudi v Jeruzalem nisem šel k tistim, ki so bili apostoli pred mano, temveč sem se nemudoma odpravil v Arabijo, potlej pa sem se vrnil v Damask.</verse>
				<verse number="18">Pozneje sem po treh letih šel v Jeruzalem, da bi se spoznal s Kéfom, in sem ostal pri njem petnajst dni.</verse>
				<verse number="19">Nobenega drugega apostola nisem videl, samo Jakoba, Gospodovega brata.</verse>
				<verse number="20">To, kar vam pišem, vam pred Bogom zagotavljam, da ni laž.</verse>
				<verse number="21">Nato sem šel v pokrajine Sirije in Kilíkije.</verse>
				<verse number="22">Cerkvam po Judeji, ki so v Kristusu, sem bil osebno nepoznan.</verse>
				<verse number="23">Slišali so le: »Tisti, ki nas je nekoč preganjal, sedaj oznanja vero, ki jo je nekoč skušal zatreti.«</verse>
				<verse number="24">In slavili so Boga zaradi mene.</verse>
			</chapter>
			<chapter number="2">
				<verse number="1">Po štirinajstih letih sem spet šel z Bárnabom gor v Jeruzalem. S sabo sem vzel tudi Tita.</verse>
				<verse number="2">Šel pa sem po nekem razodetju. Predložil sem jim evangelij, ki ga oznanjam med pogani, in še posebej najuglednejšim osebam, da bi morda ne tekel ali da ne bi bil tekel v prazno.</verse>
				<verse number="3">Tako takrat niti Tit, ki je bil z menoj, ni bil prisiljen, da bi se dal obrezati, čeprav je bil Grk.</verse>
				<verse number="4">Sicer pa so se bili tam vrinili lažni bratje, da bi prežali na našo svobodo, ki jo imamo v Kristusu Jezusu, in da bi nas usužnjili.</verse>
				<verse number="5">Vendar se jim nismo uklonili niti za trenutek, da bi med vami obstala resnica evangelija.</verse>
				<verse number="6">Tisti pa, ki so veljali za ugledne — kakšni so nekoč bili, me ne zanima, saj Bog ne gleda na osebo — tisti torej, ki so veljali za ugledne, mi niso ničesar dodatno naložili.</verse>
				<verse number="7">Nasprotno: ko so uvideli, da je bil meni zaupan evangelij za neobrezane, kakor je bil Petru za obrezane —</verse>
				<verse number="8">zakaj tisti, ki je bil usposobil Petra za oznanjevanje med obrezanimi, je usposobil tudi mene za oznanjevanje med pogani, —</verse>
				<verse number="9">in ko so spoznali milost, ki mi je bila dana, so Jakob, Kéfa in Janez, ki veljajo za stebre, podali meni in Bárnabu desnico v znamenje vzajemnosti; midva naj bi šla med pogane, oni pa med obrezane.</verse>
				<verse number="10">Le to so naju prosili, da bi se spominjala revežev. In to sem si zelo prizadeval storiti.</verse>
				<verse number="11">Ko pa je prišel Kéfa v Antiohíjo, sem se mu v obraz uprl, ker je delal narobe.</verse>
				<verse number="12">Preden so namreč prišli nekateri, ki so bili z Jakobom, je jedel s pogani. Ko pa so prišli, se je začel poganom umikati in se jih ogibati, in sicer iz strahu pred obrezanimi.</verse>
				<verse number="13">Z njim vred so se potajili tudi drugi Judje, tako da se je celo Bárnaba dal zavesti od njihove dvoličnosti.</verse>
				<verse number="14">Ko pa sem videl, da ne stojijo pokončno v resnici evangelija, sem rekel Kéfu vpričo vseh: »Če ti, ki si Jud, živiš po pogansko in ne po judovsko, kako hočeš prisiliti pogane, da bi živeli po judovsko?«</verse>
				<verse number="15">Mi, ki smo po rodu Judje in ne grešni pogani,</verse>
				<verse number="16">vemo, da človeka ne opravičujejo dela postave, ampak edinole vera v Jezusa Kristusa. Zato smo tudi mi začeli verovati v Kristusa Jezusa, da bi bili opravičeni po veri v Kristusa in ne po delih postave, saj noben človek ne bo opravičen po delih postave.</verse>
				<verse number="17">Če pa se mi, ki iščemo opravičenje v Kristusu, tudi sami izkažemo za grešnike, je mar Kristus služabnik greha? Nemogoče!</verse>
				<verse number="18">Če namreč znova zidam to, kar sem porušil, se izkažem za prestopnika.</verse>
				<verse number="19">Dejansko sem po postavi odmrl postavi, da bi živel za Boga. Skupaj s Kristusom sem križan;</verse>
				<verse number="20">ne živim več jaz, ampak Kristus živi v meni. Kolikor pa zdaj živim v telesu, živim v veri v Božjega Sina, ki me je vzljubil in daroval zame sam sebe.</verse>
				<verse number="21">Ne zametujem božje milosti; zakaj če opravičenje prihaja po postavi, potem je Kristus umrl zaman.</verse>
			</chapter>
			<chapter number="3">
				<verse number="1">O nespametni Galačani, le kdo vas je uročil, ko je bil prav vašim očem prikazan Jezus Kristus, in sicer križani?</verse>
				<verse number="2">Rad bi zvedel od vas samo tole: Ste prejeli Duha, ker ste delali po postavi, ali ker ste bili poslušni oznanjevanju?</verse>
				<verse number="3">Tako nespametni ste? Začeli ste z Duhom, zdaj pa končujete z mesom?</verse>
				<verse number="4">Ste toliko pretrpeli zaman? Ko bi vsaj bilo zaman!</verse>
				<verse number="5">Mar ta, ki vam daje Duha in dela med vami čudeže, to dela zato, ker ste delali po postavi, ali ker ste bili poslušni oznanjevanju?</verse>
				<verse number="6">Tako je bilo z Abrahamom, ki je veroval Bogu in mu je bilo to všteto v pravičnost.</verse>
				<verse number="7">Spoznajte vendar, da so Abrahamovi sinovi tisti, ki verujejo.</verse>
				<verse number="8">Sveto pismo je predvidelo, da bo Bog opravičil narode po veri, zato je napovedalo Abrahamu veselo novico: V tebi bodo blagoslovljeni vsi narodi.</verse>
				<verse number="9">Potemtakem so z verujočim Abrahamom vred blagoslovljeni tudi tisti, ki verujejo.</verse>
				<verse number="10">Vse tiste, ki se naslanjajo na dela postave, pa zadene prekletstvo. Zakaj pisano je: Preklet naj bo vsak, ki ne vztraja pri izpolnjevanju vsega, kar je zapisano v knjigi postave.</verse>
				<verse number="11">Da se nihče ne more opravičiti pred Bogom s postavo, je razvidno iz dejstva, da bo pravični živel iz vere.</verse>
				<verse number="12">Postava pa je nekaj drugega kot vera. Ampak: Kdor jo bo spolnjeval, bo živel od nje.</verse>
				<verse number="13">Kristus pa nas je odkupil od prekletstva postave s tem, da je za nas postal prekletstvo. Pisano je namreč: Preklet je vsak, kdor visi na lesu.</verse>
				<verse number="14">To se je zgodilo zato, da bi Abrahamov blagoslov prešel po Kristusu Jezusu k poganom in da bi mi po veri prejeli Duha, ki nam je bil obljubljen.</verse>
				<verse number="15">Naj vam, bratje, postrežem z navadnim zgledom. Pravnomočne oporoke nihče ne bo razveljavljal ali ji kaj dodajal, čeprav je samo človeško delo.</verse>
				<verse number="16">No, obljube so bile izrečene Abrahamu in njegovemu zarodu. Sveto pismo ne pravi »in zarodom«, kakor če bi šlo za mnoge, ampak in tvojemu zarodu, tako da gre za enega; in ta je Kristus.</verse>
				<verse number="17">Pravim pa tole: Če je Bog prej naredil oporoko, je postava, ki je nastala šele štiristo trideset let pozneje, ne more razveljaviti tako, da bi bila obljuba neučinkovita.</verse>
				<verse number="18">Zakaj če dediščina izvira iz postave, ne izvira iz obljube; Bog pa je pokazal Abrahamu svojo naklonjenost s tem, da mu je dal obljubo.</verse>
				<verse number="19">Čemú torej postava? Dodana je bila zaradi prestopkov, dokler ne bi prišel zarod, kateremu je bila dana obljuba, razglasili pa so jo angeli po sredniku.</verse>
				<verse number="20">Kjer je samo eden, ni srednika. Bog pa je eden.</verse>
				<verse number="21">Je torej postava zoper božje obljube? Nikakor ne! Zakaj opravičenje bi dejansko izviralo iz postave le, ko bi bila dana postava, ki bi mogla dati življenje.</verse>
				<verse number="22">Tako pa je Sveto pismo vse zaklenilo pod greh, da bi tisti, ki verujejo, dobili obljubo iz vere v Jezusa Kristusa.</verse>
				<verse number="23">Toda preden je nastopila vera, nas je postava držala zaprte pod ključem, v pričakovanju vere, ki naj bi bila razodeta.</verse>
				<verse number="24">To se pravi, da je postava postala za nas vzgojiteljica, ki nas je vzgojila za Kristusa, da bi bili opravičeni iz vere.</verse>
				<verse number="25">Ko pa je nastopila vera, nismo več pod vzgojiteljico.</verse>
				<verse number="26">Vi vsi ste namreč po veri v Kristusa Jezusa božji sinovi.</verse>
				<verse number="27">Zakaj vsi, ki ste bili krščeni v Kristusa, ste oblekli Kristusa.</verse>
				<verse number="28">Ni več Juda ne Grka, ni več sužnja ne svobodnjaka, ni več moškega ne ženske: zakaj vsi ste eno v Kristusu Jezusu.</verse>
				<verse number="29">Če pa ste Kristusovi, ste potemtakem Abrahamov zarod, po obljubi pa dediči.</verse>
			</chapter>
			<chapter number="4">
				<verse number="1">Mislim namreč takole: dokler je dedič še nedoleten, se nič ne razlikuje od sužnja, čeprav je gospodar vsega,</verse>
				<verse number="2">temveč je pod varuhi in oskrbniki vse do dne, ki ga je določil oče.</verse>
				<verse number="3">Tako je bilo tudi z nami. Ko smo bili nedoletni, smo bili usužnjeni naravnim zakonom.</verse>
				<verse number="4">Ko pa je nastopila polnost časa, je Bog poslal svojega Sina, rojenega iz žene, podvrženega postavi,</verse>
				<verse number="5">da bi odkupil tiste, ki so bili pod postavo, da bi mi tako prejeli posinovljenje.</verse>
				<verse number="6">Da pa ste sinovi, se vidi iz tega, da je Bog poslal v naša srca Duha svojega Sina, ki vpije: »Aba, Oče!«</verse>
				<verse number="7">Potemtakem nisi več suženj, temveč sin, če pa si sin, si tudi dedič, kakor je hotel Bog.</verse>
				<verse number="8">Toda tedaj ste služili bogovom, ki to dejansko niso, ker pač niste poznali Boga.</verse>
				<verse number="9">Sedaj pa ne samo, da Boga poznate, ampak še več, tudi Bog vas pozna. Kako se torej morete obračati nazaj k tistim slabotnim in bednim prvinam, ki jim hočete spet služiti?</verse>
				<verse number="10">Obhajate dneve, mesece, leta.</verse>
				<verse number="11">Bojim se za vas, da sem se morda zaman trudil za vas.</verse>
				<verse number="12">Bodite kakor jaz, bratje, prosim vas, ker sem jaz postal kakor vi. Nič hudega mi niste prizadeli.</verse>
				<verse number="13">Veste, da sem bil takrat, ko sem vam prvikrat oznanjal evangelij, bolan.</verse>
				<verse number="14">Ta bolezen vam je bila v preskušnjo, a me zaradi nje niste ne zaničevali ne zavrgli, temveč ste me sprejeli kot božjega angela, kot Kristusa Jezusa.</verse>
				<verse number="15">Kje je torej tisto vaše navdušenje? Lahko vam namreč zagotovim, da bi si takrat oči izdrli in mi jih dali, ko bi bilo mogoče.</verse>
				<verse number="16">Potemtakem sem postal vaš sovražnik, ker sem vam govoril resnico?</verse>
				<verse number="17">Oni se zavzemajo za vas, a ne pošteno; hočejo vas namreč odtrgati, da bi se navezali nanje.</verse>
				<verse number="18">Lepo pa je, da ste zmerom pozorni name in ne samo, kadar sem navzoč pri vas,</verse>
				<verse number="19">otroci moji, ki vas ponovno rojevam v bolečini, dokler ne bo v vas izoblikovan Kristus.</verse>
				<verse number="20">V tem trenutku bi bil rad pri vas in bi vam rad spregovoril z drugačnim glasom, ker ne vem, kaj naj storim z vami.</verse>
				<verse number="21">Povejte mi, vi, ki hočete biti pod postavo: Ne slišite, kaj pravi postava?</verse>
				<verse number="22">Pisano je namreč, da je Abraham dobil dva sinova, enega od dekle in enega od svobodne.</verse>
				<verse number="23">Toda sin, rojen iz dekle, se je rodil na ravni narave, sin pa, rojen iz svobodne, na ravni obljube.</verse>
				<verse number="24">To je povedano v prispodobi: gre namreč za dve zavezi. Ena izvira s Sínajske gore in rodi za sužnost: takšna je Hagára.</verse>
				<verse number="25">Hagára je prispodoba Sínajske gore, ki je v Arabiji: ta se sklada s sedanjim Jeruzalemom, ki je suženj s svojimi otroki vred.</verse>
				<verse number="26">Oni Jeruzalem, ki je zgoraj, pa je svoboden in ta je naša mati.</verse>
				<verse number="27">Pisano je namreč: »Razveseli se, nerodovitna, ki ne rodiš! Zavriskaj od veselja ti, ki ne poznaš porodnih bolečin! Zakaj veliko otrok bo imela zapuščena, več kakor tista, ki ima moža.«</verse>
				<verse number="28">Vi pa, bratje, ste kakor Izak sinovi obljube.</verse>
				<verse number="29">In kakor je takrat tisti, ki je bil rojen po mesu, preganjal tistega, ki je bil rojen po duhu, tako se dogaja tudi zdaj.</verse>
				<verse number="30">Toda kaj pravi Sveto pismo? » Odpôdi deklo in njenega sina, zakaj sin dekle nikakor ne bo dedoval s sinom svobodne.«</verse>
				<verse number="31">Zaradi tega, bratje, nismo sinovi dekle, temveč svobodne.</verse>
			</chapter>
			<chapter number="5">
				<verse number="1">Kristus nas je osvobodil, da bi ostali svobodni. Zatorej stojte trdno in se ne dajte ponovno vpreči v jarem sužnosti.</verse>
				<verse number="2">Glejte, jaz, Pavel, vam pravim: Če se daste obrezati, vam Kristus ne bo prav nič koristil.</verse>
				<verse number="3">In ponovno izjavljam vsakomur, ki se dá obrezati, da je dolžan v celoti izpolnjevati postavo.</verse>
				<verse number="4">Tisti, ki iščete opravičenje v postavi, nimate nič več skupnega s Kristusom: zgubili ste milost.</verse>
				<verse number="5">Duh nam daje, da od vere pričakujemo opravičenje, v katero upamo.</verse>
				<verse number="6">Saj v Kristusu Jezusu nič ne velja ne obreza ne neobreza, marveč vera, ki deluje po ljubezni.</verse>
				<verse number="7">Lepo ste tekli. Le kdo vam je presekal pot, da niste poslušni resnici?</verse>
				<verse number="8">To prepričanje gotovo ne prihaja od tistega, ki vas kliče.</verse>
				<verse number="9">Peščica kvasa skvasi vse testo.</verse>
				<verse number="10">Jaz upam v Gospodu za vas, da ne boste drugačnih misli. Kdor pa vas bega, bo nosil obsodbo, naj bo kdorkoli.</verse>
				<verse number="11">Če pa jaz, bratje, še oznanjam obrezo, zakaj me potem preganjajo? V tem primeru je bilo pohujšanje križa odpravljeno.</verse>
				<verse number="12">O, ko bi se tisti, ki vas vznemirjajo, tudi dali skopiti!</verse>
				<verse number="13">Vi ste namreč poklicani k svobodi, bratje. Le da vam svoboda ne bo pretveza za življenje po mesu, temveč služíte drug drugemu v ljubezni.</verse>
				<verse number="14">Saj je celotna postava izpolnjena v eni zapovedi, namreč: Ljubi svojega bližnjega kakor sam sebe.</verse>
				<verse number="15">Če pa se med seboj grizete in obžirate, glejte, da se med seboj ne pokončate.</verse>
				<verse number="16">Pravim torej: Dajte se voditi duhu in nikar ne strezite poželenju mesa.</verse>
				<verse number="17">Zakaj meso si želi, kar je zoper duha, duh pa, kar je zoper meso. Ta dva si namreč medsebojno nasprotujeta, tako da ne delate tega, kar bi hoteli.</verse>
				<verse number="18">Toda če se daste voditi duhu, niste pod postavo.</verse>
				<verse number="19">Sicer pa so dela mesa znana. To so: nečistovanje, nesramnost, razuzdanost,</verse>
				<verse number="20">malikovanje, čaranje, sovraštvo, prepirljivost, ljubosumnost, jeza, častihlepnost, razprtije, strankarstvo,</verse>
				<verse number="21">nevoščljivost, pijančevanje, žretje in kar je še takega. Glede tega vas vnaprej opozarjam, kakor sem vas že opozoril: tisti, ki počenjajo takšne stvari, ne bodo podedovali božjega kraljestva.</verse>
				<verse number="22">Sad duha pa je: ljubezen, veselje, mir, potrpežljivost, blágost, dobrotljivost, zvestoba,</verse>
				<verse number="23">krotkost, samoobvladanje. Zoper te stvari ni postave.</verse>
				<verse number="24">Tisti, ki so Kristusovi, so križali svoje meso s strastmi in poželenji vred.</verse>
				<verse number="25">Če živimo iz duha, tudi delajmo po duhu.</verse>
				<verse number="26">Nikar ne iščimo prazne slave s tem, da drug drugega izzivamo in drug drugemu zavidamo.</verse>
			</chapter>
			<chapter number="6">
				<verse number="1">Bratje, če zasačite koga pri kakšnem prestopku, ga vi, ki imate duha, opomnite z vso krotkostjo. Pri tem pazi nase, da ne boš tudi sam padel v skušnjavo.</verse>
				<verse number="2">Nosíte bremena drug drugemu in tako boste izpolnili Kristusovo postavo.</verse>
				<verse number="3">Zakaj če kdo misli, da je kaj, ko ni nič, vara sam sebe.</verse>
				<verse number="4">Vsakdo naj presodi svoje ravnanje in tako bo pridržal lastno hvalo zase, ne pa da bi se primerjal z drugim;</verse>
				<verse number="5">vsak bo namreč nosil svoje breme.</verse>
				<verse number="6">Kdor prejema pouk v božji besedi, naj vse, kar ima, deli s tistim, ki ga poučuje.</verse>
				<verse number="7">Ne slepite se: Bog se ne pusti zasmehovati. Kar bo človek sejal, bo tudi žel.</verse>
				<verse number="8">To se pravi: kdor seje v svoje meso, bo od mesa žel pogubo; kdor pa seje v duha, bo od duha žel večno življenje.</verse>
				<verse number="9">Ne naveličajmo se, ko delamo dobra dela; zakaj če se ne utrudimo, bomo ob svojem času želi.</verse>
				<verse number="10">Dokler torej še utegnemo, delajmo dobro vsem, še posebej pa bratom v veri.</verse>
				<verse number="11">Poglejte, s kako velikimi črkami vam pišem s svojo roko.</verse>
				<verse number="12">Tisti, ki se delajo lepe v mesu, vas silijo k temu, da bi se dali obrezati, in to samo zato, da ne bi bili preganjani zaradi Kristusovega križa.</verse>
				<verse number="13">Vendar se še sami obrezanci ne držijo postave, ampak hočejo, da se daste obrezati zato, da bi se hvalili z vašim mesom.</verse>
				<verse number="14">Meni pa Bog ne daj, da bi se hvalil, razen s križem našega Gospoda Jezusa Kristusa, po katerem je bil svet križan zame, jaz pa svetu.</verse>
				<verse number="15">Zakaj niti obreza nič ne velja niti neobreza, ampak nova stvar.</verse>
				<verse number="16">Nad vsemi pa, ki bodo živeli po tem pravilu, bodita mir in usmiljenje, kakor tudi nad božjim Izraelom.</verse>
				<verse number="17">Za naprej naj mi nihče ne povzroča nevšečnosti, jaz namreč nosim Jezusova znamenja v svojem telesu.</verse>
				<verse number="18">Milost našega Gospoda Jezusa Kristusa bodi z vašim duhom, bratje! Amen.</verse>
			</chapter>
		</book>
		<book number="49">
			<chapter number="1">
				<verse number="1">Pavel, po božji volji apostol Kristusa Jezusa, svetim, ki so v Éfezu, in zvestim v Kristusu Jezusu:</verse>
				<verse number="2">milost vam in mir od Boga, našega Očeta, in Gospoda Jezusa Kristusa.</verse>
				<verse number="3">Blagoslovljen Bog in Oče našega Gospoda Jezusa Kristusa, ki nas je iz nebes v Kristusu blagoslovil z vsakršnim duhovnim blagoslovom.</verse>
				<verse number="4">Pred stvarjenjem sveta nas je izvolil v njem, da bi bili pred njegovim obličjem sveti in brezmadežni. V ljubezni nas je</verse>
				<verse number="5">vnaprej določil, naj bomo po Jezusu Kristusu njegovi posinovljeni otroci. Takšen je bil blagohotni sklep Očetove volje,</verse>
				<verse number="6">da bi slavili veličastvo njegove milosti, s katero nas je oblagodaril v svojem ljubljenem Sinu.</verse>
				<verse number="7">Po njegovi krvi imamo odrešenje, odpuščanje grehov po bogastvu njegove milosti.</verse>
				<verse number="8">To milost je obilno razlil na nas, z vso modrostjo in razumnostjo,</verse>
				<verse number="9">ko nam je razodel skrivnost svoje volje po blagohotnem načrtu, kakor si ga je bil vnaprej zastavil,</verse>
				<verse number="10">da bi ga uresničil v polnosti časov: osrediniti v Kristusu kot glavi vse, kar je v nebesih in kar je na zemlji.</verse>
				<verse number="11">V njem smo tudi prišli do dediščine. Zato smo bili vnaprej določeni po načrtu njega, ki vse uresničuje po sklepu svoje volje,</verse>
				<verse number="12">da bi bili mi, ki smo že prej upali v Kristusa, v hvalo njegovega veličastva.</verse>
				<verse number="13">V njem ste tudi vi slišali besedo resnice, blagovest svojega odrešenja. Vanj ste tudi verovali in v njem prejeli znamenje Svetega Duha, ki je bil obljubljen.</verse>
				<verse number="14">Ta je poroštvo naše dediščine, v odrešenje ljudstva, ki si ga je Bog pridobil, v hvalo njegovega veličastva.</verse>
				<verse number="15">Slišal sem o tem, kako verujete v Gospoda Jezusa in kako ljubite vse svete.</verse>
				<verse number="16">Zaradi tega se ne neham zahvaljevati za vas in se vas spominjati v svojih molitvah,</verse>
				<verse number="17">da bi vam Bog našega Gospoda Jezusa Kristusa, Oče veličastva, dal duha modrosti in razodetja, da bi ga resnično spoznali.</verse>
				<verse number="18">On naj razsvetli oči vašega srca, da bi doumeli, v kakšno upanje vas je poklical, kako bogato je veličastvo njegove dediščine, ki jo daje svetim,</verse>
				<verse number="19">kakšno neznansko moč, pač v skladu z njegovo brezmejno mogočnostjo, dobivamo od njega mi, ki verujemo.</verse>
				<verse number="20">To je tista mogočnost, ki jo je pokazal v Kristusu, ko ga je obudil od mrtvih in ga posadil na svojo desnico v nebesih,</verse>
				<verse number="21">nad vsakršno vladarstvo in oblast, nad vsakršno silo in gospostvo ter nad vsakršno ime, ki se ne imenuje samo na tem svetu, temveč tudi v prihodnjem.</verse>
				<verse number="22">Zakaj njegovim nogam je podvrgel vse, njega pa postavil čez vse kot glavo Cerkvi,</verse>
				<verse number="23">saj je Cerkev njegovo telo, polnost njega, ki do dna prešinja celotno stvarstvo.</verse>
			</chapter>
			<chapter number="2">
				<verse number="1">Tudi vi ste bili mrtvi zaradi svojih prestopkov in grehov,</verse>
				<verse number="2">v katerih ste nekoč živeli po duhu tega sveta, ko ste sledili poglavarju sil v ozračju; ta duh zdaj deluje v upornih ljudeh.</verse>
				<verse number="3">Sicer pa smo nekoč tudi mi vsi živeli tako kot oni v poželenju svojega mesa; počenjali smo, kar sta hotela meso in zlo nagnjenje, in smo bili po naravi otroci jeze kakor drugi.</verse>
				<verse number="4">Toda Bog, ki je bogat v usmiljenju, nas je zaradi velike ljubezni, s katero nas je vzljubil,</verse>
				<verse number="5">čeprav smo bili zaradi prestopkov mrtvi, skupaj s Kristusom oživil; po milosti ste bili namreč rešeni.</verse>
				<verse number="6">Z njim nas je obudil in nas posadil v nebesa v Kristusu Jezusu,</verse>
				<verse number="7">da bi v prihajajočih vekovih pokazal v svoji dobrosrčnosti do nas v Kristusu Jezusu čezmerno bogastvo svoje milosti.</verse>
				<verse number="8">Z milostjo ste namreč odrešeni po veri, vendar ne iz svoje moči, ampak je to božji dar.</verse>
				<verse number="9">Tudi niste odrešeni iz del, da se ne bi kdo hvalil.</verse>
				<verse number="10">Njegova stvaritev smo, ustvarjeni v Kristusu Jezusu za dobra dela; zanje nas je Bog vnaprej pripravil, da bi jih delali.</verse>
				<verse number="11">Zatorej pomnite, da so vas, ki ste po rodu pogani, ti, ki se imenujejo obrezane, a so obrezani samo na telesu, nekoč imenovali neobrezane.</verse>
				<verse number="12">Pomnite torej, da ste bili v tistem času ločeni od Kristusa, zunaj Izraelovega občestva in izločeni od dobrin, ki jih je obljubljala zaveza. V svetu ste bili brez upanja in brez Boga.</verse>
				<verse number="13">Sedaj pa ste v Kristusu Jezusu vi, ki ste bili nekoč oddaljeni, postali po Kristusovi krvi bližnji.</verse>
				<verse number="14">Zakaj on je naš mir, on, ki je iz obeh napravil eno s tem, da je podrl vmesno pregrado, to je sovraštvo.</verse>
				<verse number="15">S svojim mesom je odpravil postavo z njenimi zapovedmi in predpisi, da bi v sebi iz dveh ustvaril enega, novega človeka. Vzpostavil je mir</verse>
				<verse number="16">in po križu spravil oba z Bogom v enem telesu, ko je v svoji osebi uničil sovraštvo.</verse>
				<verse number="17">Prišel je, da bi oznanil mir vam, ki ste bili daleč, in mir tistim, ki so bili blizu.</verse>
				<verse number="18">Zakaj po njem imamo oboji dostop k Očetu v enem Duhu.</verse>
				<verse number="19">Potemtakem niste več tujci in priseljenci, temveč ste sodržavljani svetih in domačini pri Bogu.</verse>
				<verse number="20">Sezidani ste na temelju apostolov in prerokov. Vogelni kamen pa je sam Kristus Jezus,</verse>
				<verse number="21">ki spopolnjuje celotno zgradbo, tako da raste v svet tempelj v Gospodu.</verse>
				<verse number="22">Vanj se z drugimi tudi vi vzidavate za božje bivališče v Duhu.</verse>
			</chapter>
			<chapter number="3">
				<verse number="1">Zato jaz, Pavel, jetnik Kristusa Jezusa za vas, pogane …</verse>
				<verse number="2">mislim, da ste slišali za delovanje božje milosti, ki mi je bila dana v vaše odrešenje.</verse>
				<verse number="3">Kakor sem prej na kratko zapisal, mi je bila po razodetju razkrita skrivnost.</verse>
				<verse number="4">Če tisto berete, lahko spoznate, kako razumevam Kristusovo skrivnost.</verse>
				<verse number="5">Bog je ni oznanil ljudem prejšnjih rodov, kakor jo je zdaj po Duhu razodel svojim svetim apostolom in prerokom.</verse>
				<verse number="6">Po njej naj bi pogani postali sodediči, soudje in soudeleženci obljube v Kristusu Jezusu, in sicer po evangeliju,</verse>
				<verse number="7">katerega služabnik sem postal po daru božje milosti, ki mi je bila dana po delovanju njegove moči.</verse>
				<verse number="8">Meni, najmanjšemu izmed vseh svetih, je bila dana milost, da oznanjam poganom nedoumljivo Kristusovo bogastvo, da vse</verse>
				<verse number="9">poučujem o skrivnostnem načrtu, ki je bil od vekov skrit v Bogu, stvarniku vsega.</verse>
				<verse number="10">Tako naj bi sedaj Cerkev oznanila vladarstvom in oblastem v nebesih mnogovrstno božjo modrost,</verse>
				<verse number="11">in sicer po večnem načrtu, ki ga je Bog izpeljal v Kristusu Jezusu, našem Gospodu.</verse>
				<verse number="12">On nam vliva srčnost, da se po veri vanj bližamo Bogu v popolnem zaupanju.</verse>
				<verse number="13">Zato vas prosim, da ne postanete malodušni ob stiskah, ki jih trpim za vas in v katerih je vaša slava.</verse>
				<verse number="14">Zato upogibam svoja kolena pred Očetom,</verse>
				<verse number="15">od katerega izvira vsakršno očetovstvo v nebesih in na zemlji,</verse>
				<verse number="16">naj vam dá po bogastvu svojega veličastva, da se po njegovem Duhu močno utrdite v notranjem človeku.</verse>
				<verse number="17">Naj Kristus po veri prebiva v vaših srcih,</verse>
				<verse number="18">da bi tako, ukoreninjeni in utemeljeni v ljubezni, mogli z vsemi svetimi doumeti, kolikšna je širokost in dolgost in visočina in globočina …,</verse>
				<verse number="19">ter spoznati Kristusovo ljubezen, ki presega vsakršno spoznanje, tako, da bi zaživeli v vsej božji polnosti.</verse>
				<verse number="20">Njemu pa, ki more po môči, katera deluje v nas, v vsem napraviti neznansko več od tega, kar moremo prositi ali misliti,</verse>
				<verse number="21">njemu slava v Cerkvi in v Kristusu Jezusu skozi vse rodove in vse vekove. Amen.</verse>
			</chapter>
			<chapter number="4">
				<verse number="1">Zatorej vas jaz, jetnik v Gospodu, opominjam, da živite, kakor se spodobi za poklic, v katerega ste bili poklicani,</verse>
				<verse number="2">v vsej ponižnosti, krotkosti in potrpežljivosti. V ljubezni prenašajte drug drugega.</verse>
				<verse number="3">Prizadevajte si, da ohranite edinost duha z vezjo miru:</verse>
				<verse number="4">eno telo in en duh, kakor ste tudi bili poklicani k enemu upanju svojega poklica.</verse>
				<verse number="5">En Gospod, ena vera, en krst:</verse>
				<verse number="6">en Bog in Oče vseh, ki je nad vsemi ter deluje po vseh in biva v vseh.</verse>
				<verse number="7">Vsakomur izmed nas pa je bila dana milost po meri, s kakršno nas je obdaroval Kristus.</verse>
				<verse number="8">Zato je rečeno: »Povzpel se je v višine in odpeljal s sabo ujetnike, dal je darove ljudem.«</verse>
				<verse number="9">Kaj pa pomeni beseda »Povzpel se je,« če ne to, da se je prej spustil na zemljo?</verse>
				<verse number="10">On, ki se je spustil na zemljo, je isti, ki se je vzdignil čez vsa nebesa, da bi napolnil vse stvarstvo.</verse>
				<verse number="11">In on je dal, da so nekateri apostoli, drugi preroki, spet drugi evangelisti, spet drugi pastirji in učitelji,</verse>
				<verse number="12">da se sveti usposobijo za opravljanje poslanstva pri oblikovanju Kristusovega telesa,</verse>
				<verse number="13">to vse dotlej, dokler vsi skupaj ne pridemo do edinosti vere in do spoznanja Božjega Sina, do popolnega človeka, do svoje polne doraslosti v Kristusu.</verse>
				<verse number="14">Tako ne bomo več nedorasli otroci, ki jih vpliv človeške zvijačnosti hinavsko zavaja v zmoto, jih premetavajo valovi in sèm ter tja zanaša vsak nazorski veter.</verse>
				<verse number="15">Pač pa živímo iz resnice in iz ljubezni, da bomo v vsakem pogledu rasli vanj, ki je glava, Kristus.</verse>
				<verse number="16">Iz njega dobiva rast celotno telo, združeno in spojeno z njim, ob sodelovanju celotnega veziva, in vsak posamezni ud prispeva, kakor mu ustreza, tako da gradi sam sebe v ljubezni.</verse>
				<verse number="17">Zatorej vam pravim in vas rotim v Gospodu: ne živite več, kakor živijo pogani, v ničevosti svojih misli.</verse>
				<verse number="18">Zaradi nevednosti, v kateri ždijo, in zaradi trdote njihovega srca jim je pamet otemnela in so se odtujili božjemu življenju.</verse>
				<verse number="19">Ko so tako otopeli, so se prepustili razuzdanosti, da so z nenasitnim pohlepom počenjali vsakršne nesramnosti.</verse>
				<verse number="20">Vi pa ste se povsem drugače učili Kristusa,</verse>
				<verse number="21">če ste ga le poslušali in se dali o njem poučiti, namreč po resnici, ki je v Jezusu.</verse>
				<verse number="22">Treba je, da odložite starega človeka, kakor je živel doslej in ki ga uničujejo slepljive strasti,</verse>
				<verse number="23">da se prenovite v duhu svojega mišljenja</verse>
				<verse number="24">in oblečete novega človeka, ki ga je Bog ustvaril v resnični pravičnosti in svetosti.</verse>
				<verse number="25">Zato proč z lažjo! Vsakdo naj govori s svojim bližnjim resnico, saj smo udje med seboj.</verse>
				<verse number="26">Če se jezite, nikar ne grešite; sonce naj ne zaide nad vašo jezo</verse>
				<verse number="27">in ne dajajte prostora hudiču.</verse>
				<verse number="28">Kdor je kradel, naj ne krade več, ampak naj se trudi s svojimi rokami in dela kaj poštenega, da bo lahko dal tistemu, ki je v potrebi.</verse>
				<verse number="29">Nobena umazana beseda naj ne pride iz vaših ust, marveč če imate kakšno dobro, da bo ob potrebi v spodbudo in je v prid tistim, ki poslušajo.</verse>
				<verse number="30">Ne žalostite božjega Svetega Duha, s katerim ste bili zaznamovani za dan odrešenja.</verse>
				<verse number="31">Naj izginejo med vami vsakršna ujedljivost, vsakršno besnenje, rohnenje in obrekovanje z vsakršno hudobijo vred.</verse>
				<verse number="32">Bodite drug do drugega dobrosrčni in usmiljeni ter si drug drugemu odpuščajte, kakor vam je tudi Bog odpustil v Kristusu.</verse>
			</chapter>
			<chapter number="5">
				<verse number="1">Posnemajte torej Boga, saj ste njegovi ljubljeni otroci,</verse>
				<verse number="2">in živite v ljubezni, kakor je tudi Kristus ljubil nas in je daroval sam sebe za nas Bogu v blagodišečo daritveno žrtev.</verse>
				<verse number="3">Nečistovanje in vsakršna nesramnost ali lakomnost pa naj se med vami niti ne imenuje, kakor se spodobi svetim.</verse>
				<verse number="4">Isto velja za kvantanje in nespametno ali prostaško govorjenje; vse to je nespodobno. Rajši se posvečajte zahvaljevanju!</verse>
				<verse number="5">Dobro namreč védite tole: noben nečistnik ali nesramnež ali lakomnež, kar je toliko kot malikovalec, nima dediščine v Kristusovem in božjem kraljestvu.</verse>
				<verse number="6">Nihče naj vas ne zavaja s praznim govorjenjem: zakaj vse to kliče božjo jezo nad uporno človeštvo.</verse>
				<verse number="7">Zatorej ne imejte s takimi nič skupnega.</verse>
				<verse number="8">Nekoč ste bili namreč tema, sedaj pa ste luč v Gospodu. Obnašajte se kot sinovi luči!</verse>
				<verse number="9">Sad luči je namreč v vsakršni dobroti, pravičnosti in resnici.</verse>
				<verse number="10">Iščite, kaj je všeč Gospodu!</verse>
				<verse number="11">Ne sodelujte pri jalovih delih teme, marveč jih obsojajte.</verse>
				<verse number="12">Kar namreč oni počenjajo na skrivaj, je že omenjati sramotno.</verse>
				<verse number="13">Vse, kar je obsodbe vredno, se razodeva po luči.</verse>
				<verse number="14">Zakaj vse, kar se razodeva, je luč. Zato je rečeno: »Prebúdi se, ki spiš, in vstani od mrtvih in razsvetlil te bo Kristus.«</verse>
				<verse number="15">Skrbno torej pazíte, kako se vêdete, ne kot nespametni ampak kot pametni.</verse>
				<verse number="16">Dobro izrabljajte čas, zakaj dnevi so hudi.</verse>
				<verse number="17">Zato ne bodite nerazsodni, ampak spoznajte, kaj je Gospodova volja.</verse>
				<verse number="18">In ne opijanjajte se z vinom, v čemer je razbrzdanost, temveč se napolnjujte z Duhom:</verse>
				<verse number="19">skupno molíte psalme, hvalnice in duhovne pesmi! Z vsem srcem prepevajte in slavite Gospoda!</verse>
				<verse number="20">V imenu našega Gospoda Jezusa Kristusa se nenehoma zahvaljujte Bogu Očetu za vse.</verse>
				<verse number="21">Iz spoštovanja do Kristusa se podrejajte drug drugemu.</verse>
				<verse number="22">Žene naj bodo podrejene svojim možem kakor Gospodu,</verse>
				<verse number="23">mož je namreč glava ženi, kakor je Kristus glava Cerkvi, ker jo je odrešil, saj je njegovo telo.</verse>
				<verse number="24">In kakor je Cerkev podrejena Kristusu, tako naj bodo v vsem žene možem.</verse>
				<verse number="25">Možje, ljubíte svoje žene, kakor je Kristus ljubil Cerkev in dal zanjo sam sebe,</verse>
				<verse number="26">da bi jo posvetil, potem ko jo je očistil s kopeljo vode in besede,</verse>
				<verse number="27">tako da bi imel to Cerkev pred sabo v vsem njenem sijaju, brez madeža, gube ali česa podobnega, namreč sveto in brezmadežno.</verse>
				<verse number="28">Tako so tudi možje dolžni ljubiti svoje žene kot svoja lastna telesa. Kdor ljubi svojo ženo, ljubi sebe.</verse>
				<verse number="29">Saj vendar ni nihče nikoli sovražil svojega telesa, temveč ga hrani in neguje, kakor Kristus Cerkev:</verse>
				<verse number="30">smo namreč udje njegovega telesa.</verse>
				<verse number="31">Zato bo mož zapustil očeta in mater in se navezal na svojo ženo in bosta v dveh eno telo.</verse>
				<verse number="32">Ta skrivnost je velika; s tem mislim na razmerje Kristusa do Cerkve.</verse>
				<verse number="33">Zatorej naj tudi vsak med vami tako ljubi svojo ženo kakor sebe, žena pa naj spoštuje moža.</verse>
			</chapter>
			<chapter number="6">
				<verse number="1">Otroci, ubogajte svoje starše v Gospodu, zakaj tako je prav.</verse>
				<verse number="2">Spoštuj svojega očeta in svojo mater — to je prva zapoved, ki je združena z obljubo —</verse>
				<verse number="3">da ti bo dobro in boš dolgo živel na zemlji.</verse>
				<verse number="4">In vi, očetje, ne grenite svojih otrok, temveč jih vzgajajte in opominjajte v Gospodovem duhu.</verse>
				<verse number="5">Sužnji, ubogajte svoje zemeljske gospodarje kakor Kristusa, z največjo spoštljivostjo, v preprostosti srca.</verse>
				<verse number="6">Ne služíte zaradi videza, kakor da bi hoteli ugajati ljudem, ampak kot Kristusovi služabniki, ki iz srca spolnjujejo božjo voljo.</verse>
				<verse number="7">Služíte z dobro voljo kakor Gospodu in ne kakor ljudem.</verse>
				<verse number="8">Saj veste, da bo vsak prejel od Gospoda po tem, kar bo naredil dobrega, bodisi suženj bodisi svobodnjak.</verse>
				<verse number="9">Tudi vi, gospodarji se prav tako vedíte do njih in opustite grožnje, saj veste, da je tako zanje, kakor za vas gospodar v nebesih in da ta gospodar ne dela razlike med ljudmi.</verse>
				<verse number="10">Sicer pa zajemajte moč v Gospodu in njegovi mogočnosti.</verse>
				<verse number="11">Nadeníte si celotno božjo bojno opremo, da se boste mogli upirati zvijačam, ki jih bo pletel hudič.</verse>
				<verse number="12">Zakaj naš boj se ne bije proti krvi in mesu, ampak proti vladarstvom, proti oblastem, proti gospodovalcem tega mračnega sveta, proti zlohotnim duhovnim silam pod nebesnim oblokom.</verse>
				<verse number="13">Zato sezite po božji bojni opremi, tako da se boste mogli ob hudem dnevu upreti, vse premagati in v boju obstati.</verse>
				<verse number="14">Stojte torej prepasani okoli ledij z resnico, oblečeni v oklep pravice</verse>
				<verse number="15">in z nogami, obutimi v pripravljenost, da oznanjate evangelij miru.</verse>
				<verse number="16">Predvsem pa vzemite ščit vere; z njim boste mogli pogasiti vse ognjene puščice hudobnega duha.</verse>
				<verse number="17">Vzemite tudi čelado zveličanja in meč duha, kar je božja beseda.</verse>
				<verse number="18">Ob vsaki priložnosti molíte v duhu z vsakršnimi molitvami in prošnjami. V ta namen čujte z vso vztrajnostjo in molíte za vse svete.</verse>
				<verse number="19">Molíte tudi zame, da bi mi bilo dano, ko bom odpiral usta, da bi neustrašeno oznanjal skrivnost evangelija,</verse>
				<verse number="20">za katerega opravljam poslanstvo v verigah, in govoril o njem s srčnostjo, kakor je moja dolžnost.</verse>
				<verse number="21">Da bi pa tudi vi zvedeli, kako je z mano in kaj delam, vas bo o vsem obvestil Tíhik, ljubljeni brat in zvesti služabnik v Gospodu.</verse>
				<verse number="22">K vam ga pošiljam prav zato, da bi zvedeli, kako je z nami, in da bi potolažil vaša srca.</verse>
				<verse number="23">Mir bratom ter ljubezen in vero od Boga Očeta in Gospoda Jezusa Kristusa.</verse>
				<verse number="24">Milost z vsemi, ki z neugasljivo ljubeznijo ljubijo našega Gospoda Jezusa Kristusa.</verse>
			</chapter>
		</book>
		<book number="50">
			<chapter number="1">
				<verse number="1">Pavel in Timótej, služabnika Kristusa Jezusa, vsem svetim v Kristusu Jezusu, ki so v Filípih, skupaj s škofi in diakoni:</verse>
				<verse number="2">milost vam in mir od Boga, našega Očeta, in Gospoda Jezusa Kristusa.</verse>
				<verse number="3">Zahvaljujem se svojemu Bogu, kadarkoli se vas spominjam,</verse>
				<verse number="4">in v sleherni svoji molitvi zmeraj prosim za vas vse,</verse>
				<verse number="5">vesel, da od prvega dne vse do danes sodelujete pri oznanjevanju evangelija.</verse>
				<verse number="6">Prepričan sem, da bo on, ki je začel v vas dobro delo, to delo izpolnil do dneva Kristusa Jezusa.</verse>
				<verse number="7">Prav je, da tako mislim o vas vseh, ker vas nosim v srcu, saj ste vsi z menoj deležni milosti, ki mi je bila dana, tako v mojih verigah kakor pri obrambi in utrjevanju evangelija.</verse>
				<verse number="8">Zakaj Bog mi je priča, kako rad imam vas vse v ljubezni Kristusa Jezusa.</verse>
				<verse number="9">Prosim pa tole: naj vaša ljubezen čedalje bolj napreduje v spoznavanju in v vsakršnem presojanju,</verse>
				<verse number="10">da boste znali razlikovati, kaj je boljše, in tako čisti in neomadeževani dočakali Kristusov dan,</verse>
				<verse number="11">obogateni s sadovi pravičnosti, do katerih prihajamo po Jezusu Kristusu, v slavo in hvalo božjo.</verse>
				<verse number="12">Hočem, da veste, bratje, da sem s tem, kar se je zgodilo z mano, veliko prispeval k razmahu evangelija:</verse>
				<verse number="13">v vsem pretoriju in tudi vsem drugim je postalo očitno, da nosim svoje verige zaradi Kristusa.</verse>
				<verse number="14">In večina bratov je zaradi mojih verig opogumljena v Gospodu in si upa še bolj brez strahu oznanjati božjo besedo.</verse>
				<verse number="15">Nekateri sicer oznanjajo Kristusa tudi iz nevoščljivosti in iz tekmovalnosti, nekateri pa tudi z dobrim namenom.</verse>
				<verse number="16">Ti delajo to iz ljubezni, saj vedo, da sem bil določen za obrambo evangelija,</verse>
				<verse number="17">oni pa oznanjajo Kristusa iz stremuštva in ne iz čistega namena, ker mislijo, da s tem povečujejo bridkost mojih verig.</verse>
				<verse number="18">A kaj za to? Le da se, pa naj bo že na kakršenkoli način, iz preračunljivosti ali iz iskrenosti, oznanja Kristus. To mi je v veselje in mi tudi bo v veselje.</verse>
				<verse number="19">Vem namreč, da se bo ta moja zadeva iztekla v mojo rešitev, ker boste zame molili in ker mi bo pomagal Duh Jezusa Kristusa.</verse>
				<verse number="20">Željno pričakujem in se nadejam, da ne bom v ničemer osramočen, ampak da bo Kristus kakor zmeraj tudi zdaj v vsej polnosti poveličan v mojem telesu, bodisi z življenjem bodisi s smrtjo.</verse>
				<verse number="21">Zakaj živeti je zame Kristus in umreti dobiček.</verse>
				<verse number="22">Če pa živeti v telesu zame pomeni prinašati sad, res ne vem, kaj naj si izberem.</verse>
				<verse number="23">Razklan sem namreč med dvojim: z ene strani hrepenim, da bi odšel s sveta in bil s Kristusom, kar bi bilo dosti boljše;</verse>
				<verse number="24">z druge strani pa je zaradi vas bolj potrebno, da ostajam v svojem telesu.</verse>
				<verse number="25">Zagotovo vem, da bom ostal in bom še naprej v pomoč vam vsem, tako da boste napredovali in se veselili v svoji veri</verse>
				<verse number="26">in da se boste še bolj ponašali v Kristusu Jezusu zaradi mene, ko spet pridem k vam.</verse>
				<verse number="27">Le da živite tako, kakor je vredno Kristusovega evangelija. Tako bom, bodisi da pridem in vas vidim bodisi da bom odsoten, slišal o vašem zadržanju, kako stojite trdno v enem duhu in kako se enodušno bojujete za vero evangelija,</verse>
				<verse number="28">ne da bi se dali v čem ustrahovati nasprotnikom. V tem je zanje znamenje pogube, za vas pa rešitve: in to od Boga.</verse>
				<verse number="29">Vam je bilo namreč milostno dano, ne samo da v Kristusa verujete, ampak da zanj tudi trpite,</verse>
				<verse number="30">saj prenašate isti boj, ki ste ga videli na meni in ki ga, kakor veste, še prenašam.</verse>
			</chapter>
			<chapter number="2">
				<verse number="1">Če torej premore kaj opominjanje v Kristusu, če kaj spodbujanje iz ljubezni, če kaj skupnost Duha, če kaj sočustvovanje in usmiljenje,</verse>
				<verse number="2">dopolníte moje veselje s tem, da ste istih misli in iste ljubezni, enega duha in enega mišljenja.</verse>
				<verse number="3">Ne delajte ničesar iz prepirljivosti in ne iz praznega slavohlepja, ampak imejte v ponižnosti drug drugega za boljšega od sebe.</verse>
				<verse number="4">Naj nobeden ne gleda samo nase, temveč tudi na druge.</verse>
				<verse number="5">Isto mišljenje naj bo v vas, ki je tudi v Kristusu Jezusu.</verse>
				<verse number="6">Čeprav je bil namreč božje narave, se ni ljubosumno oklepal svoje enakosti z Bogom,</verse>
				<verse number="7">ampak je sam sebe izničil tako, da je prevzel vlogo hlapca in postal podoben ljudem. Po zunanjosti je bil kakor človek in</verse>
				<verse number="8">je sam sebe ponižal tako, da je postal pokoren vse do smrti, in sicer smrti na križu.</verse>
				<verse number="9">Zato ga je Bog povzdignil nad vse in mu podelil ime, ki je nad vsakim imenom,</verse>
				<verse number="10">da se v Jezusovem imenu pripogne vsako koleno v nebesih, na zemlji in pod zemljo</verse>
				<verse number="11">in da vsak jezik izpove, da je Jezus Kristus Gospod, v slavo Boga Očeta.</verse>
				<verse number="12">Potemtakem, moji dragi, kakor ste bili zmeraj poslušni, in to ne le takrat, kadar sem bil med vami, ampak še veliko bolj zdaj, ko sem odsoten, delajte s strahom in s trepetom za svoje zveličanje.</verse>
				<verse number="13">Bog je namreč, ki po svojem blagohotnem načrtu zbuja v vas hotenje in delovanje.</verse>
				<verse number="14">Vse delajte brez godrnjanja in preračunljivosti,</verse>
				<verse number="15">da boste neoporečni in neomadeževani, čisti božji otroci sredi zvijačnega in pokvarjenega rodu, med katerim morate žareti na svetu kakor zvezde.</verse>
				<verse number="16">Držite se besede življenja, da se bom lahko na Kristusov dan pohvalil, da nisem v prazno tekel in se nisem v prazno trudil.</verse>
				<verse number="17">Pa tudi če bi moral izkrvaveti pri žrtvovanju in darovanju za vašo vero, se veselim in radujem z vami vsemi.</verse>
				<verse number="18">Prav tako se veselite tudi vi in se radujte z menoj!</verse>
				<verse number="19">Upam v Gospodu Jezusu, da vam bom kmalu poslal Timóteja, tako da bom tudi sam potolažen, ko bom zvedel, kako je z vami.</verse>
				<verse number="20">Nimam namreč nikogar drugega, ki bi mu bil podoben po srcu in bi se tako iskreno zavzemal za vaše zadeve,</verse>
				<verse number="21">saj vsi po vrsti iščejo svojo korist in ne tega, kar je Jezusa Kristusa.</verse>
				<verse number="22">Poznate njegovo preizkušenost, ker je z mano kakor sin z očetom služil evangeliju.</verse>
				<verse number="23">Upam torej, da ga pošljem takoj, ko ugotovim, kako je z menoj.</verse>
				<verse number="24">Vendar zaupam v Gospoda, da bom kmalu prišel tudi sam.</verse>
				<verse number="25">Za zdaj se mi je zdelo potrebno, da pošljem k vam brata Epafrodíta, svojega sodelavca in sobojevnika, ki ste ga vi poslali, da bi mi stregel v moji potrebi.</verse>
				<verse number="26">Zelo se mu je namreč tožilo po vas vseh, pa še v skrbeh je bil, ker ste bili slišali, da je zbolel.</verse>
				<verse number="27">Dejansko je bil zbolel na smrt. Toda Bog se ga je usmilil, pa ne samo njega, ampak tudi mene, da se ne bi zgrinjala name bolečina na bolečino.</verse>
				<verse number="28">Poslal sem ga torej čim hitreje, da bi ga spet videli in se razveselili in bi bil tudi jaz sam bolj brez skrbi.</verse>
				<verse number="29">Sprejmite ga torej v Gospodu z vsem veseljem in imejte v časti ljudi, kakršen je on,</verse>
				<verse number="30">saj se je v svojem delovanju za Kristusa približal smrti, ko je tvegal življenje, da bi storil zame to, česar vi niste mogli storiti.</verse>
			</chapter>
			<chapter number="3">
				<verse number="1">Sicer pa, bratje moji, bodite veseli v Gospodu. Meni ni odveč, vam pa je v prid, da vam pišem iste stvari.</verse>
				<verse number="2">Varujte se psov, varujte se sleparjev, varujte se oškrnjencev!</verse>
				<verse number="3">Obrezanci smo namreč mi, ki služimo Bogu v njegovem duhu in se ponašamo v Kristusu Jezusu, pri tem pa ne zaupamo sami vase,</verse>
				<verse number="4">čeprav bi jaz lahko zaupal tudi sam vase. Če kdo drug misli, da lahko zaupa vase, smem jaz to še bolj:</verse>
				<verse number="5">obrezan sem bil osmi dan, sem iz izraelskega ljudstva, iz Bénjaminovega rodu, Hebrejec izmed Hebrejcev, po postavi farizej,</verse>
				<verse number="6">po gorečnosti preganjalec Cerkve, neoporečen v pravičnosti, ki jo terja postava.</verse>
				<verse number="7">Toda kar je bilo zame dobiček, to sem zaradi Kristusa začel imeti za izgubo.</verse>
				<verse number="8">Še več, za izgubo imam vse v primeri z vzvišenostjo spoznanja Kristusa Jezusa, mojega Gospoda. Zaradi njega sem zavrgel vse in imam vse za odmeček, da bi si prislužil Kristusa</verse>
				<verse number="9">in se znašel v njem; ne s svojo pravičnostjo, ki izvira iz postave, ampak s pravičnostjo, ki je po veri v Kristusa, se pravi s pravičnostjo, ki je iz Boga in sloni na veri.</verse>
				<verse number="10">Gre za to, da spoznam njega in moč njegovega vstajenja ter svoj delež pri njegovem trpljenju, pri tem pa mu postanem podoben v njegovi smrti</verse>
				<verse number="11">in tako upam, da kako pridem do vstajenja od mrtvih.</verse>
				<verse number="12">Ne, kakor da bi to že dosegel ali prišel do popolnosti. Pač pa se trudim, da bi to osvojil, ker je tudi mene osvojil Kristus Jezus.</verse>
				<verse number="13">Ne mislim, bratje, da sem to dosegel. Eno pa rečem: pozabljam, kar je za menoj in se stegujem proti temu, kar je pred menoj,</verse>
				<verse number="14">ter tečem proti cilju po nagrado, h kateri nas od zgoraj kliče Bog v Kristusu Jezusu.</verse>
				<verse number="15">Zatorej vsi, kar nas je popolnih, imejmo to v mislih; če pa kaj drugače mislite, vam bo Bog razodel tudi to.</verse>
				<verse number="16">Sicer pa napredujmo v isti smeri od tam, kamor smo prispeli.</verse>
				<verse number="17">Vsi skupaj posnemajte mene, bratje, in se ozirajte po tistih, ki se vedejo po zgledu, ki ga imate v nas.</verse>
				<verse number="18">Mnogi se namreč vedejo — večkrat sem vam jih že omenil, zdaj pa jih omenjam jokaje — kot sovražniki Kristusovega križa.</verse>
				<verse number="19">Njihov konec je pogubljenje, njihov bog je trebuh, ponašajo se s tem, česar bi se morali sramovati, zagledani so v posvetnost.</verse>
				<verse number="20">Naša domovina pa je v nebesih, odkoder tudi pričakujemo odrešenika, Gospoda Jezusa Kristusa.</verse>
				<verse number="21">Ta bo z božjo močjo, s katero si more podvreči vse, preobrazil naše bedno telo, tako da ga bo naredil podobno svojemu poveličanemu telesu.</verse>
			</chapter>
			<chapter number="4">
				<verse number="1">Zatorej, moji predragi in tako zaželeni bratje, moje veselje in moja krona, stojte trdno v Gospodu, kakor sem vam rekel, preljubi.</verse>
				<verse number="2">Opominjam Evódijo in opominjam tudi Sintího, naj živita v lepi slogi v Gospodu.</verse>
				<verse number="3">Pa tudi tebe, zvesti sodelavec, prosim, da jima pomagaš, saj sta se z menoj trudili za evangelij, s Klemenom in z drugimi mojimi sodelavci, katerih imena so v knjigi življenja.</verse>
				<verse number="4">Veselite se v Gospodu, in to zmeraj; ponavljam vam, veselite se.</verse>
				<verse number="5">Vaša dobrota bodi znana vsem ljudem. Gospod je blizu.</verse>
				<verse number="6">Ničesar si ne ženite k srcu, ampak ob vsaki priložnosti izražajte svoje želje Bogu z molitvami, s prošnjami in z zahvalami.</verse>
				<verse number="7">In mir, ki ga daje Bog in ki presega vse, kar si lahko predstavljamo, bo varoval vaša srca in vaše misli v Kristusu Jezusu.</verse>
				<verse number="8">Sicer pa, bratje, vse, kar je resnično, kar je plemenito, kar je pravično, kar je čisto, kar je ljubeznivo, kar je častno, kar je količkaj krepostno in ugledno, vse to imejte v mislih.</verse>
				<verse number="9">Kar ste se od mene naučili, prejeli, slišali in videli, to delajte. In Bog miru bo z vami.</verse>
				<verse number="10">Močno sem se razveselil v Gospodu, da se je končno le razcvetela vaša skrbnost do mene. Sicer ste jo imeli že prej, a manjkala vam je priložnost.</verse>
				<verse number="11">Tega ne pravim, ker bi mi česa manjkalo, saj sem se navadil biti zadovoljen v vsakršnem položaju.</verse>
				<verse number="12">Znam biti reven in znam biti bogat. Na vse mogoče sem se navadil, biti sit in biti lačen, biti v obilju in biti v pomanjkanju.</verse>
				<verse number="13">Vse premorem v njem, ki mi daje moč.</verse>
				<verse number="14">A kljub temu je bilo lepo, da ste mi priskočili na pomoč v moji stiski.</verse>
				<verse number="15">Sicer pa prav vi, Filipljani, veste, da na začetku oznanjevanja evangelija, ko sem odpotoval iz Makedonije, nobena Cerkev ni odprla z mano računa o izdatkih in prejemkih, če izvzamem edinole vas.</verse>
				<verse number="16">Pa tudi v Tesaloníko ste mi dvakrat poslali, kar sem potreboval.</verse>
				<verse number="17">Tega ne govorim, ker bi si želel vašega daru, pač pa si želim čim obilnejšega sadu v vaše dobro.</verse>
				<verse number="18">Sicer pa imam vsega dovolj: živim v obilju, odkar sem dobil od Epafrodíta to, kar ste mi poslali v blago dišeč vonj, v prijetno žrtev, ki je Bogu všeč.</verse>
				<verse number="19">Moj Bog, bogat, kakor je, bo razkošno potešil vse vaše potrebe v Kristusu Jezusu.</verse>
				<verse number="20">Našemu Bogu in Očetu pa bodi slava na veke vekov. Amen.</verse>
				<verse number="21">Pozdravite po vrsti vse svete v Kristusu Jezusu. Pozdravljajo vas bratje, ki so z menoj.</verse>
				<verse number="22">Pozdravljajo vas vsi sveti, posebno tisti iz cesarjeve hiše.</verse>
				<verse number="23">Milost Gospoda Jezusa Kristusa bodi z vašim duhom!</verse>
			</chapter>
		</book>
		<book number="51">
			<chapter number="1">
				<verse number="1">Pavel, po božji volji apostol Kristusa Jezusa, in brat Timótej</verse>
				<verse number="2">svetim v Kolósah in zvestim bratom v Kristusu: milost vam in mir od Boga, našega Očeta.</verse>
				<verse number="3">Kadar molimo za vas, se zmeraj zahvaljujemo Bogu, Očetu našega Gospoda Jezusa Kristusa.</verse>
				<verse number="4">Slišali smo namreč o vaši veri v Kristusu Jezusu in o ljubezni, ki jo imate do vseh svetih,</verse>
				<verse number="5">in sicer zaradi upanja, ki vam je pripravljeno v nebesih. O tem upanju ste slišali že prej, ko vam je bila oznanjena resnica evangelija,</verse>
				<verse number="6">ki je prišel do vas, kakor tudi sicer prinaša sad in se razrašča po vsem svetu. Tako je bilo tudi pri vas od dne, ko ste zanj slišali in resnično spoznali božjo milost.</verse>
				<verse number="7">O tem vas je poučil Epafra, naš ljubljeni tovariš, ki nas nadomešča kot zvest Kristusov služabnik.</verse>
				<verse number="8">On nam je tudi povedal, s kakšno ljubeznijo vas napolnjuje Duh.</verse>
				<verse number="9">Zato tudi mi, vse od dne, ko smo slišali o tem, ne nehamo moliti in prositi za vas, da bi v polnosti spoznali njegovo voljo, v vsej duhovni modrosti in razumnosti,</verse>
				<verse number="10">da bi živeli, kakor je vredno Gospoda in njemu všeč, da bi uspevali v vsakršnem dobrem delu in rasli v spoznavanju Boga.</verse>
				<verse number="11">Pri tem naj bi vas moč njegovega veličastva tako silno okrepila, da bi bili polni potrpežljivosti in velikodušnosti.</verse>
				<verse number="12">Z veseljem se zahvaljujte Očetu, ki vas je usposobil, da ste prejeli delež svetih v svetlobi.</verse>
				<verse number="13">On nas je namreč iztrgal iz oblasti teme in nas prestavil v kraljestvo svojega ljubljenega Sina,</verse>
				<verse number="14">v katerem imamo odrešenje, odpuščanje grehov.</verse>
				<verse number="15">Ta je podoba nevidnega Boga, prvorojenec vsega stvarstva,</verse>
				<verse number="16">Zakaj po njem je bilo ustvarjeno vse, kar je v nebesih in kar je na zemlji, vidne in nevidne stvari, tako prestoli kakor gospostva, tako vladarstva kakor oblasti. Vse je bilo ustvarjeno po njem in zanj.</verse>
				<verse number="17">On je obstajal pred vsemi stvarmi in v njem je utemeljeno vse</verse>
				<verse number="18">in on je glava telesa, to je Cerkve. On je začetek, prvorojenec med vstalimi od mrtvih, tako da je prvi sredi celotnega stvarstva.</verse>
				<verse number="19">Bog je namreč hotel, da se je v njem naselila vsa polnost</verse>
				<verse number="20">in da je po njem spravil s sabo vse stvarstvo. Saj je s krvjo njegovega križa, se pravi po njem, pomiril, kar je na zemlji in kar je v nebesih.</verse>
				<verse number="21">Tudi vi ste bili nekoč, ko so vam misli tičale v hudobnih delih, odtujeni in sovražni.</verse>
				<verse number="22">Zdaj pa vas je Bog s smrtjo njegovega umrljivega telesa spravil s seboj, da bi vas privedel pred svoje obličje svete, brezgrajne in neoporečne,</verse>
				<verse number="23">če le ostanete trdni v veri in se ne pustite odtrgati od upanja, ki ga daje evangelij, o katerem ste slišali. Ta evangelij je bil oznanjen vsemu stvarstvu pod nebom, in jaz, Pavel, sem postal njegov služabnik.</verse>
				<verse number="24">Zdaj se veselim, ko trpim za vas. S svoje strani dopolnjujem v svojem mesu, kar primanjkuje Kristusovim bridkostim, in to v prid njegovemu telesu, ki je Cerkev.</verse>
				<verse number="25">Postal sem njen služabnik po načrtu, ki mi ga je Bog določil, da vam oznanim polnost božje besede,</verse>
				<verse number="26">skrivnosti, ki je bila skozi vekove skrita vsem rodovom in se je zdaj razodela njegovim svetim.</verse>
				<verse number="27">Njim je Bog hotel oznaniti, kako bogata in veličastna je ta skrivnost med pogani, da je namreč Kristus v vas, upanje slave.</verse>
				<verse number="28">Njega namreč oznanjamo, ko vsakega človeka spodbujamo in vsakega človeka poučujemo z vso modrostjo, da bi vsakega napravili popolnega v Kristusu.</verse>
				<verse number="29">V ta namen se tudi trudim in bojujem z močjo, ki mi jo on daje in ki močno deluje v meni.</verse>
			</chapter>
			<chapter number="2">
				<verse number="1">Hočem namreč, da veste, kako se moram bojevati za vas, za one v Laodikéji in za vse, ki me osebno niso videli,</verse>
				<verse number="2">da bi potolaženi v svojih srcih, združeni v ljubezni, obogateni z vso polnostjo spoznanja razumeli božjo skrivnost, Kristusa,</verse>
				<verse number="3">v katerem so skriti vsi zakladi modrosti in vednosti.</verse>
				<verse number="4">To pravim, da bi vas nihče ne zavajal s slepivim pregovarjanjem.</verse>
				<verse number="5">Zakaj čeprav sem telesno odsoten, sem vendar v duhu med vami in se veselim, ko vidim, kako urejeno je vaše življenje in kako trdna je vaša vera v Kristusa.</verse>
				<verse number="6">Naprej torej v Gospodu Kristusu Jezusu, kakor ste ga sprejeli!</verse>
				<verse number="7">Živite ukoreninjeni v njem, sezidani na njem, utrjeni v veri, kakor ste bili v njej poučeni, polni zahvaljevanja.</verse>
				<verse number="8">Glejte, da vas kdo ne ujame z modrovanjem in s puhlim spretnjačenjem, ravnaje se po človeškem izročilu in po miselnosti tega sveta, ne pa po Kristusu.</verse>
				<verse number="9">Zakaj v njem telesno biva vsa polnost božanstva.</verse>
				<verse number="10">V njem imate svojo polnost tudi vi, zakaj on je glava vsakršne oblasti in vladarstva.</verse>
				<verse number="11">V njem ste bili tudi obrezani, in sicer z obrezo, ki je ni naredila človeška roka, ampak s Kristusovo obrezo, s katero ste slekli svoje meseno telo.</verse>
				<verse number="12">S krstom ste bili namreč pokopani skupaj z njim, v njem ste bili tudi obujeni, ker ste verovali v mogočnost Boga, ki ga je obudil od mrtvih.</verse>
				<verse number="13">Skupaj z njim je oživil tudi vas, ko ste bili mrtvi zaradi pregreh in zaradi neobrezanosti svojega mesa. Odpustil nam je vse grehe in</verse>
				<verse number="14">izbrisal zadolžnico, ki se je s svojimi določbami glasila proti nam. Odstranil jo je iz naše srede in jo pribil na križ.</verse>
				<verse number="15">Razorožil je vladarstva in oblasti ter jih izpostavil javnemu zgledovanju, ko je dal, da je Kristus nad njimi slavil zmago.</verse>
				<verse number="16">Naj vas potemtakem nihče ne obsoja zaradi jedi in pijače ali zaradi praznikov, mlajev in sobot.</verse>
				<verse number="17">Zakaj vse te reči so senca prihodnjih, stvarnost pa je Kristus.</verse>
				<verse number="18">Ne pustite, da vam vzame nebeško nagrado tak, ki se sam vdaja ponižujočemu češčenju angelov, ko vrta v svoja domnevna videnja in se brez vzroka napihuje v svoji posvetni pameti,</verse>
				<verse number="19">namesto da bi se držal glave, iz katere se po sklepnih vezeh hrani in povezuje celotno telo in tako uspeva v božji rasti.</verse>
				<verse number="20">Če ste torej s Kristusom odmrli miselnosti sveta, zakaj bi si dali prepovedovati, kakor da še živite posvetno:</verse>
				<verse number="21">»Ne prijemaj, ne okušaj, ne dotikaj se!«?</verse>
				<verse number="22">Saj mora vse to izginiti z uporabo. To so človeške prepovedi in predpisi.</verse>
				<verse number="23">S svojo umišljeno pobožnostjo, ponižnostjo in strogostjo do telesa dajejo te reči sicer vtis modrosti, a dejansko niso za drugo, ko da gódijo mesu.</verse>
			</chapter>
			<chapter number="3">
				<verse number="1">Če ste torej vstali s Kristusom, iščite to, kar je zgoraj, kjer je Kristus, sedeč na božji desnici.</verse>
				<verse number="2">Hrepenite po tem, kar je zgoraj, ne po tem, kar je na zemlji.</verse>
				<verse number="3">Zakaj umrli ste in vaše življenje je skrito s Kristusom v Bogu.</verse>
				<verse number="4">Ko se bo prikazal Kristus, vaše življenje, tedaj se boste tudi vi prikazali z njim v slavi.</verse>
				<verse number="5">Zatorej omrtvite v sebi to, kar teži k zemlji: nečistost, nesramnost, strastnost, hudobno poželenje in slo po čim večjem imetju, ki je toliko kot malikovanje.</verse>
				<verse number="6">Vse to kliče božjo jezo na sinove nevere.</verse>
				<verse number="7">Takšni ste bili nekoč tudi vi, ko ste živeli v teh zablodah.</verse>
				<verse number="8">Sedaj pa tudi vi odvrzite vse to: jezo, vzkipljivost, hudobnost, obrekovanje, nesramno govorjenje svojih ust.</verse>
				<verse number="9">Ne lažite drug drugemu, saj ste slekli starega človeka z njegovimi deli vred</verse>
				<verse number="10">in oblekli novega, ki se prenavlja za polno spoznanje, po podobi svojega Stvarnika.</verse>
				<verse number="11">Kjer je to, ni več Grka ne Juda, ne obrezanega ne neobrezanega, ne barbara ne Skita, ne sužnja ne svobodnega, ampak vse in v vseh je Kristus.</verse>
				<verse number="12">Kot božji izvoljenci, sveti in ljubljeni, si torej oblecite čim globlje usmiljenje, dobrotljivost, ponižnost, krotkost, potrpežljivost.</verse>
				<verse number="13">Prenašajte drug drugega in odpuščajte drug drugemu, če se ima kateri kaj pritožiti proti kateremu. Kakor je Gospod odpustil vam, tako tudi vi odpuščajte.</verse>
				<verse number="14">Nad vsem tem pa naj bo ljubezen, vez, ki dela vse popolno.</verse>
				<verse number="15">In Kristusov mir naj kraljuje v vaših srcih, saj ste bili tudi poklicani vanj v enem telesu in bodite hvaležni.</verse>
				<verse number="16">Kristusova beseda naj v vsem bogastvu prebiva med vami. V vsej modrosti se med seboj poučujte in spodbujajte. S psalmi, hvalnicami in z duhovnimi pesmimi hvaležno iz srca prepevajte Bogu.</verse>
				<verse number="17">In vse, karkoli delate v besedi ali v dejanju, vse delajte v imenu Gospoda Jezusa in se po njem zahvaljujte Bogu Očetu.</verse>
				<verse number="18">Žene, podrejajte se svojim možem, kakor se spodobi v Gospodu.</verse>
				<verse number="19">Možje, ljubíte svoje žene in ne bodite osorni do njih.</verse>
				<verse number="20">Otroci, ubogajte svoje starše v vsem, zakaj to je všeč Gospodu.</verse>
				<verse number="21">Očetje, ne grenite svojih otrok, da ne zapadejo v malodušje.</verse>
				<verse number="22">Sužnji, ubogajte v vsem svoje zemeljske gospodarje, in sicer ne samo takrat, kadar vas vidijo, kakor da bi hoteli ugajati ljudem, ampak v iskrenosti srca in v strahu pred Gospodom.</verse>
				<verse number="23">Karkoli že delate, delajte iz srca, v zavesti, da delate za Gospoda, ne pa za ljudi,</verse>
				<verse number="24">saj veste, da boste v povračilo prejeli dediščino od Gospoda. Služíte Gospodu Jezusu.</verse>
				<verse number="25">Zakaj kdor dela krivico, bo požel, kar je krivičnega storil, in sicer ne glede na to, kdo je to bil.</verse>
			</chapter>
			<chapter number="4">
				<verse number="1">Gospodarji, dajajte sužnjem, kar je pravično in pošteno, saj veste, da imate tudi vi gospodarja v nebesih.</verse>
				<verse number="2">Vztrajajte v molitvi, čujte v njej in se zahvaljujte.</verse>
				<verse number="3">Obenem pa molíte tudi za nas, da bi nam Bog odprl vrata za prodor evangelija in da bi oznanjali Kristusovo skrivnost. Zaradi te skrivnosti sem tudi v verigah:</verse>
				<verse number="4">da bi jo le živel tako, kakor jo moram oznanjati!</verse>
				<verse number="5">Do tistih, ki so zunaj, se vedíte z modrostjo: pri tem izkoristite vsako priložnost.</verse>
				<verse number="6">Vaše govorjenje naj bo zmeraj ljubeznivo, polno zdrave pameti, da boste vedeli, kako morate odgovarjati komurkoli.</verse>
				<verse number="7">O vsem, kako gre meni, vam bo poročal Tíhik, ljubljeni brat, zvesti služabnik in sodelavec v Gospodu.</verse>
				<verse number="8">Pošiljam ga k vam prav zato, da bi bili poučeni, kako je pri nas, in da bi potolažil vaša srca.</verse>
				<verse number="9">Prišel bo skupaj z zvestim in ljubljenim bratom Onézimom, ki je eden izmed vas: natanko vam bosta povedala, kako je tukaj.</verse>
				<verse number="10">Pozdravlja vas moj sojetnik Aristárh, poleg njega Bárnabov bratranec Marko; glede tega ste prejeli navodila: če bo prišel k vam, ga lepo sprejmite,</verse>
				<verse number="11">in Jezus, imenovan Jústus. Od tistih, ki so iz obreze, so ti edini sodelovali z menoj za božje kraljestvo in mi bili v tolažbo.</verse>
				<verse number="12">Pozdravlja vas Epafra, ki je eden izmed vas, služabnik Kristusa Jezusa; on se v svojih molitvah nenehno bojuje za vas, da bi bili popolni in do kraja vdani vsemu, kar hoče Bog.</verse>
				<verse number="13">Dajem mu namreč priznanje, da se veliko trudi za vas, za tiste v Laodikéji in za one v Hierápoli.</verse>
				<verse number="14">Pozdravljata vas Luka, dragi zdravnik, in Demá.</verse>
				<verse number="15">Pozdravite brate v Laodikéji ter Nimfájo in skupnost, ki se shaja v njeni hiši.</verse>
				<verse number="16">In ko boste pismo prebrali, poskrbite, da ga bodo prebrali tudi v laodikéjski Cerkvi, pismo, poslano v Laodikéjo, pa preberite tudi vi.</verse>
				<verse number="17">Arhípu pa recite: »Glej, da boš dobro opravljal službo, ki si jo sprejel v Gospodu.«</verse>
				<verse number="18">Pozdrav je z mojo, Pavlovo, roko. Spominjajte se mojih verig! Milost z vami!</verse>
			</chapter>
		</book>
		<book number="52">
			<chapter number="1">
				<verse number="1">Pavel, Silván in Timótej tesaloníški Cerkvi, ki je v Bogu Očetu in v Gospodu Jezusu Kristusu: milost vam in mir!</verse>
				<verse number="2">Zmeraj se zahvaljujemo Bogu za vas vse, ko se vas spominjamo v svojih molitvah.</verse>
				<verse number="3">Pred Bogom in našim Očetom imamo neprenehoma v spominu, kako ste dejavni v veri, kako se trudite v ljubezni in kako vztrajno se oklepate upanja v našega Gospoda Jezusa Kristusa.</verse>
				<verse number="4">Vemo namreč, od Boga ljubljeni bratje, da vas je on izbral.</verse>
				<verse number="5">Zakaj naš evangelij ni prišel med vas samo z besedo, ampak tudi z močjo in Svetim Duhom ter popolno zanesljivostjo. Saj veste, kako smo nastopali med vami v vaše dobro.</verse>
				<verse number="6">In vi ste začeli posnemati nas in Gospoda: oznanilo ste sprejeli v veliki stiski in z veseljem Svetega Duha,</verse>
				<verse number="7">tako da ste postali zgled vsem verujočim v Makedoniji in v Aháji.</verse>
				<verse number="8">Zakaj od vas je Gospodova beseda odjeknila ne samo po Makedoniji in po Aháji, ampak se je glas o vaši veri v Boga razširil po vseh krajih, tako da nam o tem ni treba govoriti.</verse>
				<verse number="9">Sami namreč govorijo o nas, kako ste nas sprejeli in kako ste se spreobrnili k Bogu: odvrnili ste se od malikov, da bi služili živemu in pravemu Bogu</verse>
				<verse number="10">ter pričakovali iz nebes njegovega Sina. Tega je obudil od mrtvih, Jezusa, ki nas rešuje pred prihodnjo jezo.</verse>
			</chapter>
			<chapter number="2">
				<verse number="1">Sami namreč veste, bratje, da naš prihod med vas ni bil brez sadu. Nasprotno!</verse>
				<verse number="2">Čeprav smo prej doživeli v Filípih, kakor veste, trpljenje in zasramovanje, smo se opogumili v našem Bogu in vam kljub velikemu nasprotovanju oznanili božji evangelij.</verse>
				<verse number="3">Zakaj naše oznanjevanje ne izvira ne iz miselnih zablod ne iz nečednih nagibov ne iz zvijačnosti,</verse>
				<verse number="4">ampak tako oznanjamo, kakor nas je imel Bog za vredne, da nam zaupa evangelij: pri tem pa ne skušamo ugajati ljudem, ampak Bogu, ki preizkuša naša srca.</verse>
				<verse number="5">Nikoli namreč nismo govorili tako, da bi se prilizovali, kakor veste. Prav tako nam oznanjevanje ni bilo pretveza za pohlep: Bog je priča o tem.</verse>
				<verse number="6">Tudi nismo iskali slave pri ljudeh, ne pri vas ne pri drugih,</verse>
				<verse number="7">čeprav bi bili lahko uveljavili svoj ugled kot Kristusovi apostoli, ampak smo nastopali med vami z vso ljubeznivostjo. S prav takšno toplino, s kakršno mati neguje svoje otroke,</verse>
				<verse number="8">smo vam hoteli dati ne samo božji evangelij, ampak tudi svoje življenje, in sicer zato, ker ste se nam priljubili.</verse>
				<verse number="9">Saj se spominjate, bratje, kako smo se trudili in kako smo garali: ko smo oznanjali božji evangelij, smo noč in dan delali, da ne bi bili komu izmed vas v breme.</verse>
				<verse number="10">Vi ste priče in Bog je priča, kako sveto, pravično in neoporečno smo se vêdli do vas, ki ste verovali.</verse>
				<verse number="11">Tudi veste, kako smo vsakogar izmed vas kakor oče svoje otroke</verse>
				<verse number="12">opominjali, spodbujali in rotili, da živite tako, kakor se spodobi pred Bogom, ki vas kliče v svoje kraljestvo in v svojo slavo.</verse>
				<verse number="13">Prav zaradi tega se tudi mi neprenehoma zahvaljujemo Bogu, da ste božje oznanilo, ki ste ga prejeli od nas, sprejeli ne kot človeško besedo, ampak, kar dejansko je, kot božjo besedo, ki tudi deluje v vas, kateri verujete.</verse>
				<verse number="14">Zakaj stopili ste, bratje, na pot božjih Cerkvá, ki so v Kristusu Jezusu v Judeji. Tudi vi ste pretrpeli iste hude reči od lastnih rojakov, kakor one od Judov,</verse>
				<verse number="15">torej od njih, ki so celo ubili Gospoda Jezusa Kristusa in preroke in preganjali tudi nas. Ti niso Bogu všeč, nasprotniki so vseh ljudi</verse>
				<verse number="16">in nam branijo pridigati poganom, da bi se zveličali. Tako so prignali svoje pregrehe do skrajnosti. Toda jeza nad njimi je že prikipela do vrhunca.</verse>
				<verse number="17">Mi pa, bratje, za kratek čas ločeni od vas s telesom, ne pa s srcem, smo si močno prizadevali, da bi videli vaše obličje: tako zelo smo hrepeneli po vas.</verse>
				<verse number="18">Zato smo hoteli priti k vam, jaz, Pavel, enkrat, celo dvakrat, a satan nam je to preprečil.</verse>
				<verse number="19">Zakaj kdo je naše upanje in naše veselje in venec, s katerim bi se lahko ponašali pred našim Gospodom Jezusom ob njegovem prihodu, če ne prav vi?</verse>
				<verse number="20">Vi ste namreč naša slava in naše veselje.</verse>
			</chapter>
			<chapter number="3">
				<verse number="1">Ker nismo več mogli strpeti, smo sklenili ostati v Atenah sami,</verse>
				<verse number="2">k vam pa smo poslali Timóteja, našega brata in božjega sodelavca pri Kristusovem evangeliju, da bi vas utrdil in spodbudil v vaši veri,</verse>
				<verse number="3">tako da bi se nihče ne pustil vznemirjati v teh stiskah. Sami namreč veste, da je to naš delež:</verse>
				<verse number="4">že ko smo bili pri vas, smo vam napovedovali, da bomo trpeli stisko, kakor veste, da se je tudi zgodilo.</verse>
				<verse number="5">Zato tudi jaz nisem več strpel in sem dal poizvedeti, kako je z vašo vero, ali vas ni morda skušal skušnjavec in pojde moj trud v nič.</verse>
				<verse number="6">Pravkar pa se je vrnil Timótej in nam prinesel veselo sporočilo o vaši veri in o vaši ljubezni in kako nas imate zmeraj v lepem spominu ter nas želite videti, kakor želimo mi vas.</verse>
				<verse number="7">Zato, bratje, ste nas s svojo vero potolažili v vsej naši bridkosti in stiski.</verse>
				<verse number="8">Saj zdaj spet živimo v polno, da le vi stojite trdno v Gospodu.</verse>
				<verse number="9">Le kako naj se zahvalimo Bogu glede vas za vse veselje, ki ga zaradi vas čutimo pred našim Bogom?</verse>
				<verse number="10">Noč in dan prosimo z vso gorečnostjo, da bi mogli videti vaše obličje in dopolniti, kar še manjka vaši veri.</verse>
				<verse number="11">Sam Bog pa in naš Oče ter naš Gospod Jezus naj usmeri našo pot k vam!</verse>
				<verse number="12">Vas pa naj Gospod obogati in napolni z ljubeznijo drug do drugega in do vseh, kakor jo čutimo mi do vas,</verse>
				<verse number="13">da bi tako utrdil vaša srca, ki naj bodo neoporečna v svetosti pred Bogom in našim Očetom, ko pride naš Gospod Jezus z vsemi svojimi svetimi. Amen.</verse>
			</chapter>
			<chapter number="4">
				<verse number="1">Sicer pa vas, bratje, prosimo in opominjamo v Gospodu Jezusu, da še bolj napredujete v tem, kar ste prejeli od nas, namreč to, kako vam je treba živeti, da boste ugajali Bogu: sicer pa tako živite.</verse>
				<verse number="2">Saj veste, kakšna navodila smo vam dali po Gospodu Jezusu.</verse>
				<verse number="3">Zakaj to je božja volja, vaše posvečenje: da se vzdržite nečistovanja,</verse>
				<verse number="4">da vsakdo izmed vas ohrani svoje telo v svetosti in časti,</verse>
				<verse number="5">ne pa v razuzdanem poželenju kakor pogani, ki ne vedo za Boga.</verse>
				<verse number="6">Naj v tej stvari nihče ne žali in ne vara svojega brata. Zakaj vse to Gospod kaznuje, kakor smo vam že povedali in izpričali.</verse>
				<verse number="7">Saj nas vendar Bog ni poklical k nečistosti, marveč k svetosti.</verse>
				<verse number="8">Kdor torej zametuje te zapovedi, ne zametuje človeka, temveč Boga, ki vam daje svojega Svetega Duha.</verse>
				<verse number="9">O bratski ljubezni pa ni treba, da vam pišemo: vas same je Bog poučil, da ljubite drug drugega.</verse>
				<verse number="10">Sicer to tudi delate do vseh bratov po vsej Makedoniji. Pač pa vas spodbujamo, bratje, da še bolj napredujete.</verse>
				<verse number="11">Prizadevajte si živeti brez vznemirjanj, skrbeti za svoja opravila in delati s svojimi rokami, kakor smo vam zapovedali.</verse>
				<verse number="12">Tako naj bi spodobno živeli v očeh tistih, ki ne verujejo, in naj ne bi potrebovali nikogar.</verse>
				<verse number="13">Nočemo pa, bratje, da ne bi vi ničesar vedeli o tem, kako je z umrlimi, tako da se ne boste vdajali žalosti kakor drugi, ki nimajo upanja.</verse>
				<verse number="14">Če namreč verujemo, da je Jezus umrl in vstal, moramo prav tako verovati, da bo Bog pridružil Jezusu tiste, ki so umrli v veri vanj.</verse>
				<verse number="15">Oprti na Gospodovo besedo vam rečemo tole: Mi, ki še živimo in bomo ostali do Gospodovega prihoda, nikakor ne bomo prehiteli umrlih.</verse>
				<verse number="16">Zakaj sam Gospod bo ob povelju, ob nadangelskem glasu in ob božji trobenti stopil z neba. Najprej bodo vstali tisti, ki so umrli v Kristusu.</verse>
				<verse number="17">Potem pa bomo mi, ki še živimo in bomo ostali, skupaj z njim odneseni na oblakih v višavo Gospodu naproti: tako bomo zmeraj z Gospodom.</verse>
				<verse number="18">S temi besedami se torej tolažite med seboj.</verse>
			</chapter>
			<chapter number="5">
				<verse number="1">Kar pa zadeva čas in trenutek, bratje, ni treba, da bi vam pisali o tem,</verse>
				<verse number="2">saj sami predobro veste, da bo Gospodov dan prišel, kakor pride tat ponoči.</verse>
				<verse number="3">Ko bodo govorili »Mir in varnost,« tedaj bo nenadoma prišla nadnje poguba, kakor pride porodna bolečina nad nosečo, in ne bodo ubežali.</verse>
				<verse number="4">Vi, bratje, pa niste v temi, da bi vas Gospodov dan presenetil kakor tat,</verse>
				<verse number="5">saj ste vsi sinovi luči in sinovi dneva. Nismo sinovi noči in ne teme,</verse>
				<verse number="6">zato nikar ne spimo kakor drugi, ampak bodimo budni in trezni.</verse>
				<verse number="7">Tisti namreč, ki spijo, spijo ponoči, in tisti, ki se opijajo, se opijajo ponoči.</verse>
				<verse number="8">Mi, ki pripadamo dnevu, pa bodimo trezni: oblecimo si oklep vere in ljubezni, za čelado pa upanje v zveličanje.</verse>
				<verse number="9">Zakaj Bog nas ni namenil za jezo, ampak za to, da pridemo do zveličanja po našem Gospodu Jezusu Kristusu,</verse>
				<verse number="10">ki je umrl za nas, da bi mi, pa naj bedimo ali spimo, živeli skupaj z njim.</verse>
				<verse number="11">Zato tolažite drug drugega in navajajte drug drugega k dobremu, kakor to že delate.</verse>
				<verse number="12">Prosimo pa vas, bratje, imejte obzir do tistih, ki s trudom delajo med vami in so vaši predstojniki v Gospodu ter vas opominjajo:</verse>
				<verse number="13">zaradi njihovega dela imejte do njih največje spoštovanje in ljubezen. Živite v miru med seboj.</verse>
				<verse number="14">Opominjamo pa vas, bratje: opozarjajte malomarne, tolažite malodušne, podpirajte slabotne, bodite potrpežljivi z vsemi.</verse>
				<verse number="15">Glejte, da bi kdo ne vračal komu hudega s hudim, ampak si zmeraj prizadevajte za to, kar je dobro za vas in za vse.</verse>
				<verse number="16">Zmeraj se veselite.</verse>
				<verse number="17">Neprenehoma molíte.</verse>
				<verse number="18">V vsakršnem položaju se zahvaljujte: zakaj to je božja volja v Kristusu Jezusu glede vas.</verse>
				<verse number="19">Duha ne ugašajte.</verse>
				<verse number="20">Preroškega daru ne zaničujte.</verse>
				<verse number="21">Vse preizkušajte in kar je dobro, obdržite.</verse>
				<verse number="22">Zla, pa naj bo kakršnokoli, se vzdržite.</verse>
				<verse number="23">Sam Bog miru pa naj vas posveti, da boste popolni. Vse, kar je vašega, duh, duša in telo, pa naj se ohrani neoporečno, dokler ne pride naš Gospod Jezus Kristus.</verse>
				<verse number="24">Bog, ki vas kliče, je zvest in bo to izpolnil.</verse>
				<verse number="25">Bratje, molíte tudi za nas.</verse>
				<verse number="26">Pozdravite s svetim poljubom vse brate.</verse>
				<verse number="27">Rotim vas pri Gospodu, da preberete to pismo vsem bratom.</verse>
				<verse number="28">Milost Gospoda našega Jezusa Kristusa z vami.</verse>
			</chapter>
		</book>
		<book number="53">
			<chapter number="1">
				<verse number="1">Pavel, Silván in Timótej tesaloníški Cerkvi, ki je v Bogu, našem Očetu in v Gospodu Jezusu Kristusu:</verse>
				<verse number="2">milost vam in mir od Boga, našega Očeta, in od Gospoda Jezusa Kristusa.</verse>
				<verse number="3">Zmeraj se moramo zahvaljevati Bogu za vas, bratje, kakor se spodobi, saj vaša vera napreduje in vaša medsebojna ljubezen raste.</verse>
				<verse number="4">Takó se lahko ponašamo z vami po božjih Cerkvah, ker kažete takšno vztrajnost in takšno vero v vseh preganjanjih in stiskah, ki jih prenašate.</verse>
				<verse number="5">V tem je znamenje pravične božje sodbe: po njej boste spoznani za vredne božjega kraljestva, za katero tudi trpite.</verse>
				<verse number="6">Pravično je namreč, da Bog povrne s stisko tistim, ki vas stiskajo,</verse>
				<verse number="7">vam, ki stisko trpite, pa povrne z olajšanjem, skupaj z nami, ko se bo razodel z neba Gospod Jezus z angeli svoje moči</verse>
				<verse number="8">in bo v žaru plamenov kaznoval tiste, ki ne poznajo Boga in niso poslušni evangeliju našega Gospoda Jezusa.</verse>
				<verse number="9">Gospod jih bo obsodil na večno pogubljenje, stran od veličastva svojega obličja in svoje slave,</verse>
				<verse number="10">ko bo tisti dan prišel, da se poveliča v svojih svetih in pokaže svoj sijaj v vseh, ki so verovali: in vi ste verovali našemu pričevanju.</verse>
				<verse number="11">V ta namen tudi zmeraj prosimo za vas, da bi vas naš Bog spoznal za vredne poklica in da bi s svojo močjo izpolnil vse vaše hrepenenje po dobrem ter udejanjil vašo vero.</verse>
				<verse number="12">Takó bo ime našega Gospoda Jezusa poveličano med vami, vi pa v njem, po milosti našega Boga in Gospoda Jezusa Kristusa.</verse>
			</chapter>
			<chapter number="2">
				<verse number="1">Kar pa zadeva prihod našega Gospoda Jezusa Kristusa in našo združitev z njim, vas prosimo, bratje,</verse>
				<verse number="2">da se ne pustite takoj zbegati in vznemiriti ne od prerokb ne od govoric ne od kakega našega domnevnega pisma, češ da je Gospodov dan pred vrati.</verse>
				<verse number="3">Naj vas nihče ne vara, pa naj bo to kdorkoli. Zakaj prej mora priti odpad in se razodeti veliki upornik, sin pogube.</verse>
				<verse number="4">Ta se bo uprl in se povzdignil nad vse, kar se imenuje Bog ali uživa božje češčenje, takó da se bo celó usedel v božje svetišče in se razkazoval, kakor da je Bog.</verse>
				<verse number="5">Se ne spominjate, da sem vam pravil te reči, ko sem bil pri vas?</verse>
				<verse number="6">Veste pa tudi, kaj ga sedaj zadržuje, da se ne more razodeti pred časom.</verse>
				<verse number="7">Skrivnost hudobije je namreč že na delu; treba je samó, da se umakne on, ki jo zadržuje.</verse>
				<verse number="8">In tedaj se bo razodel veliki upornik, ki ga bo Gospod Jezus usmrtil z dihom svojih ust in ga uničil z veličastjem svojega prihoda.</verse>
				<verse number="9">Ker bo satan sodeloval z njim, bo veliki upornik nastopal z vso močjo, z znamenji in lažnimi čudeži.</verse>
				<verse number="10">Z vsakovrstnim zlobnim zapeljevanjem se bo predstavljal tistim, ki gredo v pogubo, ker se niso odprli ljubezni do resnice, po kateri so bili rešeni.</verse>
				<verse number="11">Zato jim Bog pošilja hudo blodnjavo, da verjamejo laži:</verse>
				<verse number="12">takó bodo obsojeni vsi, ki niso verovali resnici, temveč so pritrjevali hudobiji.</verse>
				<verse number="13">Mi pa se moramo zmeraj zahvaljevati Bogu za vas, od Gospoda ljubljeni bratje, ker vas je Bog izvolil, da s posvečenjem Duha in z vero v resnico postanete prvina odrešenja.</verse>
				<verse number="14">V to vas je tudi poklical po našem evangeliju, da bi prišli do slave Gospoda našega Jezusa Kristusa.</verse>
				<verse number="15">Zatorej, bratje, stojte trdno in se držite izročil, o katerih vas je poučila bodisi naša beseda bodisi naše pismo.</verse>
				<verse number="16">Sam naš Gospod Jezus Kristus in Bog, naš oče, ki nas je v svoji milosti vzljubil in nam dal neminljivo tolažbo ter blago upanje,</verse>
				<verse number="17">pa naj opogumi vaša srca in jih utrdi v vsakršnem dobrem delu in v vsakršni dobri besedi.</verse>
			</chapter>
			<chapter number="3">
				<verse number="1">Sicer pa, bratje, molíte za nas, da bi se Gospodova beseda širila in poveličevala, kakor se je pri vas,</verse>
				<verse number="2">in da bi bili rešeni nepoštenih in pokvarjenih ljudi; nimajo namreč vsi vere.</verse>
				<verse number="3">Toda Gospod je zvest in vas bo utrdil in obvaroval pred hudobcem.</verse>
				<verse number="4">Glede vas pa zaupamo v Gospodu, da tudi delate in boste delali, kar vam zapovedujemo.</verse>
				<verse number="5">Gospod pa naj vodi vaša srca, da boste ljubili Boga in potrpežljivo pričakovali Kristusa.</verse>
				<verse number="6">V imenu našega Gospoda Jezusa Kristusa vam naročamo, bratje, da se ogibate vsakega brata, ki živi neredno in ne po izročilu, ki so ga prejeli od nas.</verse>
				<verse number="7">Sami namreč veste, kako nas morate posnemati:</verse>
				<verse number="8">zakaj nismo med vami postopali brez dela, tudi nismo zastonj jedli kruha pri nikomer, ampak smo trudoma garali noč in dan, da ne bi bili v breme komu izmed vas.</verse>
				<verse number="9">Tega vam ne pravim, ker ne bi imeli pravice do tega, ampak zato, da se vam sami postavimo za zgled, ki naj bi ga posnemali.</verse>
				<verse number="10">Zakaj ko smo bili pri vas, smo vam dali tole navodilo: Kdor noče delati, naj tudi ne jé.</verse>
				<verse number="11">Slišimo namreč, da nekateri med vami živijo neredno, da nič ne delajo, ampak begajo sem ter tja.</verse>
				<verse number="12">Takšne opozarjamo in opominjamo v Gospodu Jezusu Kristusu, naj v miru delajo in jedo svoj kruh.</verse>
				<verse number="13">Vi, bratje, pa se ne naveličajte delati dobro.</verse>
				<verse number="14">Če pa kateri ni poslušen temu, kar naročamo v pismu, si ga zapomnite in se ne družite z njim, da ga bo sram.</verse>
				<verse number="15">Vendar ga ne imejte za sovražnika, ampak ga opominjajte kot brata.</verse>
				<verse number="16">Sam Gospod miru pa naj vam dá mir, in sicer zmeraj in v vseh okoliščinah. Gospod naj bo z vami vsemi.</verse>
				<verse number="17">To je moj, Pavlov, svojeročni pozdrav; to je razpoznavno znamenje v vsakem pismu: takó pišem.</verse>
				<verse number="18">Milost Gospoda našega Jezusa Kristusa naj bo z vami vsemi!</verse>
			</chapter>
		</book>
		<book number="54">
			<chapter number="1">
				<verse number="1">Pavel, apostol Kristusa Jezusa po naročilu Boga, ki nas je odrešil, in Kristusa Jezusa, ki je naše upanje,</verse>
				<verse number="2">Timóteju, pravemu sinu po veri: milost, usmiljenje in mir od Boga Očeta in Kristusa Jezusa, našega Gospoda.</verse>
				<verse number="3">Kakor tedaj, ko sem odhajal v Makedonijo, te tudi zdaj prosim: ostani v Efezu in ukaži nekaterim, naj ne učijo drugačnega nauka.</verse>
				<verse number="4">Naj se ne ukvarjajo z bajkami in brezkončnimi rodovniki. To pospešuje bolj zdrahe kakor božji načrt, ki se uresničuje v veri.</verse>
				<verse number="5">Namen te zapovedi pa je ljubezen, ki izvira iz čistega srca, dobre vesti in odkritosrčne vere.</verse>
				<verse number="6">Nekateri so se od tega oddaljili in zašli v besedičenje.</verse>
				<verse number="7">Hočejo biti učitelji postave, pa sploh ne razumejo, kaj govorijo, niti tega, kar tako vneto zagovarjajo.</verse>
				<verse number="8">Vemo, da je postava dobra, če se je kdo drži, kakor je prav.</verse>
				<verse number="9">Zavedam se namreč, da postava ni dana za pravičnega, ampak za kršilce postave, za nepokorne, za brezbožne in grešne, za nesvete in posvetne, za ubijalce očetov in mater, za morilce,</verse>
				<verse number="10">za nečistnike, za hotníke moških, za prekupčevalce z ljudmi, za lažnivce, za krivoprisežnike in za vse drugo, kar nasprotuje zdravemu nauku.</verse>
				<verse number="11">To je nauk, ki se ujema z evangelijem veličastva blaženega Boga, in ta evangelij je bil zaupan meni.</verse>
				<verse number="12">Hvaležen sem našemu Gospodu Jezusu Kristusu, ki mi je dal moč. Ko me je postavil v službo, me je namreč imel za vrednega zaupanja,</verse>
				<verse number="13">čeprav sem bil prej bogokletnik, preganjalec in nasilnež. Vendar se me je usmilil, ker sem v neveri ravnal iz nevednosti.</verse>
				<verse number="14">To je bila seveda izredno bogata milost našega Gospoda, z njo pa po Kristusu Jezusu vera in ljubezen.</verse>
				<verse number="15">Zanesljiva je ta beseda in zasluži, da jo vsi sprejmejo: Kristus Jezus je zato prišel na svet, da bi odrešil grešnike, med njimi pa sem prvi jaz.</verse>
				<verse number="16">Usmilil se me je prav zato, da bi Kristus Jezus najprej na meni pokazal vso velikodušnost za zgled tistim, ki bodo verovali vanj in tako prišli v večno življenje.</verse>
				<verse number="17">Kralju vekov, ki je neuničljiv in nevidljiv, edinemu Bogu čast in slava na veke vekov. Amen.</verse>
				<verse number="18">Sin Timótej, ko se spominjam prerokb, ki so nekoč spregovorile o tebi, ti polagam na srce to naročilo: z njihovo pomočjo bojuj dober boj.</verse>
				<verse number="19">Ohrani vero in dobro vest. Ker so to nekateri zavrgli, so v veri doživeli brodolom.</verse>
				<verse number="20">Med njimi sta Himenáj in Aleksander. Izročil sem ju satanu. Naj se naučita, da ni dovoljeno sramotiti Boga.</verse>
			</chapter>
			<chapter number="2">
				<verse number="1">Predvsem te torej prosim: poskrbi, da boste molili za vse ljudi. Priporočajte jih in se zahvaljujte za vse,</verse>
				<verse number="2">za kralje in za vse oblastnike, da bomo mogli res pobožno in dostojno, vendar mirno in varno živeti.</verse>
				<verse number="3">To je namreč dobro in po volji Bogu, našemu odrešeniku,</verse>
				<verse number="4">ki hoče, da bi se vsi ljudje zveličali in prišli do spoznanja resnice.</verse>
				<verse number="5">Saj je samo en Bog; samo eden je tudi srednik med Bogom in ljudmi, človek Kristus Jezus,</verse>
				<verse number="6">on, ki je sam sebe dal v odkupnino za vse. To je bilo izpričano v času, ki ga je določil.</verse>
				<verse number="7">Za to oznanilo sem bil jaz postavljen za glasnika in apostola — resnico govorim, ne lažem — za učitelja poganov v veri in resnici.</verse>
				<verse number="8">Vsekakor hočem, naj možje v vsakem kraju molijo in vzdigujejo čiste roke brez jeze in prepirljivosti.</verse>
				<verse number="9">Prav tako naj ravnajo tudi ženske, in sicer v urejeni obleki. Zaljšajo naj se s spoštljivostjo in skromnostjo. Ne s kodranjem in z zlatnino, ne z biseri ali dragoceno obleko,</verse>
				<verse number="10">ampak z dobrimi deli, kakor se spodobi ženskam, ki so sprejele vero.</verse>
				<verse number="11">Ženska naj se dá poučiti mirno in z vso vdanostjo.</verse>
				<verse number="12">Ne dovolim pa, da bi ženska poučevala, pa tudi ne, da bi gospodovala nad moškim. Krotka naj bo!</verse>
				<verse number="13">Prvi je bil namreč ustvarjen Adam, potem Eva.</verse>
				<verse number="14">Adam ni bil zapeljan, žena pa se je pregrešila, ker se je dala zapeljati.</verse>
				<verse number="15">Zveličala pa se bo s tem, da rodi otroke, če se bo vedla spoštljivo, vztrajala v veri, ljubezni in svetosti.</verse>
			</chapter>
			<chapter number="3">
				<verse number="1">Zanesljiva je ta beseda: če se kdo poteguje za predstojniško službo, hrepeni po vzvišenem poslanstvu.</verse>
				<verse number="2">Zato mora biti predstojnik brez graje, mož ene žene, preudaren, razumen, urejen, gostoljuben, zmožen za poučevanje;</verse>
				<verse number="3">nikakor pa ne pijanec in pretepač, ampak krotek. Ne sme biti prepirljiv in lakomen denarja.</verse>
				<verse number="4">Svoj dom mora dobro voditi, otroke vzgajati v ubogljivosti in vsej dostojnosti.</verse>
				<verse number="5">Kako bo skrbel za božjo Cerkev, če še svojega doma ne zna vladati!</verse>
				<verse number="6">Ne sme biti novokrščenec, da se ne bi prevzel in zapadel obsodbi, ki je zadela hudiča.</verse>
				<verse number="7">Še več, tudi pri tistih, ki so zunaj, mora uživati ugled, da ga ne bo doletelo zaničevanje in da se ne bo ujel v hudičevo zanko.</verse>
				<verse number="8">Prav tako morajo biti diakoni dostojni, nikakor ne hinavski, pa tudi ne vdani obilnemu vinu in hlepenju po dobičku.</verse>
				<verse number="9">Skrivnost vere morajo varovati v čisti vesti.</verse>
				<verse number="10">Tudi ti morajo najprej opraviti preskušnjo in ko se jim ne bo moglo nič očitati, naj opravljajo službo.</verse>
				<verse number="11">Prav tako morajo biti ženske dostojne, ne obrekljive, marveč trezne in vsestransko vredne zaupanja.</verse>
				<verse number="12">Diakoni naj bodo možje ene žene, taki, ki dobro vodijo otroke in svoj dom.</verse>
				<verse number="13">Tisti, ki diakonsko službo dobro opravljajo, si namreč pridobijo lepo mesto in popolno zaupanje v veri v Kristusu Jezusu.</verse>
				<verse number="14">To ti pišem, čeprav upam, da bom prav kmalu prišel k tebi.</verse>
				<verse number="15">Če pa bi se le zakasnil, boš pa vsaj vedel, kako se moraš vêsti v božji hiši, ki je Cerkev živega Boga, steber in temelj resnice.</verse>
				<verse number="16">Ni dvoma, da je skrivnost vere velika, in ta je: On je bil razodet v telesu, potrjen po Duhu, gledali so ga angeli, oznanjen je bil poganom, svet je vanj veroval in povzdignjen je bil v slavo.</verse>
			</chapter>
			<chapter number="4">
				<verse number="1">Duh razločno pravi, da bodo v kasnejših časih nekateri odpadli od vere, da se bodo vdajali varljivim duhovom in demonskim naukom</verse>
				<verse number="2">takih, ki so hinavski in lažejo in imajo že v svojo vest vžgano znamenje.</verse>
				<verse number="3">Ti bodo branili ženitev in uživanje nekaterih jedi, ki jih je ustvaril Bog, da bi jih s hvaležnostjo uživali tisti, ki verujejo in so spoznali resnico.</verse>
				<verse number="4">Zakaj vse, kar je ustvaril Bog, je dobro in ničesar ne smemo zametavati, le da to s hvaležnostjo uživamo.</verse>
				<verse number="5">Saj vse posvečuje božja beseda in molitev.</verse>
				<verse number="6">To razlagaj bratom pa boš dober služabnik Kristusa Jezusa, saj te hranijo besede vere in dobrega nauka, ki si se ga oklenil.</verse>
				<verse number="7">Ogibaj pa se posvetnih in čenčastih bajk. Vadi se v pobožnosti.</verse>
				<verse number="8">Urjenje telesa le malo koristi, nadvse koristna pa je pobožnost, ker obljublja sedanje in prihodnje življenje.</verse>
				<verse number="9">Ta beseda je zanesljiva in vredna, da jo vsi sprejmejo.</verse>
				<verse number="10">Tudi mi se namreč zanjo trudimo in bojujemo, ker smo zaupali živemu Bogu, ki je odrešenik vseh ljudi, posebno vernikov.</verse>
				<verse number="11">To zapoveduj in uči!</verse>
				<verse number="12">Nihče naj te ne prezira zaradi tvoje mladosti. Bodi pa vernikom zgled v besedi, vedênju, ljubezni, veri in čistosti.</verse>
				<verse number="13">Dokler ne pridem, skrbi za branje Svetega pisma, za opominjanje in poučevanje!</verse>
				<verse number="14">Ne zanemarjaj milosti, ki je v tebi in ti je bila dana po preroški besedi, ko je zbor starešin položil roke nate.</verse>
				<verse number="15">Za te stvari se trudi, ves bodi v tem! Tako bodo vsi opazili tvoj napredek.</verse>
				<verse number="16">Pazi nase in na poučevanje! Vztrajaj v tem! Če boš namreč ravnal tako, boš rešil sebe in tiste, ki te poslušajo.</verse>
			</chapter>
			<chapter number="5">
				<verse number="1">Do starejšega moža ne bodi trd! Opominjaj ga kakor očeta, mlajše pa kakor brate,</verse>
				<verse number="2">starejše ženske kakor matere, mlajše kakor sestre, in sicer z vso spoštljivostjo.</verse>
				<verse number="3">Spoštuj vdove, ki so osirotele.</verse>
				<verse number="4">Če ima kakšna vdova otroke ali vnuke, naj jih predvsem uči spoštovati domačo družino in vračati staršem prejete dobrote. To je namreč Bogu po volji.</verse>
				<verse number="5">Osirotela in zapuščena vdova je svoje upanje naslonila na Boga in noč in dan vztraja v prošnjah in molitvah.</verse>
				<verse number="6">Tista pa, ki teka za užitki, je že mrtva, čeprav še živi.</verse>
				<verse number="7">Naročaj jim, naj bodo brez graje.</verse>
				<verse number="8">Če pa kdo za svojce, posebno za domače, ne skrbi, je zatajil vero in je slabši od nevernika.</verse>
				<verse number="9">Med vdove ne sme biti sprejeta mlajša od šestdesetih let, le enkrat poročena,</verse>
				<verse number="10">taka, ki jo priporočajo dobra dela, ki je vzgajala otroke, bila gostoljubna, svetim umivala noge, ljudem v stiski pomagala, ki se je zavzemala za vsakršno dobro delo.</verse>
				<verse number="11">Mlajše vdove pa odklanjaj! Kadar jih namreč zvabi čutnost proč od Kristusa, se hočejo znova možiti,</verse>
				<verse number="12">s tem pa si nakopljejo obsodbo, da so izdale prejšnjo zvestobo.</verse>
				<verse number="13">Hkrati se privadijo tudi brezdelnosti in hodijo po hišah. Pa ne le brezdelnosti, ampak tudi klepetavosti in zvedavosti, in govorijo, česar ne bi smele.</verse>
				<verse number="14">Hočem torej, naj se mlajše vdove omožijo. Naj rodijo otroke, gospodinjijo naj, da nasprotniku ne bodo dale prav nobenega vzroka za obrekovanje.</verse>
				<verse number="15">Nekatere so se namreč že iztirile in šle za satanom.</verse>
				<verse number="16">Če ima kakšna verna ženska vdove v sorodstvu, naj skrbi zanje, naj se ne obremenjuje Cerkev, da bo ta mogla podpirati prave vdove.</verse>
				<verse number="17">Starešine, ki so dobri predstojniki, naj bodo deležni dvojne časti, posebno tisti, ki se žrtvujejo za oznanjevanje besede in za poučevanje.</verse>
				<verse number="18">Sveto pismo namreč pravi: »Ne natikaj torbe volu, kadar mane!« in še: »Delavec je vreden svojega plačila.«</verse>
				<verse number="19">Tožbo zoper starešino sprejemaj samo pred dvema ali tremi pričami.</verse>
				<verse number="20">Tiste, ki grešijo, pokaraj pred vsemi, da bodo tudi drugi v strahu.</verse>
				<verse number="21">Rotim te pri Bogu, pri Kristusu Jezusu in pri izvoljenih angelih, da se vsega tega držiš nepristransko in ničesar ne storiš iz osebne naklonjenosti.</verse>
				<verse number="22">Na nikogar prehitro ne polagaj rok in ne sodeluj pri tujih grehih! Ohrani se čistega!</verse>
				<verse number="23">Ne pij več samo vode, temveč popij malo vina zaradi želodca in svojih pogostih težav.</verse>
				<verse number="24">Grehi nekaterih ljudi so očitni in se morejo že vnaprej presoditi, pri drugih pa so vidni šele pozneje.</verse>
				<verse number="25">Podobno so očitna tudi dobra dela, a tudi tista, ki niso, se ne morejo skriti.</verse>
			</chapter>
			<chapter number="6">
				<verse number="1">Vsi, ki so pod jarmom suženjstva, naj imajo svoje gospodarje za vredne vsega spoštovanja. Tako božje ime in nauk ne bosta prišla na slab glas.</verse>
				<verse number="2">Tisti pa, ki imajo verne gospodarje, naj jih že zato, ker so bratje, ne prezirajo. Nasprotno, naj jim še bolj vneto služijo, ker so verni in ljubljeni in si prizadevajo za dobrodelnost. To uči in priporočaj!</verse>
				<verse number="3">Če kdo uči drugačen nauk in se ne ravna po zdravih besedah, to je po besedah našega Gospoda Jezusa Kristusa, in po pobožnem nauku,</verse>
				<verse number="4">je zaslepljen in ne razume ničesar. Še več, tak boleha za prepiri in praznim besedičenjem. Iz tega pa izvirajo nevoščljivost, prepir, kletve in zlobna sumničenja,</verse>
				<verse number="5">prerekanje ljudi, ki so v srcu pokvarjeni in nimajo resnice ter mislijo, da je pobožnost le vir dobička.</verse>
				<verse number="6">Res je pobožnost velik dobiček, a le za tistega, ki je zadovoljen z malim.</verse>
				<verse number="7">Ničesar namreč nismo prinesli na ta svet, zato tudi ne moremo ničesar odnesti.</verse>
				<verse number="8">Bodimo torej zadovoljni s tem, da imamo živež in obleko.</verse>
				<verse number="9">Tisti pa, ki hočejo obogateti, padajo v zanko skušnjave, to je v mnoge nespametne in škodljive želje, ki ljudi pogrezajo v uničujočo pogubo.</verse>
				<verse number="10">Korenina vsega zla je namreč pohlep po denarju. Temu so se nekateri vdali in tako krenili proč od vere, s tem pa sami sebi zadali veliko bolečin.</verse>
				<verse number="11">Ti pa, božji človek, béži pred tem! Prizadevaj si za pravico, pobožnost, za vero in ljubezen! Stanoviten bodi in krotek!</verse>
				<verse number="12">Bojuj dober boj vere, sezi po večnem življenju! Vanj si bil poklican in si to lepo izpovedal pred mnogimi pričami.</verse>
				<verse number="13">Zapovedujem ti pred Bogom, ki vsem stvarem daje življenje, in pred Kristusom Jezusom, ki je pred Poncijem Pilatom lepo pričeval:</verse>
				<verse number="14">Varuj zapoved takó, da boš brez madeža in brez graje do prihoda našega Gospoda Jezusa Kristusa,</verse>
				<verse number="15">ki ga bo ob svojem času pokazal blaženi in edini vladar, kralj nad kralji in Gospod nad gospodi,</verse>
				<verse number="16">ki ima edini nesmrtnost, ki biva v nedostopni svetlobi in ga noben človek ni videl in ga ne more videti. Njemu čast in večna oblast! Amen.</verse>
				<verse number="17">Bogatinom tega sveta naročaj, naj se ne prevzamejo in naj se ne zanašajo na bogastvo, ki je nezanesljivo, temveč na Boga, ki nam obilno daje vsega v uživanje.</verse>
				<verse number="18">Dobrodelni naj bodo in naj se bogatijo z dobrimi deli, naj bodo radodarni, naj z drugimi delijo to, kar imajo.</verse>
				<verse number="19">Tako si bodo nabrali zaklad, ki bo dobra glavnica za prihodnost. Tako bodo dosegli pravo življenje.</verse>
				<verse number="20">Timótej, varuj, kar ti je zaupano! Ogiblji se posvetnih in praznih govoric in ugovorov lažnega spoznanja,</verse>
				<verse number="21">ki so se ga nekateri oprijeli in tako glede vere zabredli. Milost z vami!</verse>
			</chapter>
		</book>
		<book number="55">
			<chapter number="1">
				<verse number="1">Pavel, po božji besedi apostol Jezusa Kristusa, da oznanjam obljubljeno življenje, ki je v Kristusu Jezusu,</verse>
				<verse number="2">ljubljenemu sinu Timóteju: milost, usmiljenje in mir od Boga Očeta in Kristusa Jezusa, našega Gospoda.</verse>
				<verse number="3">Hvaležen sem Bogu, ki mu služim s čisto vestjo kakor moji predniki. Neprenehoma, noč in dan v svojih molitvah mislim nate.</verse>
				<verse number="4">Kadar se spomnim tvojih solza, silno želim, da bi te videl, da bi bilo moje veselje popolno.</verse>
				<verse number="5">Spominjam se namreč tvoje iskrene vere, ki sta jo prej imeli tvoja stara mati Loída in tvoja mati Evníka. Prepričan pa sem, da jo imaš tudi ti.</verse>
				<verse number="6">Zato te opominjam, da znova razplameniš žar božje milosti, ki je v tebi po polaganju mojih rok.</verse>
				<verse number="7">Bog nam ni dal duha boječnosti, temveč duha moči, ljubezni in preudarnosti.</verse>
				<verse number="8">Nikar se torej ne sramuj pričevati za našega Gospoda! Pa tudi mene, ki sem zaradi njega jetnik, se ne sramuj, ampak z božjo močjo z menoj trpi za evangelij!</verse>
				<verse number="9">On nas je odrešil in poklical s svetim klicem, ne zaradi naših del, temveč po svojem sklepu in milosti, ki nam jo je pred večnimi časi podaril v Kristusu Jezusu,</verse>
				<verse number="10">razodel pa zdaj s prihodom našega odrešenika Kristusa Jezusa. On je tisti, ki je uničil smrt in osvetlil življenje in nesmrtnost po evangeliju,</verse>
				<verse number="11">za katerega sem bil jaz postavljen kot glasník, apostol in učitelj.</verse>
				<verse number="12">Zato tudi vse to trpim. A me ni sram, ker vem, komu sem veroval, in sem prepričan, da more zaklad, ki mi ga je zaupal, obvarovati do tistega dne.</verse>
				<verse number="13">Besede zdravega nauka, ki si ga od mene slišal v veri in ljubezni do Kristusa Jezusa, imej za vodilo.</verse>
				<verse number="14">Z močjo Svetega Duha, ki prebiva v nas, varuj dragoceni zaklad.</verse>
				<verse number="15">To veš, da so me vsi iz Male Azije zapustili. Med njimi Fígel in Hermógen.</verse>
				<verse number="16">Naj Gospod izkaže usmiljenje družini Onezíforja, ker me je večkrat osrčil in se ni sramoval mojih verig.</verse>
				<verse number="17">Nasprotno, ko je prišel v Rim, me je zavzeto iskal in našel.</verse>
				<verse number="18">Naj mu dá Gospod, da bo tisti dan pri Gospodu dosegel usmiljenje. Sicer pa ti bolj veš, koliko dobrega mi je storil v Efezu.</verse>
			</chapter>
			<chapter number="2">
				<verse number="1">Zato pa bodi ti, moj sin, močan v milosti, ki je v Kristusu Jezusu.</verse>
				<verse number="2">Kar si slišal od mene vpričo mnogih, izrôči zanesljivim ljudem, takim, ki bodo zmožni tudi druge poučiti.</verse>
				<verse number="3">Trpi z menoj kot dober vojak Kristusa Jezusa!</verse>
				<verse number="4">Noben vojak se ne zapleta v vsakdanje opravke, da bi bil po volji tistemu, ki ga je izbral za vojaka.</verse>
				<verse number="5">Če kdo tekmuje, ne dobi venca, če ne tekmuje po pravilih.</verse>
				<verse number="6">Priden kmet sme pobirati sadove.</verse>
				<verse number="7">Premisli, kaj pravim! Sicer pa ti bo dal Gospod, da boš vse to razumel.</verse>
				<verse number="8">Pred očmi imej Jezusa Kristusa, Davidovega potomca, ki je vstal od mrtvih! To je moj evangelij.</verse>
				<verse number="9">Zanj prenašam celo verige, kakor bi bil hudodelec, vendar božja beseda ni vklenjena.</verse>
				<verse number="10">Zato vse prenašam zaradi izvoljenih, da bi tudi ti v Kristusu Jezusu dosegli odrešenje in večno slavo.</verse>
				<verse number="11">Zanesljiva je beseda: Če s Kristusom umremo, bomo z njim tudi zaživeli.</verse>
				<verse number="12">Če z njim vztrajamo, bomo z njim tudi zakraljevali. Če pa ga bomo zatajili, bo tudi on nas zatajil.</verse>
				<verse number="13">Če se mi izneverimo, on ostane zvest, zakaj sam sebi se ne more izneveriti.</verse>
				<verse number="14">Na to jih opozarjaj in jim dopoveduj pred Bogom: naj se ne pričkajo za besedo, ker ni v nobeno korist, poslušalcem pa je v pogubo.</verse>
				<verse number="15">Potrudi se, da se boš pred Bogom skazal preskušenega delavca, ki se mu ni treba sramovati, in da se boš držal samo besede resnice.</verse>
				<verse number="16">Ogiblji pa se posvetnih čenč! Taki, ki se jim predajajo, bodo namreč bredli v brezbožnost</verse>
				<verse number="17">in njihov nauk se bo razpasel kakor rak. Taka sta Himenáj in Filét.</verse>
				<verse number="18">Zašla sta od resnice, ko pravita, da je vstajenje že bilo. S tem pa podirata vero nekaterih.</verse>
				<verse number="19">Toda trdni temelj, ki ga je položil Bog, stoji in ima ta napis: »Gospod pozna svoje,« in »Naj odstopi od krivice, kdor kliče Gospodovo ime.«</verse>
				<verse number="20">V velíki hiši ni le zlate in srebrne posode, marveč tudi lesena in lončena, prva za plemenito rabo, druga za odpadke.</verse>
				<verse number="21">Kdor se bo teh rešil, bo postal posoda za plemenito rabo, posvečena, gospodarju koristna in pripravna za vsako dobro delo.</verse>
				<verse number="22">Béži pred mladostnimi poželenji, prizadevaj si za pravičnost, vero, ljubezen in za mir s tistimi, ki iz čistega srca kličejo Gospoda.</verse>
				<verse number="23">Ogiblji pa se nespametnih in nesmiselnih razprav, ker veš, da rodijo prepire.</verse>
				<verse number="24">Gospodov služabnik se ne sme prepirati, temveč mora biti do vseh krotek, dober in potrpežljiv učitelj.</verse>
				<verse number="25">Krotko mora vzgajati nasprotnike, morda jim Bog le nakloni, da se bodo spokorili in spoznali resnico,</verse>
				<verse number="26">se zopet streznili in rešili iz zanke hudiča. Ta jih je ujel, da bi po njih uresničeval svojo voljo.</verse>
			</chapter>
			<chapter number="3">
				<verse number="1">To pa vedi! V poslednjih dneh bodo nastopili hudi časi.</verse>
				<verse number="2">Ljudje bodo namreč sebični, lakomni, bahavi, prevzetni, nehvaležni bodo in brezbožni,</verse>
				<verse number="3">trdosrčni, nespravljivi, obrekljivi, razuzdani, divji, brez dobrotljivosti,</verse>
				<verse number="4">izdajalski, predrzni in napuhnjeni, bolj se bodo navduševali za naslade kakor za Boga,</verse>
				<verse number="5">pobožnost bodo hlinili in prezirali njeno moč. Teh se izogiblji!</verse>
				<verse number="6">Med te namreč spadajo tisti, ki se vrivajo po hišah in lovijo z grehi obložene ženske, take, ki jih ženejo vsakovrstna nagnjenja</verse>
				<verse number="7">in se vedno učijo, pa ne morejo nikoli priti do spoznanja resnice.</verse>
				<verse number="8">Kakor sta se Jánes in Jámbres uprla Mojzesu, tako se tudi ti upirajo resnici. Njihovo mišljenje je pokvarjeno in njihova vera nezanesljiva.</verse>
				<verse number="9">Toda večjega uspeha ne bodo imeli, zakaj vsem bo postala očitna njihova nespamet, kakor je bila tudi pri onih dveh.</verse>
				<verse number="10">Ti si krenil za menoj v mojem nauku, vedênju in prizadevanju, v moji veri, potrpežljivosti, ljubezni in stanovitnosti,</verse>
				<verse number="11">v mojem preganjanju in trpljenju, kakršno me je zadelo v Antiohíji, v Ikóniju in Listri. Kakšna preganjanja sem pretrpel! Toda iz vseh me je rešil Gospod.</verse>
				<verse number="12">Sicer pa bodo preganjani vsi, ki hočejo pobožno živeti v Kristusu Jezusu.</verse>
				<verse number="13">Hudobni ljudje in sleparji pa bodo drseli v hudobijo. Varali bodo druge in sami sebe.</verse>
				<verse number="14">Toda ti ostani pri tem, česar si se naučil in v veri sprejel, ker veš, od koga si se naučil.</verse>
				<verse number="15">Že od detinstva poznaš Sveto pismo in to ti more po veri v Jezusa Kristusa dati modrost, ki vodi v zveličanje.</verse>
				<verse number="16">Vse Sveto pismo je navdihnjeno od Boga in koristno za poučevanje, svarjenje, za poboljševanje in vzgojo v pravičnosti,</verse>
				<verse number="17">da bi bil božji človek popoln in primeren za vsako dobro delo.</verse>
			</chapter>
			<chapter number="4">
				<verse number="1">Rotim te pri Bogu in Kristusu Jezusu, ki bo prišel sodit žive in mrtve, pri njegovem prihodu in njegovem kraljestvu:</verse>
				<verse number="2">Oznanjuj besedo, vztrajaj v ugodnih ali neugodnih okoliščinah! Dokazuj, grajaj, spodbujaj z vso potrpežljivostjo in učiteljsko zavzetostjo.</verse>
				<verse number="3">Prišel bo namreč čas, ko nekateri ne bodo prenesli zdravega nauka, ampak si bodo po svojih željah iskali učitelje, ki bodo ustrezali njihovim ušesom.</verse>
				<verse number="4">Ušesa bodo obračali proč od resnice in bredli v bajke.</verse>
				<verse number="5">Ti pa bodi v vsem trezen, nadloge pretrpi, opravi poslanstvo evangelista in izpolni svojo službo.</verse>
				<verse number="6">Jaz se namreč že darujem in prišel je čas mojega odhoda.</verse>
				<verse number="7">Dober boj sem izbojeval, tek dokončal in vero ohranil.</verse>
				<verse number="8">Odslej je namreč zame pripravljen venec pravice, ki mi ga bo dal tisti dan Gospod, pravični sodnik. Pa ne le meni, marveč vsem, ki z ljubeznijo pričakujejo njegov prihod.</verse>
				<verse number="9">Potrudi se in hitro pridi k meni!</verse>
				<verse number="10">Demá me je namreč zapustil, ker je vzljubil ta svet. Odpotoval je v Tesaloníko, Kréskens v Galatíjo in Tit v Dalmacijo.</verse>
				<verse number="11">Samo Luka je pri meni. Vzemi Marka in ga pripelji s seboj, ker mi je zelo koristen za službo.</verse>
				<verse number="12">Tíhika pa sem poslal v Efez.</verse>
				<verse number="13">Ko prideš, mi prinesi popotni plašč, ki sem ga pustil v Troádi pri Kárpu, in knjige, zlasti pergamente.</verse>
				<verse number="14">Kovač Aleksander mi je prizadejal veliko hudega. Gospod mu bo povrnil po njegovih delih.</verse>
				<verse number="15">Tega se tudi ti varuj, ker je silno nasproten našim besedam.</verse>
				<verse number="16">Ko sem se prvič zagovarjal, ni bilo nikogar zraven. Vsi so me zapustili. Naj se jim to ne šteje v zlo.</verse>
				<verse number="17">K meni pa je stopil Gospod in mi dal moč, da sem oznanjevanje dopolnil in da so ga slišali vsi pogani. Rešil me je levu iz žrela.</verse>
				<verse number="18">Gospod me bo osvobodil vsakega zla in rešil v svoje nebeško kraljestvo. Njemu slava na veke vekov! Amen.</verse>
				<verse number="19">Pozdravi Prísko in Akvila in Onezíforjevo družino.</verse>
				<verse number="20">Erást je ostal v Korintu, Trófima pa sem bolnega pustil v Milétu.</verse>
				<verse number="21">Pohíti, da prideš pred zimo! Pozdravljajo te Evbúl in Púdent in Lin in Klávdija in vsi bratje.</verse>
				<verse number="22">Gospod naj bo s tvojim duhom. Milost z vami!</verse>
			</chapter>
		</book>
		<book number="56">
			<chapter number="1">
				<verse number="1">Pavel, božji služabnik in apostol Jezusa Kristusa, poslan, da bi tisti, ki jih je Bog izvolil, verovali in spoznali resnico o pravi pobožnosti,</verse>
				<verse number="2">in to v upanju na večno življenje — to večno življenje je Bog, ki ne laže, obljubil pred večnimi časi,</verse>
				<verse number="3">svojo besedo pa razodel ob svojem času v oznanjevanju, ki je bilo zaupano meni na povelje Boga, našega odrešenika —</verse>
				<verse number="4">Titu, pravemu sinu, ki naju veže skupna vera, milost in mir od Boga Očeta in Kristusa Jezusa, našega odrešenika.</verse>
				<verse number="5">Na Kreti sem te pustil zato, da urediš, kar je še treba, in da po mestih postaviš starešine, kakor sem ti naročil.</verse>
				<verse number="6">Starešina mora biti neoporečen, le ene žene mož, naj ima verne otroke, take, ki jim ni mogoče očitati razuzdanosti ali nepokorščine.</verse>
				<verse number="7">Zakaj predstojnik mora biti kot božji oskrbnik neoporečen. Nikakor ne sme biti ne prevzeten ne jezljiv ne pijanec ne pretepač in ne nesramen dobičkolovec.</verse>
				<verse number="8">Biti pa mora gostoljuben, dobrotljiv, uravnovešen, pravičen, svet, obvladan.</verse>
				<verse number="9">Trdno se mora držati zanesljive besede nauka. Tako bo zmožen z zdravim podukom spodbujati, nasprotnike pa izpodbijati.</verse>
				<verse number="10">Veliko je namreč tudi nepokornih, blebetavcev in sleparjev, posebno tistih iz obreze.</verse>
				<verse number="11">Tem je treba zapreti usta, saj cele družine spodkopujejo s tem, da zaradi umazanega dobička učijo, česar ne bi smeli.</verse>
				<verse number="12">Eden izmed njih, njihov lastni prerok, je rekel: »Krečáni so večni lažnivci, hude zveri, leni trebuhi.«</verse>
				<verse number="13">Ta trditev je resnična. Zato jih ostro pokaraj, da bo njihova vera ozdravela.</verse>
				<verse number="14">Naj ne nasedajo judovskim bajkam in nauku ljudi, ki resnici obračajo hrbet.</verse>
				<verse number="15">Čistim je vse čisto. Nečistim in nevernim pa nobena stvar ni čista. Nasprotno, omadeževani sta celo njihova pamet in vest.</verse>
				<verse number="16">Trdijo, da Boga poznajo, a ga v dejanjih zanikajo, ker so zoprni in nepokorni in nezmožni za kakršnokoli dobro delo.</verse>
			</chapter>
			<chapter number="2">
				<verse number="1">Ti pa govôri, kar se sklada z zdravim naukom,</verse>
				<verse number="2">in sicer: stari možje morajo biti trezni, resni, preudarni, zdravi v veri, ljubezni in potrpežljivosti.</verse>
				<verse number="3">Podobno naj se stare ženske vedejo spodobno, kakor zahteva svetost. Naj ne bodo obrekljive, naj se preveč ne vdajajo vinu, naj druge učijo, kar je dobrega.</verse>
				<verse number="4">Tako bodo mogle vzgajati mlade žene, da bodo ljubile svoje može, svoje otroke,</verse>
				<verse number="5">da bodo pametne, spodobne, dobre hišne gospodinje, da bodo ubogale svoje može. Tako se božji besedi ne bo delala sramota.</verse>
				<verse number="6">Prav tako opominjaj mladeniče, naj se obvladujejo.</verse>
				<verse number="7">V vsem bodi zgled za dobra dela. Pri poučevanju ohrani nepopačenost, resnobnost.</verse>
				<verse number="8">Tvoja beseda naj bo zdrava in neoporečna, da bo nasprotnik osramočen, ker ne bo mogel o nas reči nič slabega.</verse>
				<verse number="9">Sužnji naj v vsem ubogajo svoje gospodarje. Naj bodo ljubeznivi, naj ne ugovarjajo</verse>
				<verse number="10">in ne poneverjajo, ampak naj izkazujejo popolno zvestobo, da bodo delali čast nauku Boga, našega odrešenika.</verse>
				<verse number="11">Razodela se je namreč božja milost, ki prinaša zveličanje vsem ljudem.</verse>
				<verse number="12">Uči nas, naj se odpovemo brezbožnosti in posvetnim željam ter trezno, pravično in pobožno živimo v sedanjem času,</verse>
				<verse number="13">ko pričakujemo, da se bo uresničilo blaženo upanje in razodelo veličastvo vélikega Boga in našega odrešenika Jezusa Kristusa.</verse>
				<verse number="14">On je dal sam sebe za nas, da bi nas odkupil iz vse krivičnosti in nas zase očistil kot izvoljeno ljudstvo, vneto za dobra dela.</verse>
				<verse number="15">Tako govôri in opominjaj in grajaj z vso resnostjo. Nihče naj te ne zaničuje.</verse>
			</chapter>
			<chapter number="3">
				<verse number="1">Opozarjaj jih, naj bodo vladarjem in oblastnikom pokorni, poslušni in pripravljeni za vsako dobro delo.</verse>
				<verse number="2">Nikogar naj ne sramotijo, naj ne bodo prepirljivi, ampak krotki. Naj bodo čimbolj prijazni do vseh ljudi.</verse>
				<verse number="3">Saj smo bili tudi mi nekoč nespametni, uporni in v zablodah. Stregli smo najrazličnejšim strastem in nasladam. Živeli smo v hudobiji in nevoščljivosti. Neznosni smo bili in sovražili drug drugega.</verse>
				<verse number="4">Ko pa sta se razodeli dobrota in človekoljubnost Boga, našega odrešenika,</verse>
				<verse number="5">nas je odrešil, a ne zaradi pravičnih del, ki bi jih bili storili mi, marveč iz svojega usmiljenja, ko nas je v kopeli prerodil in prenovil po Svetem Duhu.</verse>
				<verse number="6">Tega je po našem odrešeniku Jezusu Kristusu obilno izlil na nas,</verse>
				<verse number="7">da bi bili po njegovi milosti opravičeni in bi postali dediči večnega življenja, v katero upamo.</verse>
				<verse number="8">Zanesljiva je ta beseda. Zato hočem, da nenehno poudarjaš, naj si tisti, ki verujejo v Boga, prizadevajo, da se bodo odlikovali v dobrih delih. To je dobro in ljudem koristno.</verse>
				<verse number="9">Ogibaj se pa nespametnih vprašanj in rodovnikov in prepirov in razprav glede postave. Nič ne koristijo in prazni so.</verse>
				<verse number="10">Krivoverca se po prvem in drugem svarjenju ogiblji,</verse>
				<verse number="11">saj veš, da se je iztiril, da greši in da se sam obsoja.</verse>
				<verse number="12">Ko bom poslal k tebi Artemája ali Tíhika, skušaj čimprej priti k meni v Nikópolo. Sklenil sem namreč, da bom tam prezimil.</verse>
				<verse number="13">Zenája, ki je izvedenec v postavi, in Apóla lepo oskrbi za pot, da ne bosta ničesar pogrešala.</verse>
				<verse number="14">Pa tudi naši naj se naučijo skrbeti za dobrodelnost, če se kje pokaže huda potreba, da ne bodo ostali brez sadu.</verse>
				<verse number="15">Pozdravljajo te vsi, ki so pri meni. Pozdravi tiste, ki nas ljubijo v veri. Milost z vami vsemi!</verse>
			</chapter>
		</book>
		<book number="57">
			<chapter number="1">
				<verse number="1">Pavel, jetnik Kristusa Jezusa, in brat Timótej najinemu ljubemu sodelavcu Filémonu,</verse>
				<verse number="2">sestri Apíji, najinemu sobojevniku Arhípu ter skupnosti, ki se zbira v tvoji hiši:</verse>
				<verse number="3">milost vam in mir od Boga, našega Očeta, in od Gospoda Jezusa Kristusa.</verse>
				<verse number="4">Kadarkoli se te spominjam v svojih molitvah, se zahvaljujem svojemu Bogu,</verse>
				<verse number="5">ker slišim o tvoji ljubezni in o zvestobi, ki jo imaš do Gospoda Jezusa in do vseh svetih.</verse>
				<verse number="6">Naj bi vera, ki jo izžarevaš, postala dejavna v spoznavanju vsega dobrega, ki ga moramo storiti za Kristusa.</verse>
				<verse number="7">Tvoja ljubezen me je navdala z velikim veseljem in s tolažbo, o brat, zakaj po tebi so bila srca svetih poživljena.</verse>
				<verse number="8">Čeprav imam v Kristusu vso svobodo, da ti zapovem, kaj stôri,</verse>
				<verse number="9">te vendar rajši v imenu ljubezni prosim — kakršen sem pač, Pavel, starec, sedajle tudi jetnik Kristusa Jezusa —</verse>
				<verse number="10">za svojega otroka, ki sem ga rodil v verigah, za Onézima.</verse>
				<verse number="11">Doslej ti ni bil koristen, zdaj pa je koristen tebi in meni.</verse>
				<verse number="12">Pošiljam ga nazaj k tebi, svojega srčnega ljubljenca.</verse>
				<verse number="13">Sicer bi ga bil rad zadržal pri sebi, da bi mi stregel namesto tebe, ko sem vklenjen zaradi evangelija.</verse>
				<verse number="14">Vendar nisem hotel storiti ničesar brez tvojega soglasja, da bi tvoje dobro delo ne bilo videti nekako prisiljeno, ampak prostovoljno.</verse>
				<verse number="15">Morda je bil zato za kratek čas ločen od tebe, da bi ga spet pridobil za zmeraj,</verse>
				<verse number="16">in sicer ne več kot sužnja, ampak več kot sužnja, kot brata, nadvse dragega najprej meni, še koliko bolj pa tebi, bodisi kot človeka ali kot vernika.</verse>
				<verse number="17">Če me imaš torej za tovariša, ga sprejmi kakor mene.</verse>
				<verse number="18">Če pa ti je prizadel kakšno krivico ali ti je kaj dolžan, zapiši to na moj račun.</verse>
				<verse number="19">To pišem jaz, Pavel, s svojo roko: poravnal bom sam. Da ti ne omenim, da mi dolguješ celó sam sebe.</verse>
				<verse number="20">Dà, brat, napravi mi to uslugo v Gospodu: požívi mi srce v Kristusu!</verse>
				<verse number="21">Pišem ti, ker zaupam v tvojo poslušnost, saj vem, da boš storil še več, kakor te prosim.</verse>
				<verse number="22">Obenem pa mi tudi pripravi stanovanje, ker upam, da vam bom po vaših molitvah podarjen.</verse>
				<verse number="23">Pozdravlja te Epafra, moj sojetnik v Kristusu Jezusu,</verse>
				<verse number="24">pa še Marko, Aristárh, Demá, Luka, moji sodelavci.</verse>
				<verse number="25">Milost Gospoda Jezusa Kristusa naj bo z vašim duhom.</verse>
			</chapter>
		</book>
		<book number="58">
			<chapter number="1">
				<verse number="1">Velikokrat in na veliko načinov je Bog nekoč govoril očetom po prerokih,</verse>
				<verse number="2">v teh dneh poslednjega časa nam je spregovoril po Sinu. Njega je postavil za dediča vsega in po njem je tudi ustvaril svet.</verse>
				<verse number="3">On je odsvit njegovega veličastva in odseva njegovo bistvo. S svojo mogočno besedo nosi vse. Potem ko je dopolnil očiščenje od grehov, je v nebesih sédel na desnico veličastva.</verse>
				<verse number="4">Postal je toliko višji od angelov, kolikor odličnejše ime je dobil, kakor je njihovo.</verse>
				<verse number="5">Kateremu izmed angelov je namreč kdaj rekel: »Ti si moj sin, danes sem te rodil.«? In zopet: »Jaz mu bom oče in on mi bo sin.«</verse>
				<verse number="6">Ko vpelje prvorojenca v svet, zopet pravi: »Pred njim naj padejo na kolena vsi božji angeli.«</verse>
				<verse number="7">Glede angelov pravi: »Tisti, ki vetrove dela za svoje angele in plamene ognja za svoje služabnike,«</verse>
				<verse number="8">o Sinu pa: »Tvoj prestol, o Bog, je za vekomaj,« in »Žezlo pravičnosti je žezlo tvojega kraljestva.</verse>
				<verse number="9">Ljubiš pravico in sovražiš krivico, zato te Bog, tvoj Bog, mazili z oljem veselja bolj kakor tvoje tovariše.«</verse>
				<verse number="10">In še: »Ti, Gospod, si v začetku postavil zemljo na trdne temelje in nebo je delo tvojih rok.</verse>
				<verse number="11">Oba bosta prešla, ti pa ostaneš. Postarala se bosta kakor obleka.</verse>
				<verse number="12">Kakor plašč ju boš zvil in ju zamenjal kakor obleko. Ti pa ostaneš isti in tvoja leta ne bodo minila.«</verse>
				<verse number="13">Kateremu izmed angelov je kdaj rekel: »Sédi na mojo desnico, dokler ne položim tvojih sovražnikov za podnožnik tvojih nog.«?</verse>
				<verse number="14">Mar niso vsi duhovi, ki služijo, poslani, da strežejo tistim, ki bodo dediči odrešenja?</verse>
			</chapter>
			<chapter number="2">
				<verse number="1">Zato moramo zelo resno vzeti, kar smo slišali, da ne bi zgrešili pristana.</verse>
				<verse number="2">Zakaj če se je beseda, ki so je oznanjali angeli, skazala za trdno in če je vsaka kršitev in neposlušnost dobila pravično povračilo,</verse>
				<verse number="3">le kako bomo ušli mi, če nam ni mar za tako dragoceno odrešenje, ki ga je začel oznanjati Gospod in so ga tisti, ki so ga poslušali, utrdili med nami.</verse>
				<verse number="4">Zanj je pričal Bog z znamenji in čudeži, z raznovrstnimi močmi in z darovi Svetega Duha, ki jih deli po svoji volji.</verse>
				<verse number="5">Prihodnjega sveta, o katerem govorimo, namreč ni podredil angelom.</verse>
				<verse number="6">Nekje je namreč nekdo razločno rekel: »Kaj je človek, da se ga spominjaš, ali sin človekov, da skrbiš zanj!</verse>
				<verse number="7">Le malo pod angele si ga postavil, s slavo in častjo si ga ovenčal</verse>
				<verse number="8">in vse podvrgel njegovim nogam.« Ko mu je namreč vse podvrgel, ni pustil ničesar, kar mu ne bi bilo podvrženo. Vendar zdaj še ne vidimo, da mu je vse podvrženo.</verse>
				<verse number="9">Gledamo pa njega, Jezusa, »ki je bil postavljen le malo pod angele«, kako je zaradi smrtne muke »ovenčan s slavo in častjo«. Bog je bil namreč milostljiv, da je umrl za vse.</verse>
				<verse number="10">On, za katerega je vse in po katerem je vse, je namreč hotel veliko sinov pripeljati v slavo. Zato se je spodobilo, da je tistega, ki je začetnik njihovega odrešenja, spopolnil s trpljenjem.</verse>
				<verse number="11">Vsi so namreč iz enega, tisti, ki posvečuje, in tisti, ki so deležni posvečenja. Zato ga ni sram, da jih imenuje brate,</verse>
				<verse number="12">ko pravi: »Oznanjal bom tvoje ime svojim bratom, v zboru vernikov te bom opeval,«</verse>
				<verse number="13">in pozneje: »Vanj bom zaupal,« in zopet: »Glej, jaz in otroci, ki mi jih je dal Bog.«</verse>
				<verse number="14">Ker torej otroke povezujeta kri in meso, je tudi on privzel oboje, da bi s smrtjo onemogočil tistega, ki je imel smrtonosno oblast, to je hudiča,</verse>
				<verse number="15">in odrešil tiste, ki jih je strah pred smrtjo vse življenje vklepal v sužnost.</verse>
				<verse number="16">Ne zavzema se namreč za angele, temveč za Abrahamovo potomstvo.</verse>
				<verse number="17">Zato se je moral v vsem izenačiti z brati, da je postal usmiljen in pred Bogom zanesljiv véliki duhovnik v spravo za grehe ljudstva.</verse>
				<verse number="18">Ker je bil sam preskušan, more pomagati preskušanim.</verse>
			</chapter>
			<chapter number="3">
				<verse number="1">Sveti bratje, deležni ste nebeškega klica! Zato uprite svojega duha v Jezusa, odposlanca in vélikega duhovnika vere, ki jo izpovedujemo.</verse>
				<verse number="2">On je zvest tistemu, ki ga je postavil, kakor je bil Mojzes zvest v vsej božji hiši.</verse>
				<verse number="3">On namreč zasluži toliko večjo slavo, kolikor večja čast gre tistemu, ki hišo zgradi, kakor hiši sami.</verse>
				<verse number="4">Vsako hišo pač nekdo zgradi. Tisti, ki je vse naredil, pa je Bog.</verse>
				<verse number="5">Mojzes je bil kot služabnik zvest v vsej njegovi hiši, da bi pričeval o tem, kar naj bi se pozneje oznanjalo.</verse>
				<verse number="6">A Kristus je kot Sin nad svojo hišo. Njegova hiša pa smo mi, če ohranimo zaupanje in ponos, ki ga daje upanje.</verse>
				<verse number="7">Zato poslušajte, kako govori Sveti Duh: »Če danes zaslišite njegov glas,</verse>
				<verse number="8">ne zakrknite svojih src kakor ob uporu na dan preskušnje v puščavi!</verse>
				<verse number="9">Tam so me vaši očetje skušali in preskusili, čeprav so</verse>
				<verse number="10">štirideset let gledali moja dela. Zato sem se razsrdil nad tem rodom in rekel: Vedno blodijo njihova srca in niso spoznali mojih poti.</verse>
				<verse number="11">Zato sem prisegel v svoji jezi: Bomo videli, če bodo stopili v kraj mojega počitka!«</verse>
				<verse number="12">Pazíte, bratje, da kateri med vami ne bo imel hudobnega in nevernega srca in bi odstopil od živega Boga.</verse>
				<verse number="13">Nasprotno, iz dneva v dan drug drugega spodbujajte, dokler še lahko rečemo »danes«, da ne bi koga izmed vas greh prevaral in bi zakrknil.</verse>
				<verse number="14">Kristusa smo namreč deležni, če začetno vero res ohranimo trdno do konca,</verse>
				<verse number="15">saj je rečeno: »Če danes zaslišite njegov glas, ne zakrknite svojih src kakor ob uporu.«</verse>
				<verse number="16">Kdo so bili tisti, ki so poslušali, pa so se upirali? Mar ne vsi, ki so pod Mojzesovim vodstvom šli iz Egipta?</verse>
				<verse number="17">Koga je »štirideset let težkó prenašal«? Mar ne tistih, ki so grešili in katerih trupla so popadala v puščavi?</verse>
				<verse number="18">Katerim je »prisegel, da ne bodo stopili v kraj njegovega počitka«, če ne tistim, ki so bili neposlušni?</verse>
				<verse number="19">Tako vidimo, da niso mogli vstopiti zaradi nevere.</verse>
			</chapter>
			<chapter number="4">
				<verse number="1">Bojmo se torej, da ne bi kateri izmed vas mislil, da je zakasnil, medtem ko še traja obljuba glede vstopa v kraj njegovega počitka.</verse>
				<verse number="2">Nam je bil oznanjen evangelij prav tako kakor onim, le da njim ni koristila beseda, ki so jo slišali, ker se v veri niso pridružili tistim, ki so besedo poslušali.</verse>
				<verse number="3">Mi pa smo vero sprejeli in stopamo v kraj počitka. Rekel je namreč: »V svoji jezi sem prisegel: Bomo videli, če bodo stopili v kraj mojega počitka!« Pa vendar so bila že dokončana dela stvarjenja sveta.</verse>
				<verse number="4">Zakaj nekje je rekel o sedmem dnevu: »Bog je po vseh svojih delih sedmi dan počival.«</verse>
				<verse number="5">In na tem mestu zopet pravi: »Bomo videli, če bodo stopili v kraj mojega počitka!«</verse>
				<verse number="6">Ker torej drži, da nekateri vanj pridejo, a tisti, ki jim je bila blagovest oznanjena prej, zaradi neposlušnosti niso stopili vanj,</verse>
				<verse number="7">znova določa dan, »danes«, ko po Davidu čez toliko časa pove, kakor je bilo že rečeno: »Če danes zaslišite njegov glas, ne zakrknite svojih src!«</verse>
				<verse number="8">Ko bi jih bil namreč Józue pripeljal v kraj počitka, po vsem tem ne bi bil govoril o nekem drugem dnevu.</verse>
				<verse number="9">Potemtakem sobotni počitek čaka božje ljudstvo.</verse>
				<verse number="10">Kdor namreč stopi v kraj njegovega počitka, se spočije od svojih del, kakor se je Bog od svojih.</verse>
				<verse number="11">Potrudimo se torej, da stopimo v ta kraj počitka, da ne bo kdo podobno padel zaradi neposlušnosti.</verse>
				<verse number="12">Božja beseda je namreč živa in silovita, ostrejša kakor vsak dvorezen meč in zareže do ločitve duše in duha, sklepov in mozga ter presoja vzgibe in misli srca.</verse>
				<verse number="13">Ni je namreč stvari, ki bi se lahko skrila pred njim. Pred njegovimi očmi je vse razgaljeno in odkrito. Njemu bomo dajali odgovor.</verse>
				<verse number="14">Trdno se torej držimo veroizpovedi, ker imamo vzvišenega vélikega duhovnika Jezusa, Božjega Sina, ki je šel skozi nebesa.</verse>
				<verse number="15">Nimamo namreč vélikega duhovnika, ki ne bi mogel imeti sočutja z našimi slabostmi, marveč takega, ki je kakor mi preskušan v vsem, razen v grehu.</verse>
				<verse number="16">Bližajmo se torej z zaupanjem prestolu milosti, da bomo dosegli usmiljenje in našli milost, ki nam bo v pravem trenutku pomagala.</verse>
			</chapter>
			<chapter number="5">
				<verse number="1">Vsak véliki duhovnik je vzet izmed ljudi in postavljen ljudem v korist za to, kar se nanaša na Boga, da daruje darove in daritve za grehe.</verse>
				<verse number="2">Ker tudi njega obdaja slabost, more potrpeti z nevednimi in s tistimi, ki blodijo.</verse>
				<verse number="3">Zato mora kakor za ljudstvo tudi zase darovati daritve za grehe.</verse>
				<verse number="4">In nihče si te časti ne prisvaja sam, ampak ga kliče Bog, kakor Arona.</verse>
				<verse number="5">Tako tudi Kristus ni sam sebe poveličal, da je postal véliki duhovnik, ampak ga je tisti, ki mu je rekel: »Ti si moj sin, danes sem te rodil.«</verse>
				<verse number="6">Podobno pove tudi drugje: »Ti si duhovnik na veke, kakršen je Melkízedek.«</verse>
				<verse number="7">On je v svojem zemeljskem življenju daroval molitve in prošnje z močnim vpitjem in solzami njemu, ki bi ga mogel rešiti smrti, in bil je uslišan zaradi vdanosti Bogu.</verse>
				<verse number="8">Čeprav je bil Sin, se je iz tega, kar je pretrpel, učil pokorščine,</verse>
				<verse number="9">dosegel popolnost in postal vsem, ki ga ubogajo, počelo večnega zveličanja,</verse>
				<verse number="10">ker ga je Bog razglasil za vélikega duhovnika, kakršen je Melkízedek.</verse>
				<verse number="11">O tem bi moral veliko govoriti, pa bi težkó razložil, ker se vam ne ljubi poslušati.</verse>
				<verse number="12">Čeprav bi namreč morali biti že lep čas učitelji, ponovno potrebujete, da vas kdo uči prvih korakov božjih naukov. Postali ste potrebni mleka, ne močne hrane.</verse>
				<verse number="13">Kdor namreč uživa mleko, ni zmožen razumeti, kaj je prav, saj je še otrok.</verse>
				<verse number="14">Močna hrana je za odrasle, za take, ki imajo preskušen in izurjen čut, da razlikujejo med dobrim in zlim.</verse>
			</chapter>
			<chapter number="6">
				<verse number="1">Pustimo torej osnovni pouk o Kristusu in se povzpnimo k popolnosti! Ne začenjajmo znova pri temeljih, o spreobrnjenju od greha in glede vere v Boga,</verse>
				<verse number="2">glede nauka o krstih, glede polaganja rok in vstajenja od mrtvih in o večni sodbi.</verse>
				<verse number="3">Tudi to bomo storili, če le Bog dá.</verse>
				<verse number="4">Nemogoče je namreč take, ki so bili nekoč že razsvetljeni in so že okusili nebeški dar ter postali deležni Svetega Duha,</verse>
				<verse number="5">take, ki so okusili dobro božjo besedo in moči prihodnjega sveta,</verse>
				<verse number="6">pa zabredejo, pripraviti do ponovnega spreobrnjenja, ker v svojo škodo znova križajo in sramotijo Božjega Sina.</verse>
				<verse number="7">Zakaj zemlja, ki pogosto pije dež in rodi koristne rastline tistim, ki jo obdelujejo, dobi od Boga blagoslov.</verse>
				<verse number="8">Če pa rodi trnje in osat, ne koristi in grozi ji prekletstvo. Njen konec je v ognju.</verse>
				<verse number="9">O vas, preljubi, smo pa prepričani, da ste na boljšem in blizu zveličanja. To smo pa le morali povedati.</verse>
				<verse number="10">Bog namreč ni tako krivičen, da bi pozabil na vaše delo in ljubezen, kakršno ste skazali njegovemu imenu, ko ste stregli in še strežete svetim.</verse>
				<verse number="11">Želimo pa, da vsak izmed vas pokaže isto vnemo in uresniči upanje vse do konca,</verse>
				<verse number="12">da se ne boste polenili, ampak posnemali tiste, ki so zaradi vere in velikodušnosti dediči obljub.</verse>
				<verse number="13">Ko je namreč Bog dal Abrahamu obljubo, »je prisegel sam pri sebi,« ker ni mogel priseči pri večjem, in</verse>
				<verse number="14">rekel: »Resnično, obilno te bom blagoslovil in te silno namnožil.«</verse>
				<verse number="15">Tako je Abraham zaradi potrpežljivosti čakal, da se je izpolnila obljuba.</verse>
				<verse number="16">Ljudje namreč prisegajo pri večjem, in da bi potrdili konec kakršnegakoli prerekanja, prisežejo.</verse>
				<verse number="17">Ker je Bog hotel dedičem obljube še močneje pokazati, da je njegov sklep neomajen, je kot priča nastopil še s prisego.</verse>
				<verse number="18">Tako nas dve neizpodbitni dejanji, v katerih Bog ne more lagati, silno tolažita, nas, ki smo se zatekli k njemu, da bi dosegli dano upanje.</verse>
				<verse number="19">To upanje je za nas kakor varno in trdno sidro duše, ki sega v notranjost za zagrinjalo,</verse>
				<verse number="20">kamor je kot predhodnik za nas vstopil Jezus, ki je postal véliki duhovnik na veke, kakršen je Melkízedek.</verse>
			</chapter>
			<chapter number="7">
				<verse number="1">Ta »Melkízedek, kralj v Sálemu, duhovnik najvišjega Boga, je šel naproti Abrahamu in ga blagoslovil, ko se je ta vračal iz boja s kralji.«</verse>
				<verse number="2">»Abraham« mu je tudi odmeril »desetino od vsega«. Njegovo ime pomeni kralj pravičnosti, ker pa je bil »kralj Sálema«, pomeni tudi kralj miru.</verse>
				<verse number="3">Brez očeta je, brez matere, brez rodovnika, brez začetka dni in brez konca življenja, je pa podoben Božjemu Sinu in ostane duhovnik za vselej.</verse>
				<verse number="4">Poglejte, kako velik je ta, ki mu je dal celo očak Abraham najboljšo desetino od plena!</verse>
				<verse number="5">Tudi tisti Lévijevi sinovi, ki sprejemajo duhovništvo, imajo naročilo, naj po postavi pobirajo desetino od svojega ljudstva, od svojih bratov, ki so vendar Abrahamovi potomci.</verse>
				<verse number="6">Toda čeprav ta ni bil njihovega rodu, je od Abrahama dobil desetino in ga blagoslovil, ker je bil nosilec obljube.</verse>
				<verse number="7">Nesporno pa je, da višji blagoslavlja nižjega.</verse>
				<verse number="8">V tem primeru pobirajo desetino umrljivi ljudje, v onem pa tisti, o katerem je izpričano, da živi.</verse>
				<verse number="9">Takole naj povem: po Abrahamu je odštel desetino tudi Lévi, ki pobira desetino,</verse>
				<verse number="10">saj je bil še v prednikovih ledjih, ko mu je šel naproti Melkízedek.</verse>
				<verse number="11">Ko bi bili torej popolnost lahko dosegli po levítskem duhovništvu — ljudstvo je namreč pod njim dobilo postavo — čemú bi bilo še potrebno, da nastopi drug duhovnik, kakršen je Melkízedek, zakaj se ne bi imenoval po Aronu?</verse>
				<verse number="12">Kadar se namreč zamenja duhovništvo, mora nastopiti tudi zamenjava postave.</verse>
				<verse number="13">Tisti pa, o katerem govorim, pripada drugemu rodu, iz katerega ni nihče služil oltarju.</verse>
				<verse number="14">Znano je namreč, da naš Gospod izvira iz Juda, iz rodu, o katerem glede duhovnikov ni Mojzes rekel ničesar.</verse>
				<verse number="15">Vse postane še bolj jasno, če nastopi drug duhovnik, ki je podoben Melkízedeku.</verse>
				<verse number="16">Ta ni postal duhovnik po zakonitosti telesnega nasledstva, temveč po môči neminljivega življenja.</verse>
				<verse number="17">Pričevanje se namreč glasi: »Ti si duhovnik na veke, kakršen je Melkízedek.«</verse>
				<verse number="18">Razveljavljena je namreč prejšnja zapoved, ker je brez moči in brez koristi,</verse>
				<verse number="19">saj ni postava ničesar pripeljala do popolnosti. Uvaja pa se boljše upanje, po katerem se bližamo Bogu.</verse>
				<verse number="20">To se ni zgodilo brez priseganja. Oni so namreč postali duhovniki brez priseganja,</verse>
				<verse number="21">ta pa s priseganjem tistega, ki mu je rekel: »Gospod je prisegel in se ne bo kesal. Ti si duhovnik na veke.«</verse>
				<verse number="22">Zato je Jezus postal porok tudi boljše zaveze.</verse>
				<verse number="23">Poleg tega je bilo onih duhovnikov več, ker jim je smrt preprečevala, da bi bili ostali;</verse>
				<verse number="24">ta pa ima, ker ostane na veke, edinstveno duhovništvo.</verse>
				<verse number="25">Prav zato, ker vedno živi, da zanje posreduje, more dokončno odrešiti tiste, ki po njem prihajajo k Bogu.</verse>
				<verse number="26">Takšen véliki duhovnik nam je bil tudi primeren: svet, nedolžen, brez madeža, ločen od grešnikov in višji od nebes,</verse>
				<verse number="27">tak, ki mu ni treba kakor vélikim duhovnikom dan za dnem darovati najprej za svoje grehe in nato za grehe ljudstva. To je namreč storil enkrat za vselej, ko je daroval sam sebe.</verse>
				<verse number="28">Postava namreč postavlja za vélike duhovnike ljudi, ki jih tlačijo slabosti; beseda priseganja, ki je prišla za postavo, pa večno popolnega Sina.</verse>
			</chapter>
			<chapter number="8">
				<verse number="1">Poglavitno pri tem, o čemer govorimo, pa je tole: takšnega vélikega duhovnika imamo, ki je sédel na desno prestola veličanstva v nebesih in</verse>
				<verse number="2">je služabnik svetišča in pravega šotora, ki ga je postavil Gospod in ne človek.</verse>
				<verse number="3">Vsak véliki duhovnik je namreč postavljen zato, da v dar prinaša darove in daritve. Zato mora on tudi kaj imeti, da bo daroval.</verse>
				<verse number="4">Ko bi bil torej Kristus na zemlji, niti ne bi bil duhovnik, ker so tu že taki, ki darujejo darove v skladu s postavo.</verse>
				<verse number="5">Toda ti služijo le podobi in senci tega, kar je v nebesih, kakor je bilo naročeno Mojzesu, ko je postavil šotor: »Glej,« pravi, »da boš naredil vse po podobi, ki ti je bila pokazana na gori!«</verse>
				<verse number="6">Dobil je torej toliko odličnejšo službo, kolikor je tudi srednik boljše zaveze, take, ki se opira na boljše obljube.</verse>
				<verse number="7">Ko bi bila namreč tista prva brez graje, ne bi iskali prostora za drugo.</verse>
				<verse number="8">Tako pa jih graja in pravi: »Glej, prišli bodo dnevi, govori Gospod, ko bom z Izraelovo in z Judovo hišo sklenil novo zavezo,</verse>
				<verse number="9">ne take, kakor je bila zaveza, ki sem jo sklenil z njihovimi očeti tistega dne, ko sem jih prijel za roko, da bi jih popeljal iz egiptovske dežele. Ker se sami niso držali moje zaveze, tudi jaz nisem skrbel zanje, pravi Gospod.</verse>
				<verse number="10">To je namreč zaveza, ki jo bom po tistih dneh sklenil z Izraelovo hišo, pravi Gospod: Svoje postave bom dal v njihovega duha, v njihova srca jih bom zapisal. Jaz bom njihov Bog in oni bodo moje ljudstvo.</verse>
				<verse number="11">Nihče ne bo učil svojega rojaka, nihče svojega brata, govoreč: ‘Spoznaj Gospoda!’, ker me bodo poznali vsi, od najmlajšega do najstarejšega med njimi.</verse>
				<verse number="12">Milosten bom do njihovih krivic in njihovih grehov se ne bom več spominjal.«</verse>
				<verse number="13">S tem, da govori o »novi« zavezi, je prejšnjo razglasil za staro. Kar pa se stara in dozoreva, se bliža koncu.</verse>
			</chapter>
			<chapter number="9">
				<verse number="1">Tudi prejšnja zaveza je sicer imela bogoslužna določila in pozemeljsko svetišče.</verse>
				<verse number="2">Postavljen je bil namreč prvi šotor, temu pravimo »Sveto«. V njem so bili svečnik, miza in daritveni hlebi.</verse>
				<verse number="3">Za drugim zagrinjalom pa je bil šotor, ki mu pravimo »Presveto«.</verse>
				<verse number="4">Imel je zlat kadilni oltar in skrinjo zaveze. Ta je bila z vseh strani obložena z zlatom. V njej je bila zlata posoda z mano in Aronova palica, ki je bila ozelenela, in tabli zaveze.</verse>
				<verse number="5">Nad njo sta bila kêruba veličastva, ki sta razprostirala krila nad spravnim pokrovom. Toda o tem zdaj ne bomo na drobno govorili.</verse>
				<verse number="6">To je torej urejeno tako: v prvi šotor stopajo duhovniki vedno, ko opravljajo bogoslužje,</verse>
				<verse number="7">v drugega pa enkrat na leto samo véliki duhovnik, pa ne brez krvi, ki jo daruje za svoje prestopke in za prestopke ljudstva.</verse>
				<verse number="8">S tem Sveti Duh razodeva, da pot v svetišče še ni odprta, dokler še stoji prvi šotor,</verse>
				<verse number="9">kar je podoba za sedanji čas. V njem se namreč darujejo darovi in daritve, ki pa ne morejo tistega, ki službo opravlja, narediti popolnega v vesti,</verse>
				<verse number="10">ker gre le za jedi in pijače in razna umivanja, pač za zunanje obrede, ki so veljali do popolne ureditve.</verse>
				<verse number="11">Kristus pa je prišel kot véliki duhovnik prihodnjih dobrin. Skozi večji in popolnejši šotor, ki ni narejen z rokami in ni od tega sveta,</verse>
				<verse number="12">je stopil v svetišče enkrat za vselej, ne s krvjo kozlov in juncev, temveč s svojo krvjo in dosegel večno odrešenje.</verse>
				<verse number="13">Zakaj če kri kozlov in volov in potresanje z juničjim pepelom omadeževane očiščuje glede zunanje čistosti,</verse>
				<verse number="14">koliko bolj bo kri Kristusa, ki je po večnem Duhu sam sebe brezmadežnega daroval Bogu, očistila našo vest mrtvih del, da bomo služili živemu Bogu!</verse>
				<verse number="15">Zato je srednik nove zaveze, da bi po smrti, ki jo je pretrpel za odrešenje od pregreh v prejšnji zavezi, tisti, ki so poklicani, dosegli obljubo večne dediščine.</verse>
				<verse number="16">Kjer je namreč oporoka, mora biti dokazana oporočnikova smrt.</verse>
				<verse number="17">Oporoka je namreč veljavna po smrti in nima nobene veljave, dokler oporočnik živi.</verse>
				<verse number="18">Zato tudi prejšnja zaveza ni stopila v veljavo brez krvi.</verse>
				<verse number="19">Ko je namreč Mojzes oznanil vsemu ljudstvu vse zapovedi, kakor so v postavi, je vzel kri juncev in kozlov z vodo, zraven še škrlatno rdečo volno in hizóp, pokropil knjigo in vse ljudstvo</verse>
				<verse number="20">in rekel: To je »kri zaveze, ki jo je Bog sklenil z vami«.</verse>
				<verse number="21">Prav tako je s krvjo pokropil tudi šotor in vse bogoslužno orodje.</verse>
				<verse number="22">In po postavi se skoraj vse očiščuje s krvjo in brez prelivanja krvi ni odpuščanja.</verse>
				<verse number="23">Če je treba torej že podobe nebeških reči očiščevati s takimi daritvami, je treba nebeške reči same z boljšimi daritvami, kakor so one.</verse>
				<verse number="24">Kristus namreč ni stopil v svetišče, ki bi ga naredila človeška roka in bi bilo le podoba pravega, ampak v sama nebesa, da zdaj za nas stoji pred božjim obličjem,</verse>
				<verse number="25">tudi ne, da bi sebe večkrat daroval, kakor véliki duhovnik hodi v svetišče vsako leto s tujo krvjo.</verse>
				<verse number="26">Če bi bilo tako, bi bil moral od začetka sveta večkrat trpeti. Tako pa se je prikazal enkrat ob koncu časov in odpravil greh, s tem da je daroval sebe.</verse>
				<verse number="27">Kakor je ljudem določeno enkrat umreti, nato pa pride sodba,</verse>
				<verse number="28">tako se je tudi Kristus enkrat daroval, da je odvzel grehe mnogih. Drugič pa se ne bo prikazal zaradi greha, temveč kot zveličar tistim, ki ga pričakujejo.</verse>
			</chapter>
			<chapter number="10">
				<verse number="1">Postava vsebuje le senco prihodnjih dobrin in ne prave podobe stvari samih. Zato kljub istim daritvam, ki jih darujejo iz leta v leto, nikoli ne more privesti do popolnosti tistih, ki jih opravljajo.</verse>
				<verse number="2">Mar jih ne bi bili nehali opravljati, če bi se darovalci zavedali, da enkrat očiščeni nimajo več nobenega greha?</verse>
				<verse number="3">Toda prav po njih se vsako leto oživlja spomin na grehe,</verse>
				<verse number="4">saj je nemogoče, da bi grehe odvzemala kri volov in kozlov.</verse>
				<verse number="5">Zato pravi ob svojem prihodu na svet: »Daritve in darovanja nisi hotel, a telo si mi pripravil.</verse>
				<verse number="6">Žgalne daritve in daritve za greh ti niso bile všeč.</verse>
				<verse number="7">Tedaj sem rekel: Glej, prihajam — o meni je pisano v knjigi — da izpolnim, o Bog, tvojo voljo.«</verse>
				<verse number="8">Prej pravi: »Daritev in darovanja« in »žgalnih daritev in daritev za greh nisi hotel in ti niso bile všeč,« ki jih vendar darujejo po postavi.</verse>
				<verse number="9">Potem pa pravi: »Glej, prihajam, da izpolnim, o Bog, tvojo voljo.« Prvo odpravlja, da postavi drugo.</verse>
				<verse number="10">V môči te volje smo z daritvijo telesa Jezusa Kristusa posvečeni enkrat za vselej.</verse>
				<verse number="11">Vsak duhovnik dan za dnem stoji pred oltarjem, opravlja bogoslužje in večkrat daruje iste daritve, ki nikoli ne morejo odvzeti grehov.</verse>
				<verse number="12">Ta pa je za grehe opravil eno daritev in za vekomaj sédel na božjo desnico.</verse>
				<verse number="13">Odtlej čaka, da bodo njegovi sovražniki položeni k njegovim nogam za podnožnik.</verse>
				<verse number="14">Z eno daritvijo je namreč za vselej naredil popolne tiste, ki jih posvečuje.</verse>
				<verse number="15">To namreč pričuje tudi Sveti Duh. Najprej namreč pravi:</verse>
				<verse number="16">»To je zaveza, ki jo bom sklenil« z njimi »po tistih dneh,« govori Gospod. »Dal bom svoje postave v njihova srca in v njihove misli jih bom zapisal,« nato pa:</verse>
				<verse number="17">»Njihovih grehov in njihovih krivic se ne bom več spominjal.«</verse>
				<verse number="18">Kjer pa so te odpuščene, ni več daritve za grehe.</verse>
				<verse number="19">Bratje, mi zaupamo, da z Jezusovo krvjo stopamo v svetišče</verse>
				<verse number="20">po novi in živi poti, ki nam jo je odprl skozi zagrinjalo, skozi svoje telo,</verse>
				<verse number="21">in imamo tudi odličnega duhovnika za božjo hišo.</verse>
				<verse number="22">Prihajajmo torej s pravim srcem in v polni veri, saj smo v srcih očiščeni slabe vesti in naše telo je umito s čisto vodo.</verse>
				<verse number="23">Brez omahovanja se držimo izpovedi upanja, ker je on, ki je dal obljubo, vreden zaupanja.</verse>
				<verse number="24">Mislimo drug na drugega in se spodbujajmo k ljubezni in dobrim delom.</verse>
				<verse number="25">Ne zapuščajmo svojega zbora, kakor imajo nekateri navado, marveč drug drugega spodbujajmo, in to tem bolj, čim bolj vidite, da se bliža dan.</verse>
				<verse number="26">Če namreč premišljeno grešimo, potem ko smo dobili spoznanje resnice, ne ostane za grehe nobena daritev več,</verse>
				<verse number="27">ampak strašno čakanje na sodbo in maščevalni ogenj, ki bo razdejal nasprotnike.</verse>
				<verse number="28">Če kdo Mojzesovo postavo zavrže, ga po pričevanju dveh ali treh prič brez usmiljenja doleti smrt.</verse>
				<verse number="29">Kaj mislite, koliko večjo kazen bo zaslužil šele tisti, ki potepta Božjega Sina, tisti, ki ima za navadno tisto kri zaveze, s katero je bil posvečen, tisti, ki sramoti Duha milosti!</verse>
				<verse number="30">Saj vendar vemo, kdo je rekel: »Moje je maščevanje, jaz bom povrnil,« in zopet: »Gospod bo sodil svoje ljudstvo.«</verse>
				<verse number="31">Strašno je pasti v roke živega Boga.</verse>
				<verse number="32">Spomnite se prejšnjih dni! Komaj ste bili razsvetljeni, ste že v trpljenju prestali velik boj.</verse>
				<verse number="33">Eni ste bili izpostavljeni sramotenju in stiskam, drugi ste bili tovariši tistih, ki jih je to zadelo.</verse>
				<verse number="34">Tudi do vklenjenih ste imeli sočutje. Z veseljem ste prenesli, da so vam pobrali imetje, ker ste vedeli, da imate boljšo in neminljivo posest.</verse>
				<verse number="35">Ne zapravite torej svojega zaupanja, ki ga čaka veliko plačilo.</verse>
				<verse number="36">Potrebna pa vam je potrpežljivost, da boste izpolnili božjo voljo in tako dosegli obljubljene dobrine.</verse>
				<verse number="37">Zakaj »Še malo, prav malo in prišel bo ta, ki mora priti, in ne bo odlašal.</verse>
				<verse number="38">Moj pravični pa bo živel iz vere.« In kasneje: »Če pa se odtegne, ne bo z njim zadovoljna moja duša.«</verse>
				<verse number="39">Mi pa nismo izmed tistih, ki se umikajo v svojo pogubo, temveč izmed tistih, ki verujejo in tako rešijo dušo.</verse>
			</chapter>
			<chapter number="11">
				<verse number="1">Je pa vera temelj tistega, v kar upamo, zagotovilo tistega, česar ne vidimo.</verse>
				<verse number="2">Zaradi nje so namreč stari dosegli priznanje.</verse>
				<verse number="3">Po veri spoznavamo, da je bil svet urejen z božjo besedo, tako da vidni svet ni nastal iz tega, kar se vidi.</verse>
				<verse number="4">Ker je Ábel veroval, je daroval Bogu popolnejšo daritev kakor Kajn. Zaradi nje je dobil priznanje, da je pravičen, ker je Bog potrdil njegove darove. Po njej še vedno govori, čeprav je umrl.</verse>
				<verse number="5">Ker je Hénoh veroval, je bil prenesen, da ni videl smrti, in »ga ni bilo najti, ker ga je Bog prenesel«. Zakaj preden je bil prenesen, je dobil priznanje, da je »Bogu všeč«.</verse>
				<verse number="6">Brez vere pa na moremo biti Bogu všeč. Kdor hoče priti k Bogu, mora namreč verovati, da jè in da poplača tiste, ki ga iščejo.</verse>
				<verse number="7">Ker je Nóe veroval, je bil vpeljan v stvari, ki še niso bile vidne. V svetem strahu je naredil ladjo, da bi rešil družino. Po veri je obsodil svet in postal deležen pravičnosti, ki jo daje vera.</verse>
				<verse number="8">Ker je Abraham veroval, je ubogal klic, naj odide v deželo, ki naj bi jo dobil v delež. Odšel je, ne da bi vedel, kam gre.</verse>
				<verse number="9">Ker je veroval, se je preselil v obljubljeno deželo kot tujec in se z Izakom in Jakobom, ki sta bila z njim deležna iste obljube, nastanil v šotorih.</verse>
				<verse number="10">Pričakoval je namreč mesto, ki ima temelje in je njegov stavbenik in graditelj Bog.</verse>
				<verse number="11">Ker je tudi Sara verovala, je dobila moč, da je kljub starosti spočela, saj je bila prepričana, da je zvest tisti, ki je dal obljubo.</verse>
				<verse number="12">Zato se je tudi rodilo od enega, in še ostarelega, toliko potomcev, kolikor je zvezd na nebu in kakor je brez števila peska na morskem obrežju.</verse>
				<verse number="13">V veri so pomrli vsi tí. Niso doživeli izpolnitve obljub, vendar so jo iz daljave gledali, pozdravljali in priznavali, da so na zemlji tujci in priseljenci.</verse>
				<verse number="14">Tisti pa, ki takó govorijo, priznavajo, da domovino iščejo.</verse>
				<verse number="15">Ko bi bili imeli v mislih tisto domovino, iz katere so prišli, bi bili imeli priložnost, da se vrnejo.</verse>
				<verse number="16">Tako pa hrepenijo po boljši, po nebeški. Zato se Bog ne sramuje, da se imenuje njihov Bog, saj jim je pripravil mesto.</verse>
				<verse number="17">Ker je preskušani Abraham veroval, je v dar prinesel Izaka. Edinca je daroval, čeprav je bil prejel obljube</verse>
				<verse number="18">in mu je bilo rečeno: »Po Izaku se bo imenovalo tvoje potomstvo.«</verse>
				<verse number="19">Mislil si je, da more Bog tudi od mrtvih obujati. Zato ga je kot podobo dobil nazaj.</verse>
				<verse number="20">Ker je Izak veroval, je blagoslovil Jakoba in Ézava tudi za prihodnost.</verse>
				<verse number="21">Ker je umirajoči Jakob veroval, je blagoslovil oba Jožefova sinova in molil naslonjen na vrh svoje palice.</verse>
				<verse number="22">Ker je Jožef veroval, je na smrtni postelji opozarjal na izhod Izraelovih sinov in dal naročila glede svojih kosti.</verse>
				<verse number="23">Ker so Mojzesovi starši verovali, so ga po rojstvu tri mesece skrivali, ker so videli, da je deček lep. Niso se bali kraljevega ukaza.</verse>
				<verse number="24">Ker je Mojzes veroval, je odklonil, ko je odrasel, da bi ga imenovali sina faraonove hčere.</verse>
				<verse number="25">Raje si je vzajemno z božjim ljudstvom izbral trpljenje kakor kratkotrajno grešno uživaštvo. Poniževanje</verse>
				<verse number="26">maziljenca je imel za večje bogastvo kakor zaklade Egipta. Gledal je namreč na povračilo.</verse>
				<verse number="27">Ker je veroval, je zapustil Egipt. Ni se ustrašil kraljeve jeze, temveč je vztrajal, kakor bi gledal Nevidnega.</verse>
				<verse number="28">Ker je veroval, je obhajal veliko noč in kropljenje s krvjo, da se pokončevalec ne bi dotaknil njihovih prvorojencev.</verse>
				<verse number="29">Ker so verovali, so šli skozi Rdeče morje kakor po suhem, Egipčane pa, ki so isto poskusili, so valovi pogoltnili.</verse>
				<verse number="30">Ker so verovali, se je zrušilo obzidje Jêrihe, potem ko so sedem dni hodili okoli njega.</verse>
				<verse number="31">Ker je hotníca Rahába verovala in v miru sprejela oglednike, ni bila pokončana hkrati z neverniki.</verse>
				<verse number="32">Kaj naj še rečem? Saj bi mi zmanjkalo časa, če bi hotel pripovedovati o Gideónu, Baráku, Sámsonu, Jéfteju, Davidu, Sámuelu in prerokih.</verse>
				<verse number="33">Ti so zaradi vere premagovali kraljestva, uveljavljali pravico, prejeli obljube. Levom so gobce zvezali,</verse>
				<verse number="34">silo ognja so pogasili, ušli so ostremu meču, od bolezni so okrevali, postali so močni v boju in v beg so pognali tuje trume.</verse>
				<verse number="35">Žene so dobile svoje mrtve obujene, drugi so se raje dali mučiti, ker niso marali oprostitve, da bi dosegli boljše vstajenje.</verse>
				<verse number="36">Nekateri so izkusili zasmehovanje in bičanje, pa še verige in ječo.</verse>
				<verse number="37">Kamnali so jih, žagali, umirali so pobiti od meča, okrog so hodili v ovčjih kožuhih in kozjih kožah, trpeli so pomanjkanje, stiske in zatiranje.</verse>
				<verse number="38">Tisti, ki jih svet ni bil vreden, so se potikali po samotah, po gorah, po brlogih in podzemeljskih jamah.</verse>
				<verse number="39">Čeprav so vsi ti prejeli zaradi vere priznanje, vendar niso dosegli izpolnitve obljube,</verse>
				<verse number="40">ker je Bog za nas poskrbel nekaj boljšega, da bi namreč ti ne dosegli popolnosti brez nas.</verse>
			</chapter>
			<chapter number="12">
				<verse number="1">Ker nas obdaja tako velik oblak prič, tudi mi odstranímo vsakršno oviro in zapeljivi greh in vztrajno tecimo v tekmi, ki nas čaka.</verse>
				<verse number="2">Uprimo oči v Jezusa, voditelja in dopolnitelja vere. On je za veselje, ki ga je čakalo, preziral sramoto in pretrpel križ ter sédel na desno božjega prestola.</verse>
				<verse number="3">Pomislite vendar nanj, ki je od grešnikov pretrpel tolikšno nasprotovanje, da se v svojih srcih ne boste utrudili in omagali.</verse>
				<verse number="4">Niste se še do krvi uprli v boju zoper greh.</verse>
				<verse number="5">Pozabili ste na spodbudne besede, ki vam govorijo kakor sinovom: »Moj sin, ne preziraj Gospodove vzgoje in ne omaguj, kadar te kara.</verse>
				<verse number="6">Kogar namreč Gospod ljubi, tega strahuje, in tepe vsakega sina, ki ga ima rad.«</verse>
				<verse number="7">Ko vas vzgaja, zdržite, ker Bog ravna z vami kakor s sinovi. Kje je namreč sin, ki ga oče ne bi vzgajal!</verse>
				<verse number="8">Če ne bi bili kaznovani, kar ni bilo prihranjeno nikomur, tedaj bi bili vi nezakonski otroci, ne pa pravi sinovi.</verse>
				<verse number="9">Še več, naše telesne očete smo imeli za vzgojitelje, pa smo jih spoštovali. Mar se ne bomo veliko bolj pokorili Očetu duš in tako imeli življenje?</verse>
				<verse number="10">Oni so namreč vzgajali le za nekaj dni, in to po trenutni presoji, ta pa v našo korist, da bi postali deležni njegove svetosti.</verse>
				<verse number="11">Nobeno vzgajanje pa v tistem hipu ni prijetno, ampak bridko. Pozneje pa daje tistim, ki so šli skozi njegovo šolo, sad miru in pravičnosti.</verse>
				<verse number="12">Zato zravnajte onemogle roke in klecava kolena in</verse>
				<verse number="13">za svoje noge napravite ravne steze, da se ne bo to, kar šepa, izvinilo, marveč raje ozdravelo.</verse>
				<verse number="14">Prizadevajte si za mir z vsemi in za svetost. Brez nje nihče ne bo videl Gospoda.</verse>
				<verse number="15">Pazíte, da kdo ne bo zamudil božje milosti, da ne bo pognala kaka grenka korenina, povzročila zmede in mnogih okužila.</verse>
				<verse number="16">Nihče naj ne bo pokvarjen ali posvetnjaški, kakor Ézav, ki je za eno jed prodal pravice svojega prvorojenstva.</verse>
				<verse number="17">Saj veste, da je bil tudi po tem, ko je želel doseči blagoslov, zavržen. Ni namreč našel poti za spreobrnjenje, čeprav ga je iskal v solzah.</verse>
				<verse number="18">Niste se namreč približali kakšni otipljivi stvari, plamenečemu ognju, mraku, temi, viharju,</verse>
				<verse number="19">ne donenju trobente ne grmenju besed. Tisti, ki so jih poslušali, so prosili, naj jim ne bi bilo treba več poslušati besed.</verse>
				<verse number="20">Niso namreč mogli prenesti tega ukaza: »Tudi če se žival dotakne gore, jo je treba kamnati.«</verse>
				<verse number="21">Ta prizor je bil tako strašen, da je Mojzes rekel: »Strah me je in trepetam.«</verse>
				<verse number="22">Nasprotno, približali ste se gori Síonu in mestu živega Boga, nebeškemu Jeruzalemu in tisočem angelov,</verse>
				<verse number="23">slovesnemu zboru prvorojencev, ki so zapisani v nebesih in Bogu, sodniku vseh, in duhovom pravičnih, ki so dosegli popolnost,</verse>
				<verse number="24">sredniku nove zaveze Jezusu in krvi kropljenja, ki glasneje govori kakor Ábelova.</verse>
				<verse number="25">Glejte, da ne boste zavrnili njega, ki govori! Zakaj če niso ušli oni, ki so zavrgli tistega, ki je govoril na zemlji, bomo tem manj mi, če bi odklonili njega, ki govori iz nebes.</verse>
				<verse number="26">Njegov glas je takrat stresel zemljo, zdaj pa oznanja in pravi: »Še enkrat bom stresel,« pa ne le »zemljo«, temveč tudi »nebo«.</verse>
				<verse number="27">»Še enkrat« pomeni, da bo spremenjeno to, kar se kot ustvarjeno lahko strese, da bi ostalo to, kar je trdno.</verse>
				<verse number="28">Ker torej prejemamo neomajno kraljestvo, se zahvaljujmo in Bogu v spoštljivem strahu služimo, kakor je njemu všeč.</verse>
				<verse number="29">Zakaj naš Bog je ogenj, ki prečiščuje.</verse>
			</chapter>
			<chapter number="13">
				<verse number="1">Vztrajajte v bratski ljubezni!</verse>
				<verse number="2">Ne pozabíte na gostoljubnost! Ker so bili nekateri gostoljubni, so namreč pogostili angele, ne da bi bili vedeli.</verse>
				<verse number="3">Spomnite se tistih, ki so v verigah, kakor bi bili sami v verigah, in zatiranih, ker tudi vi živite v telesu.</verse>
				<verse number="4">Zakon naj spoštujejo vsi in postelja naj bo neomadeževana, zakaj nečistnike in prešuštnike bo sodil Bog.</verse>
				<verse number="5">Naj vam življenja ne vodi slà po denarju. Zadovoljni bodite s tem, kar imate, saj je sam rekel: »Ne bom te pustil samega, ne bom te zapustil.«</verse>
				<verse number="6">Zato moremo zaupati in reči: »Gospod je moj pomočnik, ne bom se bal. Kaj mi more storiti človek!«</verse>
				<verse number="7">Spomnite se svojih voditeljev, ki so vam oznanili božjo besedo. Še in še se ozirajte na konec njihovega življenja in se ravnajte po njihovi veri.</verse>
				<verse number="8">Jezus Kristus je bil isti včeraj, kakor je danes in bo na veke.</verse>
				<verse number="9">Ne pustite, da bi vas zapeljevali različni tuji nauki. Zato je dobro okrepčati srce z milostjo, ne pa s predpisi o jedeh. Ti niso nič koristili tistim, ki so se jih držali.</verse>
				<verse number="10">Imamo oltar, s katerega nimajo pravice jesti tisti, ki služijo šotoru.</verse>
				<verse number="11">Trupla živali, katerih kri véliki duhovnik nese za greh v svetišče, sežigajo zunaj šotorišča.</verse>
				<verse number="12">Zato je tudi Jezus trpel zunaj vrat, da bi ljudstvo posvetil s svojo krvjo.</verse>
				<verse number="13">Pojdimo torej ven iz obzidja in prenašajmo njegovo sramoto,</verse>
				<verse number="14">saj nimamo tu stalnega mesta, ampak iščemo prihodnje.</verse>
				<verse number="15">Po njem torej Bogu neprenehoma prinašajmo na oltar hvalno daritev, sad ustnic, ki slavijo njegovo ime.</verse>
				<verse number="16">Ne pozabíte pa na dobrodelnost in miloščino, zakaj take daritve so Bogu všeč.</verse>
				<verse number="17">Poslušajte svoje voditelje in jih ubogajte! Oni namreč bedijo nad vašimi dušami, ker bodo dajali odgovor. Tako bodo mogli to delati z veseljem in ne bodo zdihovali, saj vam to ne bi nič koristilo.</verse>
				<verse number="18">Molíte za nas! Prepričani smo namreč, da imamo čisto vest, saj se hočemo v vsem lepo vêsti.</verse>
				<verse number="19">Še bolj pa prosim: molíte, da bi vam bil čim hitreje vrnjen.</verse>
				<verse number="20">Bog miru pa, ki je od mrtvih obudil našega Gospoda Jezusa, ki je po krvi večne zaveze véliki pastir ovc,</verse>
				<verse number="21">naj vas usposobi za vse dobro, da boste spolnili njegovo voljo. Kar mu je po volji, naj v nas uresniči po Jezusu Kristusu, ki mu bodi slava na veke vekov. Amen.</verse>
				<verse number="22">Prosim pa vas, bratje, potrpežljivo sprejmite to besedo spodbude, saj sem vam pisal na kratko.</verse>
				<verse number="23">Vedíte, da so našega brata Timóteja oprostili. Če kmalu pride, vas bom obiskal z njim.</verse>
				<verse number="24">Pozdravite vse svoje voditelje in vse svete. Pozdravljajo vas tisti iz Italije.</verse>
				<verse number="25">Milost z vami vsemi!</verse>
			</chapter>
		</book>
		<book number="59">
			<chapter number="1">
				<verse number="1">Jakob, služabnik Boga in Gospoda Jezusa Kristusa, pošilja razseljenim dvanajstim rodovom pozdrav.</verse>
				<verse number="2">V veliko veselje si štejte, moji bratje, kadar pridete v različne preskušnje,</verse>
				<verse number="3">saj veste: kadar je vaša vera preskušana, poraja stanovitnost.</verse>
				<verse number="4">Stanovitnost pa naj v polnosti deluje v vas, da boste popolni in brez graje in ne boste v ničemer zaostajali.</verse>
				<verse number="5">Če pa komu izmed vas manjka modrosti, naj si jo izprosi od Boga in mu jo bo dal, saj jo rad dá vsakomur, ne da bi mu kaj očital.</verse>
				<verse number="6">Prosi pa naj jo v veri in nič naj ne omahuje; omahljivec je namreč podoben morskemu valu, ki ga veter vzdiguje in premetava.</verse>
				<verse number="7">Tak človek naj ne pričakuje, da bo kaj prejel od Gospoda.</verse>
				<verse number="8">Razdvojen človek je nestanoviten na vseh svojih potih.</verse>
				<verse number="9">Reven brat naj se ponaša s svojim dostojanstvom,</verse>
				<verse number="10">bogat pa s tem, da je ponižan, ker ga bo konec kakor rože na travniku.</verse>
				<verse number="11">Sonce namreč vzide in njegova pripeka travo posuši. Roža v njej ovene in lepota njene zunanjosti izgine. Tako bo propadel tudi bogatin na svojih potih.</verse>
				<verse number="12">Blagor človeku, ki zdrži preskušnjo! Ko bo namreč preskušnjo prestal, bo prejel krono življenja, ki je obljubljena tistim, ki ga ljubijo.</verse>
				<verse number="13">Nihče naj v preskušnji ne govori: »Bog me skuša.« Bog namreč ne more priti v skušnjavo, da bi kaj slabega storil, pa tudi sam nikogar ne skuša.</verse>
				<verse number="14">Vsakega skuša njegovo lastno poželenje, ki ga vleče in zavaja.</verse>
				<verse number="15">Ko poželenje spočne, rodi greh, storjeni greh pa rodi smrt.</verse>
				<verse number="16">Ne varajte se, moji ljubi bratje!</verse>
				<verse number="17">Vsak dober dar in vsako popolno darilo prihaja od zgoraj, od Očeta luči, pri katerem ni spremembe ne sence menjave.</verse>
				<verse number="18">Prostovoljno nas je priklical v življenje z besedo resnice, da bi bili tako rekoč prvina njegovega stvarstva.</verse>
				<verse number="19">Védite, moji ljubljeni bratje, vsak človek naj bo uren v poslušanju, zadržan v govorjenju, počasen v jezi,</verse>
				<verse number="20">kajti v jezi človek ne uresničuje božje pravičnosti.</verse>
				<verse number="21">Zato odpravite vso nečednost in legla hudobije ter sprejmite besedo, ki je bila v krotkosti vsajena v vas, ker ima moč, da reši vaše duše.</verse>
				<verse number="22">Ne bodite samo poslušalci besede, temveč se po njej ravnajte, da ne boste sami sebe varali.</verse>
				<verse number="23">Če namreč kdo besedo posluša in se ne ravna po njej, je podoben človeku, ki si ogleduje svoj obraz v zrcalu;</verse>
				<verse number="24">pogleda se, pa takoj pozabi, kakšen je bil.</verse>
				<verse number="25">Kdor pa se poglobi v popolno postavo svobode in ji ostaja zvest, ni pozabljiv poslušalec, temveč njen izvrševalec; tak bo srečen v svojem delu.</verse>
				<verse number="26">Če kdo misli, da je pobožen, pa ne brzda svojega jezika, sam sebe vara; pobožnost takega človeka je prazna.</verse>
				<verse number="27">Čista in neomadeževana pobožnost pred Bogom in Očetom je: oskrbovati sirote in vdove v njihovi stiski in se ohraniti neomadeževan od sveta.</verse>
			</chapter>
			<chapter number="2">
				<verse number="1">Moji bratje, ne delajte razlike med ljudmi, ko verujete v našega poveličanega Gospoda Jezusa Kristusa.</verse>
				<verse number="2">Denimo, da pride k vašemu bogoslužju mož z zlatim prstanom in v razkošni obleki, pride pa tudi revež v razcapani obleki,</verse>
				<verse number="3">pa se ozrete na tistega, ki je razkošno oblečen, in rečete: »Sédi semkaj na dobro mesto,« revežu pa rečete: »Ti stopi tja,« ali »Sédi k mojim nogam;«</verse>
				<verse number="4">mar niste delali razlike med seboj in sodili po napačnih nagibih?</verse>
				<verse number="5">Poslušajte, moji ljubi bratje! Ali ni Bog izbral revežev na svetu, da so bogati v veri in dediči kraljestva, ki ga je obljubil tistim, kateri ga ljubijo?</verse>
				<verse number="6">Vi pa ste revežu vzeli čast. Ali niso ravno bogati tisti, ki vas izžemajo in vas vlačijo pred sodišča?</verse>
				<verse number="7">Mar ne sramotijo ravno ti vzvišenega imena, ki se je klicalo nad vas?</verse>
				<verse number="8">Seveda, če spolnjujete kraljevsko zapoved Svetega pisma: »Ljubi svojega bližnjega, kakor sam sebe,« ravnate prav.</verse>
				<verse number="9">Če se pa ozirate na zunanjo veljavo ljudi, grešite in postava priča zoper vas, da jo kršite.</verse>
				<verse number="10">Kdor namreč spolnjuje vso postavo, krši pa eno zapoved, se pregreši zoper vse.</verse>
				<verse number="11">Kajti tisti, ki je rekel: »Ne prešuštvuj,« je rekel tudi »Ne ubijaj.« Če torej ne prešuštvuješ, ubijaš pa, kršiš postavo.</verse>
				<verse number="12">Govorite in delajte kot ljudje, ki bodo sojeni po postavi svobode.</verse>
				<verse number="13">Brez usmiljenja bo namreč sojen tisti, ki ne skazuje usmiljenja. Usmiljenje slavi zmago nad sodbo.</verse>
				<verse number="14">Kaj pomaga, moji bratje, če kdo pravi, da ima vero, del pa nima? Ali ga more vera rešiti?</verse>
				<verse number="15">Če sta brat ali sestra brez obleke in nimata vsakdanjega živeža,</verse>
				<verse number="16">pa jima kdo izmed vas reče: »Pojdita v miru! Pogrejta se in najejta!«, ne da bi jima dal, kar potrebujeta za življenje, kaj to pomaga?</verse>
				<verse number="17">Tako je tudi z vero, če nima del; sama zase je mrtva.</verse>
				<verse number="18">Vendar kdo poreče: »Ti imaš vero in jaz imam dela. Pokaži mi svojo vero brez del in jaz ti iz svojih del pokažem vero.</verse>
				<verse number="19">Kajne, ti veruješ, da je en Bog? Prav imaš, vendar tudi hudi duhovi verujejo in trepetajo.«</verse>
				<verse number="20">Hočeš vendar doumeti, plehki človek, da je vera brez del prazna?</verse>
				<verse number="21">Ali ni bil naš oče Abraham opravičen iz del, ker je položil svojega sina Izaka na oltar?</verse>
				<verse number="22">Vidiš, da je pri njem vera sodelovala z deli in da je šele z deli dosegla polnost.</verse>
				<verse number="23">Tako se je spolnilo Sveto pismo, ki pravi: »Abraham je Bogu verjel in se mu je štelo v pravičnost,« in imenovan je bil »božji prijatelj«.</verse>
				<verse number="24">Vidite, da se človek opraviči iz del in ne samo iz vere.</verse>
				<verse number="25">Ali ni bila tudi prešuštnica Rahába prav tako opravičena iz del, ker je sprejela poslance in jih odpravila po drugi poti?</verse>
				<verse number="26">Kakor je namreč telo brez duše mrtvo, tako je vera brez del mrtva.</verse>
			</chapter>
			<chapter number="3">
				<verse number="1">Moji bratje, med vami naj ne bo veliko učiteljev, ker veste, da bomo strožje sojeni.</verse>
				<verse number="2">V mnogih rečeh namreč vsi grešimo. Če kdo ne greši z besedo, je popoln človek in zmožen brzdati svoje telo.</verse>
				<verse number="3">Če konjem nadenemo uzde, da so nam pokorni, usmerjamo vse njihovo telo.</verse>
				<verse number="4">Poglejte tudi ladje, kako velike so in jih ženejo silni vetrovi, pa jih obrača majhno krmilo, kamor hoče krmarjeva volja.</verse>
				<verse number="5">Tako je tudi jezik majhen ud, vendar se ponaša z velikimi rečmi. Poglejte, kako majhen ogenj, pa takšen gozd zažge.</verse>
				<verse number="6">Tudi jezik je ogenj, svet krivice. Jezik je tisti ud med našimi udi, ki kvari vsega človeka in razvnema kolo življenja, njega pa podžiga pekel.</verse>
				<verse number="7">Vse vrste živali, naj letajo po zraku, lazijo po zemlji ali plavajo v vodi, se dajo ukrotiti in človek jih tudi ukroti,</verse>
				<verse number="8">le jezika nihče ne more ukrotiti; neugnano zlo je in poln smrtonosnega strupa.</verse>
				<verse number="9">Z njim hvalimo Gospoda in Očeta, in z njim preklinjamo ljudi, ki so ustvarjeni po božji podobi.</verse>
				<verse number="10">Iz istih ust prihajata hvala in kletev. Moji bratje, tako ne sme biti!</verse>
				<verse number="11">Je mar studenec v istem toku sladek in grenek?</verse>
				<verse number="12">Ali more, moji bratje, smokva roditi olive ali trta smokve? Tako tudi slan studenec ne more dati sladke vode.</verse>
				<verse number="13">Kdo med vami je moder in razumen? Z lepim življenjem naj pokaže svoja dela, storjena v modri krotkosti.</verse>
				<verse number="14">Če pa imate v srcu grenko nevoščljivost in prepirljivost, se nikar ne hvalíte in ne lažite proti resnici.</verse>
				<verse number="15">Taka modrost ne prihaja od zgoraj, temveč je posvetna, čutna, hudičeva.</verse>
				<verse number="16">Kjer sta namreč nevoščljivost in prepirljivost, tam sta nered in hudobija vsake vrste.</verse>
				<verse number="17">Modrost pa, ki je od zgoraj, je najprej čista, potem miroljubna, prizanesljiva, poslušna, polna usmiljenja in dobrih del, nepristranska in brez hinavščine.</verse>
				<verse number="18">Sad pravičnosti pa se seje v miru tistim, ki delajo za mir.</verse>
			</chapter>
			<chapter number="4">
				<verse number="1">Odkod boji med vami in odkod prepiri? Ali ne iz poželenj, ki se vojskujejo v vaših udih?</verse>
				<verse number="2">Poželite, a vendar nimate. Ubijate in zavidate, in vendar ne morete ničesar doseči. Prepirate se in vojskujete, pa nimate, ker ne prosite.</verse>
				<verse number="3">Prósite, pa ne prejmete, ker prosite s slabim namenom, zato da bi potešili svoja poželenja.</verse>
				<verse number="4">Prešuštniki, ali ne veste, da je prijateljstvo s svetom sovraštvo do Boga? Kdorkoli hoče biti prijatelj sveta, se izkaže, da je sovražnik Boga.</verse>
				<verse number="5">Ali mislite, da zaman pravi Sveto pismo: »Do ljubosumnosti hrepeni po Duhu, ki ga je naselil v nas?«</verse>
				<verse number="6">Vendar daje on še večjo milost, zato pravi: »Bog se prevzetnim upira, ponižnim pa daje milost.«</verse>
				<verse number="7">Podvrzite se torej Bogu, hudiču pa se uprite in bo zbežal od vas.</verse>
				<verse number="8">Približajte se Bogu in se vam bo približal. Umijte si roke, grešniki, in očistite srca, ljudje z razdvojeno dušo.</verse>
				<verse number="9">Priznajte svojo revščino, žalujte in jokajte; vaš smeh naj se spremeni v žalost in veselje v potrtost.</verse>
				<verse number="10">Ponižajte se pred Gospodom in vas bo povišal.</verse>
				<verse number="11">Ne obrekujte drug drugega, bratje! Kdor svojega brata obrekuje ali sodi, obrekuje postavo in sodi postavo. Če pa postavo sodiš, nisi njen izpolnjevalec, ampak si njen sodnik.</verse>
				<verse number="12">Zakonodajalec in sodnik pa je samo eden, on, ki lahko reši in pogubi. Kdo pa si ti, da sodiš bližnjega?</verse>
				<verse number="13">No, vi, ki pravite: »Danes ali jutri odpotujemo v to in to mesto, tam ostanemo eno leto, trgovali bomo in bogateli,«</verse>
				<verse number="14">sploh ne veste, kaj bo jutri. Kaj pa je vaše življenje? Dim ste, ki se za kratek čas pokaže in nato izgine.</verse>
				<verse number="15">Rajši recite: »Če bo Gospod hotel, bomo živeli in storili to in ono.«</verse>
				<verse number="16">Tako pa se bahate v svoji prevzetnosti. Vsako tako bahanje je zlo.</verse>
				<verse number="17">Kdor torej zna delati dobro, pa ne dela, greši.</verse>
			</chapter>
			<chapter number="5">
				<verse number="1">Zdaj pa, vi bogatini, razjokajte se in tarnajte nad stiskami, ki pridejo nad vas.</verse>
				<verse number="2">Vaše bogastvo je preperelo in vaše obleke so načeli molji.</verse>
				<verse number="3">Vaše zlato in srebro je zarjavelo. Njuna rja bo pričala zoper vas in kakor ogenj razjedla vaše meso. Do zadnjega dne ste kopičili zaklade.</verse>
				<verse number="4">Glejte, plačilo, ki ste ga utrgovali žanjcem na svojih poljih, vpije in klici žanjcev so prišli do ušes Gospoda nad vojskami.</verse>
				<verse number="5">Razkošno ste živeli na svetu, se naslajali in celo na klavni dan redili svoja srca.</verse>
				<verse number="6">Pravičnega ste obsodili in ubili, ne upira se vam več.</verse>
				<verse number="7">Zatorej, bratje, potrpite do Gospodovega prihoda! Tudi poljedelec pričakuje dragocen sad zemlje in potrpežljivo čaka, dokler ne dobi zgodnjega in poznega dežja.</verse>
				<verse number="8">Potrpite tudi vi. Bodite trdni v svojih srcih, kajti Gospodov prihod je blizu.</verse>
				<verse number="9">Ne godrnjajte drug nad drugim, bratje, da ne boste sojeni. Glejte, sodnik stoji pred vrati.</verse>
				<verse number="10">Bratje, v trpljenju in potrpežljivosti si vzemite za zgled preroke, ki so govorili v Gospodovem imenu.</verse>
				<verse number="11">Blagrujemo tiste, ki so vztrajali. O Jobovi potrpežljivosti ste slišali in veste, kakšen namen je imel Gospod z njegovim trpljenjem, kajti Gospod je nadvse milosrčen in usmiljen.</verse>
				<verse number="12">Predvsem pa, moji bratje, ne prisegajte, ne pri nebu ne pri zemlji ne s kako drugo prisego. Vaš »dà« naj bo »dà« in vaš »ne« naj bo »ne«, da ne zapadete sodbi.</verse>
				<verse number="13">Če kdo med vami trpi, naj moli. Če je kdo dobre volje, naj pôje hvalnice.</verse>
				<verse number="14">Če je kdo med vami bolan, naj pokliče starešine Cerkve in naj molijo nad njim ter ga v Gospodovem imenu mazilijo z oljem.</verse>
				<verse number="15">Molitev, porojena iz vere, bo bolnika rešila in Gospod ga bo okrepil; če je v grehih, mu bodo odpuščeni.</verse>
				<verse number="16">Zato priznavajte grehe drug drugemu in molíte drug za drugega, da ozdravite. Veliko zaleže vztrajna molitev pravičnega.</verse>
				<verse number="17">Elíja je bil človek kakor mi, pa je vztrajno molil, da bi ne deževalo, in na zemlji ni deževalo tri leta in šest mesecev.</verse>
				<verse number="18">Nato je spet molil in nebo je dalo dež in zemlja je rodila svoj sad.</verse>
				<verse number="19">Moji bratje, če kdo izmed vas zaide od resnice in ga kdo spreobrne,</verse>
				<verse number="20">naj vé: kdor grešnika spreobrne od njegove zgrešene poti, reši njegovo dušo smrti in pokrije množico grehov.</verse>
			</chapter>
		</book>
		<book number="60">
			<chapter number="1">
				<verse number="1">Peter, apostol Jezusa Kristusa, izvoljenim, razkropljenim tujcem po Póntu, Galatíji, Kapadókiji, Aziji in Bitíniji,</verse>
				<verse number="2">ki vas je Bog Oče v svojem načrtu s posvečevanjem Duha izvolil, da bi bili poslušni Jezusu Kristusu in da bi bili pokropljeni z njegovo krvjo. Milost vam in mir v obilju!</verse>
				<verse number="3">Zahvaljen bodi Bog in Oče našega Gospoda Jezusa Kristusa! V svojem velikem usmiljenju nas je s tem, da je obudil od mrtvih Jezusa Kristusa, prerodil za živo upanje,</verse>
				<verse number="4">za neuničljivo, brezmadežno in nepokvarljivo dediščino. Ta je shranjena v nebesih za vas.</verse>
				<verse number="5">Božja moč vas po veri varuje, da boste dosegli zveličanje, ki čaka, da se v poslednjem času razodene.</verse>
				<verse number="6">Bodite tega veseli, čeprav morate zdaj nekaj časa trpeti v raznih preskušnjah.</verse>
				<verse number="7">Tako bo pristnost vaše vere veljala več kakor pečat na zlatu, ki je minljivo, pa se v ognju preizkuša. V hvalo, slavo in čast vam bo, ko se bo razodel Jezus Kristus.</verse>
				<verse number="8">Ljúbite ga, čeprav ga niste videli. Verujete vanj, čeprav ga zdaj še ne vidite, radujete se v neizrekljivem in veličastnem veselju,</verse>
				<verse number="9">ko se trudite, da bi dosegli namen svoje vere, to je zveličanje duš.</verse>
				<verse number="10">To zveličanje so preiskovali in se vanj poglabljali preroki, ki so prerokovali o milosti, ki vam je bila namenjena;</verse>
				<verse number="11">skušali so dognati, na kateri trenutek in na kakšen čas je meril Kristusov duh, ki je bil v njih in napovedoval Kristusu namenjeno trpljenje in kasnejše poveličanje.</verse>
				<verse number="12">Njim je bilo razodeto, da niso pripravljali zase, ampak za vas, kar so vam zdaj sporočili tisti, ki so vam po Svetem Duhu, poslanem iz nebes, oznanili evangelij. In to so stvari, v katere želijo prodreti celo angeli.</verse>
				<verse number="13">Zato pripravite svojega duha, trezni bodite, popolnoma zaupajte v milost, ki jo imate zaradi prihoda Jezusa Kristusa.</verse>
				<verse number="14">Bodite otroško poslušni! Ne ravnajte se po prejšnjih željah še iz časa, ko ste živeli v nevednosti,</verse>
				<verse number="15">marveč bodite v vsem ravnanju tudi sami sveti, kakor je svet tisti, ki je vas poklical,</verse>
				<verse number="16">saj piše: »Bodite sveti, ker sem jaz svet.«</verse>
				<verse number="17">Če kličete za Očeta tistega, ki vsakogar sodi nepristransko, le po dejanjih, preživite v spoštljivem strahu čas svojega bivanja v tujini.</verse>
				<verse number="18">Saj veste, da vas iz vašega brezplodnega življenja, ki ste ga podedovali od očetov, niso odkupile minljive reči, srebro ali zlato,</verse>
				<verse number="19">ampak predragocena kri Kristusa, brezhibnega in brezmadežnega jagnjeta.</verse>
				<verse number="20">On je bil že pred stvarjenjem sveta določen, razodel pa se je poslednji čas za vas.</verse>
				<verse number="21">Zaradi njega vi morete verovati v Boga, ki je njega obudil od mrtvih in mu dal slavo, tako da sta vaša vera in upanje v Bogu.</verse>
				<verse number="22">Poslušni ste resnici in ste svoja srca očistili za pristno bratoljubje. Srčno, iskreno in goreče ljubíte drug drugega,</verse>
				<verse number="23">ker vas ni prerodilo uničljivo ampak neuničljivo seme, božja beseda, ki je živa in večna.</verse>
				<verse number="24">Zakaj »Vsi ljudje smo trava; še tako lepa cvetlica je le trava. Trava ovene, cvetlica se osuje.</verse>
				<verse number="25">Gospodova beseda pa ostane na veke.« To je beseda, ki smo vam jo oznanili.</verse>
			</chapter>
			<chapter number="2">
				<verse number="1">Znebite se torej vsakršne hudobije in zvijačnosti, hinavščine in nevoščljivosti in vsakršnega obrekovanja!</verse>
				<verse number="2">Ker ste torej pravkar rojeni otroci, zakoprnite po pristnem duhovnem mleku, da boste z njegovo pomočjo rasli v zveličanje,</verse>
				<verse number="3">saj ste vendar okusili, da je Gospod dober.</verse>
				<verse number="4">K njemu stopíte, k živemu kamnu, ki so ga sicer ljudje zavrgli, a je pri Bogu izbran in dragocen.</verse>
				<verse number="5">Saj ste vendar živi kamni. Tudi vi se vgrajujte v duhovno stavbo, tako da boste sveto duhovništvo in boste darovali duhovne daritve, ki bodo po Jezusu Kristusu prijetne Bogu.</verse>
				<verse number="6">V Svetem pismu namreč beremo: »Glej, na Síonu polagam kamen, izbran in dragocen vogelni kamen. Kdor se bo nanj zanesel, ne bo doživel sramote.«</verse>
				<verse number="7">Vam torej, ki verujete, čast, tistim pa, ki ne verujejo: »Kamen, ki so ga zidarji zavrgli, je postal vogelni kamen,«</verse>
				<verse number="8">pa tudi »kamen spotike in skala pohujšanja«. Ker ne verujejo besedi, jih je pač doletelo, da se spotikajo obenj.</verse>
				<verse number="9">Vi pa ste »izvoljeni rod, kraljevsko duhovništvo, svet narod, ljudstvo, določeno za božjo last, da bi oznanjali slavna dela« tistega, ki vas je poklical iz teme v svojo čudovito svetlobo.</verse>
				<verse number="10">Nekdaj niste bili ljudstvo, zdaj pa ste božje ljudstvo. Niste našli usmiljenja, zdaj pa se vas je usmilil.</verse>
				<verse number="11">Preljubi, opominjam vas kot tujce in popotnike! Zdržite se grešnega poželenja, ki se bojuje proti duhu.</verse>
				<verse number="12">Lepo živite med pogani! Čeprav vas zdaj obrekujejo kot hudodelce, bodo sprevideli vaša dobra dela in slavili Boga tisti dan, ko jih bo obiskal.</verse>
				<verse number="13">Zaradi Gospoda se podredite vsaki človeški ustanovi, bodisi cesarju kot najvišjemu</verse>
				<verse number="14">bodisi poglavarjem kot njegovim odposlancem, da kaznujejo hudodelce in dajo priznanje poštenjakom.</verse>
				<verse number="15">Bog namreč hoče, da delate dobro in tako zaprete usta nevednim nespametnim ljudem.</verse>
				<verse number="16">Bodite sproščeni, vendar ne tako, da bi vaša sproščenost prikrivala hudobijo, ampak kot ljudje, ki so predani Bogu.</verse>
				<verse number="17">Vse spoštujte, brate ljubíte, Boga se bojte, kralja spoštujte!</verse>
				<verse number="18">Služabniki, z vsem spoštovanjem bodite pokorni svojim gospodarjem, a ne le dobrim in krotkim, ampak tudi osornim.</verse>
				<verse number="19">Zakaj milost je v tem, da kdo po krivici trpi, a bridkosti prenaša iz zvestobe do Boga.</verse>
				<verse number="20">Kaj bi bilo posebnega, če bi potrpežljivo prenašali kazen, za kar ste se pregrešili! Je pa pred Bogom zaslužno, če delate dobro in če potrpežljivo prenašate bridkost.</verse>
				<verse number="21">Saj ste bili vendar na to pot poklicani. Saj je tudi Kristus trpel za vas in vam zapustil zgled, da bi hodili po njegovih stopinjah,</verse>
				<verse number="22">on, ki ni storil greha, in v njegovih ustih ni bilo zvijače.</verse>
				<verse number="23">Ko so ga sramotili, ni vračal sramotenja, ko je trpel, ni grozil, ampak je vse prepuščal njemu, ki sodi pravično.</verse>
				<verse number="24">Sam je na svojem telesu ponesel naše grehe na les, da bi mi grehom odmrli in živeli za pravičnost. Njegove rane naj vas ozdravijo!</verse>
				<verse number="25">Kakor ovce ste namreč blodili, zdaj pa ste se vrnili k pastirju in varuhu svojih duš.</verse>
			</chapter>
			<chapter number="3">
				<verse number="1">Prav tako bodite, žene, podrejene svojim možem! Tako bodo tisti, ki ne verujejo besedi, pridobljeni že po vedênju svojih žena, brez prigovarjanja,</verse>
				<verse number="2">ker bodo opazovali vaše spoštljivo in neoporečno življenje.</verse>
				<verse number="3">Vaš okras naj ne bo zunanji, v spletanju las, v navešanju zlatega nakita in v razkazovanju oblek.</verse>
				<verse number="4">Skušajte notranjost srca rajši okrasiti z neuničljivim okrasom krotkega in miroljubnega duha. To je dragoceno v božjih očeh.</verse>
				<verse number="5">Tako so se namreč nekoč krasile tudi svete žene, ki so zaupale v Boga in so bile podrejene svojim možem.</verse>
				<verse number="6">Tako je Sara ubogala Abrahama in ga je imela za gospodarja. Postale ste njene hčere, če delate dobro in se ne pustite prestrašiti od nobene grožnje.</verse>
				<verse number="7">Prav tako možje! Po vesti živite z ženami, v časti jih imejte, kot nežnejša bitja, saj so skupaj z vami tudi one deležne milosti življenja. Tako ne bo vaši molitvi nič v napoto.</verse>
				<verse number="8">Končno, bodite vsi složni, sočutni! Ljubíte brate, bodite usmiljeni in ponižni!</verse>
				<verse number="9">Ne vračajte hudega za húdo in ne sramotite tistega, ki vas sramoti! Nasprotno, blagoslavljajte, ker ste bili poklicani v to, da bi dosegli blagoslov.</verse>
				<verse number="10">Zakaj »kdor hoče ljubiti življenje in videti dobre dni, naj zadržuje svoj jezik od hudega, in usta, da ne bodo govorila zvijače.</verse>
				<verse number="11">Ogiblji se hudega in delaj dobro, išči miru in stopaj za njim.</verse>
				<verse number="12">Zakaj Gospodove oči so obrnjene v pravične in njegova ušesa k njihovim prošnjam, Gospodov obraz pa je zoper hudodelce.«</verse>
				<verse number="13">Le kdo vam bo škodil, če boste vneti za dobro!</verse>
				<verse number="14">Čeprav bi trpeli za pravico, blagor vam. Nikar se ne ustrašite njihovih groženj! Ne dajte se zbegati!</verse>
				<verse number="15">Le Gospoda Kristusa slavite v svojih srcih. Vsak trenutek bodite vsakomur pripravljeni odgovoriti, če vas vpraša za razlog vašega upanja.</verse>
				<verse number="16">Vendar pa odgovarjajte krotko in spoštljivo, iz dobre vesti, da bodo tisti, ki sramotijo vaše lepo življenje v Kristusu, osramočeni prav v tem, v čemer vas obrekujejo.</verse>
				<verse number="17">Če že hoče božja volja, je pač bolje, da trpite zaradi dobrih del kakor za hudobna,</verse>
				<verse number="18">saj je tudi Kristus enkrat trpel zaradi grehov, pravični za krivične, da bi vas pripeljal k Bogu. Res je bil po telesu izročen smrti, a po Duhu je bil oživljen.</verse>
				<verse number="19">V tem Duhu je šel oznanjat odrešenje tudi duhovom, ki so bili v ječi.</verse>
				<verse number="20">V Nóetovih dneh, ko je gradil ladjo, niso hoteli verovati, pa je Bog nadvse potrpežljivo čakal. V ladji se jih je po vodi rešilo le malo, natančno osem ljudi.</verse>
				<verse number="21">Ta voda pa je podoba krsta, ki zdaj odrešuje vas. Ne odstranjuje madežev s telesa, ampak zaradi vstajenja Jezusa Kristusa prosi Boga za dobro vest.</verse>
				<verse number="22">Ta je šel v nebesa in je na božji desnici in podrejeni so mu angeli in oblasti in sile.</verse>
			</chapter>
			<chapter number="4">
				<verse number="1">Ker je tudi Kristus trpel v telesu, se tudi vi oborožite z istim spoznanjem: kdor telesno trpi, je nehal grešiti,</verse>
				<verse number="2">da v času, ki mu ostane v tem umrljivem življenju, ne bi več živel človeškim strastem, ampak božji volji.</verse>
				<verse number="3">Saj ste v preteklosti dovolj dolgo stregli mišljenju poganov, ko ste živeli v razuzdanosti, v strasteh, v pijančevanju, v veseljačenju, v popivanju in nezaslišanem malikovanju.</verse>
				<verse number="4">Prav zato se tudi čudijo in vas sramotijo, ker ne drvite v isti pogubni vrtinec.</verse>
				<verse number="5">Toda tudi ti bodo še dajali odgovor pred tistim, ki je že na tem, da sodi žive in mrtve.</verse>
				<verse number="6">Saj je bil tudi mrtvim evangelij oznanjen zato, da bi bili sicer v telesu sojeni kot ljudje, v Duhu pa živeli po božje.</verse>
				<verse number="7">Konec vsega je blizu. Bodite torej pametni in trezni, da boste mogli moliti.</verse>
				<verse number="8">Gojite med sabo čim močnejšo ljubezen, ker ljubezen pokrije veliko grehov.</verse>
				<verse number="9">Bodite gostoljubni drug do drugega in ne godrnjajte.</verse>
				<verse number="10">Kot dobri gospodarji mnogotere božje milosti postrezite drug drugemu z milostjo, kakor jo je kdo prejel.</verse>
				<verse number="11">Če kdo govori, naj to stori, kakor je prav za božje besede. Če je kdo v kakšni službi, naj jo opravlja v mejah, ki jih daje Bog. Le tako bo po Jezusu Kristusu v vsem slavljen Bog. Njemu gre slava in oblast na veke vekov. Amen.</verse>
				<verse number="12">Preljubi, ne čudíte se, kakor da bi se vam dogajalo kaj nenavadnega, če prihaja nad vas požar, ki vas preskuša.</verse>
				<verse number="13">Nasprotno, kolikor ste soudeleženi pri Kristusovem trpljenju, bodite veseli, da se boste veselili in radovali, ko se bo razodelo njegovo veličastvo.</verse>
				<verse number="14">Blagor vam, če vas zaradi Kristusa sramotijo, saj nad vami počiva Duh slave in božji Duh.</verse>
				<verse number="15">Nikakor naj med vami nihče ne trpi zato, ker bi bil morilec ali tat ali hudodelec ali ovaduh.</verse>
				<verse number="16">Če pa kdo trpi kot kristjan, naj ga ne bo sram. Prav zato naj poveličuje Boga.</verse>
				<verse number="17">Nastopil je namreč čas sodbe v božji hiši. Če se pa začne najprej pri nas, kaj bo šele s tistimi, ki ne verujejo božjemu evangeliju!</verse>
				<verse number="18">In če se pravični komaj reši, kam se bo skril hudobnež in grešnik!</verse>
				<verse number="19">Zato naj tudi tisti, ki po božji volji trpijo, svoje duše z dobrimi deli priporočajo zvestemu Stvarniku.</verse>
			</chapter>
			<chapter number="5">
				<verse number="1">Vaše starešine torej prosim jaz, ki sem tudi starešina in priča Kristusovega trpljenja, s katerim bom tudi dosegel slavo, ko se bo razodela:</verse>
				<verse number="2">pásite božjo čredo, ki vam je zaupana, pazíte nanjo, pa ne zgrda, ampak rade volje, kakor je Bogu všeč. Ne zaradi grdega pohlepa po dobičku, ampak z voljnim srcem.</verse>
				<verse number="3">Nikar ne nastopajte gospodovalno do tistega, kar vam je zaupano! Bodite čredi v zgled!</verse>
				<verse number="4">Ko bo prišel veliki pastir, boste dobili večno zeleni venec slave.</verse>
				<verse number="5">Prav tako vi mladi! Bodite poslušni starejšim! S ponižnostjo se vsi povežite, ker se Bog prevzetnim upira, ponižnim pa daje milost.</verse>
				<verse number="6">Prepustite se močni božji roki, da vas ob svojem času poviša.</verse>
				<verse number="7">Vse svoje skrbi preložite nanj, saj on skrbi za vas.</verse>
				<verse number="8">Trezni bodite in čujte! Vaš sovražnik hudič hodi okrog kakor rjoveč lev in išče, koga bi požrl.</verse>
				<verse number="9">Uprite se mu, ker ste trdni v veri. Saj veste, da prav takšno trpljenje prenašajo vaši bratje, ki so po svetu.</verse>
				<verse number="10">Bog pa, darovalec vse milosti, ki vas je po Kristusu Jezusu poklical v svojo večno slavo, vas bo po kratkem trpljenju sam spopolnil, utrdil, okrepil in postavil na temelj.</verse>
				<verse number="11">Njemu oblast na veke. Amen.</verse>
				<verse number="12">Po Silvánu, ki ga štejem za zvestega brata, vam na kratko pišem. Opominjam vas in vam jasno povem: to je resnična božja milost. V njej vztrajajte!</verse>
				<verse number="13">Pozdravljata vas soizvoljena Cerkev, ki je v Babilonu, in moj sin Marko.</verse>
				<verse number="14">Pozdravite se med seboj z ljubezenskim poljubom! Mir z vsemi vami, ki ste v Kristusu!</verse>
			</chapter>
		</book>
		<book number="61">
			<chapter number="1">
				<verse number="1">Simon Peter, služabnik in apostol Jezusa Kristusa, vam, ki ste po pravičnosti našega Boga in odrešenika Jezusa Kristusa prejeli prav tako dragoceno vero kakor mi,</verse>
				<verse number="2">obilno milost in mir iz spoznanja Boga in Jezusa, našega Gospoda!</verse>
				<verse number="3">Njegova božja moč nam je podarila vse, kar je potrebno za življenje in pobožnost. Spoznati nam je dal tistega, ki nas je poklical s svojo slavo in močjo.</verse>
				<verse number="4">Po njima so nam dane obljube tistih dragocenih in največjih dobrin, da bi se vi mogli ogniti posvetni pokvarjenosti, ki izvira iz poželenja, in bi postali deležni božje narave.</verse>
				<verse number="5">Prav zato skušajte vneto razvijati iz vere krepost, iz kreposti spoznanje,</verse>
				<verse number="6">iz spoznanja samoobvladanje, iz samoobvladanja potrpežljivost, iz potrpežljivosti pobožnost,</verse>
				<verse number="7">iz pobožnosti bratoljubje, iz bratoljubja ljubezen.</verse>
				<verse number="8">Če imate te kreposti in v njih napredujete, vas ne bodo pustile nedejavne in brez sadov za spoznavanje našega Gospoda Jezusa Kristusa.</verse>
				<verse number="9">Kdor pa teh kreposti nima, je slep in kratkoviden. Pozabil je, da je bil očiščen svojih nekdanjih grehov.</verse>
				<verse number="10">Zato se, bratje, tembolj potrudite, da boste utrdili svojo poklicanost in izvoljenost. Če boste namreč tako ravnali, se ne boste nikdar spotaknili.</verse>
				<verse number="11">Tako vam bo na široko pripravljen vstop v večno kraljestvo našega Gospoda in odrešenika Jezusa Kristusa.</verse>
				<verse number="12">Zato vas mislim vedno opozarjati na te kreposti, čeprav za to resnico veste in ste v njej utrjeni.</verse>
				<verse number="13">Mislim pač, da je prav, da vas opominjam k čuječnosti, dokler še živim v tem šotoru,</verse>
				<verse number="14">ker vem, da bo moj šotor kmalu prestavljen. Tako mi je dal vedeti tudi naš Gospod Jezus Kristus.</verse>
				<verse number="15">Potrudil pa se bom tudi, da se boste mogli tega kadarkoli spominjati, tudi po mojem odhodu.</verse>
				<verse number="16">Ko smo vam oznanjali mogočni prihod našega Gospoda Jezusa Kristusa, si nismo izmišljali pravljic. Na lastne oči smo videli njegovo veličastvo.</verse>
				<verse number="17">Od Boga Očeta je prejel čast in slavo, ko mu je iz silnega veličastva zadonel glas Boga: »To je moj ljubljeni Sin, katerega sem vesel.«</verse>
				<verse number="18">Ta glas smo slišali prihajati iz nebes, ko smo bili z njim na sveti gori.</verse>
				<verse number="19">Prav zato je beseda prerokov za nas postala še trdnejša. In vi prav delate, da nanjo pazite kakor na svetilko, ki sveti na mračnem kraju, dokler ne zasije dan in ne vzide danica v vaših srcih.</verse>
				<verse number="20">Predvsem pa védite: nobena prerokba v Svetem pismu ni stvar zasebne razlage.</verse>
				<verse number="21">Nikoli namreč nobena prerokba ni bila izrečena na človeško pobudo, pač pa so ljudje, navdihovani od Svetega Duha, govorili v imenu Boga.</verse>
			</chapter>
			<chapter number="2">
				<verse number="1">Med ljudstvom pa so nastopili tudi lažni preroki, kakor bodo tudi med vami lažni učitelji, ki bodo uvajali pogubne ločíne. Celo Gospoda, ki jih je odkupil, bodo tajili, s tem si bodo pa tudi nakopavali naglo pogubo.</verse>
				<verse number="2">Mnogi bodo zabredli v njihovo izprijenost in po njihovi krivdi se bo sramotila pot resnice.</verse>
				<verse number="3">Lakomni kakor so, vas bodo izkoriščali z izmišljotinami. Toda obsodba nad njimi že davno ne počiva in njihova poguba ne dremlje.</verse>
				<verse number="4">Bog še grešnim angelom ni prizanesel, temveč jih je strmoglavil v mračno peklensko brezno in jih prihranil za sodbo.</verse>
				<verse number="5">Tudi davnemu svetu ni prizanesel. Vendar je obvaroval Nóeta, enega od osmih, za glasnika pravičnosti, ko je poslal potop na svet brezbožnih.</verse>
				<verse number="6">Tudi mesti Sódomo in Gomóro je obsodil na uničenje in ju upepelil in postavil za svarilo prihodnjim brezbožnežem.</verse>
				<verse number="7">Rešil pa je pravičnega Lota, ki ga je bolelo življenje brezbožnih razuzdancev.</verse>
				<verse number="8">Zaradi njihovih brezbožnih del, ki jih je — ker je živel med njimi — gledal in poslušal iz dneva v dan, je njegova pravična duša trpela.</verse>
				<verse number="9">Gospod pa zna pobožne rešiti iz preizkušnje, krivične pa bo prihranil za dan sodbe, da jih bo kaznoval,</verse>
				<verse number="10">zlasti tiste, ki tekajo za umazanim telesnim poželenjem in prezirajo Gospoda. Ti predrzni svojeglavci niti pred veličastvi ne trepečejo, ampak jih sramotijo,</verse>
				<verse number="11">pa jih vendar angeli, ki jih po môči in oblasti prekašajo, ne žalijo in ne tožijo pred Gospodom.</verse>
				<verse number="12">Ti svojeglavci so podobni brezumnim živalim, ki so že po naravi rojene zato, da jih lovijo in pobijajo. Sramotijo tisto, česar ne poznajo. Zato jih bo njihova lastna izprijenost uničila,</verse>
				<verse number="13">za krivico pa bodo prejeli primerno plačilo. V veselje jim je kratkotrajna nasladnost. Umazanci so in izprijenci, ki živijo na vaš račun, ko se z vami razkošno gostijo.</verse>
				<verse number="14">Njihove oči so polne prešuštva in naperjene v greh, zvabljajo omahljive duše, srce jim je izurjeno za lakomnost, prekleti.</verse>
				<verse number="15">Zapustili so pravo pot in zabredli. Stopili so na pot Beórjevega sina Bileáma, ki ga je zmamil krivičen zaslužek,</verse>
				<verse number="16">a ga je za njegovo nepoštenost posvarila nema vprežna živina, ki je spregovorila s človeškim glasom in preprečila prerokovo nespamet.</verse>
				<verse number="17">Taki so presahli studenci in oblaki, ki jih goni burja, čaka jih črna tema.</verse>
				<verse number="18">Govorijo napihnjene in prazne besede in z razuzdanim telesnim poželenjem zvabljajo take, ki so se komaj izmaknili tistim, ki živijo v zablodi.</verse>
				<verse number="19">Svobodo jim obljubljajo, sami pa so sužnji propada, zakaj človek je suženj tega, čemur podleže.</verse>
				<verse number="20">Če se namreč tisti, ki so srečali našega Gospoda in odrešenika Jezusa Kristusa in ušli izprijenosti sveta, zopet zapletejo v svet in mu podležejo, so na slabšem kakor prej.</verse>
				<verse number="21">Za take bi bilo namreč bolje, če ne bi bili spoznali poti pravičnosti, kakor pa da so jo spoznali, pa se kljub temu obrnili proč od svete zapovedi, ki jim je bila izročena.</verse>
				<verse number="22">Take doleti, kar lepo pove pregovor: »Pes se vrne k lastnemu izbljuvku,« in še: »Svinja se okopa, pa se zopet valja v luži.«</verse>
			</chapter>
			<chapter number="3">
				<verse number="1">Preljubi, to je že drugo pismo, ki vam ga pišem. V obeh sem skušal opominjati in dramiti vaše jasno mišljenje.</verse>
				<verse number="2">Pomnite besede, ki so jih že povedali sveti preroki, pa še zapoved Gospoda in Odrešenika, ki so jo oznanjali vaši apostoli.</verse>
				<verse number="3">Predvsem pa morate vedeti, da bodo v poslednjih dneh prišli taki, ki se bodo brez vsake spoštljivosti norčevali iz vsega. Ti bodo živeli po svojih strasteh in govorili:</verse>
				<verse number="4">»Kaj je z njegovim obljubljenim prihodom? Odkar so namreč očetje zaspali, je vse ostalo tako, kakor je bilo od začetka stvarjenja.«</verse>
				<verse number="5">Sami hočejo, da jim ostane skrito, da je nebo obstajalo že zdavnaj in je zemlja iz vode in da je po božji besedi nastala na vodi.</verse>
				<verse number="6">Po obojem je bil tedanji svet v povodnji pokončan.</verse>
				<verse number="7">Sedanje nebo in zemlja sta po isti besedi prihranjena za ogenj, ohranjena za dan sodbe in pogubljenja brezbožnih ljudi.</verse>
				<verse number="8">Tega pa, preljubi, ne smete prezreti: pred Gospodom je en dan kakor tisoč let in tisoč let kakor en dan.</verse>
				<verse number="9">Gospod ne odlaša z uresničevanjem obljube. Res nekateri mislijo, da je to odlašanje. Ne, le velikodušen je do vas, ker noče, da bi se kdo pogubil, temveč da bi vsi stopili na pot spreobrnjenja.</verse>
				<verse number="10">Prišel pa bo Gospodov dan kakor tat. Tedaj bo nebo s hrumom prešlo, prvine se bodo v ognju raztopile, zemlja in dela na njej pa bodo preizkušena.</verse>
				<verse number="11">Kako prav je torej, da živite sveto in pobožno, če bo že vse to tako razpadlo.</verse>
				<verse number="12">Čakajte in pospešujte nastop božjega dne, ko bo nebo zaplamenelo in prešlo in se bodo temelji v žaru raztopili.</verse>
				<verse number="13">Mi pa se po njegovi obljubi zanašamo na nova nebesa in novo zemljo, kjer biva pravičnost.</verse>
				<verse number="14">Preljubi, ker to pričakujete, se potrudite, da vas najde v miru brez madeža in brez graje.</verse>
				<verse number="15">Velikodušnost našega Gospoda ceníte kot nekaj zveličavnega! Tako vam je pisal tudi naš ljubi brat Pavel, seveda po svoje, z njemu lastno modrostjo.</verse>
				<verse number="16">Tako piše tudi v vseh pismih, v katerih govori o tem. V njih so nekatere težkó umljive stvari, ki jih taki, ki niso poučeni, povrh pa še omahljivi, zlorabljajo. Tako delajo tudi z drugimi knjigami Svetega pisma, in sicer v svojo pogubo.</verse>
				<verse number="17">Ker ste torej vnaprej spoznali, preljubi, se varujte, da vas blodnje brezbožnih ne potegnejo za sabo, da bi se vaša trdnost ne zamajala.</verse>
				<verse number="18">Rastite pa v milosti in spoznanju našega Gospoda in Odrešenika Jezusa Kristusa! Njemu slava zdaj in do dneva večnosti. Amen.</verse>
			</chapter>
		</book>
		<book number="62">
			<chapter number="1">
				<verse number="1">Kar je bilo od začetka, kar smo slišali, kar smo na lastne oči gledali, kar so otipale naše roke, to vam oznanjamo: Besedo življenja.</verse>
				<verse number="2">To življenje se je razodelo, gledali smo ga. Pričujemo in oznanjamo vam večno življenje, ki je bilo pri Očetu in se je nam razodelo.</verse>
				<verse number="3">Kar smo torej gledali in slišali, oznanjamo tudi vam, da bi bili tudi vi v občestvu z nami, ki smo v občestvu z Očetom in njegovim Sinom Jezusom Kristusom.</verse>
				<verse number="4">To vam pišemo zato, da bi bilo naše veselje popolno.</verse>
				<verse number="5">To pa je oznanilo, ki smo ga slišali od njega in vam ga oznanjamo: Bog je luč in v njem ni nobene temè.</verse>
				<verse number="6">Če rečemo, da smo v občestvu z njim, pa kljub temu živimo v temi, lažemo in se ne držimo resnice.</verse>
				<verse number="7">Če pa živimo v luči, kakor živi v luči on sam, smo med seboj v občestvu in kri njegovega Sina Jezusa nas očiščuje vsakega greha.</verse>
				<verse number="8">Če rečemo, da smo brez greha, sami sebe varamo in resnica ne živi v nas.</verse>
				<verse number="9">Če pa svoje grehe priznavamo, nam jih bo odpustil in nas očistil vse krivičnosti, saj je zanesljiv in pravičen.</verse>
				<verse number="10">Če rečemo, da nismo grešniki, delamo iz njega lažnivca in njegova beseda ne živi v nas.</verse>
			</chapter>
			<chapter number="2">
				<verse number="1">Otroci moji, to vam pišem: Nikar ne grešite! Če pa že kdo greši, imamo pri Očetu zagovornika, Jezusa Kristusa, pravičnega.</verse>
				<verse number="2">On je namreč spravna žrtev za naše grehe, pa ne le za naše, temveč tudi za grehe vsega sveta.</verse>
				<verse number="3">Iz tega vemo, da ga zares poznamo, če spolnjujemo njegove zapovedi.</verse>
				<verse number="4">Kdor pravi: »Poznam ga,« pa njegovih zapovedi ne spolnjuje, je lažnivec in v njem ni resnice.</verse>
				<verse number="5">Res pa ima popolno ljubezen do Boga tisti, ki se drži njegovih zapovedi. Po tem tudi spoznamo, da živimo v njem.</verse>
				<verse number="6">Kdor pravi, da živi v njem, je dolžan tudi sam živeti tako, kakor je živel on.</verse>
				<verse number="7">Preljubi, ne pišem vam nove zapovedi, temveč staro zapoved, tisto, ki jo imate od začetka. Stara zapoved je zajeta že v besedi, ki ste jo slišali.</verse>
				<verse number="8">Z druge strani pa vam vendar pišem novo zapoved, ki se je uresničila v njem in se uresničuje v vas: tema namreč izginja in resnična luč že sveti.</verse>
				<verse number="9">Kdor pravi, da živi v svetlobi, pa svojega brata sovraži, še zdaj živi v temi;</verse>
				<verse number="10">kdor pa svojega brata ljubi, živi v svetlobi in se ne spotika.</verse>
				<verse number="11">Kdor svojega brata sovraži, je v temi in hodi v temi in ne vé, kam gre, ker mu je tema zaslepila oči.</verse>
				<verse number="12">Pišem vam, otroci: Zaradi njegovega imena so vam grehi odpuščeni.</verse>
				<verse number="13">Pišem vam, očetje: Vi poznate njega, ki je od začetka. Pišem vam, mladi: Premagali ste hudiča.</verse>
				<verse number="14">Vam, otroci, sem napisal, da poznate Očeta. Vam, očetje, sem napisal, da poznate tistega, ki je od začetka. Vam, mladi, sem napisal, da ste močni in je božja beseda v vas in da ste premagali hudiča.</verse>
				<verse number="15">Ne ljubíte sveta in tudi ne tistega, kar je v svetu! Če kdo ljubi svet, nima ljubezni do Očeta,</verse>
				<verse number="16">kajti vse, kar je v svetu — telesno poželenje, poželenje oči in ošabno vedênje — ni od Očeta, ampak od sveta.</verse>
				<verse number="17">Svet in njegovo poželenje mineta; kdor pa spolnjuje, kar hoče Bog, živi v večnost.</verse>
				<verse number="18">Otroci, poslednja ura je. Slišali ste, da prihaja antikrist. Veliko antikristov je že zdaj tu. Iz tega spoznamo, da teče poslednja ura.</verse>
				<verse number="19">Izšli so izmed nas, a niso bili izmed naših. Ko bi namreč bili izmed naših, bi bili ostali z nami, pa niso. Tako so se končno razkrili, da niso vsi izmed naših.</verse>
				<verse number="20">Vi pa imate maziljenje od Svetega in vsi to veste.</verse>
				<verse number="21">Ne pišem vam, ker ne bi vedeli za resnico, ampak prav zato, ker jo poznate in ker nobena laž ne izvira iz resnice.</verse>
				<verse number="22">Kdo je lažnivec, če ne tisti, ki trdi, da Jezus ni Kristus? Tisti, ki zanika Očeta in Sina, je antikrist.</verse>
				<verse number="23">Kdorkoli zanika Sina, tudi Očeta nima; kdor pa prizna sina, ima tudi Očeta.</verse>
				<verse number="24">Vi pa vztrajajte v tem, kar ste slišali od začetka. Če bo vzdržalo v vas, kar ste slišali od začetka, boste tudi vi živeli v Sinu in Očetu.</verse>
				<verse number="25">Obljuba, ki nam jo je sam dal, je večno življenje.</verse>
				<verse number="26">To vam pišem glede tistih, ki vas skušajo zapeljati.</verse>
				<verse number="27">Vi pa: maziljenje, ki ste ga dobili od njega, je v vas in zato ni treba, da vas kdo drug uči, saj vas njegovo maziljenje uči o vsem. Ker je resnično in ne laž, se ga držite, kakor vas je tudi poučilo.</verse>
				<verse number="28">Zato, otroci, vztrajajte v njem, da bomo lahko brez strahu, ko se prikaže, in ne doživimo pred njim sramote, kadar pride.</verse>
				<verse number="29">Če veste, da je pravičen, spoznajte, da je tudi vsak, kdor pravično živi, njegov otrok.</verse>
			</chapter>
			<chapter number="3">
				<verse number="1">Poglejte, kakšno ljubezen nam je podaril Oče! Celo božji otroci se imenujemo in to tudi smo. Svet nas le zato ne spozna, ker ni spoznal njega.</verse>
				<verse number="2">Preljubi, zdaj smo božji otroci; ni pa še razodeto, kaj bomo. Ko se prikaže, pa vemo, da mu bomo podobni, ker ga bomo gledali takšnega, kakršen je.</verse>
				<verse number="3">Vsak, kdor se zanaša nanj, se posvečuje, kakor je tudi on svet.</verse>
				<verse number="4">Kdor greši, dela tudi nepostavno, zakaj greh je nepostavnost.</verse>
				<verse number="5">Vi veste: on je prišel, da bi odvzel grehe, a sam nima greha.</verse>
				<verse number="6">Kdor živi v njem, ne greši; kdor pa greši, ga ni videl in ga ni spoznal.</verse>
				<verse number="7">Otroci, nihče naj vas ne zapelje! Le kdor pravično živi, je pravičen, kakor je pravičen on.</verse>
				<verse number="8">Kdor pa grešno živi, je od hudiča, kajti hudič greši že od začetka. Božji Sin pa se je razodel prav zato, da bi uničil hudičeva dela.</verse>
				<verse number="9">Kdor je rojen od Boga, ne živi grešno, saj v njem klije božje seme. Ne more grešiti, ker ima življenje od Boga.</verse>
				<verse number="10">Otroke Boga in otroke hudiča pa prepoznate po tem: kdor ne ravna pravično in kdor ne ljubi svojega brata, ni od Boga.</verse>
				<verse number="11">Od začetka ste slišali tole oznanilo: Ljubímo drug drugega!</verse>
				<verse number="12">Ne kakor Kajn! Kajn je bil od hudiča in je ubil svojega brata. In zakaj ga je ubil? Ker so bila njegova dela hudobna, bratova pa pravična.</verse>
				<verse number="13">Ne čudíte se, bratje, če vas svet sovraži.</verse>
				<verse number="14">Mi vemo, da smo prešli iz smrti v življenje, ker brate ljubimo. Kdor pa ne ljubi, živi v smrti.</verse>
				<verse number="15">Kdor sovraži svojega brata, je ubijalec. Vi pa veste, da noben ubijalec nima v sebi večnega življenja.</verse>
				<verse number="16">Ljubezen pa poznamo po tem, da je On dal življenje za nas, in takó smo tudi mi dolžni dati življenje za brate.</verse>
				<verse number="17">Kako more biti božja ljubezen v človeku, ki ima premoženje in vidi, da je brat v pomanjkanju, pa zapira svoje srce pred njim?</verse>
				<verse number="18">Otroci, ne ljubímo z besedo, tudi ne z jezikom, ampak v dejanju in resnici!</verse>
				<verse number="19">In po tem bomo spoznali, da smo iz resnice, in pred njim bomo pomirili svoje srce.</verse>
				<verse number="20">Čeprav bi nas naše srce česa obsojalo, je vendar Bog večji od našega srca in vé vse.</verse>
				<verse number="21">Preljubi, če nas pa naše srce ne obsoja, se lahko zanesemo na Boga in</verse>
				<verse number="22">dobimo od njega vse, za kar ga prosimo, ker se držimo njegovih zapovedi in delamo, kar mu je všeč.</verse>
				<verse number="23">Zapoveduje pa nam, naj verujemo v njegovega Sina Jezusa Kristusa in naj drug drugega ljubimo, kakor nam je ukazal.</verse>
				<verse number="24">Kdor se drži njegovih zapovedi, živi v Bogu in Bog živi v njem. Da živi v nas, pa spoznamo po Duhu, ki nam ga je dal.</verse>
			</chapter>
			<chapter number="4">
				<verse number="1">Preljubi, ne zaupajte vsakemu duhu, ampak duhove presojajte, ali so od Boga, kajti veliko lažnih prerokov je prišlo v svet.</verse>
				<verse number="2">Božjega duha spoznate po tem: vsak duh, ki prizna, da je Jezus Kristus prišel v telesu, je od Boga;</verse>
				<verse number="3">noben duh, ki Jezusa ne priznava, pa ni od Boga. To je duh antikrista, o katerem ste slišali, da pride. Še več, že zdaj je v svetu.</verse>
				<verse number="4">Otroci, vi ste od Boga in ste premagali take preroke, ker je tisti, ki je v vas, večji od onega v svetu.</verse>
				<verse number="5">Oni so iz sveta. Ker govorijo posvetno, jih svet tudi posluša.</verse>
				<verse number="6">Mi pa smo od Boga in vsak, kdor pozna Boga, nas posluša. Kdor pa ni od Boga, nas ne posluša. Po tem spoznavamo duha resnice in duha zmote.</verse>
				<verse number="7">Preljubi, ljubímo drug drugega, ker je ljubezen od Boga in ker je vsak, kdor ljubi, od Boga in Boga pozna.</verse>
				<verse number="8">Kdor pa ne ljubi, Boga ne pozna, zakaj Bog je ljubezen.</verse>
				<verse number="9">Božja ljubezen do nas se je razodela tako, da je Bog poslal v svet svojega edinorojenega Sina, da bi živeli po njem.</verse>
				<verse number="10">Ljubezen ni v tem, da bi bili mi vzljubili Boga. On nas je vzljubil in poslal svojega Sina v spravo za naše grehe.</verse>
				<verse number="11">Preljubi, če je Bog tako vzljubil nas, smo tudi mi dolžni ljubiti drug drugega.</verse>
				<verse number="12">Boga ni nikoli nihče videl. Če drug drugega ljubimo, živi Bog v nas in je njegova ljubezen v nas popolna.</verse>
				<verse number="13">Po tem spoznamo, da živimo v Bogu in on v nas: dal nam je od svojega Duha.</verse>
				<verse number="14">In mi smo ga gledali, zato pričujemo, da je Oče poslal Sina za odrešenika sveta.</verse>
				<verse number="15">Kdor priznava, da je Jezus Božji Sin, živi Bog v njem in on v Bogu.</verse>
				<verse number="16">Mi smo spoznali ljubezen, ki jo ima Bog do nas, in verujemo vanjo. Bog je ljubezen, zato tisti, ki živi v ljubezni, živi v Bogu in Bog živi v njem.</verse>
				<verse number="17">Ljubezen nam daje popolno zagotovilo za dan sodbe, kajti kakršen je on, takšni smo tudi mi že na tem svetu.</verse>
				<verse number="18">V ljubezni ni strahu, saj popolna ljubezen odganja strah. Strah je namreč povezan s kaznijo, in človek, ki se boji, še nima popolne ljubezni.</verse>
				<verse number="19">Mi ljubimo, ker nas je on prvi ljubil.</verse>
				<verse number="20">Če kdo pravi: »Ljubim Boga,« pa sovraži svojega brata, je lažnivec. Kdor ne ljubi svojega brata, ki ga vidi, ne more ljubiti Boga, katerega ne vidi.</verse>
				<verse number="21">Od njega pa imamo to zapoved: Tisti, ki ljubi Boga, naj ljubi tudi svojega brata!</verse>
			</chapter>
			<chapter number="5">
				<verse number="1">Kdor veruje, da je Jezus res Kristus, je rojen od Boga; kdor pa ljubi očeta, ljubi tudi tistega, ki je rojen od njega.</verse>
				<verse number="2">Iz tega spoznamo, da ljubimo božje otroke, če ljubimo Boga in spolnjujemo njegove zapovedi.</verse>
				<verse number="3">Ljubezen do Boga je v tem, da se držimo njegovih zapovedi. In njegove zapovedi niso težke,</verse>
				<verse number="4">kajti vse, kar prihaja od Boga, premaga svet. In zmaga, ki premaga svet, je naša vera.</verse>
				<verse number="5">Kdo premaga svet, če ne tisti, ki veruje, da je Jezus Božji Sin!</verse>
				<verse number="6">Jezus Kristus je tisti, ki je prišel z vodo in s krvjo. Ne le z vodo, ampak z vodo in s krvjo. Duh to pričuje, Duh pa je resnica.</verse>
				<verse number="7">Trije namreč pričujejo:</verse>
				<verse number="8">Duh in voda in kri. Ti trije pričujejo popolnoma isto.</verse>
				<verse number="9">Če priznavamo človeško pričevanje, je božje pričevanje večje, kajti pričevanje Boga je v tem, da je pričeval za svojega Sina.</verse>
				<verse number="10">Kdor veruje v Božjega Sina, nosi to pričevanje v sebi. Kdor pa Bogu ne veruje, ga ima za lažnivca, ker ne veruje v pričevanje, s katerim Bog pričuje za svojega sina.</verse>
				<verse number="11">Pričevanje pa je v tem: Bog nam je dal večno življenje in to življenje je v njegovem Sinu.</verse>
				<verse number="12">Kdor ima Sina, ima življenje; kdor Božjega Sina nima, nima življenja.</verse>
				<verse number="13">To vam pišem, da boste vedeli, da imate večno življenje, vam, ki verujete v Božjega Sina.</verse>
				<verse number="14">Zanesemo se, da nas sliši, kadar ga prosimo po njegovi volji.</verse>
				<verse number="15">In če vemo, da nas v vsem posluša, kadar ga česa prosimo, tudi vemo, da že imamo, kar smo ga prosili.</verse>
				<verse number="16">Če kdo opazi, da njegov brat greši, a ne za smrt, naj zanj prosi in dal mu bo življenje, seveda tistim, ki ne grešijo za smrt. Obstaja namreč greh, ki je za smrt; a jaz ne pravim, da bi kdo prosil za nekoga zaradi tega greha.</verse>
				<verse number="17">Vsaka krivica je greh, vendar ni vsak greh za smrt.</verse>
				<verse number="18">Vemo, da nihče, ki je rojen od Boga, ne greši, ampak ga Božji Sin varuje, da ga ne zgrabi hudič.</verse>
				<verse number="19">Vemo, da smo od Boga in da ves svet tiči v zlu.</verse>
				<verse number="20">Vemo, da je Božji Sin prišel in nam dal razumnost, da moremo spoznati Resničnega. V Resničnem živimo, v njegovem Sinu Jezusu Kristusu. On je resnični Bog, on je večno življenje.</verse>
				<verse number="21">Otroci, varujte se malikov!</verse>
			</chapter>
		</book>
		<book number="63">
			<chapter number="1">
				<verse number="1">Starešina izvoljeni gospe in njenim otrokom, ki jih iskreno ljubim, pa ne le jaz, temveč vsi, ki poznajo resnico,</verse>
				<verse number="2">prav zaradi resnice, ki živi v nas in bo v nas živela na veke.</verse>
				<verse number="3">Z nami naj bo milost, usmiljenje in mir, ki prihajajo od Boga Očeta in od Očetovega Sina Jezusa Kristusa, v resnici in ljubezni.</verse>
				<verse number="4">Silno sem se razveselil, ko sem zvedel, da nekateri izmed tvojih otrok živijo po resnici, kakor smo dobili zapoved od Očeta.</verse>
				<verse number="5">Zdaj pa, gospa, te prosim, vendar ne, kakor bi pisal novo zapoved, ampak tisto, ki jo imamo od začetka: Ljubímo drug drugega!</verse>
				<verse number="6">Ljubezen je v tem, da živimo po njegovih zapovedih. To je zapoved, kakor ste slišali od začetka. Živite po njej!</verse>
				<verse number="7">V svet je prišlo veliko zapeljivcev. Ti ne priznavajo, da je Jezus Kristus prišel v telesu. Tak je zapeljivec in antikrist.</verse>
				<verse number="8">Glejte nase, da ne zapravite, kar smo s trudom dosegli, ampak dobite polno plačilo.</verse>
				<verse number="9">Kdor se oddalji in se ne drži Kristusovega nauka, nima Boga; kdor pa se nauka drži, ima Očeta in Sina.</verse>
				<verse number="10">Če kdo pride k vam, pa ne prinese tega nauka, ga nikar ne sprejemajte v hišo in ga ne pozdravljajte.</verse>
				<verse number="11">Že kdor ga pozdravi, sodeluje pri njegovih hudobnih delih.</verse>
				<verse number="12">Še veliko bi vam lahko napisal, pa tega nočem zaupati papirju in črnilu. Upam pa, da pridem k vam in se pogovorim iz oči v oči, da bo naše veselje popolno.</verse>
				<verse number="13">Pozdravljajo te otroci tvoje izvoljene sestre.</verse>
			</chapter>
		</book>
		<book number="64">
			<chapter number="1">
				<verse number="1">Starešina dragemu Gaju, ki ga imam iz srca rad.</verse>
				<verse number="2">Preljubi, prosim Boga, da bi v vsakem pogledu napredoval in bil zdrav, kakor napreduje tvoje duhovno življenje.</verse>
				<verse number="3">Silno sem se razveselil bratov, ki so prišli in potrdili, da si zvest resnici in da živiš po resnici.</verse>
				<verse number="4">Nimam večjega veselja, kakor je to, da slišim, kako moji otroci živijo po resnici.</verse>
				<verse number="5">Preljubi, zvesto po veri ravnaš, karkoli storiš za brate, pa še za tuje.</verse>
				<verse number="6">Ti so pred cerkvenim občestvom pohvalili tvojo ljubezen. Dobro jim boš storil, če jih oskrbiš za pot, kakor je prav pred Bogom.</verse>
				<verse number="7">Odšli so namreč na pot zaradi Jezusa in niso nič vzeli od poganov.</verse>
				<verse number="8">Dolžni smo podpirati take ljudi, da bomo tudi sami postali sodelavci za resnico.</verse>
				<verse number="9">Napisal sem nekaj Cerkvi. Toda Diotréf, ki hoče biti med njimi vodilni, nas res ne trpi.</verse>
				<verse number="10">Zato ga bom, kadar pridem, posvaril zaradi njegovega početja. Hudobno namreč govori o nas in nas obrekuje. Pa mu to še ni dovolj. Sam ne trpi bratov, tiste, ki bi jih radi sprejemali, pa ovira in meče iz Cerkve.</verse>
				<verse number="11">Preljubi, ne posnemaj hudega, ampak to, kar je dobro! Kdor dela dobro, je od Boga; kdor pa dela húdo, Boga ni videl.</verse>
				<verse number="12">Demétriju v prid pa govorijo vsi, tudi sama resnica, in tudi mi zastavimo besedo zanj. Veš pa, da je naša pohvala iskrena.</verse>
				<verse number="13">Veliko bi ti lahko še napisal, pa ti nočem pisati s črnilom in peresom.</verse>
				<verse number="14">Upam pa, da se v kratkem vidiva in se pogovoriva iz oči v oči.</verse>
				<verse number="15">Mir s teboj! Pozdravljajo te prijatelji. Pozdravi prijatelje, vsakega posebej!</verse>
			</chapter>
		</book>
		<book number="65">
			<chapter number="1">
				<verse number="1">Juda, služabnik Jezusa Kristusa, Jakobov brat, poklicanim, ki jih Bog Oče ljubi in so ohranjeni za Jezusa Kristusa.</verse>
				<verse number="2">Usmiljenje vam in mir in ljubezen v obilju.</verse>
				<verse number="3">Preljubi, ko sem resno premišljeval, da bi vam pisal o našem vzajemnem zveličanju, se mi je zdelo potrebno, da vas še prej opomnim in zapišem tole: bojujte se za vero, ki je bila svetim izročena enkrat za vselej.</verse>
				<verse number="4">Prikradlo se je namreč nekaj ljudi, ki so bili že davno zapisani tej obsodbi, brezbožneži, ki prevračajo v razuzdanost milost našega Boga in tajijo našega edinega gospodarja in Gospoda Jezusa Kristusa.</verse>
				<verse number="5">Čeprav vsi veste, vas hočem spomniti, da je Gospod ljudstvo najprej rešil iz egiptovske dežele, potem pa pokončal tiste, ki niso verovali.</verse>
				<verse number="6">Tudi angele, ki niso ohranili svojega dostojanstva, ampak zapustili svoje bivališče, hrani večno vklenjene v temi za sodbo vélikega dne.</verse>
				<verse number="7">Tudi Sódoma in Gomóra in okoliška mesta, ki so prav tako kakor oni nečistovala in se vdajala grehu proti naravi, so postavljena za zgled, s tem da trpijo kazen večnega ognja.</verse>
				<verse number="8">Tako tudi ti v svojem sanjarjenju skrunijo telo, zametujejo gospostva in sramotijo veličastva.</verse>
				<verse number="9">Ko se je vendar sam nadangel Mihael pravdal s hudičem in prepiral za Mojzesovo truplo, si hudiča ni upal sramotiti in obsojati, ampak je rekel: »Gospod naj te kaznuje!«</verse>
				<verse number="10">Ti pa sramotijo tisto, česar ne poznajo; kar pa kakor brezumne živali nagonsko razumejo, jih le pogublja.</verse>
				<verse number="11">Gorje jim! Krenili so na Kájnovo pot, zaradi zaslužka so jo udrli v Bileámovo zmoto in so propadli, ker so se uprli kakor Kóre.</verse>
				<verse number="12">Ti delajo sramoto vašim bratskim obedom, ko se brez sramu gostijo in pasejo sami sebe. Suhi oblaki so, ki jih mimo ženejo vetrovi, poznojesenska drevesa brez sadov so, dvakrat mrtva, izkoreninjena,</verse>
				<verse number="13">divji morski valovi so, ki naplavljajo lastno nesnago, blodeče zvezde, ki jih čaka večna črna temà.</verse>
				<verse number="14">Tudi glede teh je prerokoval Hénoh, sedmi za Adamom, ko je rekel: »Glej, pride Gospod z mirijadami svojih svetih,</verse>
				<verse number="15">da izvrši vesoljno sodbo nad vsem in da vsem dokaže njihova brezbožna dejanja, ki so jih zagrešili, in vse žalitve, ki so jih izrekli proti njemu brezbožni grešniki.«</verse>
				<verse number="16">To so godrnjači, nezadovoljneži so. Vodi jih lastno poželenje, njih usta govorijo bahavo in se zaradi koristi prilizujejo ljudem.</verse>
				<verse number="17">Preljubi, vi pa pomnite besede, ki so vam jih prej povedali apostoli našega Gospoda Jezusa Kristusa.</verse>
				<verse number="18">Govorili so vam: »V poslednjem času bodo nastopili zasmehovalci, ki bodo živeli po svojem brezbožnem poželenju.«</verse>
				<verse number="19">Prav ti povzročajo razkole, posvetno mislijo, Duha pa nimajo.</verse>
				<verse number="20">Vi, preljubi, pa zidajte sebe na temelju svoje presvete vere, molíte v Svetem Duhu,</verse>
				<verse number="21">vztrajajte v božji ljubezni in čakajte na usmiljenje našega Gospoda Jezusa Kristusa, ki pelje v večno življenje.</verse>
				<verse number="22">Do omahljivcev bodite strpni!</verse>
				<verse number="23">Rešíte jih in potegnite iz ognja! Do drugih pa bodite usmiljeni, vendar previdni in sovražíte celo obleko, ki jo je omadeževala mesenost.</verse>
				<verse number="24">Njemu pa, ki vas more varovati pred padcem in vas brez madeža in polne veselja postaviti pred svoje veličastvo,</verse>
				<verse number="25">edinemu Bogu, našemu odrešeniku, po našem Gospodu Jezusu Kristusu, slava in veličastvo, moč in oblast pred vsemi veki in zdaj in na vse veke! Amen.</verse>
			</chapter>
		</book>
		<book number="66">
			<chapter number="1">
				<verse number="1">Razodetje Jezusa Kristusa, ki mu ga je dal Bog, da bi pokazal svojim služabnikom, kar se mora vsak čas zgoditi. Sporočil ga je tako, da je poslal svojega angela svojemu služabniku Janezu.</verse>
				<verse number="2">Ta je pričeval, kar je rekel Bog in kar je razodel Jezus Kristus: vse, kar je videl.</verse>
				<verse number="3">Blagor mu, kdor bere, in tistim, ki poslušajo besede tega prerokovanja ter spolnjujejo, kar je zapisano v njem! Zakaj čas je blizu.</verse>
				<verse number="4">Janez sedmim Cerkvam, ki so v Aziji: milost vam in mir od njega, ki je, ki je bil in ki pride, od sedmih duhov, ki stoje pred njegovim prestolom,</verse>
				<verse number="5">in od Jezusa Kristusa, ki je zanesljiva priča, prvorojenec izmed umrlih in vladar nad kralji zemlje. Njemu, ki nas ljubi in nas je s svojo krvjo osvobodil naših grehov</verse>
				<verse number="6">ter napravil iz nas kraljestvo ter duhovnike za svojega Boga in Očeta, njemu slava in oblast na veke vekov. Amen.</verse>
				<verse number="7">Glej, prišel bo v sprevodu oblakov in vsako oko ga bo videlo, tudi tisti, ki so ga prebodli, in zaradi njega se bodo bíli na prsi vsi narodi na zemlji. Dà, amen.</verse>
				<verse number="8">Jaz sem Alfa in Omega, govori Gospod Bog, on, ki je, ki je bil in ki pride, vladar vesolja.</verse>
				<verse number="9">Jaz, Janez, vaš brat in z vami soudeležen pri stiski, kraljestvu in stanovitnosti v Jezusu, sem bil zaradi božje besede in zaradi pričevanja o Jezusu na otoku, ki se imenuje Pátmos.</verse>
				<verse number="10">Na Gospodov dan me je navdal Duh in za seboj sem zaslišal mogočen glas kakor glas trobente,</verse>
				<verse number="11">ki je rekel: »Zapiši, kar vidiš, v knjigo in pošlji sedmim Cerkvam: v Éfez, v Smírno, v Pêrgamon, v Tiatíro, v Sárde, v Filadélfijo in Laodikéjo!«</verse>
				<verse number="12">Obrnil sem se, da bi videl, čigav glas je govoril z menoj. Ko sem se obrnil, sem zagledal sedem zlatih svečnikov</verse>
				<verse number="13">in sredi med svečniki nekoga, ki je bil podoben Sinu človekovemu. Oblečen je bil v haljo do tal in prevezan čez prsi z zlatim pasom.</verse>
				<verse number="14">Glava in lasje so mu bili beli kakor bela volna, kakor sneg, oči so mu bile kakor ognjen plamen,</verse>
				<verse number="15">noge je imel kakor v pêči razbeljen bron, glas pa kakor bučanje mnogih vodá.</verse>
				<verse number="16">V desnici je držal sedem zvezd in iz ust mu je segal oster dvorezen meč, njegovo obličje pa je bilo kakor sonce, kadar žari v vsej svoji môči.</verse>
				<verse number="17">Ko sem ga zagledal, sem se zgrudil k njegovim nogam kakor mrtev. On pa je položil name desnico in rekel: »Ne boj se! Jaz sem Prvi in Zadnji</verse>
				<verse number="18">in Živi. Bil sem mrtev, a glej, živim na veke vekov in imam ključe smrti in podzemlja.</verse>
				<verse number="19">Zapiši torej, kar si videl, kar je in kar se bo zgodilo poslej!</verse>
				<verse number="20">Skriti pomen sedmih zvezd, ki si jih videl v moji desnici, in sedmih zlatih svečnikov pa je v tem: sedem zvezd pomeni angele sedmih Cerkvá, sedem svečnikov pa sedem Cerkvá.«</verse>
			</chapter>
			<chapter number="2">
				<verse number="1">»Angelu Cerkve v Éfezu piši: ‘To govori on, ki drži v svoji desnici sedem zvezd in ki stopa med sedmimi zlatimi svečniki.</verse>
				<verse number="2">Vem za tvoja dela, za tvoj trud in za tvojo stanovitnost; vem tudi, da ne moreš prenašati hudobnih. Preskusil si tiste, ki sebe imenujejo apostole, pa niso, in si v njih odkril lažnivce.</verse>
				<verse number="3">Stanoviten si in si marsikaj prenesel zaradi mojega imena, pa se nisi utrudil.</verse>
				<verse number="4">Vendar imam zoper tebe to, da si opustil svojo prvotno ljubezen.</verse>
				<verse number="5">Spomni se torej, odkod si padel, spreobrni se in opravljaj prvotna dela! Če pa se ne spreobrneš, bom prišel k tebi in odstranil tvoj svečnik z njegovega mesta.</verse>
				<verse number="6">Vendar ti je v dobro to, da sovražiš početje nikolajevcev, saj ga tudi sam sovražim.</verse>
				<verse number="7">Kdor ima ušesa, naj prisluhne, kaj govori Duh Cerkvam. Zmagovalcu bom dal jesti z drevesa življenja, ki raste v božjem raju.’«</verse>
				<verse number="8">»Angelu Cerkve v Smírni piši: ‘Tole govori Prvi in Zadnji, ki je bil mrtev, a je oživel.</verse>
				<verse number="9">Vem za tvojo stisko in za tvoje uboštvo — vendar si bogat — ter za obrekovanje tistih, ki se razglašajo za Jude, pa to niso, marveč so satanova shodnica.</verse>
				<verse number="10">Nič se ne boj tega, kar ti je pretrpeti. Glej, hudič bo nekatere izmed vas vrgel v ječo, da bi vas preskusil: deset dni boste v stiski. Bodi zvest vse do smrti in dal ti bom venec življenja.</verse>
				<verse number="11">Kdor ima ušesa, naj prisluhne, kaj govori Duh Cerkvam. Kdor zmaga, ga druga smrt gotovo ne bo prizadela.’«</verse>
				<verse number="12">»Angelu Cerkve v Pêrgamonu piši: ‘To govori On, ki ima ostri, dvorezni meč.</verse>
				<verse number="13">Vem, kje prebivaš: tam, kjer ima satan svoj prestol. Vendar se držiš mojega imena in nisi zatajil vere vame niti v dneh, ko je bil Antípa, moj zvesti pričevalec, umorjen tam pri vas, kjer domuje satan.</verse>
				<verse number="14">Toda nekaj ti moram očitati: pri sebi imaš ljudi, privržence nauka, ki ga zastopa Bileám. Ta je učil Baláka zavajati Izraelove sinove v greh, jesti malikom darovane jedi in nečistovati.</verse>
				<verse number="15">Prav tako imaš tudi ljudi, ki sledijo nauku nikolajevcev.</verse>
				<verse number="16">Spreobrni se torej! Če se pa ne boš, bom prišel prav kmalu k tebi in se bojeval proti njim z mečem svojih ust.</verse>
				<verse number="17">Kdor ima ušesa, naj prisluhne, kaj govori Duh Cerkvam. Zmagovalcu bom dal od skrite mane. Dal mu bom tudi bel kamenček in na kamenčku bo napisano novo ime: tega ne pozna nihče, razen tistega, kdor ga prejme.’«</verse>
				<verse number="18">»Angelu Cerkve v Tiatíri piši: ‘To govori Božji Sin, ki ima oči kakor ognjen plamen in noge, podobne razbeljenemu bronu.</verse>
				<verse number="19">Vem za tvoja dela, za tvojo ljubezen, za tvojo vero, za tvoje slúženje in za tvojo stanovitnost. Tudi vem, da so tvoja poslednja dela številnejša od prejšnjih.</verse>
				<verse number="20">Vendar ti moram očitati, da trpiš Jezabélo, tisto ženo, ki se razglaša za prerokinjo in uči ter zavaja moje služabnike, naj se predajajo nečistovanju in uživajo malikom darovane jedi.</verse>
				<verse number="21">Dal sem ji časa, da se spreobrne, a se noče odvrniti od svojega nečistovanja.</verse>
				<verse number="22">Glej, vržem jo na bolniško posteljo, tiste, ki so nečistovali z njo, pa v veliko stisko, če se ne bodo odvrnili od njenega početja.</verse>
				<verse number="23">Tudi njene otroke bom udaril s smrtjo. Tako bodo vse Cerkve spoznale, da sem jaz tisti, ki preiskuje obisti in srca, in vsakemu izmed vas bom povrnil po njegovih delih.</verse>
				<verse number="24">Drugim v Tiatíri, ki ne hodite za tem naukom in niste spoznali satanovih globočin, kakor jim pravijo, pa ne bom nalagal drugega bremena.</verse>
				<verse number="25">Obdržite pa to, kar imate, dokler ne pridem.</verse>
				<verse number="26">Kdor zmaga in vztraja do konca v mojih delih, temu bom dal oblast nad narodi,</verse>
				<verse number="27">pasel jih bo z železno palico in jih drobil kakor lončeno posodo.</verse>
				<verse number="28">Tako sem tudi jaz prejel oblast od svojega Očeta in dal mu bom tudi zvezdo danico.</verse>
				<verse number="29">Kdor ima ušesa, naj prisluhne, kaj govori Duh Cerkvam.’«</verse>
			</chapter>
			<chapter number="3">
				<verse number="1">»Angelu Cerkve v Sárdah piši: ‘To govori On, ki ima sedem božjih duhov in sedem zvezd: Vem za tvoja dela: imajo te za živega, a si mrtev.</verse>
				<verse number="2">Zbúdi se in okrêpi, kar je še ostalo in je na tem, da umre, saj nisem našel, da bi bila tvoja dela popolna pred mojim Bogom.</verse>
				<verse number="3">Spomni se torej, kaj si prejel in slišal, drži se tega in se spreobrni. Če pa se ne zbudiš, pridem kakor tat in nič ne boš vedel, katero uro pridem k tebi.</verse>
				<verse number="4">Vendar imaš v Sárdah nekaj oseb, ki niso umazale svojih oblačil. Te bodo hodile z menoj v belem, ker so tega vredne.</verse>
				<verse number="5">Kdor zmaga, bo tako oblečen v bela oblačila. Njegovega imena ne bom izbrisal iz knjige življenja, ampak ga bom priznal pred svojim Očetom in pred njegovimi angeli.</verse>
				<verse number="6">Kdor ima ušesa, naj prisluhne, kaj govori Duh Cerkvam.’«</verse>
				<verse number="7">»Angelu Cerkve v Filadélfiji piši: ‘To govori Sveti, Resnični, On, ki ima Davidov ključ: Če odpre, ne bo nihče zaprl, če pa zapre, ne bo nihče odprl.</verse>
				<verse number="8">Vem za tvoja dela. Glej, pred tabo sem na stežaj odprl vrata, ki jih nihče ne bo mogel zapreti. Čeprav imaš majhno moč, si vendar ohranil mojo besedo in nisi zatajil mojega imena.</verse>
				<verse number="9">Glej, iz satanove shodnice ti podarjam nekatere izmed tistih, ki se razglašajo za Jude, pa niso, ampak lažejo. Glej, poskrbel bom, da pridejo in padejo pred tvoje noge ter spoznajo, da sem te vzljubil.</verse>
				<verse number="10">Ker si potrpežljivo ohranil mojo besedo, bom tudi jaz obvaroval tebe v uri preizkušnje, ki ima priti nad vesoljni svet, da preizkusi prebivalce na zemlji.</verse>
				<verse number="11">Pridem kmalu. Trdno drži, kar imaš, da ti nihče ne odvzame venca.</verse>
				<verse number="12">Kdor zmaga, ga bom naredil za steber v svetišču svojega Boga in nikoli več ne pojde iz njega. Nanj bom napisal ime svojega Boga in ime mesta svojega Boga, novega Jeruzalema, ki prihaja z neba od mojega Boga, ter svoje novo ime.</verse>
				<verse number="13">Kdor ima ušesa, naj prisluhne, kaj govori Duh Cerkvam.’«</verse>
				<verse number="14">»Angelu Cerkve v Laodikéji piši: ‘Tole govori Amen, zvesta in zanesljiva priča, začetek božjega stvarjenja.</verse>
				<verse number="15">Vem za tvoja dela, da nisi ne mrzel ne vroč. O, ko bi le bil mrzel ali vroč!</verse>
				<verse number="16">Ker pa nisi ne vroč ne mrzel ampak mlačen, sem na tem, da te izpljunem iz svojih ust.</verse>
				<verse number="17">Praviš: Premožen sem, obogatel sem in ničesar ne potrebujem. Ne zavedaš se, da si siromak in bednež, ubog, slep in nag.</verse>
				<verse number="18">Svetujem ti, da kupiš od mene zlata, v ognju prečiščenega, tako da obogatiš, in belih oblačil, da se pokriješ in skriješ svojo sramotno nagoto, ter mazila, da si natreš oči in spet vidiš.</verse>
				<verse number="19">Jaz karam in pokorim vse, ki jih ljubim: bodi torej goreč in se spreobrni.</verse>
				<verse number="20">Glej, stojim pred vrati in trkam. Če kdo sliši moj glas in odpre vrata, bom stopil k njemu in večerjal z njim, on pa z menoj.</verse>
				<verse number="21">Kdor zmaga, mu bom dal, da séde z menoj na moj prestol, kakor sem tudi sam zmagal in sédel s svojim Očetom na njegov prestol.</verse>
				<verse number="22">Kdor ima ušesa, naj prisluhne, kaj govori Duh Cerkvam.’«</verse>
			</chapter>
			<chapter number="4">
				<verse number="1">Zatem sem imel videnje: glej, odprla so se vrata v nebo in prejšnji glas, ki sem ga bil slišal govoriti z mano kakor trobento, je rekel: »Stopi sem gor in pokazal ti bom, kar se mora zgoditi poslej.«</verse>
				<verse number="2">V hipu me je navdal Duh. In glej, v nebesih je stal prestol in na prestolu je sedèl nekdo.</verse>
				<verse number="3">Sedeči je bil na pogled podoben kamnu jáspisu in sárdiju, vsenaokrog prestola pa se je pela mavrica, na oko podobna smarágdu.</verse>
				<verse number="4">Okrog prestola je bilo štiriindvajset prestolov in na prestolih je sedelo štiriindvajset starešin, ogrnjenih v bela oblačila, z zlatimi venci na glavah.</verse>
				<verse number="5">Od prestola so prihajali bliski, glasovi in gromi. Pred prestolom je plamenelo sedem bakel: te pomenijo sedem božjih duhov.</verse>
				<verse number="6">Pred prestolom pa kakor stekleno morje, podobno kristalu. Sredi pred prestolom in okrog njega so stala štiri živa bitja, spredaj in zadaj polna oči.</verse>
				<verse number="7">Prvo živo bitje je bilo podobno levu, drugo bitje je bilo podobno juncu, tretje bitje je imelo obličje kakor človek, četrto bitje pa je bilo podobno letečemu orlu.</verse>
				<verse number="8">Ta štiri bitja so imela vsako po šest perutnic in so bila vsenaokrog in znotraj polna oči. Brez prenehanja so govorila noč in dan: »Svet, svet, svet je Gospod Bog, vladar vesolja, ki je bil, ki je in ki pride!«</verse>
				<verse number="9">In kadar so ta živa bitja izrekala slavo, čast in zahvalo njemu, ki sedi na prestolu in živi na veke vekov,</verse>
				<verse number="10">je štiriindvajset starešin popadalo pred sedečim na prestolu in molilo njega, ki živi na veke vekov, ter metalo svoje vence pred prestol in govorilo:</verse>
				<verse number="11">»Vreden si, naš Gospod in Bog, da prejmeš slavo, čast in moč, ker si ustvaril vse stvarstvo, po tvoji volji je vse nastalo in vse biva.«</verse>
			</chapter>
			<chapter number="5">
				<verse number="1">In v desnici njega, ki je sedel na prestolu, sem videl knjigo, popisano znotraj in zunaj in zapečateno s sedmimi pečati.</verse>
				<verse number="2">Videl sem silnega angela, ki je klical z mogočnim glasom: »Kdo je vreden, da odpre knjigo in odtrga njene pečate?«</verse>
				<verse number="3">Toda nihče ne v nebesih ne na zemlji ne pod zemljo ni mogel odpreti knjige ne pogledati vanjo.</verse>
				<verse number="4">Silno sem jokal, ker se ni našel nihče, ki bi bil vreden, da odpre knjigo in pogleda vanjo.</verse>
				<verse number="5">Tedaj mi je rekel eden izmed starešin: »Ne jokaj! Glej, zmagal je lev iz Judovega rodu, Davidova korenina: on bo odprl knjigo in njenih sedem pečatov.«</verse>
				<verse number="6">Tedaj sem videl: na sredi med prestolom in štirimi živimi bitji ter starešinami je stalo Jagnje. Bilo je videti kakor zaklano in imelo je sedem rogov in sedem oči: to pomeni sedem božjih duhov, poslanih po vsej zemlji.</verse>
				<verse number="7">Jagnje je stopilo naprej ter vzelo knjigo iz desnice sedečega na prestolu.</verse>
				<verse number="8">In ko je vzelo knjigo, je četvero živih bitij in štiriindvajset starešin padlo pred Jagnje. Vsak je imel harfo in zlate čaše, napolnjene z dišavami: te pomenijo molitve svetih.</verse>
				<verse number="9">In peli so novo pesem: »Vredno si, da vzameš knjigo in odtrgaš njene pečate, ker si bilo zaklano in si s svojo krvjo odkupilo Bogu ljudi iz vsakega rodu, jezika, naroda in ljudstva</verse>
				<verse number="10">ter si jih napravilo našemu Bogu za kraljestvo in duhovnike in kraljevali bodo na zemlji.«</verse>
				<verse number="11">Med videnjem sem vsenaokrog prestola in živih bitij ter starešin slišal glas mnogih angelov. Njih število je bilo desettisočkrat deset tisoč in tisočkrat tisoč.</verse>
				<verse number="12">Z mogočnim glasom so govorili: »Vredno je Jagnje, ki je bilo zaklano, da prejme oblast in bogastvo, modrost in moč, čast, slavo in hvalo.«</verse>
				<verse number="13">In vse stvari, ki so v nebesih, na zemlji, pod zemljo in na morju, in sploh vse, kar je v njih, sem slišal, kako so govorile: »Sedečemu na prestolu in Jagnjetu hvala in čast, slava in mogočnost na veke vekov.«</verse>
				<verse number="14">In štiri živa bitja so govorila: »Amen.« Starešine pa so padli predenj in ga molili.</verse>
			</chapter>
			<chapter number="6">
				<verse number="1">Videl sem, kako je Jagnje odtrgalo prvega izmed sedmih pečatov. Nato sem slišal prvo izmed štirih živih bitij, kako je reklo z glasom kakor grom: »Pridi!«</verse>
				<verse number="2">In glej, prikazal se mi je bel konj in tisti, ki ga je jezdil, je imel lok. Jezdec je dobil venec in odšel kot zmagovalec zmagi naproti.</verse>
				<verse number="3">Ko je odtrgalo drugi pečat, sem slišal, kako je drugo živo bitje reklo: »Pridi!«</verse>
				<verse number="4">Tedaj je prišel drug konj, rdeč kot ogenj. Tistemu, ki ga je jezdil, je bilo dano odvzeti mir z zemlje, tako da se ljudje koljejo med seboj. In dobil je velik meč.</verse>
				<verse number="5">Ko je odtrgalo tretji pečat, sem slišal, kako je tretje živo bitje reklo: »Pridi!« In glej, prikazal se mi je črn konj, in tisti, ki ga je jezdil, je držal v roki tehtnico.</verse>
				<verse number="6">In slišal sem kakor glas, ki je govoril sredi štirih živih bitij: »Merica pšenice po denarju in tri merice ječmena po denarju! Olju in vinu pa ne delaj škode!«</verse>
				<verse number="7">Ko je odtrgalo četrti pečat, sem slišal glas četrtega živega bitja, ko je reklo: »Pridi!«</verse>
				<verse number="8">In glej, prikazal se mi je konj mrtvaško blede barve. Tistemu, ki ga je jezdil, je bilo ime smrt, za njim pa je prihajalo podzemlje. In dana jima je bila oblast nad četrtino zemlje, da morita z mečem, z lakoto, s kugo in z zverinami zemlje.</verse>
				<verse number="9">Ko je utrgalo peti pečat, sem videl ob vznožju oltarja duše pomorjenih zaradi božje besede in zaradi pričevanja, ki so ga bili dajali.</verse>
				<verse number="10">In zavpili so z mogočnim glasom: »Doklej, o Vladar, ki si svet in resnicoljuben, ne boš sodil in maščeval naše krvi nad prebivalci zemlje?«</verse>
				<verse number="11">Tedaj je vsak izmed njih dobil belo oblačilo in rečeno jim je bilo, naj potrpijo še malo časa, dokler se ne dopolni število njihovih soslužabnikov in njihovih bratov, ki morajo biti umorjeni kakor oni sami.</verse>
				<verse number="12">Ko je Jagnje odtrgalo šesti pečat, sem videl, da je nastal velik potres. Sonce je potemnelo kakor žimnata vrečevina, vsa luna je postala kakor kri</verse>
				<verse number="13">in zvezde na nebu so popadale na zemljo, kakor smokva otrese nezrele sadeže, če jo premetava silovit veter.</verse>
				<verse number="14">Nebo se je odtegnilo, kakor če se zvije zvitek, in vse gore in otoki so se premaknili s svojih mest.</verse>
				<verse number="15">Kralji zemlje in velikaši, vojaški poveljniki in bogatini, mogočniki in sploh vsi, sužnji in svobodni, so se tedaj poskrili po votlinah in po gorskem skalovju.</verse>
				<verse number="16">In so rekli goram in skalovju: »Pádite na nas in skrijte nas pred obličjem njega, ki sedi na prestolu in pred Jagnjetovo jezo!</verse>
				<verse number="17">Zakaj prišel je veliki dan njune jeze in kdo bo mogel obstati?«</verse>
			</chapter>
			<chapter number="7">
				<verse number="1">Zatem sem videl štiri angele, ki so stali na štirih vogalih zemlje in zadrževali štiri vetrove zemlje, da ne bi pihali ne na zemljo ne na morje ne v katerokoli drevo.</verse>
				<verse number="2">Nato sem videl drugega angela, ki se je vzpenjal od sončnega vzhoda in je imel pečat živega Boga. Z mogočnim glasom je zavpil štirim angelom, katerim je bila dana oblast, da pustošijo zemljo in morje:</verse>
				<verse number="3">»Ne pustošite ne zemlje ne morja ne dreves, dokler ne zaznamujemo služabnikov našega Boga na njihovih čelih.«</verse>
				<verse number="4">In slišal sem število zaznamovanih, sto štiriinštirideset tisoč zaznamovanih iz vse rodov Izraelovih sinov:</verse>
				<verse number="5">iz Judovega rodu dvanajst tisoč zaznamovanih, iz Rúbenovega rodu dvanajst tisoč, iz Gádovega rodu dvanajst tisoč,</verse>
				<verse number="6">iz Aserjevega rodu dvanajst tisoč, iz Néftalijevega rodu dvanajst tisoč, iz Manásejevega rodu dvanajst tisoč,</verse>
				<verse number="7">iz Símeonovega rodu dvanajst tisoč, iz Lévijevega rodu dvanajst tisoč, iz Isahárjevega rodu dvanajst tisoč,</verse>
				<verse number="8">iz Zábulonovega rodu dvanajst tisoč, iz Jožefovega rodu dvanajst tisoč, iz Bénjaminovega rodu dvanajst tisoč zaznamovanih.</verse>
				<verse number="9">Zatem se mi je prikazala velika množica, ki jè nihče ne bi bil mogel prešteti, iz vseh narodov, rodov, ljudstev in jezikov. Stali so pred prestolom in pred Jagnjetom, ogrnjeni v bela oblačila, v rokah pa so držali palme.</verse>
				<verse number="10">In vpili so z mogočnim glasom: »Zveličanje je v našem Bogu, ki sedi na prestolu, in v Jagnjetu.«</verse>
				<verse number="11">Tedaj so vsi angeli, ki so stali vsenaokrog prestola in starešin ter štirih živih bitij, padli pred prestolom na svoje obličje in molili Boga:</verse>
				<verse number="12">»Amen. Hvala in slava, modrost in zahvala, čast in moč ter oblast našemu Bogu na veke vekov. Amen.«</verse>
				<verse number="13">Tedaj je spregovoril nekdo izmed starešin in mi rekel: »Tile, ki so ogrnjeni v bela oblačila, kdo so in od kod so prišli?«</verse>
				<verse number="14">Rekel sem mu: »Moj Gospod, ti veš.« On pa mi je rekel: »To so tisti, ki so prišli iz velike bridkosti in so oprali svoja oblačila ter jih očistili z Jagnjetovo krvjo.</verse>
				<verse number="15">Zato stojijo pred božjim prestolom in noč in dan služijo Bogu v njegovem svetišču; in on, ki sedi na prestolu, bo razpel svoj šotor nad njimi.</verse>
				<verse number="16">Ne bodo več lačni in ne bodo več žejni in nič več jih ne bo žgalo sonce ne kakršnakoli pripeka.</verse>
				<verse number="17">Zakaj Jagnje, ki sedi na sredi pred prestolom, jih bo paslo in jih vodilo k izvirkom živih vodá; in Bog bo obrisal vse solze z njihovih oči.«</verse>
			</chapter>
			<chapter number="8">
				<verse number="1">Ko je Jagnje odtrgalo sedmi pečat, je v nebesih nastala za kake pol ure tišina.</verse>
				<verse number="2">Videl sem, da je bilo sedmim angelom, ki stojijo pred Bogom, izročenih sedem trobent.</verse>
				<verse number="3">Nato je prišel drug angel in obstal pri oltarju, držeč zlato kadilnico. Dano mu je bilo veliko vonjav, da bi jih pridal molitvam vseh svetih na zlatem oltarju, ki je pred prestolom.</verse>
				<verse number="4">In dim vonjav se je po angelovi roki vzdignil pred Boga skupaj z molitvami svetih.</verse>
				<verse number="5">Nato je angel segel po kadilnici, jo napolnil z ognjem z oltarja ter jo vrgel na zemljo. In nastali so gromi in hrumi, bliski in potresni sunki.</verse>
				<verse number="6">Sedem angelov, ki so imeli sedem trobent, se je pripravilo, da zatrobijo.</verse>
				<verse number="7">Zatrobil je prvi: in nastala sta toča in ogenj, pomešana s krvjo, ter se usula na zemljo. Zgorela je tretjina zemlje, zgorela je tretjina dreves in zgorela je vsa zelena trava.</verse>
				<verse number="8">Zatrobil je drugi angel: in v morje je treščila kakor velika ognjena gora. Tretjina morja se je spremenila v kri,</verse>
				<verse number="9">tretjina živih bitij, ki žive v morju, je poginila, in tretjina ladij je bila uničena.</verse>
				<verse number="10">Zatrobil je tretji angel: in z neba je padla velika zvezda, plameneča kakor bakla, ter strmoglavila v tretjino rek in v izvirke vodá.</verse>
				<verse number="11">Zvezdi je ime pelin. Tretjina vodá se je spremenila v pelin in veliko ljudi je umrlo od vodá, ker so bile ogrenele.</verse>
				<verse number="12">Zatrobil je četrti angel: in udarjena je bila tretjina sonca, tretjina lune in tretjina zvezd, tako da so za tretjino potemnele. Dan je bil ob tretjino svoje svetlobe in prav tako noč.</verse>
				<verse number="13">Nato sem videl in slišal orla, ko je letel po sredi neba in klical z mogočnim glasom: »Gorje, gorje, gorje prebivalcem zemlje ob tem, v kar se bo še razdonela trobenta treh angelov, ki še morajo trobentati.«</verse>
			</chapter>
			<chapter number="9">
				<verse number="1">Zatrobil je peti angel: in videl sem zvezdo, ki je padla z neba na zemljo. Dan ji je bil ključ za žrelo brezna.</verse>
				<verse number="2">Odprla je žrelo brezna in iz žrela se je vzdignil dim, kakor dim iz velike peči. Od dima iz žrela sta potemnela sonce in ozračje.</verse>
				<verse number="3">Iz dima so se usule na zemljo kobilice in dana jim je bila oblast, kakršno imajo škorpijoni na zemlji.</verse>
				<verse number="4">Rečeno jim je bilo, naj na zemlji ne pustošijo ne trave ne zelenja ne drevja, ampak samo ljudi, ki so brez božjega pečata na čelih.</verse>
				<verse number="5">In ni jim bilo dano, da bi jih pobijale, ampak da bi jih pet mesecev trpinčile. Njihovo trpinčenje pa je bilo kakor trpinčenje škorpijona, kadar piči človeka.</verse>
				<verse number="6">V tistih dneh bodo ljudje iskali smrt, a jè ne bodo našli; želeli bodo umreti, a smrt bo bežala od njih.</verse>
				<verse number="7">Kobilice so bile na pogled podobne konjem, pripravljenim za boj. Na glavah so nosile nekakšne zlate krone, obrazi pa so jim bili kakor človeški obrazi.</verse>
				<verse number="8">Lase so imele kakor ženske, zobje pa so jim bili kakor levji.</verse>
				<verse number="9">Imele so nekakšne železne oklepe, hrum njihovih perutnic pa je bil kakor ropot bojnih voz z mnogimi konji, ki drve v boj.</verse>
				<verse number="10">Imele so repe, kakor jih imajo škorpijoni, in žela. V repih so imele moč, da pet mesecev trpinčijo ljudi.</verse>
				<verse number="11">Za kralja nad sabo so imele angela brezna: po hebrejsko mu je ime Abadon, po grško pa Apolíon.</verse>
				<verse number="12">Prvo gorje je minilo. Glej, za tem prihaja še dvojno gorje.</verse>
				<verse number="13">Zatrobil je šesti angel. Tedaj sem zaslišal glas, ki je prihajal od štirih vogalov zlatega oltarja, ki stoji pred Bogom.</verse>
				<verse number="14">Rekel je šestemu angelu, ki je imel trobento: »Odveži štiri angele, ki so privezani ob veliki reki Evfratu!«</verse>
				<verse number="15">Odvezal je štiri angele, ki so pripravljeni čakali na uro, dan, mesec in leto, da pomoré tretjino ljudi.</verse>
				<verse number="16">Število konjeniških trum pa je bilo dvesto milijonov; slišal sem njihovo število.</verse>
				<verse number="17">Konje in jezdece sem v prikazni videl takóle: jezdeci so imeli oklepe ognjene, hiacíntove in žveplene barve. Glave konj so bile kakor glave levov, iz gobcev pa so jim bruhali ogenj, dim in žveplo.</verse>
				<verse number="18">Od teh treh nadlog, od ognja, dima in žvepla, ki so jim bruhali iz gobcev, je bila pomorjena tretjina ljudi.</verse>
				<verse number="19">Moč konj namreč tiči v njihovih gobcih in v njihovih repih. Njihovi repi pa so podobni kačam, imajo glave in z njimi škodujejo.</verse>
				<verse number="20">Ostali ljudje, ki jih te nadloge niso pokončale, se niso odvrnili od početja svojih rok. Niso nehali moliti besov in malikov, zlatih in srebrnih, bronastih, kamnitih in lesenih, ki ne morejo ne videti ne slišati ne hoditi.</verse>
				<verse number="21">Niso se odvrnili ne od umorov ne od čaranj ne od nečistovanja ne od tatvin.</verse>
			</chapter>
			<chapter number="10">
				<verse number="1">Nato sem videl drugega mogočnega angela, ki se je spuščal z neba, ogrnjen v oblak. Nad njegovo glavo se je pela mavrica, obličje je imel kakor sonce in noge kakor ognjene stebre.</verse>
				<verse number="2">V roki je držal odprto knjižico. Z desno nogo je stopil na morje, z levo pa na zemljo.</verse>
				<verse number="3">Potem je zavpil z mogočnim glasom, kakor rjove lev. Ko je zavpil, je sedem gromov spregovorilo s svojimi glasovi.</verse>
				<verse number="4">Ko je spregovorilo sedem gromov, sem hotel pisati. Toda zaslišal sem glas iz nebes, ki je rekel: »Vtisni si v spomin, kar je spregovorilo sedem gromov, in ne zapisuj tega!«</verse>
				<verse number="5">In angel, ki sem ga bil videl stati na morju in zemlji, je vzdignil desnico proti nebu</verse>
				<verse number="6">in prisegel pri njem, ki živi na veke vekov, ki je ustvaril nebo in kar je na njem, zemljo in kar je na njej, in morje in kar je v njem: »Ne bo več časa!</verse>
				<verse number="7">V dneh, ko se bo oglasil sedmi angel in zatrobil, se bo dopolnila božja skrivnost, kakor jo je Bog oznanil svojim služabnikom prerokom.«</verse>
				<verse number="8">Glas, ki sem ga bil slišal iz nebes, mi je spet spregovoril in rekel: »Stopi in vzemi odprto knjižico; ta je v roki angela, ki stoji na morju in na zemlji.«</verse>
				<verse number="9">Stopil sem k angelu in mu rekel, naj mi dá knjižico. In rekel mi je: »Vzemi jo in pojej! V trebuhu te bo grenila, toda v ustih bo sladka ko med.«</verse>
				<verse number="10">Tedaj sem vzel iz angelove roke knjižico ter jo pojedel in v mojih ustih je bila sladka ko med. A ko sem jo pojedel, me je v trebuhu zagrenilo.</verse>
				<verse number="11">Tedaj mi je bilo rečeno: »Vnovič moraš prerokovati nad mnogimi ljudstvi, narodi, jeziki in kralji.«</verse>
			</chapter>
			<chapter number="11">
				<verse number="1">Tedaj mi je bila dana trstika, nekakšen rováš, z naročilom: »Vstani in izmeri božje svetišče in oltar ter tiste, ki molijo v njem.</verse>
				<verse number="2">Dvorišče pa, ki je zunaj svetišča, izpústi in ga ne meri. Bilo je namreč prepuščeno poganom, ki bodo dvainštirideset mesecev teptali sveto mesto.</verse>
				<verse number="3">Toda dvema svojima pričama bom naročil, naj prerokujeta tisoč dvesto šestdeset dni, oblečeni v raševino.«</verse>
				<verse number="4">To sta dve oljki in dva svečnika, ki stojita pred Gospodarjem zemlje.</verse>
				<verse number="5">Če bi jima kdo hotel storiti kaj žalega, bo iz njunih ust bruhnil ogenj in požrl njune sovražnike. Tako bo moral umreti, kdorkoli bi jima hotel storiti kaj žalega.</verse>
				<verse number="6">Ta dva imata oblast, da zapreta nebo, da v dneh njunega prerokovanja ne bo deževalo. Prav tako imata oblast nad vodami, da jih spremenita v kri, in nad zemljo, da jo udarita z vsakršno šibo, kolikorkrat hočeta.</verse>
				<verse number="7">Ko bosta pa dokončala svoje pričevanje, bo zver, ki se vzdiguje iz brezna, začela vojno proti njima, ju premagala in ubila.</verse>
				<verse number="8">Njuni trupli bosta obležali na trgu velikega mesta, ki se v prispodobi imenuje Sódoma in Egipt: tam je bil križan tudi njun Gospod.</verse>
				<verse number="9">Ljudje iz vseh ljudstev, rodov, jezikov in narodov bodo tri dni in pol gledali njuni trupli in ne bodo pustili, da bi bili njuni trupli položeni v grob.</verse>
				<verse number="10">Zaradi njih se bodo prebivalci zemlje veselili in radostili ter si izmenjavali darila, ker sta ta dva preroka mučila prebivalce zemlje.</verse>
				<verse number="11">Toda po treh dneh in pol je iz Boga šinil vanju dih življenja: postavila sta se na noge in navdala z grozo tiste, ki so ju gledali.</verse>
				<verse number="12">Tedaj so iz nebes zaslišali mogočen glas, ki jima je rekel: »Povzpnita se sèm!« In povzpela sta se v oblaku proti nebu in njuni sovražniki so ju videli.</verse>
				<verse number="13">V tisti uri je nastal velik potres, deseti del mesta se je zrušil in v potresu je bilo ubitih sedem tisoč ljudi. Preživele pa je prevzela groza in so izkazali čast Bogu nebes.</verse>
				<verse number="14">Drugo gorje je prešlo. Glej, kmalu pride tretje gorje.</verse>
				<verse number="15">Zatrobil je sedmi angel in v nebesih so zadoneli mogočni glasovi ter govorili: »Nad svetom je zakraljeval naš Gospod in njegov Maziljenec: kraljeval bo na veke vekov.«</verse>
				<verse number="16">Tedaj je štiriindvajset starešin, ki sedijo pred Bogom na svojih prestolih, padlo na obraz in molilo Boga:</verse>
				<verse number="17">»Zahvaljujemo se ti, Gospod, Bog, vladar vesolja, ki si in si bil, da si segel po svoji veliki oblasti in zakraljeval.</verse>
				<verse number="18">Narodi so pobesneli, a prišla je tvoja jeza in trenutek, da se sodijo mrtvi, da dobijo plačilo tvoji služabniki preroki, sveti in kateri se bojijo tvojega imena, mali in veliki, in da se pokončajo tisti, ki uničujejo zemljo.«</verse>
				<verse number="19">Tedaj se je odprlo božje svetišče, ki je v nebesih, in v svetišču se je prikazala skrinja zaveze. In nastali so bliski in hrumi, gromi in potres ter silovita toča.</verse>
			</chapter>
			<chapter number="12">
				<verse number="1">Na nebu se je prikazalo veliko znamenje: žena, ogrnjena s soncem, in luna pod njenimi nogami, na njeni glavi pa venec dvanajstih zvezd.</verse>
				<verse number="2">Bila je noseča in je vpila od porodnih muk in bolečin.</verse>
				<verse number="3">Nato se je na nebu prikazalo drugo znamenje: glej, velik zmaj, rdeč kot ogenj, ki je imel sedem glav in deset rogov, na njegovih glavah pa je bilo sedem kron.</verse>
				<verse number="4">Njegov rep je pometel z neba tretjino zvezd ter jih vrgel na zemljo. Zmaj se je ustopil pred ženo, ki je bila pred porodom, da bi požrl njenega otroka, ko bi porodila.</verse>
				<verse number="5">In porodila je otroka, dečka, ki mu je bilo namenjeno, da bo pasel vse narode z železno palico. Njen otrok je bil odnesen k Bogu in k njegovemu prestolu.</verse>
				<verse number="6">Žena pa je pobegnila v puščavo, kjer ji je Bog pripravil zavetje, da bi jo tam hranili tisoč dvesto šestdeset dni.</verse>
				<verse number="7">Nato se je v nebesih razvnela vojna: Mihael in njegovi angeli so se bojevali proti zmaju. Tudi zmaj se je bojeval in njegovi angeli.</verse>
				<verse number="8">Toda ni zmagal, tako da v nebesih ni bilo več prostora zanje.</verse>
				<verse number="9">Veliki zmaj, stara kača, ki se imenuje hudič in satan in ki zapeljuje vesoljni svet, je bil vržen na zemljo, z njim vred pa so bili vrženi tudi njegovi angeli.</verse>
				<verse number="10">Tedaj sem zaslišal v nebesih mogočen glas, ki je rekel: »Zdaj je prišlo zveličanje, moč in kraljevanje našega Boga ter oblast njegovega Maziljenca, zakaj vržen je bil obtoževalec naših bratov, ki jih je dan in noč obtoževal pred našim Bogom.</verse>
				<verse number="11">Toda oni so ga premagali s krvjo Jagnjeta in z besedo svojega pričevanja, saj so prezirali svoje življenje vse do smrti.</verse>
				<verse number="12">Zatorej se veselite, nebesa, in vi, ki prebivate v njih! Gorje pa vama, zemlja in morje, ker je hudič stopil na vaju, poln divjega besa, ker vé, da ima le malo časa.«</verse>
				<verse number="13">Ko pa je zmaj videl, da je bil vržen na zemljo, je začel preganjati ženo, ki je bila rodila dečka.</verse>
				<verse number="14">Toda ženi sta bili dani dve perutnici velikega orla, da bi odletela na svoje mesto v puščavi: tam naj bi se hranila čas in dva časa in pol časa, daleč od kače.</verse>
				<verse number="15">Tedaj pa je kača bruhnila iz žrela za ženo kakor reko vode, da bi jo odnesla.</verse>
				<verse number="16">A ženi je priskočila na pomoč zemlja: zemlja se je odprla v požiralnik ter popila reko, ki jo je bil zmaj bruhnil iz žrela.</verse>
				<verse number="17">Zmaj pa se je razjezil nad ženo in se bojeval proti preostalim iz njenega rodu, proti tistim, ki spolnjujejo božje zapovedi in pričujejo za Jezusa.</verse>
				<verse number="18">In ustavil se je na pesku morskega brega.</verse>
			</chapter>
			<chapter number="13">
				<verse number="1">Nato sem videl zver, ki je vstajala iz morja. Imela je deset rogov in sedem glav, na rogovih deset kron in na vsaki glavi bogokletno ime.</verse>
				<verse number="2">Zver, ki sem jo videl, je bila podobna panterju in noge je imela kakor medved, gobec pa kakor lev. Zmaj ji je dal svojo moč, svoj prestol in veliko oblast.</verse>
				<verse number="3">Ena njenih glav je bila videti ranjena na smrt, a njena smrtna rana se je bila pozdravila. Vsa zemlja je šla polna začudenja za zverjo.</verse>
				<verse number="4">Ljudje so molili zmaja, ker je bil dal oblast zvéri, molili so tudi zver ter govorili: »Kdo je podoben zvéri in kdo se more bojevati z njo?«</verse>
				<verse number="5">Zvéri so bila dana usta, s katerimi je govorila objestnosti in bogokletstva. Dana ji je bila oblast, da to počenja dvainštirideset mesecev.</verse>
				<verse number="6">Odprla je usta, da je preklinjala Boga: preklinjala je njegovo ime, njegovo bivališče in tiste, ki prebivajo v nebesih.</verse>
				<verse number="7">Dopuščeno ji je bilo, da je začela vojno s svetimi in jih premagala. Dana ji je bila oblast nad vsakim rodom, ljudstvom, jezikom in narodom.</verse>
				<verse number="8">Zver bodo molili vsi prebivalci zemlje, katerih imena že od začetka sveta niso vpisana v knjigo življenja Jagnjeta, ki je bilo zaklano.</verse>
				<verse number="9">Kdor ima ušesa, naj prisluhne!</verse>
				<verse number="10">Če je komu namenjeno ujetništvo, pojde v ujetništvo. Če mora kdo umreti od meča, bo umrl od meča. Svetim je treba tukaj vztrajnosti in vere.</verse>
				<verse number="11">Nato sem videl drugo zver, ki se je vzdigovala iz zemlje: imela je dva rogova, podobna jagnječjim, govorila pa je kakor zmaj.</verse>
				<verse number="12">Ta je izvajala vso oblast prve zveri v njeni navzočnosti in priganjala zemljo in njene prebivalce, naj molijo prvo zver, ki se ji je bila smrtna rana pozdravila.</verse>
				<verse number="13">Delala je velika čudesa, tako da je celo vpričo ljudi priklicala ogenj z neba.</verse>
				<verse number="14">S temi čudesi, katera ji je bilo dano delati vpričo zveri, je zavajala prebivalce zemlje. Prebivalcem zemlje je namreč rekla, naj postavijo kip zveri, ki je bila ranjena z mečem, pa je potem oživela.</verse>
				<verse number="15">Dano ji je bilo tudi oživiti kip zveri, tako da je kip celo spregovoril in dal pobiti vse, ki kipa zveri niso molili.</verse>
				<verse number="16">Na njen ukaz so si vsi, mali in veliki, bogati in reveži, svobodni in sužnji morali dati vtisniti na desnico ali na čelo žig.</verse>
				<verse number="17">Nihče ni smel ne kupovati ne prodajati, samo tisti, ki je imel žig, se pravi ime zveri ali število njenega imena.</verse>
				<verse number="18">Tu je treba modrosti. Kdor je bister, naj izračuna število zveri: je namreč število človeka. To število pa je šeststo šestinšestdeset.</verse>
			</chapter>
			<chapter number="14">
				<verse number="1">Pogledal sem in glej, na gori Síon je stalo Jagnje in z njim sto štiriinštirideset tisoč tistih, ki so nosili napisano na čelu njegovo ime in ime njegovega Očeta.</verse>
				<verse number="2">Z neba sem zaslišal glas kakor šumenje mnogih vodá in kakor bobnenje silovitega groma. Glas, ki sem ga slišal, je bil kakor zvok harfistov, ki brenkajo na svoje harfe.</verse>
				<verse number="3">Pred prestolom, pred štirimi živimi bitji in pred starešinami so peli novo pesem. Te pesmi pa se ni mogel naučiti nihče, razen tistih sto štiriinštirideset tisočev, ki so bili odkupljeni z zemlje.</verse>
				<verse number="4">To so tisti, ki se niso omadeževali z ženskami: so namreč deviški. To so tisti, ki spremljajo Jagnje, kamorkoli gre. Ti so bili odkupljeni izmed ljudi kot prvenci za Boga in za Jagnje.</verse>
				<verse number="5">Na njihovih ustih ni bilo najti laži: neomadeževani so.</verse>
				<verse number="6">Nato sem videl drugega angela, ki je letel po sredi neba in je imel večni evangelij, da ga oznani prebivalcem zemlje in vsakemu narodu, rodu, jeziku in ljudstvu.</verse>
				<verse number="7">Z mogočnim glasom je rekel: »Bojte se Boga in izkažite mu čast, zakaj prišla je ura njegove sodbe. Molíte njega, ki je naredil nebo in zemljo, morje in izvirke vodá!«</verse>
				<verse number="8">Za njim je prišel še drugi angel in rekel: »Padel je, padel véliki Babilon, ki je upijanil vse narode z vinom svojega pobesnelega nečistovanja.«</verse>
				<verse number="9">Za njima je prišel še tretji angel in govoril z mogočnim glasom: »Če kdo moli zver in njen kip in sprejme na čelo ali na roko njen žig,</verse>
				<verse number="10">bo tudi sam pil od vina božjega srda, ki je v vsej pristnosti nalito v čaši njegove jeze: z ognjem in žveplom bo mučen vpričo svetih angelov in vpričo Jagnjeta.</verse>
				<verse number="11">Dim od njihovega mučenja se bo vzdigoval na veke vekov. Ne podnevi ne ponoči ne bo oddiha za tiste, ki molijo zver in njen kip ter sprejemajo žig z njenim imenom.</verse>
				<verse number="12">Tu je potrebna stanovitnost svetih, ki se drže božjih zapovedi in vere v Jezusa.«</verse>
				<verse number="13">Nato sem zaslišal glas iz nebes, ki je rekel: »Zapiši: Blagor mrtvim, ki odslej umirajo v Gospodu! Dà, govori Duh, odpočijejo naj se od svojih naporov; zakaj njihova dela gredo z njimi.«</verse>
				<verse number="14">Pogledal sem in prikazal se je bel oblak in na oblaku je sedel nekdo, ki je bil podoben Sinu človekovemu. Na glavi je nosil zlato krono, v roki pa oster srp.</verse>
				<verse number="15">Iz svetišča je stopil drug angel in z mogočnim glasom zavpil njemu, ki je sedel na oblaku: »Zamahni s srpom in požanji, ker je prišla ura žetve, zakaj žetev zemlje je dozorela.«</verse>
				<verse number="16">Tedaj je on, ki je sedel na oblaku, zamahnil s srpom po zemlji in zemlja je bila požeta.</verse>
				<verse number="17">Iz svetišča v nebesih je nato stopil drug angel, ki je tudi držal oster srp.</verse>
				<verse number="18">Od oltarja pa je stopil še drug angel, ki je imel oblast nad ognjem. Z mogočnim glasom je zavpil njemu, ki je držal ostri srp in rekel: »Zamahni s svojim ostrim srpom in oberi grozdje z zemeljske trte, ker so njene jagode dozorele!«</verse>
				<verse number="19">Angel je zamahnil s svojim srpom po zemlji ter obral zemeljsko trto, grozdje pa je vrgel v veliko kad božjega srda.</verse>
				<verse number="20">Kad so tlačili zunaj mesta in iz kadi se je nateklo krvi konjem do uzd tisoč šeststo tečajev daleč naokoli.</verse>
			</chapter>
			<chapter number="15">
				<verse number="1">Nato sem na nebu videl drugo znamenje, veliko in čudovito: sedem angelov, ki so nosili sedem šib. Te so poslednje. Zakaj z njimi se je dopolnil božji srd.</verse>
				<verse number="2">Videl sem tudi nekakšno stekleno morje, pomešano z ognjem. In tisti, ki so bili premagali zver in njen kip ter število njenega imena, so stali na tem steklenem morju, z božjimi harfami v rokah.</verse>
				<verse number="3">Peli so pesem božjega služabnika Mojzesa in pesem Jagnjeta: »Velika in čudovita so tvoja dela, Gospod, Bog, vladar vesolja. Pravična in resnična so tvoja pota, kralj narodov!</verse>
				<verse number="4">Kdo se ne bi bal, Gospod, in ne slavil tvojega imena? Zakaj ti edini si svet. Vsi narodi bodo prišli in se poklonili pred tabo, ker so se razodele tvoje sodbe.«</verse>
				<verse number="5">Zatem sem videl, kako se je v nebesih odprlo svetišče, v katerem je šotor pričevanja.</verse>
				<verse number="6">Iz svetišča je stopilo sedem angelov, ki so nosili sedem šib. Oblečeni so bili v čisto in bleščeče platno, čez prsi pa so bili prepeti z zlatimi pasovi.</verse>
				<verse number="7">Eno izmed štirih živih bitij je dalo angelom sedem zlatih čaš, napolnjenih s srdom Boga, ki živi na veke vekov.</verse>
				<verse number="8">Božja slava in božja moč sta tedaj napolnili svetišče z dimom. In nihče ni mogel stopiti v svetišče, dokler se ne bi izpolnile sedmere šibe sedmih angelov.</verse>
			</chapter>
			<chapter number="16">
				<verse number="1">Nato sem iz svetišča zaslišal mogočen glas, ki je rekel sedmim angelom: »Pojdite in izlijte na zemljo sedem čaš božjega srda!«</verse>
				<verse number="2">Odšel je prvi in izlil svojo čašo na zemljo. Ljudje, ki so imeli žig zveri in ki so molili njen kip, so bili udarjeni s hudim in bolečim turom.</verse>
				<verse number="3">Drugi je izlil svojo čašo v morje. In morje se je spremenilo v kri, kakor je kri mrliča, in poginilo je vse, kar je bilo v morju živega.</verse>
				<verse number="4">Tretji je izlil svojo čašo v reke in v izvirke vodá. Spremenili so se v kri.</verse>
				<verse number="5">Tedaj sem slišal angela vodá, ki je rekel: »Pravičen si ti, ki si in si bil, ti Sveti, ker si tako razsodil!</verse>
				<verse number="6">Ker so prelili kri svetih in prerokov, si dal piti kri tudi njim: zaslužili so to.«</verse>
				<verse number="7">Slišal sem oltar, ki je govoril: »Dà, Gospod, Bog, vladar vesolja, tvoje sodbe so resnične in pravične.«</verse>
				<verse number="8">Četrti je izlil svojo čašo na sonce. Temu angelu je bilo dano, da je žgal ljudi z ognjem.</verse>
				<verse number="9">In ljudi je žgala silna vročina in preklinjali so ime Boga, ki ima oblast nad temi šibami. Niso se spreobrnili, da bi mu izkazali čast.</verse>
				<verse number="10">Peti je izlil svojo čašo na prestol zveri in njeno kraljestvo je pokrila tema. Ljudje so si od bolečine grizli jezike</verse>
				<verse number="11">in zaradi muk in turov preklinjali Boga nebes in se niso odvrnili od svojega početja.</verse>
				<verse number="12">Šesti je izlil svojo čašo v veliko reko Evfrat in njeno vodovje se je posušilo, tako da je bila pripravljena pot kraljem z vzhoda.</verse>
				<verse number="13">Nato sem videl, kako so iz žrela zmaja, iz gobca zveri ter iz ust lažnega preroka prišli trije nečisti duhovi, podobni žabam.</verse>
				<verse number="14">To so namreč duhovi besov, ki delajo čudesa in ki hodijo zbirat kralje vesoljne zemlje na vojsko, za véliki dan vsemogočnega Boga.</verse>
				<verse number="15">Glej, pridem kakor tat. Blagor mu, ki je čuječ in hrani svoja oblačila, da mu ni hoditi okrog nagemu in razkazovati svojo sramoto.</verse>
				<verse number="16">In kralje je zbral na kraju, ki se hebrejsko imenuje Harmagedón.</verse>
				<verse number="17">Sedmi je izlil svojo čašo po ozračju in od prestola v svetišču je prišel mogočen glas, ki je rekel: »Končano!«</verse>
				<verse number="18">Nastali so bliski, hrumi in gromi in hkrati velik potres, kakršnega ni bilo, odkar živi človek na zemlji, tako neznanski je bil potres.</verse>
				<verse number="19">Veliko mesto je razpadlo na tri dele, mesta poganov pa so se zrušila. Bog se je spomnil vélikega Babilona in mu dal čašo z vinom svoje strašne jeze.</verse>
				<verse number="20">Vsi otoki so se razbegnili in gorá ni bilo več najti.</verse>
				<verse number="21">Z neba je padala na ljudi debela toča, za tretjino stota težka. Zaradi šibe toče so ljudje preklinjali Boga, zakaj ta šiba je bila izredno huda.</verse>
			</chapter>
			<chapter number="17">
				<verse number="1">Tedaj je pristopil eden izmed sedmih angelov, ki so imeli sedem čaš, in je spregovoril z mano: »Pridi, da ti pokažem sodbo nad véliko vlačugo, ki sedi nad mnogimi vodami.</verse>
				<verse number="2">Z njo so nečistovali kralji zemlje, prebivalci zemlje pa so se upijanjali z vinom njenega nečistovanja.«</verse>
				<verse number="3">Angel me je odnesel v duhu v puščavo. Tam sem videl žensko, kako je sedela na škrlatni zvéri, ki je bila popisana z bogokletnimi imeni in je imela sedem glav in deset rogov.</verse>
				<verse number="4">Ženska je bila oblečena v bager in v škrlat in bleščeče okrašena z zlatom, z dragimi kamni in z biseri, v roki pa je držala zlato čašo, polno gnusobe in nesramnosti svojega nečistovanja.</verse>
				<verse number="5">Na čelu je imela napisano ime, ki je bilo skrivnost: »Véliki Babilon, mati vseh vlačug in gnusob na zemlji.«</verse>
				<verse number="6">Videl sem, da je ženska pijana od krvi svetih in od krvi pričevalcev Jezusovih. Ko sem jo zagledal, sem se silno začudil.</verse>
				<verse number="7">Angel pa mi je rekel: »Zakaj si se začudil? Razložil ti bom skrivnost ženske in zveri, ki jo nosi in ima sedem glav in deset rogov.</verse>
				<verse number="8">Zver, ki si jo videl, je bila, a je ni več, vzdignila se bo iz brezna, a pojde v pogubo. Prebivalci zemlje, katerih ime vse od začetka sveta ni vpisano v knjigi življenja, se bodo začudili, ko bodo videli, da je zver bila, pa je ni več, a da se bo vrnila.</verse>
				<verse number="9">Tukaj je treba pameti z modrostjo. Sedem glav je sedem gorá, na katerih sedi ženska. In je tudi sedem kraljev.</verse>
				<verse number="10">Pet jih je padlo, eden je še pri življenju in sedmi še ni prišel. Ko pa pride, bo smel ostati le malo časa.</verse>
				<verse number="11">Zver, ki je bila in je ni več, je hkrati osmi in eden izmed sedmih, a pojde v pogubo.</verse>
				<verse number="12">Deset rogov, ki si jih videl, pomeni deset kraljev. Ti še niso dobili kraljestva, pač pa bodo dobili kraljevsko oblast za eno uro skupaj z zverjo.</verse>
				<verse number="13">Ti so enodušno za to, da izročijo svojo moč in svojo oblast zvéri.</verse>
				<verse number="14">Ti se bodo bojevali z Jagnjetom, a Jagnje jih bo premagalo, ker je Gospod gospodov in Kralj kraljev, in z njim vred tisti, ki so poklicani, izvoljeni in zvesti.«</verse>
				<verse number="15">Rekel mi je še: »Vode, ki si jih videl, kjer sedi nečistnica, pomenijo ljudstva in množice, narode in jezike.</verse>
				<verse number="16">Deseteri rogovi, ki si jih videl, ter zver, ti bodo vlačugo sovražili: oplenili jo bodo in slekli, požrli njeno meso ter sežgali v ognju.</verse>
				<verse number="17">Zakaj Bog jim je vsadil v srce misel, da uresničijo njegov načrt, se sporazumejo in izročijo svojo kraljevsko oblast zvéri, dokler se ne uresničijo božje besede.</verse>
				<verse number="18">Ženska, ki si jo videl, pa pomeni veliko mesto, ki kraljuje nad kralji zemlje.«</verse>
			</chapter>
			<chapter number="18">
				<verse number="1">Zatem sem videl drugega angela, ki se je spuščal z neba z veliko oblastjo: zemlja se je razsvetlila od njegovega sijaja.</verse>
				<verse number="2">Z mogočnim glasom je zaklical: »Padel je, padel véliki Babilon ter postal bivališče besov, zatočišče vseh nečistih duhov, pribežališče vseh nečistih ptic, in pribežališče vseh živali, ki so nečiste in mrzke,</verse>
				<verse number="3">ker so vsi narodi pili od vina njegovega razbrzdanega nečistovanja, kralji zemlje so nečistovali z njim in trgovci zemlje so obogateli od njegovega silnega razkošja.«</verse>
				<verse number="4">Nato sem z neba zaslišal drug glas, ki je rekel: »Pojdi stran od njega, ljudstvo moje, da ne boš soudeleženo pri njegovih grehih in da te ne prizadenejo njegove šibe!</verse>
				<verse number="5">Zakaj njegovi grehi so se nagrmadili do neba in Bog se je spomnil njegovih krivic.</verse>
				<verse number="6">Izplačajte ga, kakor je sam izplačal, in povrnite mu dvojno po njegovih delih. Dvojno mu nalijte v čašo, v katero je sam nalival.</verse>
				<verse number="7">Kolikor si je privoščil sijaja in naslad, toliko muk in bridkosti mu prizadenite. Zakaj v svojem srcu pravi: ‘Sedim kakor kraljica, nisem vdova in ne bom okusila bridkosti.’</verse>
				<verse number="8">Zaradi tega bodo v enem samem dnevu prišle nadenj šibe: smrt, žalost in lakota, in bo sežgan v ognju. Zakaj mogočen Gospod je Bog, ki ga je sodil.«</verse>
				<verse number="9">Kralji zemlje, ki so nečistovali in se naslajali z njim, bodo jokali in žalovali za njim, ko bodo videli dim njegovega požara.</verse>
				<verse number="10">Od daleč bodo stali iz strahu pred njegovimi mukami in vpili: »Gorje, gorje, véliko mesto, Babilon, mogočno mesto, zakaj v eni uri je prišla tvoja obsodba!«</verse>
				<verse number="11">Tudi trgovci zemlje jočejo in žalujejo za njim, ker nihče ne kupuje več njihovega blaga:</verse>
				<verse number="12">blaga iz zlata, srebra, dragih kamnov, biserov, tančice, bagra, svile in škrlata; pa vsakovrstnega dišečega lesa, vsakovrstnega orodja iz slonovine, vsakovrstnega orodja iz najdražjega lesa, brona, železa in marmorja;</verse>
				<verse number="13">pa cimeta in balzama, dišav, mire in kadila, vina in olja, najboljše moke in žita, govedi in ovc, konj in voz, sužnjev in človeških bitij.</verse>
				<verse number="14">»Sadeži, ki se jih je veselila tvoja duša, so izginili, ves sijaj in ves blesk je odpadel od tebe in nikoli več ga ne bodo našli.«</verse>
				<verse number="15">Trgovci, ki prekupčujejo s tem blagom in ki so obogateli od tega mesta, bodo iz strahu pred njegovimi mukami stali od daleč, jokali in žalovali ter</verse>
				<verse number="16">govorili: »Gorje, gorje, véliko mesto, ki si bilo oblečeno v tančico, v bager in škrlat, bleščeče okrašeno z zlatom, z dragimi kamni in biseri,</verse>
				<verse number="17">zakaj v eni uri je bilo uničeno tolikšno bogastvo!« Vsi krmarji, vsi, ki plovejo iz kraja v kraj, vsi pomorniki in vsi, ki so zaposleni na morju, so stali od daleč</verse>
				<verse number="18">ter vpili, ko so videli dim njegovega požara, rekoč: »Katero mesto je bilo podobno temu velikanskemu mestu?«</verse>
				<verse number="19">Glavo so si potresli s prahom ter vpili, jokali in tožili, rekoč: »Gorje, gorje, véliko mesto, ki so od njegovega razkošja obogateli vsi, ki so imeli ladje na morju, zakaj v eni uri je bilo spremenjeno v puščavo!</verse>
				<verse number="20">Razveselite se nad tem mestom, nebesa, sveti, apostoli in preroki, ker je Bog uresničil nad njim vašo sodbo!«</verse>
				<verse number="21">Tedaj je silen angel vzdignil kamen, velik kakor mlinski kamen, in ga zagnal v morje, rekoč: »S takšnim zamahom bo vržen Babilon, véliko mesto, in ga ne bo več najti.</verse>
				<verse number="22">V tebi se ne bo več slišal glas harfistov in godcev, piskačev in trobentačev. V tebi se ne bo našel več noben umetnik kakršnekoli stroke. V tebi se ne bo več slišal ropot mlina.</verse>
				<verse number="23">V tebi ne bo več svetila luč svetilke. V tebi se ne bo več slišal glas ženina in neveste. Zakaj tvoji trgovci so bili velikaši zemlje in tvoje čarovnije so zapeljale vse narode.</verse>
				<verse number="24">V njem se je našla kri prerokov in svetih ter vseh, ki so bili umorjeni na zemlji.«</verse>
			</chapter>
			<chapter number="19">
				<verse number="1">Zatem sem zaslišal kakor mogočen glas velike množice v nebesih, ki je klicala: »Aleluja! Zveličanje, slava in moč je v našem Bogu,</verse>
				<verse number="2">zakaj njegove sodbe so resnične in pravične. Uresničil je sodbo nad véliko vlačugo, ki je razkrajala zemljo s svojim nečistovanjem, in je maščeval nad njo kri svojih služabnikov.«</verse>
				<verse number="3">In v drugo so zaklicali: »Aleluja! Njen dim se vzdiguje na veke vekov!«</verse>
				<verse number="4">Tedaj je štiriindvajset starešin in četvero živih bitij padlo na obraz in molilo Boga, ki je sedèl na prestolu, rekoč: »Amen. Aleluja!«</verse>
				<verse number="5">Od prestola pa je prišel glas in rekel: »Hvalíte našega Boga vsi njegovi služabniki, vi, ki se ga bojite, mali in veliki!«</verse>
				<verse number="6">Potem sem zaslišal kakor glas velike množice, podoben šumenju mnogih vodá in bobnenju silnih gromov, ki so govorili: »Aleluja! Zakaj Gospod, naš Bog, vladar vesolja, je začel kraljevati.</verse>
				<verse number="7">Veselimo se in radujmo ter mu izkažimo čast, zakaj prišla je Jagnjetova svatba in njegova nevesta je pripravljena.</verse>
				<verse number="8">Dana ji je bila obleka iz čiste in bleščeče tančice.« Tančica namreč pomeni pravična dela svetih.</verse>
				<verse number="9">In rekel mi je: »Zapiši: Blagor njim, ki so povabljeni na Jagnjetovo poročno gostijo!« Rekel mi je še: »To so resnične besede, ki jih je izrekel Bog.«</verse>
				<verse number="10">Tedaj sem padel k njegovim nogam, da bi ga molil. Pa mi je rekel: »Nikar! Služabnik sem kakor ti in tvoji bratje, ki ohranjajo Jezusovo pričevanje. Boga môli! Zakaj preroški duh je v pričevanju za Jezusa.«</verse>
				<verse number="11">Nato sem videl nebo odprto in prikazal se je bel konj. Ta, ki ga je jezdil, se je imenoval Zvesti in Resnični. Ta pravično razsoja in se bojuje.</verse>
				<verse number="12">Oči so mu kakor ognjen plamen in na glavi nosi veliko krono; napisano pa ima ime, ki ga ne pozna nihče, le on sam.</verse>
				<verse number="13">Ogrnjen je v plašč, ki je bil namočen v krvi, in ime mu je Božja beseda.</verse>
				<verse number="14">Na belih konjih mu sledijo nebeške vojske, oblečene v belo in čisto tančico.</verse>
				<verse number="15">Iz ust mu sega oster meč, da z njim udari po narodih. Pasel jih bo z železno palico in tlačil kad z vinom strahotne jeze Boga, vladarja vesolja.</verse>
				<verse number="16">Na plašču in na boku pa ima napisano ime: Kralj kraljev in Gospod gospodov.</verse>
				<verse number="17">Nato sem videl angela, ki je stal na soncu. Z mogočnim glasom je zaklical vsem pticam, ki letajo po sredi neba: »Zgrnite se semle na veliko božjo pojedino!</verse>
				<verse number="18">Jejte meso kraljev in meso poveljnikov, meso junakov in meso konj in njihovih jezdecev, meso vseh, svobodnjakov in sužnjev, malih in velikih!«</verse>
				<verse number="19">Tedaj sem videl zver in kralje zemlje ter njihove vojske, zbrane, da se spopadejo z njim, ki je jezdil konja, in z njegovo vojsko.</verse>
				<verse number="20">Toda zver je bila zajeta in z njo vred lažni prerok, ki je bil delal čudesa v njeni navzočnosti: z njimi je bil zapeljal nje, ki so sprejeli žig zveri in molili njen kip. Oba sta bila živa vržena v ognjeno jezero, v katerem gori žveplo.</verse>
				<verse number="21">Vse druge pa je pobil meč, ki je segel iz ust jezdeca na konju, in ptice so se nažrle njihovega mesa.</verse>
			</chapter>
			<chapter number="20">
				<verse number="1">Nato sem videl angela, ki se je spuščal z neba. V roki je držal ključ k breznu in težko verigo.</verse>
				<verse number="2">Ugnal je zmaja, staro kačo, to je hudiča in satana, in ga zvezal za tisoč let.</verse>
				<verse number="3">Nato ga je vrgel v brezno, ga tam zaklenil ter zapečatil vhod nad njim, da ne bi več zapeljeval narodov, dokler se ne dopolni tisoč let. Potem mora biti za malo časa odvezan.</verse>
				<verse number="4">Nato sem videl prestole: tistim, ki so sedli nanje, je bila dana oblast, da so sodili. Videl sem duše tistih, ki so bili obglavljeni, ker so pričali za Jezusa in za božjo besedo. Videl sem vse tiste, ki niso molili zveri in njenega kipa in si niso bili vtisnili na čelo in na roko njenega žiga. Oživeli so in kraljevali s Kristusom tisoč let.</verse>
				<verse number="5">Drugi mrtvi pa niso oživeli, dokler se ni dopolnilo tisoč let. To je prvo vstajenje.</verse>
				<verse number="6">Blažen in svet, kdor ima delež pri prvem vstajenju! Nad takimi druga smrt nima nobene oblasti, ampak bodo postali duhovniki božji in Kristusovi ter bodo kraljevali z njim tisoč let.</verse>
				<verse number="7">Ko pa se dopolni tisoč let, bo satan izpuščen iz svoje ječe.</verse>
				<verse number="8">Stopil bo na plan, da bi zapeljal narode, ki so na štirih vogalih zemlje, Goga in Magóga, ter jih zbral na vojsko. Njih število bo, kakor je peska ob morju.</verse>
				<verse number="9">Šli so v napad po zemeljski širjavi ter obkolili tabor svetih in ljubljeno mesto. A z neba je šinil ogenj in jih použil.</verse>
				<verse number="10">Hudič pa, ki jih je bil zapeljal, je bil vržen v jezero z ognjem in žveplom, kjer sta tudi zver in lažni prerok. Tam bodo mučeni podnevi in ponoči na veke vekov.</verse>
				<verse number="11">Zatem sem videl velik, bel prestol in njega, ki je sedel na njem. Zemlja in nebo sta pobegnila izpred njegovega obličja in izginila brez sledu.</verse>
				<verse number="12">Nato sem videl umrle, velike in male, kako stoje pred prestolom. In odprle so se knjige. Odprla pa se je tudi druga knjiga: knjiga življenja. Umrli so bili sojeni po tem, kar je bilo napisano v knjigah, vsak po svojih delih.</verse>
				<verse number="13">Morje je vrnilo mrtve, ki so bili v njem. Tudi smrt in podzemlje sta vrnila mrtve, ki sta jih hranila. In vsak je bil sojen po svojih delih.</verse>
				<verse number="14">Nato sta bila smrt in podzemlje vržena v ognjeno jezero. To je druga smrt, ognjeno jezero.</verse>
				<verse number="15">In če koga niso našli zapisanega v knjigi življenja, je bil vržen v ognjeno jezero.</verse>
			</chapter>
			<chapter number="21">
				<verse number="1">Nato sem videl novo nebo in novo zemljo. Zakaj prvo nebo in prva zemlja sta bila izginila in morja ni bilo več.</verse>
				<verse number="2">Videl sem tudi sveto mesto, novi Jeruzalem, ko je prihajal z neba od Boga, pripravljen kakor nevesta, ki se je ozaljšala za svojega ženina.</verse>
				<verse number="3">In zaslišal sem mogočen glas, ki je prišel od prestola in rekel: »Glej, prebivališče Boga med ljudmi! In prebival bo z njimi, oni bodo njegovo ljudstvo in Bog sam bo z njim.</verse>
				<verse number="4">In obrisal bo vse solze z njihovih oči in smrti ne bo več, pa tudi žalovanja, vpitja in bolečine ne bo več. Zakaj prejšnji svet je minil.«</verse>
				<verse number="5">Tisti, ki je sedèl na prestolu, pa je rekel: »Glej, vse delam novo!« Rekel je tudi: »Zapiši, zakaj te besede so zanesljive in resnične!«</verse>
				<verse number="6">Nato mi je rekel: »Končano! Jaz sem Alfa in Omega, začetek in konec. Žejnemu bom dal zastonj od izvirka žive vode.</verse>
				<verse number="7">Kdor bo zmagal, bo to podedoval in jaz bom njemu Bog, on pa meni sin.</verse>
				<verse number="8">Toda strahopetci in neverniki, pokvarjenci in ubijalci, nečistniki in čarovniki, malikovalci in vsi lažnivci bodo dobili svoj delež v jezeru gorečega žvepla. To je druga smrt.«</verse>
				<verse number="9">Zatem je prišel eden izmed sedmih angelov, ki so držali sedem čaš, napolnjenih s sedmimi poslednjimi šibami, in mi je spregovoril: »Pridi, da ti pokažem zaročenko, Jagnjetovo nevesto!«</verse>
				<verse number="10">Nato me je angel odnesel v duhu na veliko in visoko goro ter mi pokazal sveto mesto Jeruzalem, ki je prihajalo z neba od Boga,</verse>
				<verse number="11">sijoče v božjem veličastvu. Njegov sijaj je bil podoben najdražjemu kamnu, biseru iz kristalno bleščečega jáspisa.</verse>
				<verse number="12">Mesto je imelo veliko in visoko obzidje, v njem je bilo dvanajst vrat, na vratih je bilo dvanajst angelov in na njem so bila napisana imena, ki so imena dvanajstih rodov Izraelovih sinov.</verse>
				<verse number="13">Troje vrat je gledalo proti vzhodu, troje vrat proti severu, troje vrat proti jugu in troje vrat proti zahodu.</verse>
				<verse number="14">Obzidje mesta je slonelo na dvanajstih temeljnih kamnih, na njih pa je bilo dvanajst imen dvanajstih Jagnjetovih apostolov.</verse>
				<verse number="15">Tisti, ki je govoril z mano, je imel merilo, zlato trstiko, da bi izmeril mesto, njegova vrata in njegovo obzidje.</verse>
				<verse number="16">Mesto je bilo zidano na štiri vogale in njegove dolžine je bilo toliko, kolikor je njegove širine. Angel je s trstiko izmeril mesto: merilo je dvanajst tisoč tečajev. Njegova dolžina, širina in višina so bile enake.</verse>
				<verse number="17">Izmeril mu je tudi obzidje: visoko je bilo sto štiriinštirideset komolcev. To je človeška mera, ki jo je uporabil tudi angel.</verse>
				<verse number="18">Gradivo mestnega obzidja je iz jáspisa, mesto pa iz suhega zlata, podobnega čistemu kristalu.</verse>
				<verse number="19">Temelji mestnega obzidja so bili okrašeni z vsakovrstnim dragim kamenjem: prvi temeljni kamen je bil jáspis, drugi safír, tretji halkedón, četrti smarágd,</verse>
				<verse number="20">peti sardoníks, šesti sárdij, sedmi hrizolít, osmi beríl, deveti topáz, deseti hrizopráz, enajsti hiacínt, dvanajsti ametíst.</verse>
				<verse number="21">In dvanajst vrat je bilo dvanajst biserov: posamezna vrata so bila iz enega samega bisera. Cesta skozi mesto pa je bila iz suhega zlata kakor prosojen kristal.</verse>
				<verse number="22">Svetišča nisem videl v njem, zakaj njegovo svetišče je Gospod, Bog, vladar nad vesoljem, in Jagnje.</verse>
				<verse number="23">Mesto ne potrebuje ne sonca ne lune, da bi mu svetila, zakaj razsvetljuje ga božje veličastvo in njegov svetilnik je Jagnje.</verse>
				<verse number="24">Narodi bodo stopali v njegovi svetlobi in kralji zemlje bodo prinašali vanj svoj sijaj.</verse>
				<verse number="25">Njegova vrata se podnevi ne bodo nikdar zapirala, zakaj tam noči ne bo.</verse>
				<verse number="26">Vanj bodo prinašali slavo in zaklade narodov.</verse>
				<verse number="27">Vanj ne bo nikdar stopilo nič nečistega, tudi ne, kdor počenja gnusobo in laž, ampak bodo vstopili samo tisti, ki jih ima Jagnje vpisane v knjigo življenja.</verse>
			</chapter>
			<chapter number="22">
				<verse number="1">Nato mi je pokazal reko žive vode, bleščečo kakor kristal, ki je izvirala izpod prestola Boga in Jagnjeta.</verse>
				<verse number="2">Po sredi njegove ulice in obákraj reke pa raste drevo življenja, ki dvanajstkrat rodi in daje svoj sad vsak mesec. Listje tega drevesa je zdravilo narodom.</verse>
				<verse number="3">Nobenega prekletstva ne bo več. V njem bo prestol Boga in Jagnjeta in njegovi služabniki mu bodo služili.</verse>
				<verse number="4">Gledali bodo njegovo obličje in njegovo ime bo na njihovih čelih.</verse>
				<verse number="5">Noči ne bo več in ne bodo potrebovali luči svetilke ne sončne luči, zakaj razsvetljeval jih bo Gospod Bog in kraljevali bodo na veke vekov.</verse>
				<verse number="6">Nato mi je rekel: »Te besede so zanesljive in resnične. Gospod, Bog, ki navdihuje preroke, je poslal svojega angela, da bi pokazal svojim služabnikom, kar se mora vsak čas zgoditi.</verse>
				<verse number="7">Glej, pridem kmalu. Blagor mu, kdor ohrani preroške besede, ki so v tej knjigi!«</verse>
				<verse number="8">Jaz, Janez, sem tisti, ki je slišal in videl vse to. In ko sem slišal in videl, sem padel pred noge angelu, ki mi je bil vse to razkazal, da bi ga molil.</verse>
				<verse number="9">Toda rekel mi je: »Nikar! Služabnik sem, kakor ti in kakor tvoji bratje, preroki, in kakor tisti, ki ohranjajo besede te knjige: Boga môli!«</verse>
				<verse number="10">Potem mi je rekel: »Ne zapečati preroških besed, ki so v tej knjigi, zakaj čas je blizu.</verse>
				<verse number="11">Kdor dela krivico, naj jo dela naprej, kdor je umazan, naj se omadežuje naprej, kdor je pravičen, naj vrši pravico naprej, in kdor je svet, naj se posvečuje naprej.</verse>
				<verse number="12">Glej, pridem kmalu in z mano pride moje plačilo, da povrnem vsakomur po njegovih delih.</verse>
				<verse number="13">Jaz sem Alfa in Omega. Prvi in Zadnji, začetek in konec.</verse>
				<verse number="14">Blagor njim, ki perejo svoja oblačila, da bi imeli pravico do drevesa življenja in da bi smeli stopiti skozi vrata v mesto.</verse>
				<verse number="15">Zunaj pa ostanejo psi in čarovniki, nečistniki in ubijalci, malikovalci in vsi, ki ljubijo laž in živijo iz nje!</verse>
				<verse number="16">Jaz, Jezus, sem poslal svojega angela, da bi vam pričeval o tem glede Cerkvá. Jaz sem korenina Davidove rodovine, bleščeča jutranja zvezda.«</verse>
				<verse number="17">In Duh in nevesta pravita: »Pridi!« In kdor posluša, naj reče: »Pridi!« In kdor je žejen, naj pride. Kdor hoče, naj zastonj zajame vodo življenja.</verse>
				<verse number="18">Vsakomur, ki posluša preroške besede, ki so v tej knjigi, izjavljam: Če bi jim kdo kaj dodal, ga bo Bog udaril s šibami, ki so opisane v tej knjigi.</verse>
				<verse number="19">Če pa bi kaj odvzel od besed, ki so v tej preroški knjigi, bo Bog odvzel njegov delež pri drevesu življenja in pri svetem mestu, ki sta opisani v tej knjigi.</verse>
				<verse number="20">Ta, ki pričuje za te reči, pravi: »Dà, pridem kmalu.« »Amen, pridi, Gospod Jezus!«</verse>
				<verse number="21">Milost Gospoda Jezusa naj bo z vsemi!</verse>
			</chapter>
		</book>
	</testament>
</bible>